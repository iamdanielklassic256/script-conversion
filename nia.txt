Nia 1
1 Man aye nyiŋ awobe pa Icrael ma yam gubino i Ejipt kacel ki Yakobo, kun ŋat
acel acel bino ki jo nia i ode:
2Reuben, Cimeon, Levi, Juda,
3Icakar, Jabulon, ki Benjamin,
4Dan ki Naputali, Gad ki Acer.
5Litino pa Yakobo ducu giromo pyerabiro, kun onoŋo Yucepu doŋ tye i Ejipt.
6Ci Yucepu oto, ki omege ki yalwak ke ducu.
7 Ento likwayo pa Icrael gunya gumedde mapol; gunya, gudoko matek twatwal, ci
gupoŋo lobo woko.
8 Ka kabaka manyen oloyo Ejipt, ma yam pe ŋeyo Yucepu,
9ci ocako waco ki lwak ke ni, “Nenu, jo Icrael doŋ gidwoŋ twatwal, dok gitek,
giloyowa woko.
10 Wubin wek watimugi ki ryeko, wek pe gunya twatwal; pien ka mony bipoto i
komwa, ci giribbe ki lumerokwa ka lweny i komwa, ci giriŋo woko, giweko
lobowa.”
11Pi meno guketo ludito ma loyo tic me romogi, ki tic madwoŋ; ci gugero ki Parao
gaŋ kal ma nyiŋgi Pitom ki Ramcec, me kano cam.
12Ento ka gimedo can i komgi, gin bene ginya, gimedde, gipoŋo lobo malac, ci
Luejipt gubedo ki lworo i kom jo Icrael.
13Pienno girido jo Icrael ki tic magwa,
14ma omiyo kwogi obedo ki peko pi tic matego me nyono lobo ki goyo matafali, ki
kit tic ducu me poto; i dog ticgi ducu giridogi ki tic magwa.
15Ka dok kabaka me Ejipt oloko bot lucol-mon pa jo Ibru, ma ŋat acel nyiŋe Cipira
ki mukene Pua, owaco ni,
16“Ka wutye ka colo mon jo Ibru, ka wunenogi ma pud gitye i wi kom me nywal,
ka latin laco, ci wubineko woko; ka latin nyako, ci wuwek makwo.”
17Ento lucolo yam lworo Lubaŋa, ci pe, gutiyo kit ma kabaka me Ejipt ocikogi
ento guweko litino co makwo.
18Mumiyo kabaka me Ejipt dok olwoŋo lucolmon, ci owaco botgi ni, “Wutimo
kuman piŋo, ma wuweko litino co makwo-ni?”
19Lucol-mon guwaco bot Parao ni, “Pien mon jo Ibru pe girom ki mon Ejipt, pien
komgi rom, miyo ginywal woko ma noŋo lacol-mon peya obino botgi.”
20Mumiyo Lubaŋa otimo lucol-mon ber; dano gunya gudoko matek twatwal.
21Pien lucolmon gulworo Lubaŋa, Lubaŋa omiyogi gudoko mego.
22 Parao dok ociko lwakke ducu ni, “Latin laco acel acel ma jo Ibru gunywalo
wubibolo woko i kulu Nail, ento wubiweko litino anyira ducu gibedo makwo.”

Nia 2
1Laco mo ma ladoggola pa Levi ocito onyomo nyako mo ma nya pa Levi.
2 Dako-nu ogamo ic, ci onywalo latin laco. Ka dako oneno ni latinne ber twatwal,
ci okane woko dwe adek.
3Ka doŋ pe twero kanne, ci otiŋo aduku ma gicweyo ki togo, ci opuyo ki odok yat;
opyelo iye latin, otero oroyo i dye aluga ma i ŋet kulu.
4Laminne ocuŋ ki cen pi ŋeyo gin ma bitimme i kome.
5Ka nya pa Parao obino ka lwok i kulu, ci anyirane guwoto gurabo ŋet kulu; en
oneno aduku ki i kin aluga, ocwalo aŋecane ka omone.
6Ka oelo wiye, ci oneno iye latin; ci nen, latin okok. Kica omake i kome, ci owacci,
“Man latin pa jo Ibru.”
7Laminne owaco ki nya pa Parao ni, “Acit alwoŋ lapidi mo ki i kin mon Ibru, wek
opitti latin bo?”
8Nya pa Parao ogamo ni, “Citi.” Kit meno nyako-nu ocito olwoŋo min latin.
9Ci nya pa Parao owacce ni, “Cit ki latin man, ci icipitta; an abiculli mucarani.” Kit
meno min latin otero latin, opito.
10 Ka doŋ latin odoŋo, ci otere bot nya pa Parao, odoko wode ocako nyiŋe Moses
kun waco ni, “Pien aywayo ki i pii.”
Moses olwi woko wa i Midian
11 Ka Moses doŋ odoŋo, ci i niŋo mo acel en owoto bot lutugi, oneno pekogi. Ka
oneno Laejipt mo ka goyo Laibru mo, ma ŋat acel i kin lutugi,
12ci oneno piny tuŋŋi ki tuŋŋi, pe oneno ŋatti mo, ci oneko Laejipt meno, okane
woko i kweyo.
13Ka dok orwone, ka odok, nen jo Ibru aryo dok gubedo ka lweny, ci owaco bot
latim bal ni, “Piŋo igoyo lawoti?”
14Ogamo ni, “Aŋa muketi me bedo laker ki laŋolkop i komwa? In imito neka
macalo ineke Laejipt-ti?” Ci lworo omako Moses kun tamo ni, “Ada lok man oŋene
woko.”
15 Ka Parao owinyo lok man, ci omito neko Moses. Ento Moses oriŋo olwi woko ki
bot Parao, obedo i lobo Midian; ci obedo piny i ŋet waŋ pii.
16Onoŋo yam ajwaka pa jo Midian tye ki anyirane abiro; gubino gutwomo pii, ci
gupoŋo weer ki pii me amata pa lim pa wongi.
17Lukwat gubino guryemogi woko; ento Moses oa ci okonyogi, omiyo limgi
gumato pii.
18Ka gudwogo wongi Reuel, en owacci, “Piŋo wudwogo con?”
19Gugamo ni, “Laejipt mo aye olarowa ki bot lukwat en, aye otwomowa pii, dok
omiyo lim omato.”
20Reuel owaco ki anyirane ni, “En tye kwene? Piŋo wuweko laco meno odoŋ
woko? Wulwoŋe wek ocam kwon.”
21Moses oye bedo bot dano meno, en omiyo nyare Jipola Moses.
22Ci onywalo latin laco, ocako nyiŋe Gercom, kun waco ni, “An labedo i lobo pa
lurok.”
23I lwak kare meno ducu, kabaka Ejipt oto iye woko, ci jo Icrael gubedo ka cur pi
bedo opii, kun gikok gimito kony; ci kokogi pi bedo opii owinnye bot Lubaŋa.
24 Ka Lubaŋa owinyo cur megi, ci opo pi gicikkene ki Abraim ki Icaka, ki Yakobo.
25Lubaŋa oneno jo Icrael, ci oŋeyo kit bedogi.

Nia 3
Lubaŋa olwogo Moses
1Ka yam Moses tye ka kwayo lim pa won dakone, Yecero, ma ajwaka pa jo Midian,
ci otero limme i tim ma yo tuŋ potoceŋ, owoto kwede wa i Koreb, ma got pa
Lubaŋa.
2 Lamalaika pa Rwot onen bote i leb mac ma i dye caka; oneno caka tye ka lyel
mac pe gin mo waŋ.
3Moses owacci, “Abiŋak wek anen gin ma nen madit-ti ki piŋo caka-ni pe waŋ
woko.”
4Ka Lubaŋa oneno ni en oŋak ka nenone Lubaŋa olwoŋe ki i caka, ni, “Moses!
Moses!” En ogamo ni, “An a ene.”
5Ci Lubaŋa owacce ni, “Pe inyik cok kany. Luny war woko ki i tyeni, pien kabedo
ma icuŋ iye-ni ŋom maleŋ.”
6Ka owacce ni, “An Lubaŋa pa woru Lubaŋa pa Abraim, Lubaŋa pa Icaka ki
Lubaŋa pa Yakobo.” Moses okano waŋe woko, pien onoŋo lworo neno Lubaŋa.
7Rwot dok owacci, “Doŋ atyeko neno atwom pa jona i Ejipt, ka dok awinyo kokogi
i kom ludito ma loyo ticgi.
8Ci doŋ alor piny ka larogi ki iciŋ jo Ejipt, ki kwanyogi woko ki i lobo meno, wek
akelgi i lobo maber, malac, lobo ma mol cak ki moo kic, i kabedo pa jo Kanaan, jo
Kit, jo Amor, jo Periji, jo Kiv ki jo Jebuc.
9Ci nen, koko pa jo Icrael doŋ owinnye wa bota, dok aneno kit uno ma jo Ejipt
giunogi kwede.
10Bin, abicwali bot Parao wek ikwany jona, likwayo pa Icrael, ki i Ejipt.”
11Ento Moses owaco bot Lubaŋa ni, “An aŋa ma aromo cito bot Parao, ki kwanyo
likwayo pa Icrael woko ki i Ejipt?”
12Lubaŋa ogamo ni, “Ento an aye abibedo kwedi; man aye bibedo lanyut boti, ma
nyuto ni an aye acwali: ka doŋ ityeko kwanyo jona woko ki i Ejipt, ci wubiworo
Lubaŋa i kom got man.”
13 Moses owaco bot Lubaŋa ni, “Ka acito bot jo Icrael, awaco botgi ni, ‘Lubaŋa pa
kwarowu ocwala botwu,’ ce ka gupenya ni, ‘Nyiŋe aŋa?’ ci abiwaco botgi nio?”
14 Ci Lubaŋa owaco ki Moses ni, “ATYE MA ATYE.” Ka dok owacci, “Wac lok man
bot jo Icrael ni, ‘ATYE aye ocwala botwu.’ “
15Lubaŋa dok onwoyo waco bot Moses ni, “Wac man bot jo Icrael, ni, ‘Rwot , ma
en Lubaŋa pa kwarowu, Lubaŋa pa Abraim, Lubaŋa pa Icaka, Lubaŋa pa Yakobo,
ocwala botwu.’ Man aye nyiŋa matwal, wubipo i koma, wun ki likwayowu ducu,
kit man.
16Cit icok ludoŋo pa jo Icrael kacel, ka iwac botgi ni, ‘Rwot, ma en Lubaŋa pa
kwarowu, Lubaŋa pa Abraim, pa Icaka ki pa Yakobo, otyeko nen bota, kun waco
ni, Aciko waŋa ka nenowu, ki kit ma gitimowu kwede i Ejipt;
17doŋ acikke ni abikwanyowu woko ki i atwom ma wutye kwede i Ejipt,
adwokowu i lobo pa jo Kanaan, jo Kit, jo Amor, jo Periji, jo Kiv ki jo Jebuc, i lobo
ma mol cak ki moo kic.’
18Ci gin gibiworo dogi; in ki ludoŋo pa jo Icrael wubicito bot kabaka me Ejipt, ci
wuwacce ni ‘Rwot, ma en Lubaŋa pa jo Ibru, oromo kwedwa, ci kombeddi walegi
ni, wek wawot i tim, wot ma romo nino adek, wek watyer gitum bot Rwot
Lubaŋawa.’
19Aŋeyo ni kabaka me Ejipt pe biye wun wucito nio ka giruye ki bad matek.
20Mumiyo abiryeyo bada, ci abipwodo jo Ejipt ki taŋo ducu ma abitiyo kunnu; ci
lacen en biye wucito.
21 Dok abimiyo jo man ginoŋo gum i nyim jo Ejipt, wek ka wubicito, pe wucit ki
ciŋwu nono,
22ento dako acel acel bikwayo dako wadi, ki dako ma labedo i ode, kun lego atego
ryal ki atego jabu, ki boŋo bene ma wubiruko i kom awobewu ki anyirawu; kit
meno miyo wubiyako jo Ejipt.”

Nia 4
1Moses ogamo ni, “Ento nen, pe gibiye lokka, pe gibiwinyo doga bene, pien
gibiwacci, ‘Rwot gire pe onen boti.’ “
2Rwot owacce ni, “Meno gin aŋo ma i ciŋi-nu?” Ogamo ni, “Odoo.”
3Ci owacce ni, “Bol piny i ŋom.” Ci ka obolo piny i ŋom, olokke odoko twol; Moses
oriŋo woko cen.
4Ento Rwot owaco bot Moses ni, “Rye ciŋi imak ki tuŋ yibe.” Oryeyo ciŋe, omako;
ci olokke odoko odoo ki i ciŋe.
5Rwot owaco ni, “Man bimiyo giye ni Rwot, Lubaŋa pa kwarogi, Lubaŋa pa
Abraim, pa Icaka, ki pa Yakobo, otyeko nen boti.”
6Ci Rwot owacce ni, “Rwak ciŋi i kori.” Orwako ciŋe i kore; ka okwanyo woko, ci
nen, ciŋe orugo matar macalo pee.
7Rwot dok owacce ni, “Rwak ciŋi i kori.” Ci dok orwako ciŋe i kore; ka okwanyo
woko, nen, ciŋe odok kakare macalo kome mukene ducu.
8Lubaŋa dok owaco ni, “Ka pe gibiye lokki, nyo pe gibiparo bene pi lanyut
mukwoŋo-ni, ci gibiye lanyut malacen.
9Ka bene pe gibiye lanyut man aryo-ni ducu, ki kwero winyo dogi, ci ibitwomo pii
ki i kulu Nail, ionyo i lobo ka ma otwo; ci pii ma itwomo ki i Nail bidoko remo ki i
lobo ma otwo-ni.”
10Ento Moses owaco bot Rwot ni, “Ai Rwoda, an ladwal nia wa con, kadi wa i kare
ma ibedo ka lok kweda. Onoŋo atye ma aywayo lok mot, leba dwalle woko.”
11Rwot dok owacce ni, “Aŋa ma oketo dog dano? Aŋa ma miyo dano bedo Iatodog, nyo ladiŋ-it, ma neno piny nyo lawaŋe-oto? Pe an aye atiyo, ma a Rwot-ti?
12Pi meno doŋ iciti, abibedo ki dogi, abipwonyi ki gin ma ibiloko.”
13Ento en dok ogamo ni, “Ai, Rwoda, alegi ni icwal ŋat mukene.”
14Ci kiniga: pa Rwot otugge i kom Moses kun wacci, “Aron pe tye kunnu, ma
omeru-ni, ma Lalevi? An aŋeyo en lebe loko atir, ci nen, en obebino ka rwatte
kwedi; ka en bineni, ci cwinye bibedo yom.
15In ibilok kwede, ki keto lok i doge, an abibedo ki dogi, ki doge bene, ci
abipwonyowu ki gin ma wubitiyo.
16En aye bilok ki lwak maka in; en bibedo maka dogi, dok in ibibedo macalo
Lubaŋa bote.
17Ibicito ki odoo man i ciŋi, ma ibitiyo ki lanyut magi.”
Moses odok cen i Ejipt
18Moses ka odok bot Yecero, ma won dakone, ci owacce ni, “Alegi wek koŋ adok
bot omega ma i Ejipt, wek anen ka pud gitye makwo.” Ci Yecero ogamo dog
Moses ni, “Cit ki kuc.”
19Rwot owaco bot Moses i Midian ni, “Dok cen wa i Ejipt; pien jo ma yam mito
neki doŋ guto woko ducu.”
20Kit meno Moses okwanyo dakone ki awobene, oketogi i wi kana, ci owoto, odok
cen i lobo Ejipt, kun omako odoo pa Lubaŋa i ciŋe.
21Rwot oloko bot Moses ni, “Ka doŋ ityeko dok cen i Ejipt, nen ni itiyo i nyim
Parao taŋo ducu ma atyeko keto i ciŋi-ni; ento abijiŋo cwinye doko nwaŋ, ma pe
biye dano woto.
22In ibiwaco bot Parao ni, ‘Rwot owaco kit man ni, Icrael aye latin kayona,
23 ci awacci ni, Wek latinna ocit ka tic bota; ka ikwero kome ni pe ociti, nen,
abineko latin kayoni woko.’ ”
24I kabutogi i yo en aye Rwot oromo ki Moses kun mito neke woko.
25Ci Jipola okwanyo got mabit, oliro ki kom latin awobine, ogudo ki tyen Moses
kun wacce ni, “Ada, in i cwa remo!”
26Ci Rwot oweke gire. Oloko ni, “In i cwara pi remo,” me lirre-nu.
27Rwot owaco bot Aron ni, “Cit i tim, wek icirom ki Moses.” Ci oromo kwede wa i
te got pa lubaŋa ka onoto leme.
28Ci Moses otito bot Aron lok ducu ma Rwot owacce, ma ocwalle kwede, ki lanyut
ducu ma ociko ni oti kwede.
29Ci Moses ki Aron gucito, gucoko ludoŋo pa jo Icrael ducu
30Ci Aron oloko lok ducu ma Rwot oloko bot Moses, ci onyuto lanyut ducu i nyim
dano.
31Dano guye; ka guwinyo ni Rwot otyeko limo jo Icrael dok otyeko neno atwomgi
ci gukulo wigi piny, guworo Lubaŋa.

Nia 5
1Lacen Moses ki Aron gucito bot Parao, guwacce ni, “Rwot Lubaŋa pa Icrael
owaco kit man ni, ‘Wek jona guciti, wek gukwer nino madit i tim.’ “
2Ento Parao ogamoni “Rwot en aŋa, ma myero awiny doge ci awek Icrael owot-ti?
An pe aŋeyo Rwot meno, dok bene pe abiweko jo Icrael woto!”
3Gin dok guwacce ni “Lubaŋa pa jo Ibru oromo kwedwa; walegi ni iwek wan
waciti, wawot wot me nino adek, ka tyero gitum bot Rwot Lubaŋawa, wek pe en
opot i komwa ki two gemo marac nyo pala lucwan.”
4Ento Parao ma kabaka me Ejipt owaco botgi ni, “Moses wun ki Aron, piŋo
wukwanyo dano woko ki i dog ticgi? Wun wudok i dog ticwu.”
5Ka dok owacci, “Nen, dano odoko dwoŋ woko i lobo, wun kono umiyo giywe i
dog ticgi.”
6I nino meno ociko ludito ma loyo tic pa lwak, ki lunyampara, ni,
7“Pe dok wumedde kelogi lum ocwici me goyo matafali kit macon, wek gin aye
gucit ka tweyone.
8Ento wel matafali ma yam gigoyo-ni wuwek gumedde kwede, pe wudwok welle
piny; pien gin luwackom, mumiyo gikok ni, ‘Wek wacit i tim ka tyero gitum bot
Lubaŋawa.’
9Wumi tic mapek wek co gubed i dog tic pe guket cwinygi i lok goba.”
10Kit meno ludito ma loyo lunyampara pa lwak gucito guwaco bot dano ni, “Parao
owaco kit man ni, ‘Wan pe dok wabikelliwu lum ocwici.
11Wun doŋ wucit kikomwu, wuyeny ka ma wutwero noŋo lum ocwici; ento ticwu
pe gibidwoko welle piny.’ “
12Kit meno dano guket i lobo Ejipt ducu ka coko reŋ kal me ocwici.
13Ludito ma loyo tic giruyogi kun giwacci, “Wucob ticwu, kit me nino ducu, kit
macalo yam lum ocwici tye-ni.”
14Ki lunyampara pa jo Icrael, ma ludito ma loyo tic pa Parao oketogi me neno ticci, gubedo ka pwodogi kun gipenyogi ni, “Piŋo pe wucobo tic me goyo matafali
tin, kit macon?”
15Ka lunyampara pa jo Icrael gucito gukok bot Parao ni, “Piŋo itimowa kit man,
ladit?
16Pe doŋ gikelo lum ocwici botwa, ento giwacowa ni, ‘Wugo matafali!’ Nen, ka
gipwodowa, ladit; ento bal tye i kom lwakki!”
17Ento en ogamo ni, “Wun luwackom, wun luwackom; en mumiyo wuwaco ni,
‘Wuwek wacit ka tyero gitum bot Rwot.’
18Wucit kombeddi ka tic. Pe gibimiyowu lum ocwici mo, dok bene wubigoyo
matafali ma rom ki wel macon.”
19Lunyampara pa jo Icrael guneno ni doŋ gitye marac, ka giwacogi ni, “Wun pe
wubidwoko wel matafali piny kit me nino ducu.”
20Giromo ki Moses ki Aron ma onoŋo yam gitye ka kurogi, ka gia gidwogo ki bot
Parao;
21guwaco botgi ni, “Rwot onenwu dok oŋolliwu kop, pien wun wumiyo nyiŋwa
odoko ŋwe lituny i nyim Parao ki luticce, dok wumiyo pala lucwan i ciŋgi me
nekowa.”
Lega pa Moses
22Moses olokke bot Rwot, owacce ni, “Ai Rwot, itimo jo-ni marac kuman piŋo?
Icwala ka ŋo kaa?
23Nia ma abino bot Parao, ma aloko kwede pi nyiŋi, en ocako timo jo-ni marac
cut, in bene peya ilaro joni wacel.”

Nia 6
1Ento Rwot owaco bot Moses ni, “Tin doŋ ibineno gin ma abitimo i kom Parao; en
bicwalogi woko ki bade matek, ci ryemogi woko ki i lobone ki tek.”
2 Lubaŋa owaco bot Moses ni, “An a Rwot.
3Yam anen bot Abraim, bot Icaka ki bot Yakobo, kun giŋeyo ni an Lubaŋa
Matwero-ducu, ento pe amiyo guŋeyo ni nyiŋa aye Rwot.
4An yam amoko gicikkena kwedgi bene, pi miyo botgi lobo Kanaan, en aye lobo
ma yam gubedo iye lubedo-ni.
5Dok bene atyeko winyo cur pa jo Icrael ma jo Ejipt olokogi gudoko opii-ni, an
bene doŋ atyeko po gicikkena.
6Wac bot jo Icrael ni, an a Rwot, abikwanyowu woko ki i peko ma jo Ejipt keto i
komwu, abilarowu ki i opii megi, abikokowu woko ki ciŋa ma aryeyo, ki pi kop
madito ma abiŋolo i wigi.
7Abiterowu me bedo jona, dok an abibedo Lubaŋawu; wun wubiŋeyo ni an a
Rwot Lubaŋawu, ma akwanyowu ki i kom peko ma jo Ejipt giketo i komwu.
8Ci abikelowu i lobo ma yam akwoŋo pire ni abimiyo bot Abraim, ki Icaka ki
Yakobo, abimiyo botwu obed lobowu; an a Rwot.”
9Moses oloko kit meno bot jo Icrael; ento pe guwinyo lok pa Moses, pien cwinygi
oballe woko pi tic me opii mukato kare.
10Rwot owaco bot Moses ni,
11“Cit idony bot Parao, kabaka me Ejipt, ci ititte ni owek jo Icrael gua woko ki i
lobone.”
12Ento Moses owaco bot Rwot ni, “Nen, jo Icrael pe guwinyo lokka, ci Parao
biwinyo lokka niŋniŋ, ma an a dano ma dogga pe leŋ-ŋi?”
13Ento Rwot oloko ki Moses ki Aron, ocikogi bot jo Icrael, ki bot Parao, kabaka me
Ejipt pi kwanyo jo Icrael woko ki i lobo Ejipt.
Tekwaro pa Moses ki Aron
14Man aye ludito wi kaka i odi pa kwarogi: litino awobe pa Reuben, latin kayo pa
Icrael gin ene: Kanok, Pallu, Kejeron ki Karmi; meno aye doggola pa Reuben.
15Litino awobe pa Cimeon gin ene: Jemuel, Jamin, Okad, Jakin, Jokar ki Caul,
awobi pa dako Lakanaan; meno aye doggola pa Cimeon.
16 Man aye nyiŋ litino awo be pa Levi, kun lubo yalwakgi: Gercon, Kokat ki
Merari; wel mwaka me kwo pa Levi oromo miya acel ki pyeradek wiye abiro.
17Litino awobe pa Gercon gin ene: Libni ki Cimei, macalo doggolagi tye kwede.
18Litino awobe pa Kokat gin ene: Amram, Ijar, Kebron ki Ujiel; wei mwaka me
kwo pa Kokat oromo miya acel ki pyeradek wiye adek.
19Litino awobe pa Merari gin ene: Makali ki Muci. Meno aye doggola pa Lulevi,
kun lubo yalwakgi.
20Amram onyomo Yokobedi lamiŋ wonne, ci onywalo Aron ki Moses; wel mwaka
me kwo pa Amram oromo miya acel ki pyeradek wiye abiro.
21Litino awobe pa Ijar gin ene: Kora, Nepeg ki Jikri.
22Litino awobe pa Ujiel gin ene: Micael, Elijapan ki Citri.
23Aron onyomo Eliceba nya pa Aminadab, lamin Nakucon, ci onywalo Nadab,
Abiu, Eleajar ki Itamar.
24Litino awobe pa Kora gin ene: Elkana ki Abiacap; meno aye doggola pa jo pa
Kora.
25Eleajar, wod pa Aron, onyomo dako ma i kin anyira pa Putiel, ci onywalo
Finekaci. Meno aye ludito wi kaka ma i odi pa Lulevi, macalo doggolagi tye
kwede.
26Man gin aye Aron ki Moses ma Lubaŋa owaco botgi ni, “Wukwany jo Icrael
woko ki i lobo Ejipt ki bucagi.”
27Gin aye yam guloko ki Parao kabaka me Ejipt pi kwanyo jo Icrael woko ki i lobo
Ejipt; man aye Moses ki Aron meno.
Cik pa Rwot bot Moses ki Aron
28I kom nino ma Rwot oloko iye ki Moses i lobo Ejipt,
29Rwot owaco bot Moses ni, “An a Rwot; tit bot Parao kabaka me Ejipt lok ducu
ma awaccini.”
30Ento Moses owaco bot Rwot ni, “Nen, doga pe leŋ; Parao biwinya niŋniŋ?”

Nia 7
1Rwot owaco bot Moses ni, “Nen aketi macalo Lubaŋa bot Parao, ki omeru Aron
bibedo lanebini.
2In ibiloko lok ducu ma aciko boti; ci omeru Aron bitito bot Parao pi weko jo
Icrael gua woko ki i lobone.
3 Ento abijiŋo cwiny Parao doko nwaŋ, abimedo lwak lanyut ki taŋo i lobo Ejipt.
4Parao pe biwinyo lokki; abiketo ciŋa i kom Ejipt, ci abikwanyo monnya, jona, ma
gin aye likwayo pa Icrael, ki i Ejipt, pi kop madito ma abiŋolo i wiye.
5Jo Ejipt gibiŋeyo ni an a Rwot, ka abiryeyo ciŋa i kom lobo Ejipt pi kwanyo jo
Icrael woko ki i kingi.”
6Moses ki Aron gutimo kit ma Rwot ocikogi.
7Moses onoŋo mwaka me ditte romo pyeraboro, ki pa Aron pyeraboro wiye adek,
i kare ma gubedo ka lok ki Parao-ni.
8Rwot dok oloko ki Moses ki Aron ni,
9“Ka Parao owaco botwu ni, ‘Wunyut ada mewu pi tiyo taŋo,’ ci ibiwaco ki Aron
ni, ‘Kwany odooni, ibol piny i nyim Parao, wek olokke odok twol.’”
10Kit meno Moses ki Aron gucito bot Parao gutiyo kit ma Rwot ocikogi kwede;
Aron obolo odoone piny i nyim Parao ki luticce, ci olokke odoko twol.
11Ci Parao olwoŋo jo ma luryeko ki lutal, ma gin lutyet ma i Ejipt, gin bene gutimo
ma rom meno ki ryekogi.
12Pien ŋat acel acel obolo odoone piny, ci gulokke gudoko twol, ento odoo pa
Aron omwonyogi woko ducu.
13Ento cwiny Parao pud obedo tek aye, pe omedo ki winyogi kit ma Rwot owaconi.
14Rwot dok owaco bot Moses ni, “Cwiny Parao odoko nwaŋ, okwero weko dano
ocito.
15Cit odiko bot Parao macalo en cito i dog kulu-ni; cit ikur en i ŋet kulu, mak odoo
i ciŋi, ma yam olokke odoko twol-li.
16Ci ibiwacce ni, ‘Rwot Lubaŋa pa jo Ibru ocwala boti, kun waco ni, Wek jona
guciti, wek guti bota i tim, dok nen, in peya iworo doga.
17 Ci Rwot doŋ owaco kuman ni, Pi lok man bimiyo iŋeyo ni an a Rwot: nen,
abigoyo pii ma tye i kulu Nail ki odoo ma tye i ciŋa-ni, ci pii bilokke doko remo,
18ci rec ma i Nail gibikato woko, kulu Nail bilokke doko ma ŋwe coo, dok jo Ejipt
cwinygi bikwero mato pii ma i kulu Nail woko.’ “
19Rwot owaco bot Moses ni, “Wac ki Aron ni ‘Kwany odooni ci irye ciŋi i wi pii me
Ejipt, i wi kulugi, i wi kulu akwinyagi, i wi kabedo ducu ka ma pii opoŋ iye, wek
gulokke gudok remo; wek remo orom i lobo Ejipt ducu ki atabo weer ducu, ki i
agulu godi ducu.’ ”
20Moses ki Aron gutimo macalo Rwot ocikogi. Aron otiŋo odoone malo ki i nyim
Parao ki luticce; ci ogoyo ki pii ma i kulu Nail, ci pii ducu ma i kulu Nail olokke
odoko remo.
21Rec ma i kulu Nail gucako to woko, ci kulu Nail odoko ŋwe coo; pienno jo Ejipt
pe doŋ gitwero mato pii ma i kulu Nail; dok remo oromo i lobo Ejipt ducu.
22Ento lutyet me Ejipt bene gutimo ma rom meno ki ryekogi; omiyo cwiny Parao
odoko nwaŋ aye, okwero winyogi woko, kit ma Rwot owaco-ni.
23Parao olokke odok i ode, kun pe cwinye paro kadi pi man.
24Jo Ejipt ducu gubedo ka kwinyo pii me amata i ŋet kulu Nail, pien pe doŋ
gitwero mato pii ma i kulu Nail.
25Ka nino okato abiro nia ma Rwot ogoyo kulu Nail.

Nia 8
1Rwot dok owaco bot Moses ni, “Cit idony bot Parao, ci iwacce ni Rwot owaco
kuman ni, ‘Wek jona guciti wek guti bota.
2Ento ka ikwero wekogi ni guciti, ci nen, abicoro gemo ogwal i loboni ducu.
3Ogwal bicorre limuk i kulu Nail ma gibibino wa i odi bene ki i kicikani, ki i wi
kitandani ki i odi pa luticci, ki pa lwakki, ki i keno tedoni, ki otako lanywaŋ
mokoni.
4Ogwal bipye wa i komi ki i kom lwakki ki i kom luticci ducu.’”
5Rwot dok owaco bot Moses ni, “Wac bot Aron ni, ‘Doŋ irye ciŋi ki odooni i wi
kulu ducu, i wi kulu akwinya, ki i wi kut, wek ogwal ocorre i lobo Ejipt!’”
6Aron oryeyo ciŋe i wi pii ducu ma i Ejipt. Ogwal obino ci oumo wi lobo Ejipt
woko.
7Ento lutyet bene gutimo ma rom meno ki ryekogi, ci gukelo lwak ogwal bene i
lobo Ejipt.
8Lacen Parao olwoŋo Moses ki Aron, owacci, “Leg Rwot wek okwany ogwal woko
ki i koma ki i kom lwakka; ci abiweko dano gicito ka tyero gitum bot Rwot.”
9Moses owaco bot Parao ni, “Ber in aye icika kare ma aleg iye piri, pi luticci ki pi
lwakki, wek ogwal oto otum woko i komi ki i odini, wek odon ma i kulu Nail
keken.”
10Ci ogamo ni, “Diki adika-ni.” Moses owacci, “Obed kit macalo iwaco-ni, wek in
iŋe ni pe tye ŋatti mo macalo Rwot Lubaŋawa-ni.
11Ogwal bia woko ki boti, ki i odini, ki i kom luticci ki lwakki; gibiweko ma i kulu
Nail keken.”
12Ci Moses ki Aron gukato woko ki bot Parao. Moses okok pi ogwal bot Rwot, kit
macalo onoŋo oye ki bot Parao.
13Rwot otiyo kit ma Moses owaco-ni; ogwal ocako to woko Ki i odi i dyekal ki i
potti ducu.
14Gucoko gugurogi lipim, lobo okwok woko maŋwe.
15Ento ka Parao oneno yamo dok okuto kore, ci cwinye odoko nwaŋ pe dok
owinyogi, kit ma Rwot owacom.
16Rwot dok owaco bot Moses ni, “Wac bot Aron ni, ‘Tin odooni malo ci igo ki
apwa ma i lobo wek odok nyoggi ma biromo i lobo Ejipt ducu.’ “
17Ci gitimo kit meno; Aron otiŋo ciŋe malo ki odoone, ci ogoyo ki apwa ma i lobo,
ci nyoggi obino i kom dano ki lee ducu.
18Lutyet gutemo ki ryekogi wek nyoggi obin, ento pe gutwero. Pienno nyoggi
oromo kom dano ki lee ducu.
19 Ci guwaco bot Parao ni, “Man lwet cin Lubaŋa.” Ento cwiny Parao obedo nwaŋ,
pe omedo ki winyogi, kit ma Rwot owaco-ni.
Gemo me lwaŋo
20Rwot dok owaco bot Moses ni, “A malo odiko con, icikur Parao, macalo en cito i
dog kulu-ni, ci iwacce ni, ‘Rwot owaco kuman ni, Wek jona guciti, wek guti bota.
21Ento ka pe iweko jona gucito, ci nen, abicoro lwaŋo limuk i komi ki i kom luticci
ki i kom lwakki, ki i odini; i odi pa jo Ejipt ducu lwaŋo bicore iye limuk, wa i kom
lobo ma gucuŋ iye.
22Ento i nino meno abipoko lobo Gocen pat, en aye kabedo pa jona, wek pe lwaŋo
ocorre iye limuk; wek wuŋe ni, an a Rwot ma atye i dye lobo.
23Kit meno abipoko kin jona ki joni. Lanyut man bitimme diki.’”
24Ci Rwot otiyo kit meno; omiyo lwak lwaŋo ocorre limuk i ot pa Parao ki i odi pa
luticce; i lobo Ejipt ducu lwaŋo obalo lobo woko.
25Lacen Parao olwoŋo Moses ki Aron, owacci, “Wucit, wutyer gitum bot
Lubaŋawu i lobowa-ni.”
26Ento Moses ogamo ni, “Pe watwero timone kit meno; pien wabityero gitum bot
Lubaŋawa ma bedo me kwer bot Luejipt. Ka watyero gitum ma obedo me kwer
bot Luejipt ma kun gineno ki waŋgi, pe gibicelowa ki got-ti?
27Wan myero wawot i tim wot me nino adek pi tyero gitum bot Rwot Lubaŋawa
kit macalo en aye bicikowa kwede.”
28Omiyo Parao ogamo ni, “Abiwekowu wucito ka tyero gitum bot Lubaŋawu i
tim; ento pe wubiwot ka mabor. Wuleg pira aye.”
29Ka Moses owaco ni, “Nen, akato woko ki boti, ci abilego Rwot wek lwak lwaŋo
oa woko ki i komi, Parao, ki i kom luticci, ki i kom lwakki diki; ento, ladit, pe dok
ibwolwa pi kwero ye lwak cito ka tyero gitum bot Rwot.”
30Kit meno Moses okato woko ki bot Parao, ci olego Rwot.
31Rwot otiyo kit ma Moses olego-ni, ci okwanyo lwak lwaŋo woko kii kom Parao,
ki i kom luticce, ki i kom lwakke, pe acel mo odoŋ.
32Ento cwiny Parao odoko nwaŋ tyen man bene, pe oweko lwak gucito.

Nia 10
1Rwot dok owaco bot Moses ni, “Cit bot Parao; pien ajiŋo cwinye odoko nwaŋ, ki
cwiny luticce, wek anyut lwak lanyut mera man i kingi,
2wek in itit i it litinoni ki likwayi kit macalo abedo ka tuko ki jo Ejipt kit ma iya
mito-ni ki kit lanyut ma atiyo i kingi; wek wun wuŋe ni an a Rwot.”
3Kit meno Moses ki Aron gucito gudonyo bot Parao, guwacce ni, “Rwot Lubaŋa pa
jo Ibru owaco kuman ni, ‘In ibikwero bedo ki mwolo i nyima pi kare ma rom
mene? Wek jona guciti, wek guti bota.
4Pien ka ikwero ni jona pe guciti, ci nen, diki abikelo lwak bonyo i loboni,
5giumo lobo woko lipuk, pe tye ŋatti mo ma bineno lobo; ci gibicamo gin ma pee
oŋoyo botwu, ka dok gibicamo yadiwu ducu ma doŋo i poto.
6Gibipono i odini ki i odi pa luticci ducu ki i odi pa jo Ejipt ducu; bibedo gin ma
yam wegiwu ki kwariwu pe guneno nia i nino na giketogi wi lobo nio wa i nino
man.’ ” Ka olokke ci okato woko ki bot Parao.
7Ci Lutic pa Parao guwacce ni, “Laco man bibedo owic botwa pi kare ma rom
mene? Wek jo-nu guciti, wek guti bot Rwot Lubaŋagi: in peya iŋeyo ni Ejipt oballe
woko.”
8Omiyo gidwoko Moses ki Aron bot Parao; ci owaco botgi ni, “Doŋ wucit, wuti bot
Rwot Lubaŋawu; ento jo mene ma gibicito?”
9Ci Moses ogamo ni, “Wan wabicito ki litinowa, ki luditowa wabicito ki awobewa
ki anyirawa; wabigwarre ki lwak limwa ducu matino ki madito, pien myero
wakwer nino madit bot Rwot.”
10Ci owaco botgi ni, “Rwot obed kwedwu ka abiweko wun ki litinowu wucito!
Nen wun iwu kiruŋgula, wutye ki kop i iwu.
11Pe twerre, co ma i kinwu aye gucit ka miyo woro bot Rwot; pien meno aye gin
ma cwinywu pyette iye.” Ci giryemogi woko ki i nyim Parao.
12Rwot dok owaco bot Moses ni, “Rye ciŋi i wi lobo Ejipt wek bonyo obin obed i
lobo Ejipt, ocam gin mutwi i lobo ducu ma yam pee oŋoyo.”
13Kit meno Moses otiŋo odoone i wi lobo Ejipt, ci Rwot ocwalo yamo oa tuŋ
wokceŋ okodo i lobo dyeceŋ meno ducu ki i dyewor benebene; ka oo odiko ci
yamo mua wokceŋ okelo bonyo.
14 Ci bonyo ocorre i lobo Ejipt ducu, ci obuto, ori i lobo ducu me Ejipt, lwak bonyo
mumukke madwoŋ ma yam pe tye, ma dok pe binen.
15Pien oumo lobo woko lipuk, ma lobo ocido woko licuc, ci gucamo gin mutwi
ducu ma i lobo ki nyig yadi ducu ma yam pee oŋoyo; gin madyak mo pe odoŋ,
kadi yat, kadi gin mutwi ma i poto ma i lobo Ejipt ducu.
16Ka Parao dok olwoŋo Moses ki Aron pi oyoto, owaco ni, “Atyeko timo bal i kom
Rwot Lubaŋawu, ki i komwu.
17Mumiyo tin wutima kica, man doŋ alegowu kicel enni, dok wuleg Rwot
Lubaŋawu wek okwany to man woko i koma.”
18Ci Moses okato woko ki bot Parao, olego Rwot.
19Rwot omiyo yamo okodo matek nia ki tuŋ potoceŋ, otiŋo bonyo ocorogi woko
wa i Nam Makwar; bonyo mo acel pe odon i lobo Ejipt.
20Ento Rwot ojiŋo cwiny Parao odoko nwaŋ, pe oweko jo Icrael gucito.
Gemo me colpiny
21Rwot dok owaco bot Moses ni, “Rye ciŋi malo tuŋ polo, wek piny ocid woko
Licuc i lobo Ejipt, piny ma ocido woko ma dano winyo wa i kome.”
22 Ci Moses oryeyo ciŋe malo tuŋ polo, ci piny ocido woko matek licuc ma oromo
lobo Ejipt pi nino adek;
23pe ginenne kekengi, pe ŋatti mo a malo ki i kabedone pi nino adek; ento ka ma
jo Icrael bedo iye onoŋo piny leŋ mere.
24Ka Parao olwoŋo Moses, ci owacce ni, “Cit wuti bot Rwot; litinowu bene myero
gucit kwedwu; ento wuwek limwu matino ki madito gudoŋ i ŋewu.”
25Ento Moses ogamo ni, “In bene myero imiwa gitum ki gityer me awaŋa, wek
watyer bot Rwot Lubaŋawa.
26Limwa makwo myero gin bene gucit kwedwa; pe oboŋ tyen mo bidoŋ i ŋewa,
pien myero wakwany mogo i kingi me miyo ki woro bot Rwot Lubaŋawa, dok pe
waŋeyo gin ma myero wati kwede bot Rwot, nio ka wabio wa kunnu.”
27Ento Rwot ojiŋo cwiny Parao odoko nwaŋ, pe oweko gucito.
28Parao dok owacce ni, “A woko ki bota; gwokke keni aye, pe inen waŋa doki;
pien i nino ma ibineno iye waŋa en aye ibito iye bene.”
29Moses ogamo ni, “Pe dok abineno waŋi kit macalo iwaco.”

Nia 11
1Rwot owaco bot Moses ni, “Pud odoŋ gemo acel ma abikelo i kom Parao ki i kom
Ejipt; lacen biweko wun wua ki kany wucito; ka biwekowu ni wuciti, biryemowu
woko magicel.
2Lok kombeddi i it lwak, laco acel acel oleg laco wadi ma ka ŋete, ki dako acel acel
bene oleg dako wadi ma ka ŋete, wek omiye atego ryal ki atego jabu.”
3Ci Rwot omiyo dano gunoŋo gum i nyim jo Ejipt. Dok bene Moses yam obedo
dano madit twatwal i lobo Ejipt, wa i nyim lutic pa Parao ki i nyim lwak ducu.
4Moses owaco ni, “Rwot owaco kuman ni, I cwiny dyewor abiwot i dye Ejipt;
5ci litino kayo ducu ma i lobo Ejipt gibito woko, nia i kom latin kayo pa Parao ma
bedo i wi komkerre-ni, nio kwede i kom latin kayo pa aŋeca ma tye ka rego; wa
litino kayo pa limgi makwo ducu.
6Koko bibedo malik mada ma oromo i lobo Ejipt ducu, kit ma yam peya otimme,
dok pe bitimme matwal.
7Ento i kom jo Icrael ducu, dano onyo lee, kadi gwok pe bigweyo; wek wuŋe ni
Rwot opoko kin jo Ejipt ki jo Icrael.
8Luticci ducu gibibino bota, gibiryebbe piny i nyima, kun giwaco ni, ‘A woko, ki
lwak ma gilubi ducu.’ Ci i ŋe meno, abicito woko gira.” Ci okato woko ki bot Parao
ki kiniga madwoŋ.
9Ka dok Rwot owaco bot Moses ni, “Parao pe biwinyi; wek taŋona omedde orom i
lobo Ejipt.”
10Moses ki Aron gutiyo taŋo meno ducu i nyim Parao; ento Rwot ojiŋo cwiny
Parao odoko nwaŋ, pe oweko jo Icrael gucito woko ki i lobone.

Nia 12
1 Rwot owaco bot Moses Aron ki i lobo Ejipt ni,
2“Dwe man aye bibedo dwewu mukwo bibedo dwewu mukwoŋo i mwaka.
3Tit bot lwak jo Icrael ducu ni, i k nino dwe apar me dwe man, dano a acel
bikwanyo latin romo, mac doggola pa kwarogi tye kwede, la romo acel pi ot acel
acel.
4Ka ot mo tidi, ma pe romo tyeko riŋo latin ror ci won ot meno ki ladoggolane ma
ode cok kwede gibikwanyo, ma romo wel dano ma gitye kwede. Wubikwanyo
latin romo ma oporo kit ma dano acel camo kwede.
5Latin romowu obed ma kome pe ki mwonyo, nyok ma ditte romo mwaka acel
ma wukwanyo ki kin romi nyo ki i kin dyegi.
6Wugwok nio wa i nino dwe apar wiye aŋwen me dwe-ni ka lacen, ka lwak jo
Icrael ducu gucokke kacel, gibineko romigo otyeno.
7Guter remo manok, gucwiny i kom okar me doggola ryoryo, ki i kom rii wiye
malo i dog odi ma gicamo iye-ni.
8Gucam riŋo i dyewor meno, ma gibulo abula; gucam ki mugati ma tobi pe iye, ki
pot dek mogo makec.
9Pe wumwod mo manumo, nyo ma gitedo ki pii, ento gibul abula, wiye kacel ki
tyene ki jam iye.
10Pe wuwek gin mo odoŋ nio odiko; ka gin mo odoŋ nio odiko, ci wubiwaŋo
woko.
11Wubicamo kit man: wubitweyo pyerwu, wuruko war i tyenwu, ki odoo i ciŋwu;
wubicamo aruya. En aye Kato (Paska) Rwot.
12Pien abibaro dye lobo Ejipt i dyewor meno, abineko litino kayo ducu ma i lobo
Ejipt, pa dano ki pa lee; ci abiŋolo kop i kom lubaŋa ducu pa jo Ejipt; an a Rwot.
13Remo bibedo lanyut mewu, i kom odi ma wutye iye; ka aneno remo, ci abikato
lamalo ka wiwu. Pe gemo mo bipoto i komwu ma binekowu, i kare ma abipwodo
iye lobo Ejipt.”
14 “Nino man bibedo nino me poyo pe wiwu ma wubigwoko me bedo nino madit
bot Rwot; wubikwero wun ki likwayowu obed cik matwal:
15Wubicamo mugati ma pe girubo rye tobi pi nino abiro; i kom nino mukwoŋo
wukwany tobi ki i ot, wuony woko. Ka ŋatti mo bicamo mugati ma tobi tye iye, 
nia i nino mukwoŋo nio wa i nino me abiro, dano-nu waŋe birwenyo woko ki i
kin jo Icrael.
16I kom nino mukwoŋo wubibedo iye ki gurre maleŋ; ki i nino me abirone bene
wubibedo iye ki gurre maleŋ; pe gibitiyo tic mo i nino meno ducu; ento gin ma
dano ducu camo, meno aye wuyubi.
17Wubikwero nino madito me Mugati ma Tobi Pe Iye, pien i kom nino meno
kikome yam akwanyo iye bucawu ki i lobo Ejipt; mumiyo wubikwero nino meno,
wun ki likwayowu ducu, obed cik matwal.
18I dwe mukwoŋo, i kom nino dwe apar wiye aŋwen otyeno, wubicamo mugati
ma pe girubo iye tobi, nio wa i nino dwe pyeraryo wiye acel otyeno.
19Pe ginoŋ tobi mo i odiwu i kom nino abiro-ni; pien ka ŋatti mo bicamo gin ma
girubo iye tobi, dano meno waŋe birwenyo woko ki i kin lwak pa jo Icrael, kadi
bed en labedo nyo anywalli me lobo.
20Pe wubicamo gin mo ma girubo iye tobi; ka ma wubibedo iye ducu wubicamo
mugati ma tobi pe iye.”
21Moses olwoŋo ludoŋo pa jo Icrael ducu, owaco botgi ni, “Wuyer litino romi
muporo doggolawu, ci wunek latin romo me Kato (Paska).
22Wukwany dog anyero, wulut i remo ma tye i becen, wucwiny i kom rii doggola
ki i kom okar me doggola ryoryo, kun wuluto i remo ma tye i becen-ni; dok ŋatti
mo i kinwu pe okat woko ki i doggola ode nio wa odiko,
23 pien Rwot bikato cito ka neko jo Ejipt. Ka en bineno remo i kom rii doggola, ki i
kom okar me doggola, ci Rwot bikato donyo i odiwu ka nekowu.
24Wugwok lok man obed cik piwu ki pi likwayowu matwal.
25Ka wubio i lobo ma Rwot bimiyowu, macalo yam ociko, ci wubilubo kit tic man.
26Ka litinowu gibipenyowu ni, ‘Kit tic man te lokke aŋo?’
27ci wubiwacogi ni, ‘Man gitum me Kato (Paska) pa Rwot, pien yam okato lamalo
i wi odi pa jo Icrael i Ejipt, i kare ma oneko jo Ejipt, ci obwoto odiwa.’ ” Ci dano
gukulo wigi piny, guworo Lubaŋa.
28Jo Icrael gucito gutimo kit meno; macalo Rwot ociko Moses ki Aron, gutimo kit
meno.
29 I cwiny dyewor, Rwot oneko litino kayo ducu ma i lobo Ejipt: okwoŋo ki i kom
latin kayo pa Parao ma yam obedo i komkerre, oo kwede wa i kom latin kayo pa
ŋat ma giyako ma tye i ot kol, ki litino kayo pa lim makwo ducu.
30Parao oa malo i dyewor, en ki luticce ducu ki jo Ejipt ducu; koko obedo malik
mada i Ejipt, pien pe odoŋ ot mo ma dano pe oto iye.
31Parao olwoŋo Moses ki Aron ki i dyewor, ci owaco ni “Wua, wucit woko ki i kin
lwakka, wun kacel ki jo Icrael ducu; wuciti, wuti bot Rwot, kit macalo wuwaco-ni.
32Wucit ki romiwu ki dyaŋiwu kit macalo wuwaco-ni, wucit giwu; wulamma gum
bene!”
33Jo Ejipt gubedo ka ruyo dano pi cwalogi woko ki i lobo pi oyotoyot; gubedo ka
lok ni, “Wato doŋ, watum woko ducu.”
34Kit meno omiyo dano gutiŋo moko ma peya girubo iye tobi, gutweyo otako
lanywaŋŋe ki boŋo umgi, gutiŋo kwede i wi gwokgi.
35 Jo Icrael gutiyo kit macalo nene Moses ocikogi, gubedo ka lego atego ryal ki
atego jabu, ki boŋo, ki bot jo Ejipt.
36Rwot omiyo gunoŋo gum i nyim jo Ejipt, ci gubedo ka miyogi gin ma gulego.
37Jo Icrael gucako wotgi nia ki i Ramcec nio i Cukot; co ma guwoto ki tyengi
guromo alip miya abicel, ma pe iye mon ki litino.
38Ki lwak kwa rok murubbe bene gucito kwedgi, ki lwak lim makwo mapol
twatwal, romi-gu ki i wi doggola lamalo, pe biye lanek dyaŋi-gu.
39Ci gutedo capat ki moko ma gunyobo i otako laboŋo tobi ma gutero i kare ma
gua ki i Ejipt, pien onoŋo pe girubo iye tobi; pien gibedo ka cwalogi wo ko ki tek
nia ki i Ejipt, kun pe doŋ gitwero dikke, pe bene guyubo peke megi.
40 Kare ma jo Icrael gubedo kwede i Ejipt oromo mwaka miya aŋwen ki pyeradek.
41I agikki me mwaka miya aŋwen ki pyeradekke, i kom nino meno kikome, en aye
mony ducu pa Rwot omol iye oa woko ki i lobo Ejipt.
42En aye obedo dyewor ma Rwot okuro iye kare me kwanyogi woko ki i lobo
Ejipt, dyewor meno en aye dyewor ma jo Icrael, gin ki likwayogi ducu, gikuro iye
Rwot.
Cik mukene ma mako Kato (Paska)
43Ci Rwot owaco bot Moses ki Aron ni, “Man aye cik ma maka Kato (Paska): pe
Larok mo bicamo;
44ento opii ducu ma yam giwilo ki lim bicamo ka onoŋo doŋ gityeko lirogi.
45Labedo mo nyo lapakaca mo pe bicamo.
46 Wubicamo ki i ot acel; pe wubikato ki riŋo mo woko nia ki i ot, cogone bene pe
gibituro iye.
47Lwak jo Icrael ducu gibikwero nino man.
48Ka larok mo bedo i kinwu ce mito kwero Kato (Paska) bot Rwot, wek koŋ gilir
kom co ducu ma tye bote, ka doŋ onyik cok ka lubo kite; en doŋ bedo macalo
anywalli me lobo. Ento dano ma pe giliro pe camo.
49Cik bibedo acel pi anywalli ki pi lurok ma bedo i kinwu.”
50Ci jo Icrael ducu gutimo kit meno; macalo yam Rwot ociko Moses ki Aron,
gutimo kit meno.
51I kom nino meno kikome aye yam Rwot okwanyo iye mony pa jo Icrael woko ki
lobo Ejipt ki bucagi.

Nia 13
1Rwot owaco bot Moses ni,
2 “Kwer litino kayo ducu gubed mega; gin ducu ma okwoŋo yabo ic i kin jo Icrael,
pa dano ki pa lee bene, ducu mera.”
Nino madito me Mugati ma Tobi Pe Iye
3Moses owaco ki lwak ni, “Wupo nino man, ma wua iye woko ki i Ejipt i ot me
opii, pien Rwot okwanyowu woko ki i kabedo man pi bade matek; pe wubicamo
mugati ma tobi tye iye.
4Tin wun doŋ wubecito woko, i dwe me Abib.
5Ka Rwot bikelowu i lobo pa jo Kanaan, jo Kit, jo Amor, jo Kiv ki jo Jebuc, ma yam
okwoŋo pire bot kwarowu ni ebimiyowu, lobo ma mol cak ki moo k ic, wubilubo
kit tic man i dwe-ni.
6Wubicamo mugati ma tobi pe iye pi nino abiro; i kom nino me abirone en aye
wubikwero iye nino madit bot Rwot.
7Mugati ma pe girubo iye tobi wa tobi bene pe binen botwu i lobowu ducu.
8I nino meno ibitito bot latinni ni, ‘Man obedo tye pi gin ma yam Rwot otimo pira
i kare ma aa wo ko ki i Ejipt.’
9Man bibedo lanyut i ciŋi, dok bibedo i dye tur nyimi, me poyo wii, wek cik pa
Rwot obed i dogwu; pien Rwot okwanyowu woko ki i Ejipt pi bade matek.
10Pi neno wugwok cik man i kare ma giciko-ni mwaka ki mwaka.
Litino kayo
11“Ka Rwot bikelowu i lobo p Kanaan, macalo yam okwoŋo be ki bot kwarowu ni
ebimiyowu,
12 wubi yeko litino ducu mukwoŋo yabo ic gubed pa Rwot. Litino kayo pa limwu
ducu ma twonne gibibedo pa Rwot.
13Latin kayo pa kana ibikoko ki i romo, nyo ka pe ikoko, ci ibituro woko. Latin
dano acel acel ma i kin litinowu, ma latin kayo, wubikokone bene.
14I kare me anyim, ka latinni bipenyi ni, ‘Man kono te lokke aŋo?’ ci ibiwacce ni,
‘Rwot yam okwanyowa woko ki i Ejipt ki bade matek, i ot me opii.
15Pien con ka Parao okwero woko matek ni pe waciti, Rwot oneko litino kayo
ducu ma i Ejipt, litino kayo pa dano ki litino kayo pa lim makwo. Mumiyo atyero
bot Rwot twon ducu ma gukwoŋo yabo ic; ento akoko awobena ma litino kayo
ducu.’
16Bibedo macalo kedo i ŋut ciŋi, nyo gin me atweya i dye tur nyimi; pien Rwot
yam okwanyowa woko ki i Ejipt ki matek.”
Lubaŋa otelo dano ki wir me pol ki wir me mac
17Ka Parao oweko dano gucito, ci Lubaŋa pe otelo wigi i yo ma dok tuŋ lobo pa
Lupiliciti, kadi bedi yam yone cok; pien Lubaŋa owacci, “Ka dano gurwatte ki
mony, ci cwinygi biballe woko gidok woko cen i Ejipt.”
18Ento Rwot otelo wi dano kun rabo kwedgi piny i yo ma dok tun lim mukemo
Nam Makwar. Ci jo Icrael gua woko ki i lobo Ejipt ma guyubbe ki jami lweny.
19 Moses okwanyo cogo pa Yucepu ocito kwede; pien yam Yucepu omiyo jo Icrael
gukwoŋo kwoŋ matek, kun waco ni, “Lubaŋa bilimowu; myero wutiŋ cogona nia
ki kany, kwede.”
20Gua Cukot, gugony i Etam i dog tim.
21Rwot otelo nyimgi i dyeceŋ ki pol mucuŋ macalo wir me nyutogi yo, ki i dyewor
telo nyimgi ki mac mucuŋ macalo wir me menyo piny wek gubed ka wot dyeceŋ
ki dyewor;
22wir me pol dyeceŋ ki wir me dyewor, kun pe a woko i nyim dano.

Nia 14
1Rwot dok owaco bot Moses ni,
2“Tit ki jo Icrael gudok cen ki ŋegi, wek gugony i nyim Pi-akirot i kin Migdol ki
nam, i nyim Baal-jepon; wubigony mukemo en i ŋet nam.
3Pien Parao bilok pi jo Icrael ni, ‘Gin pud gitye ka dwalle atata i lobo; tim pud
otweyogi woko.’
4Abijiŋo cwiny Parao doko nwaŋ, ci en biryemo korgi, ci abinoŋo deyo i kom
Parao ki monnye ducu; miyo jo Ejipt gibiŋeyo ni an a Rwot.” Ci gutimo kit meno.
5Ka gitito bot kabaka me Ejipt ni jo Icrael gutyeko riŋo gulwi woko, ci Parao
kabaka me Ejipt ki luticce guloko cwinygi i komgi kun giwacci, “Man watimo gin
aŋo ma waweko jo Icrael gua woko ki i dog ticwa, gucito woko-ni?”
6Kit meno ocako yubo gadigadine me lweny, oywayo wi monnye,
7ci otero gadigadi ma oyero miya abicel, ki gadigadi pa jo Ejipt mukene ducu
kacel ki ludito luwigi ducu.
8Ci Lubaŋa ojiŋo cwiny Parao kabaka me Ejipt odoko nwaŋ, oryemo kor Jo Icrael
macalo yam gutwarre magwa, gucito woko-ni.
9Jo Ejipt guryemo korgi, aguragura pa Parao ducu ki lwak gadigadi, ki wegi
aguragura ki monnye ducu, ci gumakogi ka ma gugony iye i ŋet Pi-Kakirot, ma i
nyim Baal-jepon.
10Ka Parao odiŋo korgi cok, jo Icrael gutiŋo waŋgi, ci nen, jo Ejipt gitye ka lubo
korgi; ci gubedo ki lworo madwoŋ. Jo Icrael gukok matek bot Rwot,
11kun guwaco bot Moses ni, “Pien ineno ni Lyel pe i Ejipt mumiyo ikelowa kany
wek wato woko i dye tim? Doŋ itimowa gin aŋo, pi kwanyowa woko ki i Ejipt?
12Pe yam walokki man i Ejipt ni, ‘Doŋ iwek yelowa, wek doŋ wat i ki jo Ejipt’?
Twora kono yam watiyo ki jo Ejipt, makato ma wato woko i dye tim ata.”
13Ci Moses owaco bot lwak ni, “Pe wulwor wucuŋ matek, ci wubineno kit ma
Rwot bilarowu kwede tin; pien jo Ejipt ma tin wunenogi-ni pe doŋ wubinenogi
matwal.
14Rwot bilweny piwu, wun wubed mewu mot apira.”
15Rwot openyo Moses ni, “Ikok bota piŋo? Tit bot jo Icrael guwot anyim.
16Tin odooni malo, ci irye ciŋi i wi nam, ipok iye woko, wek jo Icrael guwok i dye
nam i lobo mutwo.
17Abijiŋo cwiny jo Ejipt doko nwaŋ, wek gin bene gulub korwu, ci abinoŋo deyo i
kom Parao kacel ki monnye, ki gadigadine, ki wegi aguragurane.
18Jo Ejipt gibiŋeyo ni an a Rwot, ka doŋ atyeko limo deyo i kom Parao ki
gadigadine, ki wegi aguragurane.”
19Ka lamalaika pa Lubaŋa ma yam woto i nyim mony pa jo Icrael oa odok ocego
ŋegi; ki wir me pol bene oa ki inyimgi, odok ocun i ŋegi.
20I obino oridde i kin mony pa jo Ejipt ki mony pa jo Icrael, Pol ocego kunnu ki
mutu macol; ci dyewor meno ducu mony tun cel pe orwayo cok ki lawote nio ka
piny oru.
21Moses oryeyo ciŋe i wi nam; Rwot odanyo dye nam woko, odiro pii woko wa
ceŋ ki yamo matek mua wokceŋ mukodo i dyewor ducu, omiyo nam odoko lobo
mutwo, ki i pii opokke woko.
22 Jo Icrael guwot o i dye nam i lobo mutwe, pii otiŋŋe odoko kicika yo tuŋ ciŋgi
acuc ki yo tuŋ acam.
23Jo Ejipt guryemo korgi, ci gudonyo i korgi i dye nam; aguragura pa Parao ducu,
ki gadigadine, ki wegi aguragurane.
24I kare ma gikuro rupiny, Rwot onoŋo tye i wir me mac ki me pol kun neno
mony pa jo Ejipt. Obaŋo kom mony pa jo Ejipt woko,
25kun mako lawala me gadigadigi woko, mumiyo guywaŋe mot. Ci jo Ejipt
guwacci, “Wek wariŋu walwiyu woko ki i nyim jo Icrael; pien Rwot tye ka lweny i
kom jo Ejipt pigi.”
26Rwot dok owaco bot Moses ni “Rye ciŋ i i wi nam, wek pii odwog cel kom jo
Ejipt, i kom gadigadigi, ki I kom wegt aguraguragi.”
27Kit meno Moses otiŋo ciŋe i wi nam, dwogo cen kun mol i kit m ma piny tye ka
ru-ni. Jo Ejipt gucorre i iye, ci Rwot orido wi jo i dye nam.
28Ka pii odwogo gadigadi ki wegi aguragura Parao ducu ma yam gulul i nam-mi;
pe tye ŋat mo a acel ma obwot i kingi.
29Ento jo Icrael gu mutwo ki i dye nam, kur kicikagi yo tuŋ ciŋgi acuc ki yo tuŋ
acam.
30Kit meno Rwot yam olaro jo Icrael ki i ciŋ jo Ejipt i nino meno, ci jo Icrael
guneno kom jo Ejipt ma guto i dog nam.
31Ka jo Icrael matek ma Rwot otimo i ki ci dano gudworo Rwot; omiyo guye Rwot
ki laticce Moses.

Nia 15
1 Moses ki jo Icrael guwero wer man bot Rwot kun giwaci ni, “Abiwero wer bot
Rwot, pien otuc ki loc me deyo; obolo aguragura ki lait i wiye woko i nam,
2 Rwot aye tekka ma akoro ki wer, en odoko Lalarra. Man aye Lubaŋana, abipako
en Lubaŋa pa wora, abikoro nyiŋe.
3Rwot en oteka lweny: nyiŋe Rwot.
4“En obolo gadigadi pa Parao ki monnye ducu i nam; twoni ma oyerogi gumwony
piny i Nam Makwar.
5Pii matut oumo wigi woko; gulwiny woko i te kut macalo got.
6Ciŋi malacuc, ai Rwot, won deyo ki tek, ciŋi malacuc, ai Rwot, ŋido lumerok i
woko.
7Pi deyoni madit ireto lukworri piny; icwalo akemoni, owaŋogi woko macalo reŋ
kal.
8Yweyo me umi otiŋo pii malo, pii mamol otiŋŋe malo likuŋ; pii matut odille likiŋ
i cwiny nam.
9Lumerok guwacci, ‘Abiryemo korgi, amakogi, abipoko gin ma ayako, cwinya
biyeŋ kwede, abiwoto pala lucwanna, ciŋa bityekogi woko.’
10Ento in ikuto yamoni, ci nam omwonyogi woko; gumwony i te pii madwoŋ
macalo odoo olek.
11Aŋa ma calo in, ai Rwot, ki i kin lwak lubaŋa-ni? Aŋa ma calo in, ma ladeyo ki
maleŋ? Kom myel i gin me deyo ma itiyo, itimo ginaura.
12In yam iryeyo ciŋi malacuc, ci lobo omwonyogi woko.
13“Pi marri ma pe lokke itelo wi jo ma yam ikokogi, pi tekki igwokogi, ikelogi i
kabedoni maleŋ.
14Lwak doŋ guwinyo pire ci komgi omyel; atiba opoto i kom Lupiliciti.
15I kare-nu cwiny rwodi me Edom oŋabbe aŋaba; lworo oonyo koyo i kom ludito
me Moab; kom jo Kanaan ducu oto woko lirut.
16Lworo ki myelkom opoto i komgi, pi tek me badi omiyo gucuŋ, guliŋ macalo
got, nio ka joni gukato ki ka ŋetgi, ai Rwot, nio ka jo ma iwilogi gukato.
17Ibiterogi i lobo, ibipitogi i kom got meri, i kabedo ma iketo me bedo kabedoni,
ai Rwot, i kabedo maleŋ, ai Rwot, ma yam ciŋi omoko.
18Rwot bibedo kabaka nakanaka.”
19Pien ka aguragura pa Parao ki gadigadine ki wegi aguragurane gucako donyo i
nam, ci Rwot odwoko pii me nam cen i komgi; ento jo Icrael guwoto i lobo mutwo
i dye nam.
20Ci Miriam, lanebi ma dako, lamiŋ Aron, okwanyo ajaa i ciŋe; ci mon ducu
gukwanyo ajaa gumol kwede i kore ki myel.
21Miriam ocakogi wer ni: “Wuwer bot Rwot, pien otuc ki loc me deyo; obolo
aguragura ki lait i wiye woko i nam.”
Pii makec i Mara
22Moses dok otelo wi jo Icrael guwoto anyim nia ki i Nam Makwar gucito i tim me
Cur; guwoto i tim wot me nino adek ci pe gunoŋo pii.
23Ka guo i Mara, ci mato piine oloyogi, pien piine onoŋo kec; mumiyo gilwoŋo ni
Mara.
24Ci dano gubedo ka ŋur i kom Moses, kun giwacci, “Wabimato aŋo?”
25En okok bot Rwot, Rwot onyutte yat mo; obolo i pii, ci pii odoko mamit. Rwot
oketogi cik kunnu, ki lok ma en oŋolo, otemo cwinygi kunnu,
26kun waco ni, “Ka wubiworo dog Rwot Lubaŋawu ki cwinywu ducu, ma wuyito
gin ma nen atir i waŋe, dok wugwoko lok ma en ociko kun wumako cikke ducu, ci
pe abikelo two mo i komwu ma yam aketo i kom jo Ejipt; pien an a Rwot
lacaŋwu.”
27Ka dok gubino i Elim, ka ma yam tye iye waŋ it apar wiye aryo, ki otit
pyerabiro; ci gugony i ŋet pii-nu.

Nia 16
1Gua woko ki i Elim, ci lwak jo Icrael ducu gucorre i tim Cin, ma tye i kin Elim ki
Cinai, i nino dwe apar wiye abic me dwe me aryone nia ma doŋ gua woko ki i
Ejipt.
2Lwak jo Icrael ducu guŋur i kom Moses ki Aron i tim,
3kun giwaco botgi ni, “Kono nene Rwot aye onekowa ki ciŋe i lobo Ejipt, ka ma
yam wabedo i ŋet agulu riŋo, ma wacamo kwon yeŋowa; ento in ikelowa wa i
kany ka neko lwak man ducu ki kec.”
4 Rwot dok owaco bot Moses ni, “Nen, abicwalo kwon cwer botwu nia ki i polo; ci
dano gibikato woko cokone kun gicoko ma romo pi nino acel acel, wek koŋ
anengi kwede, ka nyo gibilubo cikka nyo pe.
5I kom nino me abicelle ma noŋo gitye ka yubo ma gukelo-ni, dok bimedde
madwoŋ ma rom ki ma gicoko nino acel acel-li kiryo.”
6Kit meno Moses ki Aron guwaco bot jo Icrael ni, “Tin otyeno wubiŋeyo ni Rwot
aye yam okwanyowu ki i lobo Ejipt,
7ki odiko bene wubineno deyo pa Rwot, pien otyeko winyo ka wuŋur i kom Rwot.
Pien waŋ aŋagi ma wuŋur i komwa-ni?”
8Ci Moses owacci, “Ka Rwot omiyo riŋo acamawu tin otyeno, ka dok omiyo kwon
ma yeŋowu odiko, waŋ kono aŋagi? Pien Rwot otyeko winyo ŋuro ma wuŋur
kwede i keme-ni. Ŋurowu pe tye i komwa, ento i kom Rwot gire.”
9Moses owaco bot Aron ni, “Wac ki lwak jo Icrael ducu ni, ‘Wubin cok i nyim
Rwot, pien otyeko winyo ŋurowu.’ “
10Ka yam tye ka lok ki lwak jo Icrael ducu guneno tuŋ tim, ci nen, deyo pa Rwot
onen i pol.
11Rwot owaco bot Moses ni,
12“Doŋ atyeko winyo ŋuro pa jo Icrael; wac botgi ni, ‘Tin wi otyeno wubicamo
riŋo, ki odiko wubicamo kwon ma yeŋowu: miyo wubiŋeyo ni an a Rwot
Lubaŋawu.’ ”
13I kare me otyeno aluru gubino gucorre, guumo gony woko; dok i odiko toyo
oluk oumo ŋet gony woko.
14Ka toyo doŋ oo woko, ci gin mo odoŋ piny ma oŋidde matitino macalo pok rec,
kun oŋidde matitino macalo bwoyo pee ma opune i lobo.
15 Ka jo Icrael guneno, ci guloko kekengi ni, “Man gin aŋo?” Pien yam peya guniaŋ
kite. Ci Moses owaco botgi ni, “Man aye kwon ma Rwot omiyo botwu me acama.
16Man aye gin ma Rwot ociko: ŋat acel acel ocok mere ma romo acamane. Wujob
ma romo agwata moko kwon acel pi dano acel acel muporo wei dano ma ŋat acel
acel tye kwede i kemane.”
17Jo Icrael gutimo kit meno; jo mogo gucoko madwoŋ, jo mogo gucoko manok.
18 Ento ka guporo ki agwata moko kwon, ci ŋat ma ocoko madwoŋ pe mo odoŋ
bote, ki ma ocoko manok pe mo orem, pien ŋat acel acel ocoko ma romo
acamane.
19Moses owaco botgi ni, “Pe ŋatti owek mo odoŋ nio odiko.”
20Ento pe guwinyolok pa Moses; mukene guweko dulle mogo odoŋ nio wa odiko,
ci ocako nywal kwidi, okwok maŋwe, ci kiniga omako Moses i komgi.
21Gubedo ka cokone odiko odiko, kun ŋat acel acel coko ma oromo acamane; ento
ka cen odoko lyet ci mee woko.
22I kom nino me abicelle gucoko kwon madwoŋ ma dodo ma yam-mi tyen aryo,
ma romo agwata moko kwon aryo aryo. Ka lutel wi lwak ducu gubino gutito
lokke bot Moses,
23 en owaco botgi ni, “Rwot yam ociko kit man ni, ‘Diki en aye nino me yweyo
mot, en cabit maleŋ pa Rwot. Wubul gin ma wumito bulone, ci wuted gin ma
wumito tedone, ki ma odoŋŋe wukan, wugwok nio wa odiko.’ “
24Kit meno gukano, gugwoko nio wa odiko macalo Moses ocikogi pe omedo ki
kwok maŋwe, kwidi pe iye bene;
25Moses owacci, “Wucam tin, tin aye cabit pa Rwot. Tin wubinoŋo i bar.
26Wubicoko nino abicel; ento i kom nino me abirone, ma en aye cabit, pe bibedo
tye.”
27I kom nino me abiro jo mukene gucito woko ka jobone, pe gunoŋo gin mo.
28Ci Rwot owaco bot Moses ni, “Wubikwero lubo lok ma aciko, ki cikka ducu, nio
wa awene?
29Nen ba! Rwot otyeko miyowu cabit, mumiyo i nino me abicel en omiyowu kwon
ma romo nino ariyo. Myero dano acel acel obed mot i kabedone, wek dano mo pe
owek kabedone ocit woko i nino me abiro.”
30Kit meno dano ducu guywe mot i nino me abiro.
31 I kare meno jo me ot pa Icrael gulwoŋo nyiŋe ni manna. Onoŋo nen macalo
nyig koo matar, ma mit malim, macalo nyim kic.
32Moses owacci, “Rwot ociko kit man ni, ‘Wek gigwok ma romo agwata moko
kwon acel wa i kare pa likwayowu, wek gunen kit kwon ma yam apitowu kwede i
tim, i kare ma yam akwanyowu iye woko ki lobo Ejipt.’”
33Moses owaco Aron ni, “Kwany abino, ci iony manna ma romo agwata moko
kwon kacel, iket i nyim Rwot, wek obed me agwoka wa i kare pa likwayowu.”
34Macalo Rwot ociko ki Moses, kit meno Aron oketo manna i nyim canduk lok me
caden, wek obed me agwoka.
35 Jo Icrael gucamo manna gutyeko kwede mwaka pyeraŋwen kulu, nio ka guo i
lobo ma giromo bedo iye; gucamo manna nio ka guo i waŋ lobo Kanaan.
36Agwata moko kwon ma yam gipimo kwede i kar onoŋo romo acel me abic me
debe.

Nia 17
1Lwak Jo Icrael ducu gua woko ki i tim Cin kun giwoto gikobo macalo Rwot ociko,
ci gugony Repidim; ento pii amata pa dano obedo pe.
2Mumiyo dano gukeco i kom Moses, guwacci, “Miniwa pii me amata.” Moses
ogamo doggi ni, “Piŋo wukeco i koma? Piŋo wuomo i Rwot?”
3Ento orwo pii oneko dano, ci dano gubedo ka ŋur i kom Moses kun giwacci,
“Piŋo yam ikwanyowa woko ki i Ejipt ka nekowa ki Litinowa ki limwa ki orwo
pii?”
4Omiyo Moses okok bot Rwot ni, “Abitimo jo man niŋniŋ? Gin doŋ gutyeko yubbe
me cela woko ki got.”
5Rwot owaco bot Moses ni, “Kat wa i nyim lwak, kwany ludoŋo mogo pa jo Icrael,
icit kwedgi; dok ikwany odoo ma yam igoyo ki Nail, mak i ciŋi, iwot kwede.
6Nen, abicuŋ i nyimi, i kom pata got ma i Koreb; ci ibigoyo pata got, ci pii bia ki
iye, wek lwak gumati.” Moses otimo kit meno i nyim ludoŋo pa Icrael.
7Olwoŋo nyiŋ kabedo meno ni, Maca ki Meriba , pien jo Icrael gukeco i kome, dok
pien guomo i Rwot kun giwaco ni, “Rwot mono tye i kinwa nyo pe?”
8Jo Amalek gubino gulwenyo ki jo Icrael i Repidim.
9Moses owaco bot Yocwa ni, “Yer co ma i kinwa, ci icit icilweny ki jo Amalek; diki
abicuŋ i wi got ki odoo pa Lubaŋa i ciŋa.”
10Ci Yocwa otimo kit ma Moses otitte, olwenyo i kom jo Amalek; ci Moses ki Aron
ki Kur gucito malo i wi got.
11Ka Moses obedo ka tiŋo ciŋe malo, ci Icrael giloyo; ento ka obedo ka dwoko ciŋe
piny, jo Amalek giloyo.
12Ento ka ciŋ Moses ojony woko, ci gikwanyo got gikette piny, ka en obedo i wiye,
ci Aron ki Kur gitiŋo ciŋe malo, ŋat acel tuŋ cel kit ŋat acel tuŋ mukene; kit meno
ciŋe obedo mutiŋŋe malo nio ka cen opoto.
13Ci Yocwa ojwero Amalek ki jone ki pala lucwan.
14 Rwot owaco bot Moses ni, “Co lok man i buk obed me lapo wic, ci ikwan i it
Yocwa matek, ni, An abijwayo Amalek woko ki i tam pa dano ducu ma gitye piny i
te polo.”
15Ka Moses ocano keno tyer, olwoŋo ni, Rwot aye benderana,
16kun waco ni, “Ciŋwa omako bendera pa Rwot! Rwot bilweny ki Amalek kare
ducu.”

Nia 18
1Yecero, ma ajwaka pa jo Midian, won dako pa Moses, yam owinyo gin ducu ma
Lubaŋa obedo ka tiyo pi Moses ki pi jo Icrael, kit ma Rwot okwanyo jo Icrael ki i
Ejipt.
2 Onoŋo Yecero, won dako pa Moses, ogamo Jipola dako pa Moses, i kare ma
Moses odwoko en bote,
3 kacel ki awobene aryo. Nyiŋ awobi acel Gercom, pien yam owacci, “Abedo
labedo i lobo pa lurok.”
4Nyiŋ mukene Eliejer, pien yam owacci, “Lubaŋa pa wora aye okonya, ci olara ki i
pala lucwan pa Parao.”
5Ka Yecero, won dako pa Moses, obino ki awobene ki dakone bot Moses i tim, ka
ma yam gugony iye i te got pa Lubaŋa,
6ŋat acel mo otito bot Moses ni, “Nen, won dakoni Yecero obebino boti ki dakoni
kacel ki awobene.”
7Ci Moses okato ocito ka jolo won dakone, ci oryebbe i nyime, onoto leme; ka
gucako motte kekengi kun gipenyo kit bedogi, ka gudonyo i kema.
8Ka Moses otito ki won dakone gin ducu ma yam Rwot otimo i kom Parao ki i
kom jo Ejipt pi jo Icrael, ki peko ma gubedo kwede i korayo, ki kit ma yam Rwot
olarogi kwede.
9Ci cwiny Yecero obedo yom pi gin ducu ma Rwot yam otiyo bot jo Icrael, pi kit
ma olarogi kwede ki i ciŋ jo Ejipt.
10Ci Yecero owacci, “Gipwo Rwot ma olarowu ki i cin jo Ejipt ki i cin Parao.
11Kombeddi doŋ aŋeyo ni, Rwot dit makato lubaŋa mukene ducu, pien olaro dano
ki i ciŋ jo Ejipt, ma yam gubedo ka ronyogi-ni.”
12Ka Yecero won dako pa Moses otyero gitum awaŋa, ki gitum mukene, bot
Lubaŋa; ci Aron obino ki ludoŋo ducu pa jo Icrael ka camo kwon kacel ki won
dako pa Moses i nyim Lubaŋa.
13Orwone Moses obedo ka ŋolo kop pa dano, ci dano gucuŋ i nyim Moses nia
odiko con nio wa otyeno.
14Ka won dako pa Moses oneno gin ducu ma en obedo ka timo pi dano, ci owacci,
“Itiyo ki dano ku man piŋo? Piŋo ibedo keni, kun dano ducu gucuŋ gurumi woko
nia odiko nio wa otyeno?”
15Moses owaco bot won dakone ni, “Pien dano gibino bota pi penyo dog Lubaŋa.
16Ka gitye ki lok alara, ci gibino bota, an aŋolo kop i kin dano ki lawote, kun
amiyo giŋeyo cik pa Lubaŋa ki ŋolle.”
17Won dako pa Moses owacce ni, “Gin ma in itiyo pe kakare.
18In kacel ki lwak wubiol woko, pien ticce pek obwoyo komi woko, in pe itwero
tyekone keni.
19Doŋ iwiny doga; abimini ryeko, dok Lubaŋa obed kwedi! In ibibedo lakwena pa
dano i nyim Lubaŋa, ki pi tero kopgi bot Lubaŋa.
20Ibipwonyogi cik ki kit ŋolone, kun imiyo giŋeyo lubone ki kit ma myero giti
kwede.
21Ento in iyer dano makwiri ki i kin lwak, jo ma nen ni gilworo Lubaŋa, jo ma
gigenogi, ma gikwero lim me wilo loyo kop matan: ci iket jo meno gulo lwak,
gubed lulo jo alip, ki jo miya, ki jo pyerabic, ki jo apar.
22Wek guŋol kop ki dano kare ducu; gukel boti lok maditone keken; ento lok ducu
matitino guŋol ki kunnu; ci doŋ gibiyweyo kori, dok gibinywako tiŋo peko meno
kwedi.
23Ka itiyo kit man ma Lubaŋa bene ociki kwede kit man, ci ibitwero cirone, ki
lwak man ducu bene gibidok i kabedogi ki kuc.”
24Moses owinyo dog won dakone, otimo gin ducu ma owacce.
25Moses ocako yero jo makwiri ma i kin jo Icrael ducu, oketogi gudoko lutel wi
lwak, lulo jo alip, ki jo miya, ki jo pyerabic, ki jo apar.
26Gubedo ka ŋolo kop i kare ducu; pido matego aye gikelo bot Moses, ento lok
ducu matitino giŋolo ki kunnu.
27Ka Moses olwoko won dakone odok, ci en omedde anyim nio i lobo tugi.

Nia 19
1I kom por dwe me adekke nia guo i tim Cinai i kom nino meno.
2Ka gua woko ki i Repidim ci gubino i tim Cinai, gugony i tim; jo Icrael gugony
kunnu i nyim got.
3Ka Moses oito malo bot Lubaŋa, ci Rwot olwoŋe ki i got, kun waco ni, “Ibiwaco ki
jo me ot pa Yakobo kit man kun itito ki jo Icrael ni, Rwot owaco ni,
4‘Doŋ wutyeko neno gin ma atimo i kom jo Ejipt, kit macalo yam atiŋowu ki
bwom ocur, akelowu bota.
5 Pienno ka wubiworo doga, kun wumako gicikkena, ci wubibedo jona kikome i
kin rok ducu; pien lobo ducu mera.
6 Wubibedo ker ma lwakke ajwagi ma an aye aloyo, wubibedo rok maleŋ.’ Meno
aye lok ma ibiloko bot jo Icrael.”
7Kit meno Moses obino olwoŋo ludoŋo pa lwak, ci oketo lok meno Rwot owaco-ni
i nyimgi.
8Ci lwak ducu gugamo lawaŋ acel ni, “Gin ducu ma Rwot owaco, wabitiyo.” Ci
Moses odwoko lok pa lwak bot Rwot.
9Rwot owaco ki Moses ni, “Nen, an abibino boti i pol mapek, wek lwak guwiny
aloko kwedi, wek guye in matwal.” Ka Moses otito lok pa lwak bot Rwot,
10ci Rwot owaco bot Moses “Cit bot dano, ilonygi tin ki diki, gulwok boŋogi,
11wek i nino me adekke onoŋ guyubbe; pien i nino adekke, an Rwot abilor piny i
wi got Cinai i nyim lwak ducu.
12 In ibitoŋo waŋaco me poko ka ma lwak bicuŋ iye, kun itito ki lwak ni,
‘Wugwokke, pe wuit malo i wi got, pe gugud waŋacone bene; dok ka ŋat mo
ogudo kom got, gibineko woko.
13Pe ciŋ mo bigudo kome, ento gibicelo ki got nyo ki atero; kadi bed lee nyo dano,
pe bikwo. Ka dwan obute bikok nakanaka, ci gibiito malo i kor got.’ “
14Ci Moses olor piny nia ki wi got ocito bot lwak ka olonyo lwak; ci gulwoko
boŋogi.
15Ka owaco bot lwak ni, “I nino adekke noŋo doŋ wuyubbe; pe wubed cok ki
mon.”
16 I kom nino me adekke odiko piny obedo ka mor ma noŋo lutkot wil awila, pol
mapek oumo wi got, ci obute okok maloŋo twatwal, omiyo jo ducu ma gubedo i
gony komgi omyel.
17Lacen Moses okelo lwak woko ki i gony ka rwatte ki Lubaŋa; gucuŋ piny ma jo
Icrael gua ki i lobo Ejipt i te got.
18Yito oboyo kom got Cinai woko, pien onoŋo Lubaŋa olor Piny i kome ki mac;
yitone oduny cito malo macalo yito mac lawaŋ agulu, got ducu oyeŋŋe matek.
19Ka dwan obute medde ki koko maloŋo, Moses bedo ka lok Lubaŋa gamo doge ki
mor kot.
20Rwot olor piny i wi got Cinai, i wi lacol got Rwot olwoŋo Moses ki malo i wi
locol got, ci Moses ocito malo kunnu.
21Rwot owaco bot Moses ni, “Lor piny, ijuk lwak, wek pe gucerre pi neno Rwot,
miyo lwak jo mapol gibito.
22Dok imi ajwagi ma gibino cok bot Rwot, gulonnye kekengi, wek Rwot pe otugge
i komgi.”
23Ci Moses ogamo ni, “Lwak pe gibiito malo i wi got Cinai; pien in kikomi aye
icikowa, kun iwaco ni, ‘Toŋ waŋaco orum got ci iket obed kwer.’ “
24Rwot owacce ni, “Lor piny, icibin malo wun ki Aron; ento pe iwek ajwagi ki
lwak gucerre me bino bota, wek pe atugge i komgi.”
25Kit meno Moses olor piny bot lwak, otito botgi.

Nia 20
1Lubaŋa oloko lok man ducu kun waco ni,
2“An a Rwot Lubaŋani, ma yam akwanyi woko ki i lobo Ejipt, i ot me opii.
3“Pe ibed ki lubaŋa mukene kono an kena.
4 “Pe iti cal apayani mo, nyo cal gin ma tye malo i polo, nyo ma tye piny i wi lobo,
nyo gin ma tye i pii ma i te lobo.
5 Pe iryebbe piny i nyimgi, pe iworgi; pien an aye a Rwot Lubaŋani, an Lubaŋa ma
lanyeko. Aketo can i kom likwayo pi bal pa kwarogi nio wa i yalwak me adek ki
me aŋwen pa jo ma gikwera,
6ento abinyuto mar ma pe lokke i kom jo alip ki alip ma gimara, ma gimako cikka.
7 “Pe ilwoŋ nyiŋ Rwot Lubaŋani me noŋo; pien Rwot bimiyo kop loyo dano ma
lwoŋo nyiŋe me noŋo.
8 “Po pi nino me cabit, ikwer obed maleŋ.
9 Ibitic matek nino abicel, kun itiyo iye ticci ducu;
10ento nino me abirone en aye cabit pa Rwot Lubaŋani. I nino meno pe igud iye
tic mo, in kikomi, nyo wodi, nyo nyari, kadi opiini, kadi aŋecani, kadi dyaŋŋi, kadi
labedo ma bedo i kinwu;
11 pien i nino abicel aye Rwot yam otiyo iye polo ki nam ki jami ducu ma tye iye,
ci oywe i kom nino me abiro; mumiyo Rwot omiyo gum i kom nino me abiro,
olonyo obedo maleŋ.
12 “Wor woru ki meni, wek iri pi kare malac i lobo ma Rwot Lubaŋani bimiyo boti.
13 “Pe ineki.
14 “Pe itim abor.
15 “Pe ikwal gin mo.
16 “Pe ibed caden me goba i kom lawoti.
17 “Cwinyi pe opukke i kom ot pa lawoti; cwinyi pe opukke i kom dako pa lawoti,
kadi opiine nyo aŋecane, nyo twonne, nyo kanane, nyo kadi gin mo ma lawoti tye
kwede.”
18 I kare meno ka dano guneno piny mor ki lutkot ma bedo ka wil awila, ki dwan
obute ki yito muboyo kom got, ci lworo omakogi, komgi omyel. Gucuŋ ki cen ka
mabor,
19ci guwaco bot Moses ni, “In aye ilok kwedwa, ci wabiwinyo; ento pe iwek
Lubaŋa aye olok kwedwa; miyo wato.”
20Ci Moses owaco bot lwak ni, “Pe wulwor; pien Lubaŋa obino ka temo cwinywu,
wek wubed ki lworo i kome, wek pe wubal.”
21Ci lwak gucuŋ ki cen ka mabor, kun Moses cito cok ki pol macol licuc ka ma
Lubaŋa tye iye.
Cik ma mako keno tyer
22Rwot owaco bot Moses ni, “Wac bot jo Icrael kit man ni, ‘Wun doŋ wuneno
piwu kenwu ni Rwot otyeko lok kwedwu ki i polo.
23Pe wubitiyo cal lubaŋa me ryal me nywako bedo kacel kweda, pe wubitiyo cal
lubaŋa me jabu bene piwu kenwu.
24Wutina keno tyer ki lobo, wutum iye gitum awaŋa ki gityer lakwecwiny,
romiwu ki twoniwu; i kabedo ducu ma aketo iye nyina me po, abibino iye ka
miyowu gum lobo ki
25 Ka ibitiyo keno tyerra ki got, pe ican ki got ma gipayo; pien ka iketo iye giticci
me payone, ci noŋo ipyedde i kome.
26Dok pe wuit ki rwom i keno tyerra, miyo komwu binen ka wuito.’

Nia 21
1“Magi aye cik ma ibiketo i nyim lwak.
2 Ka iwilo opii ma en Laibru, en bitic boti pi mwaka abicel i mwaka me abirone
gibigonye woko laboŋo lim mo me kok, bicito gire.
3Ka yam obino en kene, ci en bicito en kene; ka obino ma onyomo, ci bicito ki
dakone.
4Ka rwode aye onyomme dako ce onywalle awobe ki anyira, dako ki litinone
gibidoŋ bot rwode, ci en bicito gire kene.
5Ento ka opii meno oloko atir ni, ‘An amaro rwoda, ki dakona ki litinona; pe
abicito,’
6ci rwode bitere bot Lubaŋa, ci bitere wa i ŋet kika, nyo i kom okar me doggola;
ka rwode bituco ite ki atero; ci doŋ en bitic bote matwal.
7“Ka dano mo ocato nyare woko, macalo aŋeca, aŋeca meno pe gibigonyo macalo
opii.
8Ka en pe oyomo cwiny rwode, ma yam oyere-ni, en myero oye ni gikoke ki lim;
ento pe bibedo ki twero me cate bot dano mo ma larok, pien obwole noŋo.
9Ka yam oyere pi wode, ci en myero ogwoke macalo gwoko nyare.
10Ka ce binyomo dakone mukene gire, pe ojwik camme, kadi boŋone, pe oteny en
woko ata.
11Ka pe ocobo gin magi adek ducu, dako gibigonyo laboŋo lim mo me kok, laboŋo
culo lim mo.
12 “Ka ŋatti mo ogoyo dano, ce oto, gibineke wako.
13 Ento ka yam pe obuto okiye, ento Lubaŋa omiyo ciŋe orwatte i kome, ci
abiyero kabedo mo ma en biriŋo laro iye.
14Ento ka dano mo ocako lweny i kom ŋat mo me akaka me nekone woko ki
ryeko, ci wubikwanye woko ki i kom keno tyerra, gineko woko.
15“Ka ŋatti mo ogoyo wonne nyo minne gibineke woko.
16 “Ka ŋatti mo ekwalo dano, kadi ka ocato bot ŋatti mo nyo ginoŋo bote, gibineke
woko.
17 “Ka ŋatti mo oceno wonne nyo minne gibineke woko.
18“Ka jo mogo gubedo ka da, ce ŋat acel ocelo lawote ki got nyo odoŋo ki ciŋe ci
pe oto, ento obedo ka twor labuto,
19lacen ka dano meno ocukke oa malo kun woto komo ki odoo, kop pe biloyo ŋat
ma ogoye-ni, ento bicul pi balo kare me ticce, dok bimiyo en caŋ maber.
20“Ka ŋatti mo ogoyo opiine nyo aŋecane ki odoo ce oto woko cut, I gibiketo can i
kome.
21Ento ka opii meno obedo kwo pi nino acel nyo aryo pe gibiketo can mo i kome;
pien op meno obedo gire limme.
22“Ka co gitye ka lweny, ci ŋat acel ciŋe ocer i kom dako ma iye odoŋo, ce iye
opoto woko, ma can pe onen iye dano ma ogoyo dako-nu biculo kwor pi wei ma
won dako biŋolone, kun culo ki kit ma laŋolkop oŋolo.
23Ka can onen iye, ci gibiculo kwo ki kwo
24 waŋ ki waŋ, lak ki lak, ciŋ ki ciŋ tyen ki tyen,
25waŋo ki mac ki waŋo ki mac, ret ki ret, goco ki goco.
26“Ka ŋatti mo ogoyo waŋ opiine nyo waŋ aŋecane, ce oloyo oneko woko, ci
bigonyo opii meno nyo aŋeca meno, weko cito gire pi waŋe-nu.
27Ka otwomo omuko lak opiine nyo aŋecane ci bigonyo opii meno nyo aŋeca
meno weko cito gire pi lake-nu.
Cik ma mako wegi lim
28“Ka twon mo ocobo dano ki tuŋe nyo dako, ce oneko woko, ci twon meno
gibicelo woko ki got, dok riŋone bene pe gibicamo; ento kop pe biloye rwode.
29Ento ka kit twon meno oŋene ni yam cobo dano ki tuŋe con, dok yam doŋ giciko
rwode pire ci ento pe omedo ki gwokone, ce oneko dano nyo dako mo, ci twon
meno gibicelo woko ki got, ki rwode bene gibineke woko.
30Ka giŋolle cul, ci biculo lim ducu me koko kwone ma giŋolle.
31Ka ocobo awobi pa dano mo, nyo nyare, gibitic kwede i kit cik acel-lu.
32Ka twon ocobo opii mo, nyo aŋeca mo, ci rwode bimiyo cekel me ryal pyeradek
ki ladit pa opii meno, ki twon bene gibicelo woko ki got.
33“Ka ŋatti mo oweko wi bur twolo nyo ka ŋatti mo okwinyo bur ci pe oumo wiye
woko, ce twon nyo kana mo opoto iye,
34ci won bur biculone; en bimiyo lim bot rwode, ci riŋone bibedo mere.
35“Ka twon pa ŋatti mo otwomo mukene, ce oneko woko, ci gibicato makwo-ni
woko, gipoko limme; ki twon ma gineko-ni riŋone bene gipoko woko.
36Nyo ka kite oŋene ni yam en twon ma lacob lim wadi atata, rwode bene pe
ogwoko, en biculo twon ki twon wadi, ma gineko-ni bibedo mere.

Nia 22
1“Ka ŋatti mo akwalo twon mo nyo romo mo, ce oneko woko nyo ocato woko, ci
biculo twoni abic pi twon acel, ki romi aŋwen pi romo acel, En biculo waŋe; ka
gire mo pe, ci gibicate woko, wek gicul kwede lim ma ekwalo.
2-4Ka lim makwo ma gikwalo ginoŋo bot lakwalone makwo, kadi bed twon nyo
kana nyo romo, ci biculo ma dodo kiryo. “Ka lakwo ginoŋo ka turo ot, ce gigoyo
gineko woko, ci pe gibiculo remo pa lato; ento ka ce ginoŋe iye ma ceŋ doŋ otuc,
ci gibiculo kwor pi remone.
5“Ka ŋatti mo omiyo limme makwo gucamo poto cam nyo poto olok, nyo owekogi
ocodo tol, ci gucamo poto pa dano mo, ci en biculone ki mere mabecone ma i
potone ki i poto olokke.
6“Ka mac ocako waŋ ce ogamo okuto, ci owaŋo kal ma giduro nyo kal ma peya
gikayo, nyo owaao poto ducu otyeko woko, ci lacwiny mac biculone ducu.
7“Ka ŋatti mo omiyo lim me akana bot lawote, nyo jami me agwoka, ka gikwalo
woko ki i ot pa dano meno, ka dok lakwo meno ginoŋo, ci biculo ma dodo kiryo.
8Ka pe ginoŋo lakwo, ci won ot bicito cok bot Lubaŋa, pi nyuto ka en kikome aye
oketo ciŋe i kom jami pa lawote, nyo pe.
9“Ka bal mo opoto, kadi bed pi twon, pi romo, pi boŋo, nyo pi kit gin mo
murwenyo ka ŋat acel mo otuco ni, ‘Man aye en,’ ci kop ma i kin jo meno gibiketo
i nyim Lubaŋa; ŋat ma Lubaŋa oŋolo kop oloye biculo lawote lim ma dodo kiryo.
10“Ka ŋatti mo omiyo kana nyo twon nyo romo nyo lee mo me akana bot lawote,
ce oto woko nyo gigoyo nyo giryemo orwenyo woko, ma ŋatti mo pe oneno,
11ci en bikwoŋ ki nyiŋ Rwot, wek ginen ka pe en kikome aye oketo ciŋe i kom
jami pa lawote; rwode myero oye kwon meno, en pe biculone.
12Ento ka gikwalo ki bote, ci en biculo rwode.
13Ka ŋuu aye om wodo, ci en okel gin me moko lokke; ci en pe biculo gin ma ŋuu
aye omwodo.
14“Ka ŋatti mo oomo lim makwo bot lawote, ce gigoyo nyo oto woko, ma rwode
pe tye, ci myero ocul waŋe atir.
15Ka onoŋo rwode bene tye, ci pe biculo waŋe: ka yam obino pi awak, ci cul me
awak biromo.
16 “Ka ŋatti mo obito nyako mo ma peya oŋeyo co, ma pe gitoŋo keny i kome, ce
obedo kwede, ci myero okol lim me keny me nyome, ci oter obed dakone.
17Ka wonne okwero woko matek pi nyare, ci en biculo wei lim ma romo nyomo
nyako ma peya oŋeyo co.
18 “Pe iwek dako ma latal obed makwo.
19 “Ŋat ma obuto ki lee ce ginek woko.
20 “Ŋat ma otumo gitum bot lubaŋa mo, ma pe bot Rwot, gibidyere woko me
aneka.
21 “Pe itim labedo ma bedo i kinwu marac, nyo pe iune bene, pien yam wun bene
wubedo lubedo i lobo Ejipt.
22Pe wuket giŋi kom daa-to mo nyo latin kic mo.
23Ka iketo giŋi komgi, ce gukok bota, ci abiwinyo kokogi ada.
24Akemo bimaka matek, ci abinekowu ki pala lucwan, ci monwu bene gibidoko
mon-to ki litinowu bene gibidoko litino kic.
25 “Ka imiyo danona mo ma bedo i kinwu omako limmi ma en lacan, pe ibed
kwede macalo labanyani, dok pe ipeny magoba mo ki bote.
26Ka lawoti ojeŋo boŋone boti, ci ber idwokke ma ceŋ peya opoto;
27pien giumme eno keken, boŋo ma umo kome; en dok bibuto ki gin aŋo? Ka en
okok bota, ci abiwinyo, pien an lakica.
28 “Pe iyet Lubaŋa, nyo pe icen ladit ma loyo wun lwak.
29“Pe igalle ki tyero jami ma ikayo opoŋo deroni kacel ki yino ki mooni bene.
“Ibityero litino awobe kayo, imiyogi bota.
30Ibikelo twoni meri ki nyogi romi bene kit meno, Gubed ki megigi nino abiro, ka
ibimiyogi bota i kom nino me aborone.
31 “Wubibedo jo maleŋ ma gikwerogi pira: pienno pe wucam riŋo ma ŋuu
omwodo i t im; wubol woko ki gwogi.

Nia 23
1 “Pe irwe lok ma iwinyo awinya ata; pe iribbe ki dano marac ka kelo lok goba me
keto can i kom dano.
2Pe ilub lwak ma gitiyo gin marac, Ka i lok me pido pe ilokke ilub kor lwak pi balo
ŋolo kop atir,
3 kadi dworo kor lacan i pidone.
4 “Ka irwatte ki twon pa lamoneni, nyo kanane, ma orwenyo, dwok bote.
5Ka ineno kana pa ŋat ma dagi obuto piny ma yec obwoyo, pe iwek ata, konye
akonya.
6 “Pe ibal te pido pa danoni ma lacan wek lok oloye.
7Pe idony i lok goba: pe inek dano ma kite atir ma pe ki bal, pien pe abiye labalo
loyo kop.
8Pe igam lim lawil loyo kop, pien lim lawil loyo kop miyo jo ma neno piny waŋgi
umme woko, ci balo te pido pa dano ma lokke tye atir.
9 “Pe iun larok ma bedo i kinwu, pien wun bene wuŋeyo cwiny lubedo, pien wun
bene wubedo lubedo i Ejipt.
Mwaka me cabit ki nino me cabit
(Levi 25.1-7)
10 “Ibicoyo potoni ci icoko cam ma ocek iye pi mwaka abicel.
11Ento i mwaka me abirone ibiweko ywe, okanne roc, wek arupinnye lucan ma i
kinwu gunoŋ ginacama; ci ma obwotte lee tim bicamone. Ibitimo kit meno ki
poto olokki ki poto jeitunini bene.
12 “Ti ticci nino abicel, ento i kom nino me abirone ibiywe, wek twon ki kanani
gunoŋ yweyo, dok wek latin pa aŋecani ki labedo boti guom ki kero komgi.
13Wumak gin ducu ma awaco botwu, dok pe wutuc nyiŋ lubaŋa, mukene; lok ma
kit enno pe giwiny a ki i dogi.
14“Ibikwero nino madito bota tyen adek i mwaka acel acel.
15Ibikwero ni madito me Mugati ma Tobi Pe Iye, macalo yam aciko. Ibicamo
mugati tobi pe iye pi nino abiro, i kare ma giciko, i dwe me Abib, pien meno aye
dwe ma yam ia iye ki i Ejipt. Dano mo pe obin i nyima ki ciŋe noŋo.
16 Ibikwc ronino madito me wi mwaka, pic: mukwoŋo cek pi tic me ciŋi, i kom
cam ma icoyo i poto; ki nino madito me nyonone i dero i agikki me mwaka, doŋ
icoko gin ma ocek i poto pi ticci.
17Co ma boti ducu gibibino i nyim Rwot Lubaŋa tyen adek i mwaka.
18“Pe ityer remo me gitumma kacel ki mugat i ma tobi tye iye; pe iwek dwolo mo
me kwero nino madito bota obed nio wa odiko.
19 “Cam mukwoŋo cek i potoni me wi mwaka myero ikel i ot pa Rwot Lubaŋani.
“Pe ited riŋo latin dyel ki cak pa minne.
Gicwalo lamalaika pa Rwot pi telo nyim dano
20“Nen, acwalo lamalaika i nyim pi gwokowu i yo, ki me kelowu i kabe ma yam
ayubo piwu.
21Wugwokke wek wuwiny doge, pe wujem i kor pien kica pe bimake i komwu ka
wuba pien nyiŋa tye iye.
22“Ento ka wuwinyo doge ki cwinywu ducu, kun wutiyo k it ma awa botwu ducu,
ci abibedo lamerok lumerokwu ki lamone pa lumonewu.
23“Ka lamalaikana bitelo nyimwu terowu bot jo Amor, jo Kit, jo Per jo Kanaan, jo
Kiv ki jo Jebuc, abijwa: gi woko.
24Pe wuryebbe i nyim lubaŋagi pe wuworgi, pe wulub kit tic Ento wubimuko
calgi woko ducu, dok wubiŋido wir jogigi woko.
25Wubiwc Rwot Lubaŋawu, ci abimiyo gum i kom kwonwu ki i kom piiwu;
abikwanyo two woko ki i kinwu.
26I lobowu-nu lim pe bibwogo litinogi, dako ma lalur bibedo pe; abicobo nino me
kwowu ducu kakare.
27Abicwalo lworo i koma i nyimwu, abibaŋo rok ducu ma wubiromo kwedgi;
abimiyo lumerokwu giriŋo giloko ŋegi botwu.
28Abicoro pino jobi i nyimwu i kom jo Kiv, jo Kanaan ki jo Kit, wek oryemgi woko
ki i nyimwu.
29Pe abiryemogi woko ki i nyimwu i mwaka acel, miyo lobo bidoŋ noŋo, ci gin tim
bimedde mapol, yelowu.
30Abiryemogi woko ki i nyimwu motmot, nio ka wunya, wucamo lobo.
31Abiketo waŋ lobowu obed nia ki i Nam Makwar nio i nam pa Lupiliciti ki nia ki i
tim nio i kulu Euprate. Dok abimiyo wegi lobo-nu i ciŋwu, wun bene
wubiryemogi woko ki i nyimwu.
32Pe wuket gicikke mo kwedgi, kadi bot lubaŋagi.
33Pe gubed i lobowu, miyo wubitimo bal i koma; pien ka wubiworo lubaŋagi, ci
bidoko owic botwu.”

Nia 24
1Dok Rwot owaco bot Moses ni, “Bin malo bota kany, in ki Aron, Nadab ki Abiu, ki
ludoŋo pa jo Icrael pyerabiro, wuwora ki ka mabor.
2Moses keken aye binyiko cok bota. Jo mukene pe gibinyiko cok, dok lwak bene
pe gibibino kwede malo.”
3Moses ocito otito ki lwak lok ducu ma Rwot owaco, ki cikke ducu. Lwak ducu
gugamo ki dwan acel kun giwaco ni, “Lok ducu ma Rwot owaco wabiti yo.”
4Moses ocoyo lok ducu ma Rwot owaco. Oa malo odiko con, ocano keno tyer i te
got, ki wir apar wiye aryo, muporo wel kaka pa jo Icrael apar wiye aryo.
5Ci ocwalo awobe pa jo Icrael, ma gutyero gitum awaŋa dok gutumo twoni bot
Rwot me gityer lakwecwiny.
6Lacen Moses okwanyo nucu remo, oonyo i weer, ki nucu remo ocoro i kom keno
tyer.
7Ka dok okwanyo buk me gicikke, ci okwano bot lwak, guwinyo. Ci gugamo ni,
“Gin ducu ma Rwot owaco wabitiyo, dok wabiworo doge bene,”
8 Ka Moses dok otiŋo remo, ocoro i kom lwak, kun wacci, “Nen remo me gicikke
ma Rwot oketo kwedwu, ma lubo lok magi ducu.”
9Ka Moses ki Aron, Nadab ki Abiu, ki ludoŋo pa jo Icrael pyerabiro-ni gucito malo,
10ci guneno Lubaŋa pa Icrael. Gin mo obedo ka tyene macalo kidi capir ma bulu
ma gipeto, ma ryeny macalo polo kikome.
11Ento Lubaŋa pe ogudo kom ludoŋo pa Icrael ki ciŋe; guneno Lubaŋa, ci gucamo
dok gumato pii bene.
12Rwot owaco bot Moses ni, “Bin bota malo i wi got, ci ikura kunnu, Abimini kidi
ma apada, kacel ki cik ki ginacika ma acoyo me pwonyo lwak.”
13Ci Moses oa malo, kacel ki Yocwa ma lakonye, ka ocito i wi got pa Lubaŋa.
14Owaco ki ludoŋo ni, “Wubed wukurwa kany, nio ka dok wadwogo botwu, Nen,
Aron ki Kur gudoŋ botwu; ka ŋat mo tye ki lok mo, oter botgi.”
15Ka Moses cito malo i wi got, ci pol oumo got woko.
16Deyo pa Rwot obedo i kom got Cinai, ci pol oumo kema pi nino abicel. I kom
nino me abirone, Rwot olwoŋo Moses ki i dye pol.
17I kare meno deyo pa Rwot onen bot jo Icrael macalo mac arum i wi got.
18 Ka Moses odonyo i dye pol, ocito malo i wi got; ci Moses obedo i wi got nino
pyeraŋwen, dyeceŋ ki dyewor.

Nia 25
1Rwot owaco bot Moses ni,
2“Wac bot jo Icrael ni gujogga gityer, ci gugam gityer pa dano ducu ma gukelo ma
cwinygi opwoyo.
3Man aye kit gityer ma wubigamo ki botgi: jabu, ryal, mola;
4uci ma bulu, ki ma lamar lamar, ki makwar, ki boŋo camanini maberre; yer
dyegi,
5laa nyogi romi ma ginyoŋo, laa dyegi; bao yat okuto lalwii:
6moo me mac tara, aŋwece me yubo moo wir ki pi odok eceta ma ŋwe kur;
7litino kidi onik litino kidi me wel me amwona i kom jabu pi epod ki kicaa kor.
8Ber gu yubba kabedo maleŋ wek abed i kingi
9Wuti gin ducu kun wulubo kit cal ma abinyutti, ma dok i kom timo kema ki jami
ma giketo iye ducu.
10“Gibipayo canduk ki bao yat lalwii; borre obed futi aŋwen , ki lacce futi aryo, ki
borre tuŋ malo futi aryo.
11Mwon kome woko ki jabu ma giliyo maber, mwon iye ki ŋeye bene. Lul doge
ducu irum woko ki jabu.
12Ti agit me jabu aŋwen pire, iketgi i kom tyene aŋwen: ket agit aryo tuŋ cel ki
aryo mukene tuŋ cel.
13Ti tal me yat lalwii, imwon komgi woko ki jabu.
14Rwak tal i agit ducu ma tye i but canduk, me tiŋo canduk.
15Tal gibibedo i agit ma i kom canduk-ki matwal, pe gibiwotogi woko.
16Kidi ma apada ma gicoyo iye lok me caden ma amiyi-ni ibiketogi i canduk.
17 Dok ibitiyo kom mekica ki jabu ma giliyo maber; borre obed futi aŋwen, ki
lacce futi aryo.
18Ti cal lukerubi aryo ki jabu kun itetogi ki nyol, i kom agikki kom me kica aryo
ducu.
19Ti cal lakerubi acel i agikkine tuŋ cel; ki acel i agikkine tuŋ cel; ti cal lukerubi
kun gikubbe i kom me kica-ni i agikkine aryo ducu.
20Lukerubi gibiyaro bwomgi malo me umo kom me kica ki bwomgi, kun waŋgi
kemo lawote; waŋ Lukerubi binen kun kemo kom me kica.
21Ibicibo kom me kica cuŋ i wi canduk, ci iket lok me caden ma abimiyo boti-ni i
canduk.
22An abirwatte kwedi kunnu, ci abilok kwedi ki malo i wi kom me kica, ki i kin
lukerubi ma gitye malo i wi canduk lok me caden-ni, kun aloko kwedi i kom cik
ducu ma abimiyi pi jo Icrael.
Meja me cano mugati ma giketo i nyim Rwot
(Nia 37.10-16)
23“Ti meja ki bao yat lalwii; borre obed futi adek, ki lacce futi acel ki nucu, ki
borre tuŋ malo futi aryo.
24Mwon kome woko ki jabu ma giliyo maber, dok ilul doge ducu, irum woko ki
jabu.
25Ket riine ma lacce rom ki dye ciŋ, ilul dog rii ki jabu orum woko.
26Dok itim agit me jabu aŋwen pire, ci imwon agit i twoke aŋwen ducu, i tyene
aŋwen.
27Agit bibuto i kom rii, ci ibirwako iye tal me latin meja.
28Ti tal ki jabu; gibitiŋo meja ki tal meno.
29Dok iti caanine, ki ata bone me odok eceta, ki cupane ki werre me liyo gityer
amate ibitimogi ki jabu ma giliyo mabe
30 Ibicano mugati me aketa i nyima i wi meja jwijwi.
31“Dok ibitiyo okar-mac ki jabu m giliyo maber. Tedi okar-mac ki bolle gibiteto ki
nyol; kikopone, en aye wene ki ature ducu, gibikubbe kwede kacel.
32Jaŋe bibedo abicel ma gujany guryey gukaco ŋete ryoryo, jaŋ okar-mac ade ma
guryeyo i bute tuŋ cel, ki jaŋ okai mac cadek ma guryeyo i tuŋ mukene-ni.
33I kom jaŋe tuŋ cel bibedo iye kikop adek ma gitimo macalo tur yaa, ku; acel acel
tye ki wene ki ature, ki i kor jaŋe tuŋ mukene bene bibedo iy kikopo adek ma
gitimo macalo tu yaa, kun acel acel tye ki wene ki ature jaŋe abicel ducu ma
guryeyo gukac okar-mac-ci gibibedo kit meno.
34Ka dok i kom okar-mac kikome-ni bibedi iye kikopo aŋwen ma gitimo macalo
tu yaa, ki wengi ki aturegi,
35ki wene ma; okubbe i kom okar-mac-ci i te jaŋe abicel ma guryeyo ryoryo i kom
okar mac.
36Wengi ki jaŋgi gubed ma gu kubbe kacel, kun kome ducu bedo jabi ma giliyo
maber ma giteto ki nyol
37Ci doŋ ibitiyo pire mac laput abiro gicib mac laput malo i wiye wek omen:
kabedo ma i nyime.
38Magacce ki caanine bibedo me jabu ma giliyo maber.
39Giyub okar-mac kacel ki jami tic magi ducu ki jabu ma giliyo maber ma pekke
romo ratili miya acel .
40 Dok ber inen ni itimogi i kit cal ma gibenyutti ki i wi got-ti.

Nia 26
1“Doki ibitiyo kema ki boŋo cuka apar me boŋo camanini ma giwiyo maberre, ki
uci ma bulu ki ma lamar lamar ki makwar; ibicweyo iye cal lukerubi ma gitiyogi
ki diro
2Bor boŋo cuka acel acel obed ma romo yadi apar wiye aŋwen, ki lac me boŋo
cuka acel acel obed ma romo yat lalwii, ci imwon komgi woko ki yadi aryo; boŋo
cuka ducu gibibedc marom.
3Boŋo cuka abic gibiribog kacel, ki boŋo cuka abic mukene bene gibiribogi kacel.
4Kwo waŋ jarara ma bulu i dog boŋo cuka me dul mukwoŋo me agikk i; ka dok
ibikwoyo waŋ jarara i dog boŋo cuka me dul me aryone me agikk i, ma rom ki
wadi.
5Kwo waŋ jarara pyerabic i dog boŋo cuka acel acel, ki waŋ jarara pyerabic i dog
cuka me aryone kun waŋ jarara bikemme ki wadi.
6Ibitiyo jarara gol me jabu pyerabic me ribo dog boŋo cuka i kom lawote pi golo
wad i wek kema obed mukubbe kacel likiŋ.
7“Ibit iyo cuka me yer dyegi me laum wi kema; ibitimo cuka apar wiye acel.
8Bor cuka acel acel obed ma romo yadi apar wiye abic, ki lac me cuka acel acel
obed ma romo yadi aryo; cuka apar wiye acel-li ducu gubed marom.
9Ibiribo cuka abic kacel pat kengi, ki cuka abicel bene ibiribo pat kengi, dok cuka
me abicelle ibibamo idolo iye aryo i nyim kema.
10Kwo waŋ jarara pyerabic i dog cuka me dul mukwoŋo me agikki, ka dok ikwo
waŋ jarara pyerabic i dog cuka me dul me aryone me agikk i.
11“Dok ibitiyo lagol me mola me aroya i waŋ jarara, irib ki kema, wek obed
mukubbe kacel likiŋ.
12Dul cuka me kema ma odon, en nucu cuka mudoŋŋe, bipyelle i ŋe kema.
13Futi acel ki nucu tuŋ cel ki futi acel ki nucu tuŋ cel bene, en bor me cuka
mudoŋŋe, bipyelle i but kema tuŋŋi ki tuŋŋi me umone.
14Dok ikwo laa romo ma ginyoŋo, ki laa dyegi me umo wi kema.
15“Ibitiyo guti me bao yat lalwii, ma ocun atir, pi kema.
16Bor gut i obed futi apar wiye abic ki lacce futi aryo, i kom guti acel acel.
17Wek tyene aryo i kom guti acel acel, me kubogi kacel; ibitiyo guti me kema ducu
kit meno.
18Ibitiyo guti me kema, guti pyeraryo i tuŋ acuc;
19dok ibitiyo tedi tergi me ryal ma romo pyeraŋwen pi guti pyeraryo-nu, tedi tere
aryo pi guti acel pi tyene aryo, ki tedi tere aryo pi guti mu kene pi tyene aryo.
20Ki pi kema tuŋ me aryone, ma tuŋ acam, obed guti pyeraryo,
21ki tedi tergi me ryal ma romo pyeraŋwen, tedi tere aryo pi guti acel, ki tedi tere
aryo pi guti mukene.
22Ki pi ne kema ma tuŋ potoceŋ bene iti guti abicel.
23Ti guti aryo me twok kema ma i ŋeye;
24gibipoko kingi ki tuŋ piny ento giribo doggi ki tuŋ wigi malo i kom agut
mukwoŋo; gin aryo ducu gibibedo kit meno, ci twoke bibedo aryo.
25Guti bibedo aboro, ki tedi tergi me ryal, tedi tergi apar wiye abicel, tedi tere
aryo pi guti bao acel, ki tedi tere aryo pi gut i bao mukene.
26“Dok ibitiyo rii me bao yat lalwii abic pi guti me kema tuŋ cel,
27ki rii bao abic pi guti me kema tuŋ mukene, ki rii bao abic pi guti me kema me
ŋeye tuŋ potoceŋ.
28Rii bao ma i dyere, ma ŋolo kor guti ari, bia ki i agikk i tuŋ cel nio i agikki tuŋ
mukene.
29Ibimwono kom guti woko ki jabu, dok ibitiyo agit me rwako iye rii bao,
ibimwono rii bao bene ki jabu.
30Gur kema i kit ma yam ginyutti i wi got.
31“Ibikwoyo boŋo kicika ki uci ma bulu ki ma lamar lamar ki makwar, ki boŋo
camanini ma giwiyo maberre; gibicweyo iye cal lukerubi ki tic me diro.
32Ibiŋabo i kom wir aŋwen me bao yat lalwii ma gimwono komgi woko ki jabu,
ma tye iye gol jabu, ma ocuŋ i kom tedi tergi me ryal aŋwen.
33 Ŋab boŋo kicika ki jarara lagolle. Kel canduk lok me caden kunnu ki i boŋo
kicika, ci boŋo kicika bipoko kin kabedo maleŋ ki kabedo maleŋ makato ducu.
34Ka doŋ iket kom me kica i wi canduk me cik i kabedo maleŋ makato ducu.
35Ket meja ki woko i ŋe boŋo k icika, ki okar-mac iket tuŋ acuc me kema, ma
okemo meja; ibiketo meja tuŋ acam.
36“Dok ikwo boŋo cuka Laum doggola me kema ki uci ma bulu ki ma lamar lamar
ki makwar, ki boŋo camanini ma giwiyo maberre, ma gidero maber.
37Ti wir abic me boŋo cuka laum doggola ki bao yat lalwii, ci imwon komgi woko
ki jabu; golgi bibedo me jabu, dok ibiliyo tedi tergi me mola abic.

Nia 27
1“Ibitiyo keno tyer ki bao yat lalwii; borre obed futi abiro ki nucu ki lacce futi
abiro ki nucu. Bor keno tyer ki lacce bibedo ma rom, ki borre tuŋ malo bibedo futi
aŋwen ki nucu.
2Ibitimo ten keno i kom twoke aŋwen ducu; ten keno ducu gibikubbe kacel
kwede, dok ibimwono kome woko ki mola.
3Ibiyubo lajob burune, ki akwaya latokke, ki becen, ki gin lacob riŋo, ki weer
lawaŋ mac; jami tic meno ducu ibiyubogi ki mola.
4Yub keikeine bene me obwo mola, dok i twok obwo mola aŋwen-ni iket iye agit
aŋwen me mola.
5Ibiketo i te rii me keno tyer wek obwo obut i kor keno tyer.
6Dok itim tal me keno tyer, tal me yat lalwii, ci ibimwono komgi woko ki mola.
7Ibirwako tal donyo i agit ducu, wek tal orine i keno tyer tuŋŋi ki tuŋŋi me
latiŋŋe.
8Ibitiyo keno tyer ma iye twolo, ki bao; ti macalo yam ginyutti i wi got.
Dyekal me kema
(Nia 38.9-20)
9“Ibitiyo dyekal me kema. I tuŋ acuc me dyekal gibiŋabo iye boŋo cuka camanini
ma giwiyo maberre, ma borre tuŋ cel romo yadi pyerabic.
10Wir bibedo pyeraryo, ki tedi tergi bene pyeraryo, me mola, ento gol me wir ki
otacgi ducu gubed me ryal.
11Ki tuŋ acam bene borre obed kit meno, kunnu bene gibiŋabo iye cuka ma borre
romo yadi pyerabic; wir obed pyeraryo ki tedi tergi pyeraryo, me mola, ento gol
me wir ki otacgi ducu gubed me ryal.
12Ki bute ma tuŋ potoceŋ dyekalle bene gibiŋabo iye boŋo cuka ma borre romo
yadi pyeraryo wiye abic; wir obed apar ki tedi tergi bene obed apar.
13Lac dyekal ma tuŋ nyime ma tuŋ wokceŋ biromo yadi pyeraryo wiye abic.
14Gibiŋabo boŋo cuka i ŋet doggaŋ tuŋcel ma romo yadi abiro ki nucu; wir obed
adek ki tedi tergi adek.
15Ki tuŋ mukene bene gibiŋabo iye boŋo cuka ma romo yadi abiro ki nucu; wirgi
obed adek ki tedi tergi adek.
16Doggaŋ me dyekal gibiumo ki boŋo cuka ma lacce romo yadi apar ma gitiyo ki
uci ma bulu ki ma lamar lamar ki makwar, ki boŋo camanini ma giwiyo maberre,
ma gidero maber; bibedo ki wir aŋwen ki tedi tergi aŋwen.
17Wir murumo dyekal ducu bibedo iye otac me ryal; golgi bibedo me ryal, ki tedi
tergi me mola.
18Bor me dyekal biromo yadi pyerabic, ki lacce yadi pyeraryo wiye abic, ki borre
tuŋ malo futi abiro ki nucu; gibiŋabo iye boŋo cuka camanini ma giwiyo maberre;
tedi te wir bibedo me mola.
19Jami tic ducu ma i kema ma konyo kwa tic ducu, kacel ki teke lagurre ducu, ki
teke ma orumo dyekal ducu bibedo me mola.
20“Dok ibiciko jo Icrael ducu gukel moo me nyig jeituni ma giodo, giliyo maleŋ,
me menyo piny, wek giket mac laput obed ka lyel nino ducu ma pe to.
21Aron ki awobene gucan mac olyel i nyim Rwot nia otyeno nio odiko, kun giketo
i kema me rwatte, ki woko i ŋe boŋo kicika ma i nyim canduk lok me caden. Man
bibedo cik ma jo Icrael bigwoko matwal, wa i kare pa likwayogi ducu.

Nia 28
1“Kel omeru Aron cok boti kacel ki awobene, gua woko ki i kin jo Icrael, wek guti
bota tic me ajwagi; gin ene: Aron ki awobe pe Aron, Nadab ki Abiu, Eleajar ki
Itamar.
2“Ibikwoyo boŋŋi maleŋ pi omeru Aron, me deyo dok mamwonya.
3Dok ibiwaco bot jo makwiri ducu, ma apoŋo cwinygi ki kwiri, ni gukwo boŋo
aruka pi Aron me kwero en pi tic me bedo, ajwakana.
4Man aye boŋŋi aruka ma gibikwoyo: kicaa kor, epod, jor, kanyi ma giŋweko
kome, kitambara adwala me wic ki kitambara latwe pyer; myero gikwogi gubed
boŋŋi aruka maleŋ pi omeru Aron ki awobene pi ticgi me bedo ajwagina.
5“Gibigamo jabu, uci ma bulu ki ma lamar lamar ki makwar, ki boŋo camanini ma
giwiyo maberre.
6Gibikwoyo epod ki jabu ki uci ma bulu ki ma lamar lamar ki makwar, ki boŋo
camanini ma giwiyo maberre, ma gikwoyo ki diro.
7Bibedo ki gin wi gwoke aryo ma gikubo i doge ryoryo, wek okubbe kacel.
8Ceme ma i kome ma latwene ma gicweyo ki diro bibedo kit tic acel-lu, me jami
acel-lu, en aye me jabu, uci ma bulu ki ma lamar lamar ki makwar, ki boŋo
camanini ma giwiyo maberre.
9Ibikwanyo litino kidi onik aryo, igor nyiŋ awobe pa Icrael i komgi,
10nyiŋ awobe abicel i kom kidi onik acel, ki nyiŋ awobe mudoŋŋe abicel i kom
kidi onik mukene-ni, kun ilubo kit dito me anywalligi.
11Macalo ladiro goro kom kidi, in bene ibigoro nyiŋ awobe pa Icrael i kom kidi
aryo-nu: ibimwonogi i kom jabu ma giŋweko kome ki diro ma okwa ko tere.
12Ci doŋ ibiketo litino kidi aryo meno i gin wi gwok epod, gubed kidi me po pi
awobe pa Icrael; Aron bitiŋo nyiŋgi i wi gwoke aryo ducu me po pigi i nyim Rwot.
13Tim gin lakwak tere ki jabu ma giŋweko kome ki diro;
14dok itim nyor aryo me jabu ma giliyo maber ma giminogi macalo tol; ka imwon
tol nyor meno i kom gin lakwak tere.
15“Dok ibikwoyo kicaa kor me ŋolo kop ki tic me diro; ibitiyo macalo tic i kom
epod; ibitimo ki jabu, ki uci ma bulu ki ma lamar lamar ki makwar, ki boŋo
camanini ma giwiyo maberre.
16Ibibano iye aryo ma borre ki lacce rom ki dye ciŋ acel.
17Ci ibimwono iye litino kidi me wel ma guryeyo tyen aŋwen. I tyeŋ mukwoŋo
gibiketo iye cadiuc, topaj ki kabankel:
18tyen me aryone obed emeradi, capir ki dayaman;
19tyen me adekke obed jacint, agat ki ameticito;
20ki tyen me aŋwenne obed berul, onik ki jacipa; gibimwonogi i jabu ma giŋweko
ki diro.
21Litino kidi ducu bibedo apar wiye aryo ma nyiŋ awobe pa jo Icrael gigoro i
komgi; gibibedo macalo kidi ma gigoro me agit, kun acel acel tye ki nyiŋ ma
gigoro i kome muporo kaka apar wiye aryo.
22Tim bene nyor aryo ki jabu ma giliyo maber ma giminogi macalo tol, me tweyo
kicaa kor;
23ibitimo agit me jabu aryo, pi kicaa kor, ci iket agit aryo-nu i kom dog kicaa kor
aryo.
24Dok irwak tol jabu aryo-nu odony i agit aryo ma gitye i kom kicaa kor-ri,
25ki dog tol aryo-nu ibimwonogi i kom gin lakwak tere aryo me jabu ma giŋweko
ki diro-ni, me tweyo kicaa kor i gin wi gwok epod tuŋ nyime.
26Dok itim agit me jabu aryo, ci iketgi i twok kicaa kor aryo ducu i kom doge ma
tuŋ iye ma cok ki epod.
27Tim agit jabu mukene doki, ci ikubgi i gin wi gwok epod aryo anyim tuŋ tere, ka
ma okubbe tuŋ malo i wi ceme me epod ma gicweyo ki diro.
28Gibitweyo kicaa kor ki agitte i kom agit me epod ki tol ma bulu, wek gitwe obut
opyelle i wi ceme me epod ma gicweyo ki diro, wek kicaa kor pe ogonnye woko ki
i kom epod.
29Wek Aron otiŋ nyiŋ awobe pa Icrael i kicaa kor me ŋolo kop i pal cwinye i kare
me donyo i kabedo maleŋ nino ducu, wek obed me po i komgi i nyim Rwot.
30 I kicaa kor me ŋolo kop ibiketo iye Urim ki Tumim ; gin bene gibibedo i pal
cwiny Aron i kare ma en donyo i nyim Rwot; kit meno Aron bitiŋo ŋolo kop pa jo
Icrael i pal cwinye nino ducu i nyim Rwot.
31“Dok ibitimo jor me epod ma kome ducu obedo bulu.
32Gituc doge obed twolo i dyere pi rwako wic; gibicweyo kun gidolo doge macalo
dog boŋo aruka ma gidolo, orumo wo ko likiŋ, wek pe oyeci.
33I dog boŋo ibiluŋo iye gin muporo okwer pomegranat munyak ma gikwoyo ki
uci ma bulu ki ma lamar lamar ki makwar, orum dog jor ducu, kun iŋobo kingi ki
olaŋ me jabu;
34olaŋ jabu ki okwer pomegranat orum dog jor ducu kun gigwennye agwenya.
35Aron biruko ka donyo ka tic, ci dwan olaŋ bikok winnye i kare ma en donyo i
kabedo maleŋ i nyim Rwot, ki i kare ma en kato woko, wek pe oto.
36“Ibitimo akwaya jabu ma giliyo maber, ci igor i ko me macalo agora i kom agit,
ni, ‘Maleŋ pi Rwot.’
37Ci ibitweyo irido i kom kitambara adwala me wic-ci ki tol ma bulu; ibiketo i
nyim kitambara adwala me wic.
38Gibiketo cun i tur nyim Aron, ci Aron bitiŋo alii me bal pi jami maleŋ ma jo
Icrael gityero me bedo motgi maleŋ; bicuŋ i tur nyime jwijwi, wek Rwot ogamgi.
39“Ibicweyo kanyi ki boŋo camanini maberre ma giŋweko kome, itim kitambara
me adwala i wic ki boŋo camanini maberre, ci itim bene kitambara me latwe pyer
ma gidero maber.
40“Pi awobe pa Aron ibikwoyo kanyi ki kitambara latwe pyer, ki gitok matino;
ibitimogi obed me deyo ki mamwonya.
41Ibirukogi i kom omeru Aron kacel ki awobene, ibiwirogi ki moo me ketogi i dog
tic, pi kwerogi pi tic maleŋ, wek guti bota tic me ajwagi.
42Dok ibikwoyo pali boŋo camanini pigi me umo komgi nia i pyergi nio i emgi.
43Aron ki awo bene birukogi i kare me donyo i kema me rwatte, nyo i kare ma
gicito cok ki keno tyer pi tic i kabedo maleŋ; wek pe gutiŋ alii me bal, miyo gito
woko, Man bibedo cik matwal bote ki bot likwaye ma bilube.

Nia 29
1“Man aye gin ma ibitimo i komgi ka ikwerogi, wek guti bota tic me ajwagi.
Kwany wod twon acel ki nyogi romi aryo ma mwonyo pe i komgi,
2ki mugati ma tobi pe iye, ki capat ma tobi pe iye ma girubo ki moo, ki capat
marep ma gireyo moo i komgi; ibitimogi ki moko ŋano ma pwotte.
3Ibiketogi i aduku acel, ci ikelogi ki aduku-nu, ka ikel, bene wod twon ki nyogi
romi aryo.
4Ibikelo Aron ki awobene i nyim doggola kema me rwatte, ci ilwok komgi woko
ki pii.
5Ibikwanyo boŋŋi aruka, ci iruko Aron ki kanyi, ki jor me epod, ki epod, ki kicaa
kor, ci itwe pyere ki ceme me epod ma gicweyo ki diro;
6ibidwalo kitambara adwala i wiye, ka iketo lakukana maleŋ cuŋ i wi kitambara
adwala.
7Ka ibikwanyo moo me wir, iwiro kwede.
8Ka dok ibikelo awobene, irukogi ki kanyi,
9ci ibitweyo pyergi ki kitambara, ka itwe gitok matino i wigi; ci tic me ajwagi
bibedo megi pi cik ma bibedo matwal. Ibiketo Aron ki awobene i dog ticgi kit
meno.
10“Dok ibikelo twon i nyim kema me rwatte, ci Aron ki awobene gibiketo ciŋgi i
wiye,
11ka doŋ ibineko wod twon-nu i nyim Rwot, ki i doggola kema me rwatte.
12Ibigwelo remo twon, ci ireyo remone i kom ten keno aŋwen me keno tyer ki
lwet ciŋi; ki remo mudoŋŋe ibionyo i te tedi keno tyer.
13Ibikwanyo dwolo ducu ma oumo jam iye, ki okene ma i kom cwiny, ki olaŋ aryo
ki dwolo ma tye i komgi, ci iwaŋgi woko i wi keno tyer.
14Ento riŋo wod twon-nu ki pyenne ki wee iye-gu, ibiwaŋo awaŋa ki mac wa i ŋe
gony; en aye gitum me bal.
15“Ka man otum ci ibikwanyo nyok romo acel imiyo Aron ki awo bene giketo
ciŋgi i wiye
16ci ibineko nyok romo, ibijolo remone, ci icoro remone i kom keno tyer irumo
kwede kome ducu.
17Dok ibiŋido riŋo nyok romo matitino ci ilwoko jam iye, ki tyene ducu, ci iketogi
i kom riŋo ma giŋido-ni, kacel ki wiye,
18 ibiwaŋo riŋo nyok romo woko ducu ki berre i wi keno tyer; en aye gitum
awaŋa bot Rwot; en aye gin ma ŋwece kur me layom cwiny, gityer ma giwaŋo ki
mac bot Rwot.
19“Ka lacen dok ibikwanyo nyok romo mukene; ci Aron ki awobene gibiketo ciŋgi
i wiye,
20ci ibineko nyok romo, igwelo remone ci ireyo i ogwilo it Aron malacuc, ki i
ogwilo it awo bene malacuc, ki i kom twon nyig tyengi malacuc, ci ibicoro remo
mudoŋŋe i kom keno tyer irumo kwede kome ducu.
21Ka ibikwanyo remo manok ma i wi keno tyer, ki moo wir, ci ikirogi i kom Aron
ki i kom boŋŋi arukane, ki i kom awobene ki i kom boŋŋi aruka pa awobene, ci en
ki boŋŋi arukane gibibedo maleŋ, kacel ki awobene ki boŋŋi arukagi bene.
22“Dok bene ibikwanyo dwolo nyok romo, ki moo yibe, ki dwolo ma oumo jam
iye, ki okene ma i kom cwiny, ki olaŋ aryo kacel ki dwolo ma tye i komgi, ki em
tun lacuc, (pien obedo nyok romo me keto dano i dog tic),
23ki mugati acel ki capat acel ma girubo iye moo, ki capat marep acel ma i aduku
me mugati ma tobi pe iye ma tye i nyim Rwot;
24ci ibiketogi ducu i dye ciŋ Aron ki i dye ciŋ awo bene bene, wek gikwatgi me
bedo gityer akwata i nyim Rwot.
25Ka dok ikwany woko ki i ciŋgi, iwaŋgi woko i wi keno tyer me ameda i kom
gitum awaŋa, obed gin ma ŋwece kur ma yomo cwiny Rwot; en aye gityer ma
giwaŋo ki mac bot Rwot.
26“Dok ibikwanyo gok nyok romo me keto Aron i dog ticce, ci ikwat me bedo
gityer me akwata i nyim Rwot; en aye bibedo waŋ wat ma tuŋ boti.
27Dok ibikwero gok me gityer me akwata, ki em me waŋ wat pa ajwagi, ma
gikwato, ma gityero nia ki i kom nyok romo me keto dano i dog tic, pien en aye pa
Aron ki pa awobene.
28Bibedo waŋ wat pa Aron ki pa awobene ma myero jo Icrael gumi botgi dikdik,
pien en aye waŋ wat pa ajwagi ma jo Icrael myero gutyer nia ki gitumgi me gityer
lakwecwiny, en aye gityergi bot Rwot.
29“Boŋŋi aruka pa Aron maleŋ ducu bibedo pa likwaye ma bilube; gibiruko i
komgi ka giwirogi ki moo, me ketogi i dog tic.
30Latin awobi ma bileyo kakare i t ic me bedo ajwaka birukogi tyeko kwede nino
abiro, i kare ma en ci to i kema me rwatte ka tic i kabedo maleŋ.
31“Ibitero riŋo nyok romo me ketogi i dog tic, ci itedo i kabedo mo maleŋ;
32ci Aron ki awobene gibicamo riŋo nyok romo-nu ki mugati ma tye i aduku, i
doggola kema me rwatte.
33Gibicamo jami meno ma gitiyo kwede me lakwany bal pi ketogi i dog tic ki
kwerogi pi tic maleŋ, ento jo mukene pe gibicamone, pien gin jami maleŋ.
34Ka riŋo mo me ketogi i dog tic, nyo mugati mo, odoŋ nio odiko, ci ibiwaŋo
mudoŋ-ŋi awaŋa ki mac; pe dok gibicamo, pien leŋ.
35“Ibitimo i kom Aron ki awobene kameno, kit macalo aciki kwede ducu; ibitiyo
tic me ketogi i dog ticgi pi nino abiro;
36dok ibityero twon acel pi gitum me bal nino ducu me lakwany bal. Dok ibitumo
gitum me bal pi keno tyer, ka itimo gin lakwany bal ki i kome, dok ibiwire ki moo
pi kwerone.
37Ibitimo gin lakwany bal ki i kom keno tyer, ibikwere pi nino abiro, miyo keno
tyer doko maleŋ maka to; gin ducu ma bigudo ke no tyer bidoko maleŋ.
38“Magi aye gin ma ibityero i wi keno tyer: nyogi romi aryo ma ditogi romo
mwaka acel acel en aye ibityerogi nino ducu.
39Ibityero nyok romo acel odiko ki nyok romo acel ibityero otyeno.
40Kacel ki romo mukwoŋo-ni ibityero moko kwon mapwotte ma romo agwata
acel ma girubo ki moo nyig jeituni ma giodo aoda ma romo cupa aryo ki nucu, ki
vino ma romo cupa aryo ki nucu, me bedo gityer amata.
41Nyok romo mukene ibityero otyeno, kacel ki gityer me moko kwon ki gityer
amatane, macalo me odiko, pi bedo gin ma ŋwece kur ma yomo cwiny, gityer ma
giwaŋo ki mac bot Rwot.
42Bibedo gitum awaŋa me nino ducu ma wubityero wa i kare pa likwayowu ducu,
i doggola kema me rwatte i nyim Rwot, ka ma abirwatte iye kwedwu, pi lok
kwedwu kunnu.
43Abirwatte ki jo Icrael kunnu, ci deyona bilonyogi gibedo maleŋ;
44abikwero kema me rwatte ki keno tyer; ka dok abikwero Aron ki awobene pi t
icgi bota me bedo ajwagi.
45Dok abibedo i kin jo Icrael, abibedo Lubaŋagi.
46Gin giŋeyo ni an a Rwot Lubaŋagi, ma yam akwanyogi woko ki i lobo Ejipt wek
abed i kingi; an a Rwot Lubaŋagi.

Nia 30
1“Ibitiyo keno tyer me waŋo odok eceta; ibitiyo ki bao yat lalwii.
2Borre obed futi acel ki nucu, ki lacce bene futi acel ki nucu; borre ki Lacce bibedo
marom, Borre tuŋ malo obed futi adek; ten keno aŋwen ducu bene gubed ma
gukubbe kacel kwede.
3Ibimwono kome woko ki jabu ma giliyo maber, wiye ki bute ducu, ki ten keno
aŋwen ducu; dok ibilulo doge ducu, irumo woko ki jabu.
4Ibitimo agit me jabu aryo pire; ibiketo agit ki piny i te doge ma ilulo-ni, kun agit
acel acel okemme ki wadi tun cel, ci ibirwako iye tal me tiŋone.
5Ibitiyo tal ki bao yat lalwii, ibimwono komgi woko ki jabu.
6Ibiketo keno tyer man i nyim boŋo kicika ma umo canduk lok me caden, i nyim
kom me kica ma i wi canduk lok me caden, ka ma abirwatte iye kwedi.
7Ci Aron biwaŋo iye odok eceta ma ŋwece kur. Nino ducu ka en yubo mac laput
odiko, ci biwaŋone;
8dok ka Aron keto mac laput malo otyeno, ci biwaŋone, Kit meno gibiwaŋo odok
eceta nino ducu i nyim Rwot, wa i kare pa likwayowu ducu.
9Pe wubityero iye odok eceta mo ata, kadi gitum awaŋa, kadi gityer me moko
kwon; dok pe wuony iye gityer amata.
10Aron myero otim gin lakwany bal i kom ten keno aŋwen ducu ma i kome i
mwaka acel kicel; en bitimo gin lakwany bal ki i kome ki remo me gitum me bal
me lakwany bal i mwaka acel kicel wa i kare pa likwayowu ducu: en aye gin
maleŋ makato bot Rwot.”
Lim me lakwany bal
11Rwot owaco bot Moses ni
12“Ka icako kwaŋo wei jo Icrael, ci ŋat acel acel bimiyo gin lakok kwone kene bot
Rwot ka ikwanogi, wek two gemo pe opot i komgi ka ikwanogi.
13 Dano acel acel ka ikwano welle bimiyo gin man: nucu cekel me kabedo maleŋ
(cekel acel rom ki gerapyeraryo); nucu cekel meno bibedo gityer bot Rwot.
14Dano ducu ki acel acel ma doŋ gikwano welle, cakke i kom jo ma ditogi romo
mwaka pyeraryo ki makato, bimiyo gityer bot Rwot.
15Lalonyo pe bimiyo madwoŋ, dok lacan bene pe bimiyo matidi ma pe rom ki
nucu cekel, i kare me miyo gityer bot Rwot me lakwany bal ki i komwu.
16Ibigamo lim me lakwany bal ki bot jo Icrael, i biketo pi tic me kema me rwatte,
wek obed me po pi jo Icrael i nyim Rwot pi kwanyo bal ki i komwu.”
17Rwot owaco bot Moses ni
18 “Dok ibitiyo otako mola, ki tedi tere bene me mola, obed me lwok. Ibicibo cuŋ i
kin kema me rwatte ki keno tyer; ka doŋ ibionyo iye pii;
19en aye ka ma Aron ki awo bene gibilwoko iye ciŋgi ki tyengi.
20I kare ma gicito i kema me rwatte, nyo ka gicito cok ki keno tyer ka tic iye, me
waŋo gityer ma giwaŋo ki mac bot Rwot, koŋ gibilwokke ki pii, wek pe guto.
21Gibilwoko ciŋgi ki tyengi wek pe guto; bibedo cik botgi matwal, bote ki bot
likwaye, wa i kare pa likwayogi ducu.”
Moo wir
22 Dok Rwot omedde owaco bot Moses ni,
23“Kwany aŋwece mabecone makato: murra maliyo ma romo cekel miya abic,
cinamon ma ŋwece mit ma romo cekel miya aryo ki pyerabic, ma en aye nucune,
lum ma ŋwece kur ma roma miya aryo ki pyerabic,
24kaciya cinamon miya abic, ma gipimo ki cekel me kabedo maleŋ, ki moo jeituni
ma romo cupa apar.
25Man aye ibitimo ki moo maleŋ me wir ma girubo i kit macalo larub moo ma
ŋwe kur rubo kwede; bibedo moo wir maleŋ.
26Ibiwiro ki kema me rwatte ki canduk lok me caden,
27ki meja ki jami ticce ducu, ki okar-mac tara ki jami ticce ducu, ki keno me odok
eceta,
28ki keno tyer me gitum awaŋa ki jami ticce ducu, ki otako lwok ki tedi tere.
29Ibikwerogi wek gubed jami maleŋ makato; gin ducu ma bigudo komgi bidoko
maleŋ.
30Dok ibiwiro Aron ki awobene, me kwerogi wek guti bota tic me ajwagi.
31Dok ibiwaco ki jo Icrael ni, ‘Man aye bibedo moona maleŋ me wir, wa i kare pa
likwayowu ducu.
32Pe gibionyo i kom dano mo ata, pe wubitiyo mukene ma girubo macalo en; en
moo maleŋ, bibedo maleŋ botwu bene.
33Dok ŋat ma birubo macalo meno, nyo ŋat ma biwiro i kom dano mo ata, waŋe
birwenyo woko ki i kin lutugi.’ ”
Odok eceta
34Rwot owaco bot Moses ni, “Kwany aŋwece makur, citakte ki onika ki galbanu,
aŋwece makur, ki odok luban ma giliyo maber, (pekgi ducu obed marom)
35ci itim ki odok eceta maleŋ ma, giliyo maber, ma girubo i kit macalo larub gin
ma ŋwe kur rubo kwede, ci ipwor iye kado.
36Mukene ibiluro iŋido matitino twatwal, ci iket mogo i nyim canduk lok me
caden ma i kema me rwatte ka ma abirwatte iye kwedi; bibedo botwu gin maleŋ
makato.
37Pe wubitimo piwu kenwu odok eceta ma irubo macalo meno; bibedo gin maleŋ
bot Rwot ki tuŋ botwu.
38Ŋat ma birubo gin me aŋweya macalo meno, waŋe birwenyo woko ki i kin
lutugi.”

Nia 31
1Rwot owaco bot Moses ni,
2“Nen, atyeko lwoŋo nyiŋ Bejalel wod pa Uri, ma wod pa Kur, ma i kaka pa Juda.
3Doŋ atyeko poŋo en ki Cwiny pa Lubaŋa, ki kwiri me tic, ki niaŋ matut, ki ŋec, ki
kit tic ducu me diro,
4pi roto cal manyen me tic diro mapatpat, me tic ki jabu, ki ryal, ki mola,
5ki pi ŋolo litino kidi me wel me amwona i kom jabu, ki pi payo bao, ki pi tiyo kit
tic ducu me diro.
6Dok nen, atyeko keto Okoliab bene kacel ki en, ma wod pa Akicamak, ma i kaka
pa Dan; dok atyeko miyo kwiri me tic bot jo ducu makwiri, wek guti gin ducu ma
aciko boti-ni:
7kema me rwatte, ki canduk lok me caden, ki kom me kica ma i wiye, ki jami ma i
kema ducu,
8meja ki jami ticce, okar-mac me jabu ma giliyo maber ki jami ticce ducu, keno
tyer me odok eceta,
9keno tyer me gitum awaŋa ki jami ticce ducu, otako lwok ki tedi tere,
10boŋŋi aruka ma gitiyo mabeco, boŋŋi aruka maleŋ pa ajwaka Aron, ki boŋŋi
aruka pa awobene pi ticgi me bedo ajwagi,
11moo wir ki odok eceta ma ŋwece kur pi kabedo maleŋ. Gibitiyo kit macalo doŋ
aciki kwede ducu.”
Cabit aye lanyut
12Rwot owaco bot Moses ni,
13“Wac bot jo Icrael ni, ‘Wubigwoko cabitta, pien en aye lanyut ma tye i kin an ki
wun wa i kare pa likwayowu ducu, wek wuŋe ni an a Rwot, ma alonyowu
wubedo maleŋ.
14Wugwok cabit, pien nino-nu leŋ botwu; ka ŋatti mo opyedde i kome, myero
gineke woko. Ka ŋat ma otiyo iye tic mo, dano meno waŋe birwenyo woko ki i kin
lutugi.
15 Wubitiyo tic nino abicel, ento nino me abiro en aye cabit me yweyo mot, nino
maleŋ bot Rwot; ŋat ma otiyo tic mo i cabit gibineko woko.
16Pi meno myero jo Icrael gugwok cabit wa i kare pa likwayogi ducu, macalo
gicikke ma bedo matwal.
17 En aye lanyut matwal i kin an ki jo Icrael, ni, Rwot yam otiyo polo ki lobo nino
abicel, oywe mot i nino me abiro, oomo iye kero kome.’ ”
18Ka Lubaŋa doŋ otyeko lok ki Moses i wi got Cinai, ci omiye kidi ma apada aryo
me lok me caden, kidi ma apada aryo ma Lubaŋa ocoyo ki ciŋe.

Nia 32
1 Ka lwak guneno ni Moses doŋ ori, pe dwogo piny ki i wi got, ci gucokke gugurre
kengi bot Aron, kun giwacce ni, “A malo, itim ki wan lubaŋa, ma gibitelo wiwa;
pien Moses man, ma en aye dano ma yam okwanyowa woko ki i lobo Ejipt, pe
doŋ waŋeyo gin mutimme i kome.”
2Ci Aron owaco botgi ni, “Wukwany agit me jabu ma gitye i it monwu ki awobewu
ki anyirawu, wukelgi bota.”
3Kit meno lwak ducu gukwanyo agit me jabu ki i itgi woko, gukelo bot Aron.
4 En ogamo jabu ki i ciŋgi, ci oteto ki nyol me liŋo kome, ci otimo cal wod twon
ma giliyo aliya, ci guwaco ni, “Man aye lubaŋawu, wun jo Icrael, ma yam
okwanyowu woko ki i lobo Ejipt!”
5Ka Aron oneno kit man, ci ocako caŋo keno tyer i nyime; ka ocako tucone ka
maleŋ kun waco ni, “Diki bibedo kwero nino madit bot Rwot.”
6 Ci gua malo odiko con, gutyero gitum awaŋa mapol, ka gukelo tyergi me
lakwecwiny; ci lwak gubedo piny gucamo ka gumato, ci gua malo ka tuko.
7Rwot owaco bot Moses ni, “Lor piny; pien joni ma yam ikwanyogi ki i lobo Ejipt
guballe woko.
8Guweko kit ma yam acikogi kwede woko oyotoyot, gutimo pigi kengi cal wod
twon ma giliyo aliya, gucako worone ki miye gitum, dok giwacci, ‘Man aye
lubaŋawu, wun jo Icrael, ma yam okwanyowu woko ki i lobo Ejipt!’”
9Ci Rwot owaco bot Moses ni, “Atyeko neno jo man, ci nen, gin jo ma ŋutgi tek:
10mumiyo kombeddi doŋ iweka gira, wek akemo omaka matek i komgi, arid wigi
woko; ento in abimiyi idoko rok madit.”
11 Ento Moses obako doge bot Rwot Lubaŋane kun waco ni, “Ai Rwot, piŋo akemo
omaki matek i kom lwakki, ma yam in ikwanyogi woko ki i lobo Ejipt ki tek
madwoŋ ki badi matek.
12Piŋo iweko jo Ejipt giwacci, ‘Oterogi marac akaka me tyekogi i kin godi kuca, ki
pi rido wigi woko ki i wi lobo.’ Lok akemoni mager-ri woko, dok iŋut i kom gin
marac ma imito timo i kom lwakki.
13 Po i kom Abraim, Icaka ki Icrael luticci, ma yam in kikomi aye, ikwonne ki nyiŋi
kekeni botgi. Yam iwaco botgi ni, ‘Abimiyo wunya mapol macalo lakalatwe me
polo; ki lobo man ducu, ma yam aciko pire, abimiyo bot likwayowu, ma
gibileyone ma twal.’ “
14Ci Rwot oŋut i kom gin marac ma yam en otamo ni ebitimo i kom lwakke.
15Moses olokke, olor piny ki i wi got kun tye ki kidi ma apada aryo me lok me
caden i ciŋe; kidi magi gicoyo tuŋ igi ki ŋegi bene, gicoyo tuŋ cel ki tuŋ ŋegi ducu.
16Kidi meno ma apada Lubaŋa aye otiyo, ki coc bene Lubaŋa aye ocoyo, ma
gigoro i kom kidi meno ma apada.
17Ka Yocwa owinyo dwan lwak ma giwo, ci owaco bot Moses ni, “Woo me lweny
tye i gony.”
18Ento Moses ogamo ni, “Meno pe woo me loyo lweny, dok pe koko pa jo ma
giloyogi, ento an awinyo dwan me wer aye.”
19Ka en obino cok ki gony, ma oneno twon ki myel, ci akemo omako Moses
matek; obolo kidi aryo ma apada ma tye i ciŋe-ni piny, otyerogi woko i te got.
20Ci okwanyo cal wod twon ma gitimo-ni owaŋo woko i mac, orego woko mayom,
oonyo i pii, omiyo jo Icrael gumato.
21Moses openyo Aron ni, “Lwak man gutimi niŋniŋ, mumiyo ikelo bal madit i
komgi-ni?”
22Aron ogamo ni, “Pe iwek akemo omaki matek, laditta; in iŋeyo ni lwak man
cwinygi okemo gin marac.
23Pien gin guwacca ni, ‘Tim ki waŋ lubaŋa, ma gibitelo wiwa; pien Moses man, ma
en aye dano ma yam okwanyowa woko ki i lobo Ejipt, pe doŋ waŋeyo gin
mutimme i kome.’
24Ci awaco botgi ni, ‘Dano acel acel ma tye ki jabu ogony woko’; ci gimiya, aonyo i
mac, ci cal wod twon man oa ki iye.”
25Ka Moses oneno ni lwak wigi oteŋ woko, (pien Aron aye omiyo wigi oteŋ, kun
oweko lewic omakogi i kin lukworgi),
26ci Moses ocuŋ i doggaŋ me gony, owaco ni, “Aŋa ma tye tuŋ bot Rwot? Obin
bota.” Ci awobe pa Levi ducu gucokke kacel bote.
27Ci owaco botgi ni, “Rwot Lubaŋa pa jo Icrael owaco kuman ni ‘Dano acel acel
oket pala lucwanne i lak ŋete, wek ocit kwede i dye gony kun wirre kwede dok i
doggaŋ tuŋ cel ki tuŋ cel, orum iye, kun ŋat man neko ominne, ŋat man neko
latugi, ki ŋat man neko lawote.’ ”
28Awobe pa Levi gutiyo kit macalo Moses ocikogi; ci gineko lwak dano i nino
meno ma guromo co alip adek.
29Moses owaco ni, “Tin wun wukette kenwu i dog tic pa Rwot, kun ŋat acel acel
omiyo wode ki ominne me bedo gityer, wek omiwu gum tin.”
30Orwone Moses owaco bot lwak ni, “Wun wutimo bal madit; kombeddi abicito
malo bot Rwot, gwok nyo abikwanyo bal woko ki i komwu.”
31Kit meno Moses odok bot Rwot, owaco ni, “Maa do, lwak man gutimo bal,
madit; gutimo lubaŋa me jabu pigi kengi.
32 Ento koni, ka ibitimogi kica i kom balgi, ci timgi; nyo ka pe, ci alegi ni, ijwa
nyiŋa woko ki i bukki ma icoyo.”
33Ento Rwot owaco ki Moses ni, “Ŋat ma obalo i nyima en aye abijwayo nyiŋe
woko ki i bukka.
34Ento doŋ icit kombeddi, icitel wi lwak, itergi i kabedo ma yam alokki pire-ni;
nen, lamalaikana bitelo nyimi. Ento i kare ma abilimogi, an aye abiketo can i
komgi pi bal man.”
35Ci Rwot ocwalo gemo opoto i kom lwak, pien gutimo cal wod twon ma Aron
otiyo.

Nia 33
1 Rwot owaco bot Moses ni, “Wua woko ki kany, in ki lwak ducu ma yam
ikwanyogi woko ki i lobo Ejipt, pi terogi i lobo ma yam akwoŋo pire bot Abraim,
Icaka, ki Yakobo, kun acikogi ni, abimiyo bot likwayogi.
2Dok abicwalo lamalaika i nyimgi, ci abiryemo jo Kanaan woko, ki jo Amor, jo Kit,
jo Periji, jo Kiv ki jo Jebuc.
3Cit malo i lobo ma mol cak ki moo kic; ento an pe abicito kwedwu kunnu, wek pe
arid wiwu woko iyo, pien wun jo ma ŋutwu tek.”
4Ka lwak giwinyo lok man marac-ci, ci gukumo; pe tye dano mo ma orukke me
deyo.
5Pien onoŋo Rwot owaco bot Moses ni, “Wac bot jo Icrael ni, ‘Wun wu jo ma
ŋutwu tek; kono ka acito kwedwu kunnu pi kare manok mo, kono arido wiwu
woko cut. Kombeddi doŋ wuluny ruk me deyowu woko ki i komwu, wek aŋe gin
ma abitimo i komwu.’ “
6Mumiyo jo Icrael gulunyo ruk me deyogi woko, nia ki i te got Koreb ki cito
kwede anyim.
7I kare meno Moses obedo ka tero kema, ci guro woko i ne gony, ka mabor ki
gony; ci olwoŋo ni, kema me rwatte. Ci ŋat ma yenyo Rwot cito woko i kema me
rwatte, ma tye woko i ŋe gony.
8I kare ducu ma Moses kato cito woko i kema me rwatte, lwak ducu gia malo, kun
ŋat acel acel cuŋ i nyim dog kemane, ka neno kor Moses nio ka odonyo wa i kema.
9Ka Moses odonyo i kema, ci wir me pol dwogo piny cuŋ i doggola kema me
rwatte, ci Rwot loko ki Moses.
10Ka lwak dano ducu guneno wir me pol ma ocuŋ i dog kema, ci dano ducu gia
malo, giworo Lubaŋa, kun ŋat acel acel tye i dog kemane.
11Kit meno Rwot yam loko ki Moses waŋ ki waŋ, macalo dano loko ki lareme, Ka
Moses odok i gony, Yocwa wod pa Nun, latin awobi ma lakony en, yam doŋ i
kema.
12Moses owaco bot Rwot ni, “Nen, in onoŋo iwacca ni, ‘Kwany jo man woko;’ ento
pe imiya aŋeyo ŋat ma ibicwalo acito kwede. Ento iwacci, ‘Aŋeyo in ki nyiŋi, ki in
bene iyomo cwinya.’
13Koni doŋ alegi, ka onoŋo ayomo cwinyi, nyutta kiti, wek aŋeyi, anoŋ gum ki
boti. Dok itam bene ni, rok man gin aye lwakki.”
14Ci Rwot ogamo ni, “An kikoma abiwot kwedi, abimiyi iywe mot.”
15Dok owacce ni, “Ka in kikomi pe ibicito kweda, ci pe ikwanywa woko ki kany.
16Pien biŋene niŋniŋ ni anoŋo gum ki boti, an kacel ki lwakki? Pe pi in ma iwoto
kwedwa-ni mumiyo wanen pat? An, kacel ki lwakki, wapat ki jo mukene ducu ma
gitye i wi lobo.”
17Rwot owaco bot Moses ni, “Abitiyo gin man ma iwaco-ni kikome; pien iyomo
cwinya, dok aŋeyo in ki nyiŋi.”
18Moses ogamo ni, “Alegi inyutta deyoni.”
19 Rwot ogamo ni, “Abimiyo berra ducu kato ki i nyimi, ka dok abituco nyina ni, ‘A
Rwot’; abinyuto berra bot ŋat ma abinyuto berra bote, dok abitimo kica bot ŋat
ma abitimo kica bote.”
20Rwot dok owaco ni, “Ento pe ibineno waŋa; pien dano pe neno waŋa ci bedo
kwo.”
21Ci Rwot owacci, “Nen, kabedo mo tye ka ŋeta ka ma ibicuŋ iye i kom got.
22Ka deyona bikato ki kenyo, ci abiketi i kin got ma obar, ci abiumi woko ki ciŋa
nio ka akato otum;
23ka doŋ abikwanyo ciŋa woko, ci ibineno ŋeya; ento waŋa pe ibinenone.”

Nia 34
1Rwot owaco bot Moses ni, “Tyeŋ kidi ma apada aryo macalo mukwoŋo ca, ci
abicoyo i komgi lok ma nene acoyo i kom kidi mukwoŋo-ni, ma yam ityero wokoni.
2Bed ma iyubbe odiko, ci ibin malo odiko i wi got Cinai, icuŋ i nyima i wi got.
3Pe ŋatti mo bibino kwedi malo, pe ŋatti mo onen i wi got ducu; romi ki dyaŋi pe
gucam nyim got.”
4Ci Moses otyeŋo kidi aryo ma apada macalo mukwoŋo ca; ci oa malo odiko con,
oito i wi got Cinai, kit macalo Rwot ocike, otero kidi ma apada ma omako i ciŋe.
5Ci Rwot olor piny i pol, ocuŋ kacel kwede kunnu, ci otuco nyiŋe.
6 Rwot okato ki i nyime kun tucce ni, “Rwot, Rwot, Lubaŋa ma lakica dok maro
dano, kiniga pe make oyot, marre ma pe lokke dwoŋ, en lagen mada.
7En gwoko mar ma pe lokke pi jo alip ki alip, kun weko rocgi, ki tim aranyigi ki
balgi. En pe kwanyo kop i kom lubalo, ento keto can i kom likwayogi ki i kom
likwayo pa likwayogi nio i yalwak me adek ki me aŋwen.”
8Moses orune oyot, okulo wiye piny i ŋom, oworo Lubaŋa.
9Owaco ni. “Koni doŋ ka ayomo cwinyi, ai Rwot, alegi in Rwot iwot kwedwa, kadi
bed waŋ jo ma ŋutwa tek; itimwa kica pi rocwa ki balwa, imiwa wabed lwakki.”
10Rwot dok owaco ni, “Nen aketo gicikke. Abitiyo gin me aura mapol i nyim
lwakki ducu, ma yam peya otine i lobo ducu nyo i rok mo; ci jo ducu ma wubedo i
kingi gibineno tic pa Rwot; abitiyo kwedwu gin ma kelo atiba i kom dano.
11“Gwok lok ma aciki iye tin. Nen, abiryemo jo Amor woko ki i nyimi, ki jo
Kanaan, jo Kit, jo Periji, jo Kiv ki jo Jebuc.
12Gwokke pe iket gicikke mo ki jo ma bedo i lobo-nu, wek pe odok owic i kinwu.
13 Ento wumuk keno jogigi woko, wuret wir jogigi piny, wutoŋ yadi ma gipito ka
ma giworo iye jok ma dako ma gilwoŋo Acera.
14Pe myero wuwor lubaŋa mukene, pien Rwot, ma nyiŋe Lanyeko, en Lubaŋa ma
lanyeko.
15Gwok iket gicikke mo ki jo ma bedo i lobo-nu: pien ka giworo lubaŋagi ki tim
kwele kwele, nyo gityero gitum bot lubaŋagi, ce ŋatti mo olwoŋi, miyo ibicamo
gin ma en otumo.
16Dok ka inyomo anyiragi ki awobeni, ce anyiragi gitimo abor pi woro lubaŋagi, ci
miyo awobeni bene giworo lubaŋagi ki tim kwele kwele.
17 “Pe iti cal lubaŋa mo me nyonyo aliya piri keni.
18 “Ibikwero nino madito me Mugati ma Tobi Pe Iye, Ibicamo mugati ma tobi pe
iye pi nino abiro macalo yam acikowu, i kare ma giciko, i dwe me Abib; pien yam
ia woko ki i lobo Ejipt i dwe me Abib.
19 “Litino kayo ducu mega, litino twonini, litino kayo me dyaŋi ki me romi.
20 Latin kayo pa kana ibikoko ki latin nyok romo, nyo ka pe ikoko, ci itur ŋute
woko. Litino kayo ducu ma gin litino awobeni ibikokogi. Dano mo pe obin i nyima
ki ciŋe noŋo.
21 “Ibitic nino abicel, ento i nino me abiro ibiywe iye; wa i kare me pur ki i kare
me kac bene ibiywe.
22 Ibibedo ki nino madit me kwero agikki cabit abiro, en aye wi mwaka me kayo
naŋo mukwoŋo cek; ki nino madito me nyonone i dero i tum mwaka.
23Joni ma co ducu gibibino i nyim Rwot Lubaŋa, Lubaŋa pa Icrael, tyen adek i
mwaka acel.
24Pien abiryemo lurok woko ki i nyimi, abimiyo waŋ loboni bedo malac; ŋatti mo
bene pe bibedo ki miti i kom loboni i kare ma ibiwot ka nen i nyim Rwot
Lubaŋawu tyen adek i mwaka acel acel.
25 “Pe ityer remo me gitumma kacel ki tobi; pe giwek gitum me nino madit me
Kato (Paska) obed nio wa odiko.
26 “Cam mukwoŋo cek i potoni me wi mwaka myero ikel i ot pa Rwot Lubaŋani.
“Pe ited riŋo latin dyel ki cak pa minne.”
27Rwot owaco bot Moses ni, “Co lok magi; pien doŋ acikke kwedwu, in ki jo Icrael,
ki gicikke ma lubo lok magi ducu.”
28En obedo kunnu kacel ki Rwot nino pyeraŋwen, dyeceŋ ki dyewor, kun pe
camo dok pe mato pii bene. Ci ocoyo lok me gicikke i kom kidi ma apada, gin aye
cik apar-ri.
29 Ka lacen Moses olor piny ki i wi got Cinai, ma omako kidi ma apada aryo me lok
me caden i ciŋe. I kare ma en lor piny ki wi got, onoŋo Moses pe ŋeyo ni tur
nyime tye ka ryeny, pien onoŋo obedo ka lok ki Lubaŋa.
30Ka Aron ki jo Icrael ducu guneno Moses, ci nen, tur nyime obedo ka ryeny; ci
gulworo cito bote cok.
31Ento Moses olwoŋogi; ci Aron ki lutel wi lwak ducu gucako dok bote, Moses
oloko kwedgi.
32Ka lacen jo Icrael ducu gucito bote cok, ocako miyogi cik ducu ma Rwot otitte i
wi got Cinai.
33Ka doŋ Moses otyeko lok kwedgi, ci umo tur nyime ki boŋo;
34ento i kare ducu ma Moses cito i nyim Rwot ka lok kwede, kwanyo boŋo woko
ki i tur nyime, nio wa ka dwogone; ka okatti woko ci tito ki jo Icrael lok ma gicike
kwede.
35Ka jo Icrael gineno tur nyim Moses, gineno ni del tur nyim Moses ryeny; ci
Moses dok umo tur nyime woko ki boŋo, nio ka dok cito ka lok kwede.

Nia 35
1Moses ocoko lwak jo Icrael ducu, owaco botgi ni, “Man aye gin ma Rwot ociko ni
wutim.
2 Wuti tic nino abicel, ento i nino me abirone wubed ki cabit maleŋ me yweyo
mot bot Rwot; ŋat ma otiyo iye tic mo gibineke woko.
3Pe wubimoko mac i pacowu ducu i nino me cabit.”
4Dok Moses owaco bot lwak jo Icrael ducu ni, “Man aye gin ma Rwot ociko ni,
5wujog gityer pa Rwot ki i kinwu; ŋat ma cwinye aye opwoyo wek en okel gityer
bot Rwot: jabu, ryal ki mola;
6uci ma bulu ki ma lamar lamar ki makwar, ki boŋo camanini ma giwiyo maberre;
yer dyegi,
7laa nyogi romi ma ginyoŋo, laa dyegi; bao yat okuto lalwii;
8moo me mac, aŋwece me yubo moo wir ki pi odok eceta ma ŋwece kur;
9litino kidi onik ki litino kidi me wel me amwona i kom jabu pi epod ki pi kicaa
kor.
10“Dok jo ducu ma i kinwu makwiri i tic gubin guti jami ducu ma Rwot ociko pigi:
guti kema,
11kemane ki laum wiye, golle ki gutine, riine, wirre ki tedi tere;
12canduk me cik ki talle, kom me kica ki boŋo kicika me laumme;
13meja ki talle ki jami ticce ducu, ki mugati me aketa i nyim Lubaŋa;
14okar-mac ki jami ticce ki laputte, ki moo me macce;
15keno tyer me odok eceta ki talle, ki moo wir, ki odok eceta ma ŋwece kur, ki
boŋo cuka laum doggola, me doggola me kema;
16keno tyer me gitum awaŋa, kacel ki keikeine me mola, ki talle ki jami ticce ducu,
ki otako lwok ki tedi tere;
17boŋo cuka me aŋaba ma larum dyekal, ki wirre ki tedi tere, ki boŋo cuka laum
doggaŋ me dyekal;
18teke me terro kema ki teke me dyekal ki tol lacikgi;
19boŋŋi aruka ma gitiyogi mabeco me tic kwedgi i kabedo maleŋ, ki boŋŋi aruka
maleŋ pi ajwaka Aron, ki boŋŋi aruka pa awobene pi tic megi me bedo ajwagi.”
Dano gukelo gityer
20Ci lwak jo Icrael ducu gua woko ki i nyim Moses.
21Ka gucako dwogo, kun ŋat acel acel oyubbe ki gin ma cwinye olyetto pire, ki ŋat
acel acel ma iye pwoyo, okelo gityer bot Rwot me timo ki kema me rwatte, ki pi
ticce ducu, ki pi boŋŋi aruka maleŋ.
22Ci gubino, co wa ki mon; jo ducu ma cwinygi aye opwoyo gukelo jarara, ki agit
me it, ki agit ciŋ, ki mola ŋut ciŋ, ki kit jabu ducu, kun dano acel acel emo gityer
me jabu bot Rwot.
23Dano ducu ma tye ki uci ma bulu, nyo ma lamar lamar, nyo makwar, nyo boŋo
camanini maberre, nyo yer dyegi, nyo laa nyogi romi ma ginyoŋo, nyo laa dyegi,
ducu gukelogi.
24Dano acel acel ma romo kela gityer me ryal, nyo mola, gukelo me gityer bot
Rwot; ki dano ducu ma tye ki bao yat okuto lalwii ma romo kit tic ducu gukelo
bene.
25Ki mon ducu makwiri i tic gubedo ka wiyo uci ki ciŋgi, gucako kela uci ma
guwiyo ma bulu, ki ma lamar lamar ki makwar, ki boŋo camanini ma giwiyo
maberre.
26Ci mon ducu ma cwinygi olyetto pi kwiri me tic guwiyo yer dyegi.
27Ki lutel wic bene gukelo litino kidi onik, ki litino kidi me wei me amwona i kom
jabu, pi epod ki pi kicaa kor,
28ki aŋwece, ki moo me mac ki pi moo wir, ki pi odok eceta ma ŋwece kur.
29Jo Icrael ma co ki ma mon ducu ma yam cwinygi opwoyo pi kelo gin mo pi tic
ma onoŋo Rwot ociko Moses ni oti, gukelo gityer ma igi opwoyo bot Rwot.
30Ci Moses owaco bot jo Icrael ni, “Nen, Rwot otyeko lwoŋo nyiŋ Bejalel wod pa
Uri, ma wod pa Kur, ma i kaka pa Juda;
31dok otyeko poŋo en ki Cwiny pa Lubaŋa, ki kwiri me tic, ki niaŋ matut, ki ŋec, ki
k it tic ducu me diro,
32pi roto cal manyen me tic diro mapatpat, me tic ki jabu, ki ryal ki mola,
33ki pi ŋolo litino kidi me wel me amwona i kom jabu, ki pi payo bao, pi tiyo kit tic
ducu me diro.
34Dok omiye cwiny me pwony, en kacel ki Okoliab wod pa Akicamak, ma i kaka
pa Dan.
35En otyeko poŋogi ki kwiri me tiyo kwa tic ducu me diro, ki me roto cal tic
manyen me tic diro, ki me dero boŋo ki uci ma bulu, ki ma lamar lamar, ki
makwar, ki boŋo camanini ma giwiyo maberre, ki me cweyo boŋo, ki me tiyo kwa
t ic ducu, ki me roto cal manyen me tic diro mapatpat.

Nia 36
1“Bejalel ki Okoliab ki jo ducu ma kwiri i tic, ma Rwot oketo kwiri me tic i igi, ki
niaŋ matut, me ŋeyo ki me tiyo tic ducu me tic i kabedo maleŋ, gibitiyo kun
gilubo kit ducu ma yam Rwot ociko.”
Dano gutyero mot madwoŋ
2Moses olwoŋo Bejalel ki Okoliab ki jo ducu ma kwiri i tic, ma Rwot onoŋo oketo
kwiri me tic i igi, dano ducu ma cwinygi olyetto pi bino ka tic;
3ci gugamo ki bot Moses mot ducu ma jo Icrael gutyero pi tic i kom kabedo maleŋ,
Pud onoŋo gimedde ameda ki kelo gityer ma igi opwoyo odiko odiko.
4Pien lukwiri tic ducu ma gitiyo kwa tic mo ma i kom kabedo maleŋ gubino, kun
ŋat acel acel oa ki i dog tic ma en tiyo,
5ci guwaco bot Moses ni, “Dano doŋ gukelo madwoŋ mukato ma yam mitte pi tic
ma Rwot ocikowa ni wati.”
6Kit meno omiyo Moses ocwalo cik, lokke gitito oromo i gony ducu ni, “Pe dok
laco mo kadi dako mo otim gin mo me gityer pi kabedo maleŋ.” Ci gijuko dano pe
dok gukelo;
7pien jami ma gukelo onoŋo doŋ oromo tiyo tic ducu, ki makato bene.
8Jo ducu ma kwiri i tic ma yam gitye i kin lutic gutiyo kema ki boŋo cuka apar, ma
gitiyogi ki boŋo camanini ma giwiyo maberre, ki uci ma bulu ki ma lamar lamar
ki makwar, kun gicweyo iye cal lukerubi ma gitiyogi ki diro.
9Bor boŋo cuka acel acel onoŋo oromo yadi apar wiye aŋwen, ki lacce romo yadi
aryo; boŋo cuka ducu gubedo marom.
10Oribo boŋo cuka abic kacel, ki abic mu kene bene oribo kacel kit meno.
11Ci okwoyo waŋ jarara ma bulu i dog boŋo cuka me dul mukwoŋo mugikoni, ka
dok okwoyo waŋ jarara i dog boŋo cuka me dul me aryone mugiko-ni, ma rom ki
wadi.
12Okwoyo waŋ jarara pyerabic i dog boŋo cuka acel, ki waŋ jarara pyerabic i dog
boŋo cuka me aryone, kun waŋ jarara kemo wadi.
13Dok otiyo jarara gol me jabu pyerabic, ci oribo dog boŋo cuka ki jarara gol-li; ci
kema obedo mukubbe kacel likiŋ.
14Dok otiyo boŋo cuka me yer dyegi bene me laum wi kema; otimo cuka apar
wiye acel.
15Bor pa cuka acel acel romo yadi apar wiye abic, lac pa cuka acel acel romo yadi
aryo; boŋo cuka apar wiye acel-li ducu girom.
16Oribo cuka abic kacel pat kengi, ki cuka abicel bene kacel pat kengi.
17Okwoyo waŋ jarara pyerabic i dog cuka me dul mukwoŋo mugiko-ni, dok
okwoyo jarara pyerabic me dul mukene mugikoni.
18Otiyo jarara gol me mola pyerabic me ribo dog kema kacel, wek obed mukubbe
kacel likiŋ.
19Dok okwoyo laa nyogi romi ma ginyoŋo, ki laa dyegi, me umo wi kema.
20Dok otiyo guti me bao yat lalwii, ma ocuŋ atir pi kema.
21Bor pa guti obedo futi apar wiye abic, ki lacce futi aryo, i kom guti acel acel.
22Guti acel acel obedo ki tyene aryo me kubogi kacel; otiyo guti me kema ducu kit
meno.
23Otiyo guti me kema kit man: guti pyeraryo i tuŋ acuc.
24Ka dok otiyo tedi tere me ryal ma romo pyeraŋwen me kubo iye guti pyeraryonu; tedi tere aryo aryo pi guti acel acel, pi tyene aryo.
25Ka dok pi kema tuŋ me aryone, ma tuŋ acam, otiyo guti pyeraryo
26ki tedi tere me ryal ma romo pyeraŋwen, tedi tere aryo aryo pi guti acel acel.
27Ki pi ne kema, ma tuŋ porocen, en otiyo guti abicel.
28Ka dok otiyo guti aryo me twok kema ma i ŋeye.
29Gipoko kingi ki tuŋ piny, ento giribo doggi ki tuŋ wigi malo i kom agit
mukwoŋo; otiyo aryo ma kit meno pi twoke aryo.
30Yam tye guti aboro ki tedi tergi me ryal; tedi tergi obedo apar wiye abicel; i te
guti acel acel bedo iye tedi tere aryo.
31Otiyo rii me bao yat lalwii abic pi guti me kema tuŋ cel,
32ki rii bao abic pi guti me kema tuŋ cel, ki rii bao abic pi guti me kema me ŋeye
tuŋ potoceŋ.
33Ka dok otiyo rii bao ma i dyere ma oa ki i agikki tuŋ cel nio wa i agikki tuŋ cel
ma oŋolo kor guti ari.
34Ci omwono kom guti woko ki jabu, ka otiyo agit me jabu me rwako bao iye; ki
rii bao bene omwono komgi woko ki jabu.
35Ka dok otiyo boŋo kicika me uci ma bulu ki ma lamar lamar ki makwar, ki boŋo
camanini ma giwiyo maberre; otiyo ma gicweyo iye lukerubi ki tic me diro.
36Otiyo pire wir aŋwen me bao yat lalwii, ci omwono komgi woko ki jabu; golgi
obedo me jabu, ci oliyo tedi tergi me ryal aŋwen.
37Dok onyo boŋo cuka me laum doggola me kema ki uci ma bu lu ki lamar lamar
ki makwar, ki boŋo camanini ma giwiyo maberre, ma gidero maber.
38Dok otiyo wirre abic, ki golgi, Omwono wigi woko, ki otacgi bedo me jabu, ento
tedi tergi abic obedo me mola.

Nia 37
1Bejalel opayo canduk ki bao yat lalwii; borre obedo futi aŋwen, ki lacce futi aryo,
ki borre tuŋ malo futi aryo.
2Omwono iye ki ŋeye woko ki jabu ma giliyo maber, ka olulo doge ducu, orumo
woko ki jabu.
3Ci oliyo agit me jabu aŋwen pi twoke aŋwen ducu, agit aryo pi tuŋ cel ki agit
aryo mukene pi tuŋ cel.
4Ka dok otiyo tal me yat lalwii, omwono komgi woko ki jabu,
5ka orwako tal i agit ma tye i but canduk-ki me tiŋo canduk.
6Dok otimo kom me kica ki jabu ma giliyo maber; borre obedo futi aŋwen, ki
lacce futi aryo.
7Ka otiyo lukerubi aryo me jabu ma otetogi ki nyol. Otiyogi i agikki kom me kica
ryoryo ducu,
8lakerubi acel i agikki tuŋ cel, ki lakerubi acel i agikkine tun cel; otiyo lukerubi
kun gikubbe i kom kom me kica i agikkine aryo ducu.
9Lukerubi guyaro bwomgi malo i wiye, guumo wi kom me kica ki bwomgi, kun
waŋgi kemme ki wadi; waŋ lukerubi nen ma okemo kom me kica.
10En dok otiyo meja ki bao yat lalwii; borre obedo futi adek ki lacce futi acel ki
nucu, ki borre tuŋ malo futi aryo.
11Omwono kome woko ki jabu ma giliyo maber, ci olulo doge ducu orumo woko
ki jabu.
12Oketo riine tuŋŋi ki tuŋŋi ducu, ma lacce rom ki dye ciŋ, ci olulo doge ducu
orumo woko ki jabu.
13Oliyo agit aŋwen me jabu pire, ci omwono agit i twoke aŋwen ducu i kom tyene
aŋwen.
14Agit giketo cok i kom rii, me rwako tal latin meja.
15Otiyo tal ki bao yat lalwii me tiŋo meja, omwono komgi woko ki jabu.
16Otiyo jami me jabu ma giliyo maber me aketa i wi meja, caanine ki atabone me
odok eceta, ki weerre, ki cupane me liyo gityer amata.
17En dok otiyo okar-mac ki jabu ma giliyo maber. Tedi okar-mac ki bolle oteto ki
nyol; kikopone, en aye wene ki ature ducu, obedo ma gukubbe k acel kwede.
18Jaŋe onoŋo tye abicel ma gujany guryeyo gukaco i Jete ryoryo; jaŋ okar-mac
adek ma guryeyo i bute tun cel, ki jaŋ okar-mac adek ma guryeyo i bute tuŋ cel, ki
jaŋ okar-mac adek ma guryeyo i tuŋ mukene-ni.
19I kom jaŋe tuŋ cel obedo iye kikopo adek ma gitimo macalo tur yaa, kun acel
acel tye ki wene ki ature, ki i kom jaŋe tuŋ mukene bene obedo iye kikopo adek
ma gitimo macalo tur yaa, kun acel acel tye ki wene ki ature; jaŋe abicel ma
guryeyo gukaco okar-mac-ci gubedo kit meno.
20Ka dok i kom okar-mac kikome-ni onoŋo tye iye kikopo aŋwen ma gitiyo
macalo tur yaa, ki wengi ki aturegi,
21ki wene ma okubbe i kom okar-mac-ci i te jaŋe abicel ma guryeyo ryoryo i kom
okar-mac.
22Wengi ki jaŋgi obedo ma gukubbe kacel, kun kome ducu obedo me jabu ma
giliyo maber ma giteto ki nyol.
23Otiyo mac laputte abiro, ki magacce, ki caanine ki jabu ma giliyo maber.
24Oyubo okar-mac ki jami ticce ducu ki jabu ma giliyo maber ma pekke oromo
ratili miya acel.
25Otiyo keno tyer me waŋo odok eceta ki yat lalwii; borre obedo futi acel ki nucu,
ki lacce bene futi acel ki nucu; obedo ma twoke aŋwen ma rom, Borre tuŋ malo
oromo futi adek; obedo ki ten keno aŋwen ma gukubbe i kome.
26Omwono kome woko ducu ki jabu ma giliyo maber, wiye ki bute ki ten keno
ducu; olulo doge ducu orumo woko ki jabu.
27Otiyo agit me jabu aryo oketogi i te doge ma gilulo-ni, kun agit acel okemme ki
wadi tuŋ cel, me rwako iye tal me tiŋone.
28Otiyo tal ki bao yat lalwii, omwono komgi woko ki jabu.
Tiyo moo wir ki odok eceta.
29 Otiyo moo maleŋ me wir bene, ki odok eceta ma ŋwece kur ma giliyo maber,
ma girubo kit macalo larub gin ma ŋwe kur timo-ni.

Nia 38
1Dok otiyo keno tyer me gitum awaŋa ki bao yat lalwii; borre obedo futi abiro ki
nucu, lacce bene futi abiro ki nucu, obedo ki twoke aŋwen ma rom, borre tuŋ
malo oromo futi aŋwen ki nucu.
2Otimo ten keno aŋwen ducu; ten keno aŋwen ducu gubedo ma gukubbe kacel
kwede, dok omwono kome woko ki mola.
3Otiyo jami tic me keno tyer ducu, otako, ki akwaya latokke, ki becen, ki lacob
riŋo, ki weer Iawau mac; otiyo jami tic meno ducu ki mola.
4Dok oyu bo keikei pi keno tyer, me obwo mola ma oketo i te riine, ki i kore.
5Oliyo agit aŋwen pi twoke aŋwen me keikei mola, me rwako iye tal me tiŋone.
6Otiyo tal ki bao yat lalwii, ci omwono komgi woko ki mola.
7Orwako tal odonyo i agit ma tye i but keno tyer-ri me latiŋŋe; otiyo ma iye
twolo, ki bao.
8En dok otiyo otako mola ki tedi tere bene me mola; otiyo ki madara pa mon ma
lutic ma gitiyo i doggola kema me rwatte.
9Otimo dyekal me kema; i tuŋ acuc me dyekal giŋabo iye boŋo cuka camanini ma
giwiyo maberre ma borre tuŋ cel romo yadi pyerabic.
10Wirre onoŋo giromo pyeraryo, ki tedi tergi me mola gubedo pyeraryo, ento gol
me wir ki otacgi ducu gubedo me ryal.
11Ki tuŋ acam bene borre oromo yadi pyerabic, ki wirre pyeraryo ki tedi tergi
pyeraryo me mola; ento gol me wir ki otacgi ducu gubedo me ryal.
12Ki bute ma tuŋ potoceŋ bene giŋabo iye boŋo cuka ma borre romo yadi
pyeraryo wiye abic; wirre gubedo apar, ki tedi tergi bene apar; gol me wir ki
otacgi ducu gubedo me ryal.
13Nyime tuŋ wokceŋ onoŋo romo yadi pyeraryo wiye abic.
14Boŋo ma giŋabo i ŋet doggola tuŋ cel onoŋo romo yadi abiro ki nucu; wirre
gubedo adek, ki tedi tergi adek.
15I ŋete tuŋ mukene bene kit meno; i ŋet doggaŋ tuŋŋi ki tuŋŋi giŋabo iye boŋo
cuka ma romo yadi abiro ki nucu; wir gubedo adek ki tedi tergi adek.
16Boŋo cuka ducu ma giŋabo i doggaŋ me dyekal onoŋo gubedo boŋo camanini
ma giwiyo maberre.
17Tedi te wir ducu onoŋo gibedo me mola, ento gol me wir ki otacgi gu bedo me
ryal; gimwono wigi bene ki ryal, ki wir ducu ma i dyekal giketo iye otac ryal.
18Boŋo cuka laum doggaŋ me dyekal gidero kome maber ki uci ma bulu, ki ma
lamar lamar ki makwar, ki boŋo camanini ma giwiyo maberre, kun borre romo 
yadi apar, ki borre tuŋ malo romo futi abiro ki nucu, ma rom ki boŋo cuka me
aŋaba me dyekal.
19Wirre gubedo aŋwen, ki tedi tergi aŋwen me mola; golgi gubedo me ryal, ki
wigi gumwono woko ki ryal, ki otacgi bene gubedo me ryal.
20Teke lagur kema ducu ki teke ma orumo dyekal ducu gubedo me mola.
Kwa nyonyo mapatpat ma gitiyo kwede pi kabedo maleŋ
21Man aye wel jami ma gitiyo ki kema, en aye kema lok me caden, macalo
gikwanogi i kare ma Moses ociko, ma yam obedo pi tic pa jo Levi, kun ladit wi
ticgi en aye Itamar wod pa Aron ma ajwaka-ni.
22Bejalel wod pa Uri ma wod pa Kur, ma i kaka pa Juda, otiyo jami ducu ma Rwot
ociko ki Moses.
23Onoŋo tiyo kacel ki Okoliab wod pa Akicamak, ma i kaka pa Dan, dano ma
ladiro, ma larot cal tic manyen, ki lader jami ki uci ma bulu, ki lamar lamar, ki
makwar, ki boŋo camanini ma giwiyo maberre.
24Jabu ducu ma gitiyo kwede pi tic i kabedo maleŋ, ki jabu ducu ma oa i gityer,
pekke onoŋo romo talanta pyeraryo wiye aboŋwen, ki cekel miya abiro ki
pyeradek, kun giporo ki cekel me kabedo maleŋ.
25 Ki ryal ma oa ki bot lwak ma gikwano onoŋo pekke romo talanta miya acel ki
cekel alip acel, ki miya abiro ki pyerabiro wiye abic, kun giporo ki cekel me
kabedo maleŋ.
26 Onoŋo dano acel acel okelo beka acel, (en aye nucu cekel me kabedo maleŋ), pi
dano acel acel ma yam gikwano welgi, cakke i kom jo ma ditogi romo mwaka
pyeraryo ki dok kwede malo, jo alip miya abicel ki adek, ki miya abic ki pyerabic.
27Talanta miya acel me ryal onoŋo obedo me aliya pi tedi te wir me kabedo
maleŋ, ki pi tedi te wir me boŋo kicika; tedi tere ma romo miya acel gua ki i kom
talanta miya acel, en aye talanta acel pi tedi te wir acel acel.
28Ki cekel alip acel ki miya abiro ki pyerabiro wiye abic, otimo ki gol me wir ducu,
omwono wigi ducu, dok otiyo ki otacgi.
29Mola ma gimiyo onoŋo talanta pyerabiro, ki cekel alip aryo ki miya aŋwen.
30Otiyo ki tedi te wir me doggola kema me rwatte, ki ke no tyer me mola, ki keikei
me mola, ki jami tic ducu me keno tyer,
31ki tedi te wir ma orumo dyekal, ki tedi te wir me doggaŋ me dyekal, ki teke me
guro kema, ki teke ma orumo dyekal.

Nia 39
1Gikwoyo boŋŋi aruka ma gitiyo mabeco ki uci ma bulu ki lamar lamar, ki
makwar pi tic i kabedo maleŋ, gikwoyo boŋŋi maleŋ pi Aron macalo Rwot ociko
ki Moses.
2Otiyo epod ki jabu ki uci ma bulu ki lamar lamar ki makwar ki camanini ma
giwiyo maberre.
3Gipado jabu woko marep ki nyol, giliro odoko macalo tol me dero boŋo, kacel ki
uci ma bulu, ki ma lamar lamar, ki makwar ki me dero ki boŋo camanini ma
giwiyo maberre, ki tic me diro.
4Gukwoyo gin wi gwok epod, gikubo i doge ryoryo.
5Ceme ma i kome ma gicweyo ki diro, me latwene, gikwoyo ki jami lakite acel-lu,
ki kit tic acel-lu bene, ki jabu, ki uci ma bulu, ki ma lamar lamar ki makwar ki
boŋo camanini ma giwiyo maberre: macalo Rwot ociko ki Moses.
6Giyubo litino kidi onik, gimwonogi i kom jabu ma giŋweko ki diro, ma doŋ
gigoro komgi macalo ladiro goro kom kidi, muporo nyiŋ awobe pa Icrael.
7Omwonogi i kom gin wi gwok me epod, wek gubed kidi me po pi awobe pa
Icrael, macalo Rwot ociko ki Moses.
8Otimo kicaa kor ki tic me diro, macalo tic i kom epod, ki jabu ki uci ma bulu, ki
ma lamar lamar, ki makwar, ki boŋo camanini ma giwiyo maberre.
9Obedo ma twoke aŋwen marom; gibano i kicaa kor aryo; ka doŋ gibano iye aryo,
ci borre bedo rom ki lac cin acel, ki lacce bene rom ki lac cin acel.
10Gumwono iye litino kidi me wel ma guryeyo i tyeŋ aŋwen. Tyen mukwoŋo
obedo cadiuc, topaj ki kabankel:
11i tyen me aryone giketo iye emeradi capir ki dayaman;
12i tyeŋ me adekke giketo jacint, agat ki ameticito;
13ki i tyen me aŋwenne giketo berul, onik ki jacipa; gimwonogi i jabu ma giŋweko
ki diro.
14Litino kidi gubedo apar wiye aryo, muporo nyiŋ awobe pa Icrael; gubedo
macalo kidi ma gigoro me agit, kun kidi acel acel gigoro iye nyiŋ, muporo kaka
apar wiye aryo.
15Dok gutimo nyor me jabu ma giliyo maber, ma giminogi macalo tol.
16Dok gutimo gin lakwak tere aryo me jabu giŋweko ki diro, ki agit me jabu aryo,
ci gukwoyo agit aryo-nu i dog kicaa kor aryo bene;
17ka dok gurwako tol jabu aryo-nu odonyo i agit aryo ma gitye i dog kicaa kor-ri.
18Gumwono dog tol aryo-nu ducu i kom gin lakwak tere aryo ma giŋweko ki dironi, gutweyo kwede i kom gin wi gwok me epod.
19Dok gutimo agit aryo me jabu, ci gukwoyogi i twok kicaa kor aryo ducu, i doge
ma tuŋ iye ma cok ki epod.
20Ci gutimo agit me jabu aryo gukubogi i gin wi gwok epod aryo anyim tuŋ tere,
ka ma okubbe tuŋ malo i wi ceme me epod ma gicweyo ki diro-ni.
21Ci gutweyo kicaa kor ki agitte i kom agit ma i dog epod ki tol ma bulu, wek obut
opyelle i kom ceme me epod ma gicweyo ki diro-ni, wek kicaa kor pe ogonnye
woko ki i kom epod; macalo Rwot ociko ki Moses.
22Dok otimo jor me epod ma gicweyo kome ducu ki uci ma bulu.
23Otuco dog jor obedo twolo macalo dog boŋo aruka, ma gidolo doge orumo
woko likiŋ wek pe oyeci.
24I dog jor guluno iye gin muporo okwer pomegranat munyak, ma gikwoyo ki uci
ma bulu, ki ma lamar lamar, ki makwar, ki boŋo camanini ma giwiyo maberre.
25Dok gutimo olaŋ me jabu ma giliyo maber, ci gikwoyo olaŋ giŋobo kin okwer
pomegranat orumo dog jor woko, oŋobo kin okwer pomegranat ducu;
26olaŋ ki okwer pomegranat orumo dog jor ducu kun gigwennye agwenya, i dog
jor me aruka i dog tic; macalo Rwot ociko ki Moses.
27Dok gutimo kanyi ma gicweyo ki boŋo camanini maberre, ki pali me boŋo
camanini ma giwiyo maberre, pi Aron ki awobene,
28ki kitambara me adwala i wic me boŋo camanini maberre ki gitok matino me
boŋo camanini maberre, ki pali me boŋo camanini ma giwiyo maberre,
29ki k itambara me latwe pyer me boŋo camarum ma giwiyo maberre, ki uci ma
bulu, ki ma lamar lamar, ki makwar, ma gidero maber; macalo Rwot ociko ki
Moses.
30Dok gutimo akwaya jabu me lalukana maleŋ ki jabu ma giliyo maber, gigoro
kome macalo agora i kom agit ni, “Maleŋ pi Rwot.”
31Gutweyo tol ma bulu i kome wek gitwe girid kwede i kom kitambara adwala
me wic-ci; macalo Rwot ociko ki Moses.
32Yam gutyeko tic i kom kema, en kema me rwatte, kit meno; jo Icrael gutyeko tic
ducu macalo Rwot ociko ki Moses; gutimo kit meno.
33Gukelo kema bot Moses, kema ki jami ticce ducu, lwak golle ki gutine ki riine
wirre ki tedi tergi;
34laa nyogi romi ma ginyoŋo, kicika me laumme;
35canduk lok me caden, ki tal latiŋŋe, ki kom me kica;
36meja ki jami ticce ducu, ki mugati me aketa i nyim Lubaŋa;
37okar-mac me jabu ma giliyo maber, ki lwak laputte ma giketo malo i wiye, ki
jami ticce ducu, ki moo me mac;
38ke no tyer me jabu, moo me wir, ki odok eceta ma ŋwece kur, ki boŋo laum
doggola me kema;
39keno tyer me mola, ki tal latiŋŋe, ki jami ticce ducu; otako lwok ki tedi tere;
40boŋo cuka me aŋaba me rumo dyekal, wirre ki tedi tergi ki boŋo laum doggaŋ
me d yekal, ki lwak tol lacikgi ki lwak teke lagurgi; jami me tic kwedgi i kema, pi
kema me rwatte;
41ki boŋŋi aruka ma gitiyo mabeco me tic i kabedo maleŋ, boŋŋi aruka maleŋ pi
ajwaka Aron, ki boŋŋi aruka pi awobene pi ticgi me bedo ajwagi.
42Macalo Rwot ociko ki Moses, jo Icrael gutiyo gutyeko tic ducu kit meno.
43Moses oneno tic ducu, ci nen, gutiyo tic kikome; macalo Rwot onoŋo ociko,
gutiyo tic ducu kakare. Ci Moses olamo gum i komgi.

Nia 40
1Rwot owaco bot Moses ni,
2“I nino dwe acel i dwe mukwoŋo, cak guro iye kema, en kema me rwatte.
3Ket iye canduk lok me caden, ci iŋab boŋo kicika me laum kom canduk.
4Ka doŋ iter iye meja, ican iye jami ducu kikore, ka dok ikel okar-mac ci icib laput
malo i wiye.
5Dok iket keno tyer me jabu me waŋo odok eceta i nyim canduk lok me caden, ci
iŋab boŋo cuka laum doggola me kema.
6Ket keno tyer me gitum awaŋa i nyim doggola me kema, en kema me rwatte;
7iket otako lwok ocuŋ i kin kema me rwatte ki keno tyer, ci iony iye pii.
8Dok iŋab boŋo cuka me dyekal irum woko ducu, ci iŋab boŋo cuka me laum
doggaŋ me dyekal.
9Kwany moo wir, iwir ki kema ki lwak jami ducu ma gitye iye, kun ikwero en ki
jami ma giketo iye ducu gubed maleŋ.
10Dok bene wir keno tyer me gitum awaŋa ki moo, ki jami ticce ducu; kwer keno
tyer, ci bidoko maleŋ makato.
11Wir moo bene i kom otako lwok ki tedi tere ikwergi.
12Ka doŋ ibikelo Aron ki awobene i doggola kema me rwatte, ci ilwok komgi ki
pii.
13Ka doŋ iruk Aron ki boŋŋi aruka maleŋ, ci iwire ki moo, ikwere wek oti bo ta tic
me ajwaka.
14Ka dok ikel awobene bene, irukgi ki kanyi,
15iwirgi ki moo macalo iwiro wongi-ni, wek guti bota tic me ajwagi: wirogi ki
moo bimiyo gibedo ajwagi matwal wa i kare pa likwayogi ducu.”
16Moses otimo kit meno kit ma yam Rwot ocike kwede ducu; otimo ducu kit
meno.
17I dwe mukwoŋo, i mwaka me aryone, i nino dwe mukwoŋo aye giguro iye
kema.
18Moses oguro kema: oryeyo tedi tere; ocibo iye guti, ka orwako iye rii bao, oilo
wir malo.
19Ka dok oyaro boŋo opeto i wi kema, oketo laum kema, opeto i wiye, macalo
yam Rwot ociko ki Moses.
20Ka dok otero lok me caden oketo i canduk, ka orwako tal i kor canduk, oketo
kom me kica i wi canduk;
21ka otero canduk i kema, oŋabo boŋo kicika malo me laumme, ci oumo kom
canduk lok me caden woko, macalo Rwot ociko ki Moses.
22Ka dok oketo meja i kema me rwatte, i kema tuŋ acam, ki woko i ŋe boŋo kicika
ma oumo canduk-ki
23ka dok ocano mugati i nyim Rwot macalo Rwot ociko ki Moses.
24Ka dok oketo okar-mac i kema me rwatte tuŋ acuc me kema kun okemme ki
meja,
25ka ocibo laput malo i nyim Rwot; macalo Rwot ociko ki Moses.
26Ka dok oketo keno tyer me jabu i kema me rwatte i nyim boŋo kicika,
27ci owaŋo odok eceta ma ŋwece kur i wiye; macalo Rwot ociko ki Moses.
28Dok oŋabo boŋo cuka me laum doggola me kema.
29Ka dok oketo keno tyer me gitum awaŋa cok ki doggola kema me rwatte, ka
ocako tyero iye gitum awaŋa, ki gityer me moko kwon; macalo Rwot ociko ki
Moses.
30Ka dok oketo otako lwok i kin kema me rwatte ki keno tyer, oonyo iye pii me
lwok;
31en aye ka ma Moses ki Aron ki awobene gilwoko iye tyengi.
32Ka gicito i kema me rwatte, dok ka ginyiko cok ki keno tyer, ci gilwokke, macalo
Rwot ociko ki Moses.
33Oguro dyekal orumo kema ki keno tyer, ci oŋabo boŋo cuka laum doggaŋ me
dyekal, Kit meno Moses otyeko tic kakare.
34 Lacen pol obino, oumo wi kema me rwatte woko, ci deyo pa Rwot opoŋo i
kema.
35Moses onoŋo pe twero donyo i kema me rwatte, pien pol oboyo kom kema me
rwatte woko, dok deyo pa Rwot opoŋo i kema.
36I kare me wotgi ducu, ka pol owarre woko ki i wi kema, ci jo Icrael gicako wot
anyim;
37ento ka pol pe owarre woko, ci pe gimedde ki wotgi anyim, gikuro nio i nino ma
owarre woko.
38I kare me wotgi ducu pol pa Rwot umo wi kema dyeceŋ, ki mac bedo iye
dyewor, ma kun jo ducu me ot pa Icrael gineno.