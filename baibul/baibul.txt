Acakki 1:1 I acakki piny Lubaŋa oketo polo ki lobo.
Acakki 1:2 Lobo onoŋo tye nono, onyobbe woko atata piny macol ocido wi kut matut, kun Cwiny pa Lubaŋa twago wi pii.
Acakki 1:3 Lubaŋa owacci, “Wek leŋo obed tye”; ci piny obedo leŋ.
Acakki 1:4 Lubaŋa oneno leŋo ni ber; Lubaŋa opoko kin leŋo ki colpiny.
Acakki 1:5 Lubaŋa olwoŋo leŋo ni Dyeceŋ, ki colpiny olwoŋo ni Dyewor. Piny oyuto dok piny oru, meno nino acel.
Acakki 1:6 Lubaŋa owacci, “Wek pete orine i kin pii, me poko kin pii ki pii wadi.”
Acakki 1:7 Ci Lubaŋa otiyo pete me poko pii ma tye piny i te pete ki pii ma tye malo i wi pete; ci otimme kit meno.
Acakki 1:8 Lubaŋa olwoŋo dan pete ni polo. Piny oyuto dok piny oru, meno nino me aryone.
Acakki 1:9 Lubaŋa owacci, “Wek pii ma tye i te polo ocokke, ogurre i kabedo acel, wek piny mutwo onen”; ci otimme kit meno.
Acakki 1:10 Lubaŋa olwoŋo piny mutwo ni Lobo, ki pii ma ocokke, ogurre kacel-li ni Nam; ci Lubaŋa oneno ni ber.
Acakki 1:11 Lubaŋa owacci, “Wek lum otwi i wi lobo, ki ginapita ma nyako nyiggi, ki yadi ma nyako nyiggi ma kodi tye i igi, macalo kit kwagi tye, i wi lobo”; ci otimme kit meno.
Acakki 1:12 Lum ocako twi i wi lobo, ki ginapita ma nyako nyiggi i kit kwagi acel acel, ki yadi ma nyako nyiggi ma kodi tye i igi, macalo kit kwagi tye. Ci Lubaŋa oneno ni ber.
Acakki 1:13 Piny oyuto dok piny oru, meno nino me adekke.
Acakki 1:14 Lubaŋa owacci, “Wek gin ma ryeny obed i kom pete me polo me poko dyeceŋ ki dyewor, ki me bedo ginanena ma nyuto kare ki nino ki mwaka,
Acakki 1:15 wek gubed gin ma ryeny i kom pete me polo ma menyo lobo”; ci otimme kit meno.
Acakki 1:16 Lubaŋa oketo gin madito aryo ma giryeny, wek ma ryeny madit-te aye olo dyeceŋ, ki ma ryeny matidine olo dyewor; dok oketo lwak lakalatwe bene.
Acakki 1:17 Lubaŋa oketogi i kom pete me polo me menyo lobo,
Acakki 1:18 me loyo dyeceŋ ki dyewor, ki me poko kin leŋo ki colpiny. Ci Lubaŋa oneno ni ber.
Acakki 1:19 Piny oyuto dok piny oru, meno nino me aŋwenne.
Acakki 1:20 Lubaŋa owacci, “Wek pii onywal gin makwo ma gicorre limuk, ki winyo bene gutuk lamalo i wi lobo i dan pete me polo.”
Acakki 1:21 Lubaŋa oketo nyaŋ madoŋo i nam, ki kwa gin makwo ducu ma gimol, ma gicorre limuk i pii, macalo kit kwagi tye, ki winyo ma gituk ki bwomgi, macalo kit kwagi tye. Ci Lubaŋa oneno ni ber.
Acakki 1:22 Lubaŋa omiyogi gum kun wacci, “Wunywal, wunya, wupoŋ pii ki nami, winyo bene gunya i wi lobo.”
Acakki 1:23 Piny oyuto dok piny oru, meno nino me abicce.
Acakki 1:24 Lubaŋa owacci, “Wek lobo onywal gin makwo i kit kwagi: lee ma paco, ki gin ma lak alaka, ki lee me tim macalo kit kwagi tye”; ci otimme kit meno.
Acakki 1:25 Lubaŋa oketo lee tim macalo kit kwagi tye, ki lee ma paco macalo kit kwagi tye, ki gin ma lak alaka piny i ŋom, macalo kit kwagi tye. Ci Lubaŋa oneno ni ber.
Acakki 1:26 Lubaŋa owacci, “Weku wacweyu dano ma gical ki wan; wek gin aye gulo rec ma i nam, ki winyo me polo, ki lee ma paco, ki wi lobo ducu, gulo bene gin ducu ma lak alaka wi lobo,”
Acakki 1:27 Lubaŋa ocweyo dano i Kit calle kikome; ocweyo laco ki dako.
Acakki 1:28 Lubaŋa omiyogi gum kun wacogi ni, “Wunywal, wunya, wupoŋ lobo, wulo bene; dok wulo wa rec ma i nam, ki winyo me polo, ki gin ducu makwo ma giwoto i wi lobo.”
Acakki 1:29 Lubaŋa owacci, “Nenu, amiyowu ginapita ducu ma nyako nyiggi ma tye i wi lobo ducu, ki yadi ducu ma nyako nyiggi ma kodi tye i igi; wubicamogi.
Acakki 1:30 Dok lee ducu me tim, ki winyo ducu me polo, ki gin ducu ma lak alaka wi lobo, ma gitye ki kwo, amiyo botgi ginapita ducu madyak me bedo camgi”; ci otimme kit meno.
Acakki 1:31 Lubaŋa oneno gin ma doŋ otiyo ducu, ci nen, tye mabeco twatwal. Piny oyuto dok piny oru, meno nino me abicelle.
Acakki 2:1 Polo ki lobo yam giketo otum kit meno, ki lwak mony ma tye iye ducu.
Acakki 2:2 I kom nino me abiro en aye Lubaŋa otyeko iye ticce ducu ma yam otiyo; en
oywe i kom nino me abiro i kom ticce ducu ma yam otiyo.
Acakki 2:3 Ci Lubaŋa omiyo gum i kom nino me abiro, olonyo obedo maleŋ, pien i kom nino
meno en aye Lubaŋa yam oywe iye i kom ticce ducu ma en obedo ka tiyo me keto lobo.
Acakki 2:4 Man aye acakki nya pa kwa gin ma i polo ki i lobo i kare ma giketogi kwede. I nino meno ma Rwot Lubaŋa otiyo iye polo ki lobo-ni,
Acakki 2:5 yat mo me tim onoŋo peya tye i wi lobo, onoŋo doo mo pud pe ma otwi wi lobo,
onoŋo Rwot Lubaŋa peya omiyo kot ocwer i lobo, dok onoŋo peya tye dano mo ma puro lobo;
Acakki 2:6 ento lupu ocako duny malo, ci obido lobo ducu.
Acakki 2:7 Ci Rwot Lubaŋa ocweyo dano ki apwa me ŋom, okuto yamo me yweyo i ume,
dano odoko gin makwo.
Acakki 2:8 Rwot Lubaŋa opito yadi i poto ma tye i Eden, tuŋ wokceŋ: en aye oketo iye dano
ma en ocweyo-ni.
Acakki 2:9 Dok Rwot Lubaŋa omiyo yadi gutwi i ŋom, kwa yadi ducu mamwonya ma neno
ber, ki mabeco me acama, dok oketo yat me kwo i dye poto bene, ki yat me ŋeyo
gin maber ki marac.
Acakki 2:10 Kulu yam onoŋo mol a ki i Eden, ma kelo pii i poto, iye opokke ki kunnu, odoko
kulu aŋwen.
Acakki 2:11 Nyiŋ kulu mukwoŋone Picon; en aye kulu ma mol rumo lobo Kavila ducu, ma a
iye jabu.
Acakki 2:12 Jabu ma tye i lobo meno beco; odok yat ma gilwoŋo bedola ki got onik tye
kunnu bene.
Acakki 2:13 Nyiŋ kulu me aryone Gikon, ma orumo lobo ducu me Kuc.
Acakki 2:14 Ki nyiŋ kulu me Taigric; mol dok tuŋ wokceŋ me Aciria. Ki kulu me aŋwenne
Euprate.
Acakki 2:15 Rwot Lubaŋa otero dano, oketo i poto Eden wek opur, dok ogwok bene,
Acakki 2:16 ci Rwot Lubaŋa ociko dano ni, “Yadi ducu ma tye i poto, camgi macalo imito;
Acakki 2:17 ento yat me ŋeyo gin maber ki marac pe icam, pien i nino ma ibicamo iye, en
aye ibito iye bene.”
Acakki 2:18 Ka doko Rwot Lubaŋa owaco ni, “Pe ber dano obed kene; abitimo lakony ma
romme.”
Acakki 2:19 Ci Rwot Lubaŋa ocweyo lee tim ducu ki winyo ducu me polo, nia ki i ŋom,
okelogi bot dano me neno kit ma ebicako ki nyiŋgi. Kit ma yam dano ocako ki
nyiŋ gin makwo acel acel ducu, en aye obedo nyiŋgi.
Acakki 2:20 Dano ocako nyiŋ lee ma paco ducu, ki winyo me polo, ki lee tim ducu; ento
lakony pa dano ma romme aye onoŋo pud pe onen.
Acakki 2:21 Rwot Lubaŋa omiyo nino madwoŋ omako waŋ dano; ka en tye ka nino, ci
okwanyo cogo lak ŋete acel, omwono waŋe woko ki riŋo.
Acakki 2:22 Ci cogo ma Rwot Lubaŋa okwanyoni ocweyo odoko dako, ka okelo bote.
Acakki 2:23 Dano owacci, “Man aye cogo mua i cogona kikome, ki riŋo bene mua i riŋona
kikome; gibilwoŋo nyiŋe ni Dako, pien gikwanyo ki i kom Laco.”
Acakki 2:24 Mumiyo laco weko wonne ki minne, moko kom dakone likaŋ, gin aryo gidoko
kom acel.
Acakki 2:25 I kare meno laco ki dakone onoŋo pud gibedo munero ma lewic pe makogi.
Acakki 3:1 Twol yam onoŋo ryek makato lee tim ducu ma Rwot Lubaŋa oketo. En owaco ki dako ni, “Lubaŋa mono owacci, ‘Pe wucam yat ducu ma tye i poto-ni’?”
Acakki 3:2 Dako otito ki twol ni, “Watwero camo nyig yadi ducu ma tye i poto-ni, 3ento Lubaŋa ociko ni, ‘Pe wubicamo nyig yat ma tye i dye poto, pe wugud kome bene, wek pe wuto.’”
Acakki 3:4 Ci twol owaco ki dako ni, “Pe wubito.”
Acakki 3:5 Pien Lubaŋa ŋeyo ni, ka wucamo, ci waŋwu biyabbe woko, ci wubidoko calo Lubaŋa, miyo wuŋeyo gin maber ki marac.”
Acakki 3:6 Ka dako oneno ni yat-te ber me acama, dok nen mwonya bene, dok yat meno ber, cwiny dano pyette i kome, pien miyo gidoko ryek, ci opwono nyige, ocamo; omiyo mogo bot cware, ci ocamo.
Acakki 3:7 Gin aryo ducu wangi oyabbe woko, gucako ŋeyo ni kara gitye munero, ka gukwoyo pot olam guruko i pyergi.
Acakki 3:8 Ka guwinyo Rwot Lubaŋa woto i poto i kare ma ceŋ okwe, ci dano ki dakone gukanne woko i nyim Rwot Lubaŋa i kin yadi ma tye i poto.
Acakki 3:9 Ci Rwot Lubaŋa olwoŋo dano kun wacce ni, “In mono it ye kwene, kaa?”
Acakki 3:10 En ogamo ni, “Awinyo ka iwoto i poto, ci lworo omaka, pien atye munero, akanne woko.”
Acakki 3:11 Dok openye aye ni, “Aŋa ma doŋ otitti ni it ye munero? Ityeko camo nyig yat ma onoŋo aciki ni pe icam-mi ce?”
Acakki 3:12 Dano ogamo ni, “Dako ma imiya ni obed kweda-ni aye omiya nyig yat meno, ci acamo.”
Acakki 3:13 Rwot Lubaŋa dok openyo dako ni, “Man kono itimo piŋo?” Dako ogamo ni, “Twol aye obwola, omiya acamo.”
Acakki 3:14 Rwot Lubaŋa owaco bot twol ni, “Pien in aye itimo man, giceno in makato lee ma paco ducu, ki makato lee tim ducu. Ibilak, iywane piny ki ii, dok ibicamo apwa i kare me kwoni ducu.
Acakki 3:15 Abiketo mone i kin in ki dako, ki i kin likwayi ki Likwaye; en bigoyo wii, in ibitoŋo opunye.”
Acakki 3:16 Ki bot dako owacce ni, “Abimeddi arem matek i kare me owacci, nyodo; ibinywalo litino ki arem, cwinyi bipyette i kom cwari dok en aye biloyi.”
Acakki 3:17 Ki bot Adam owacce ni, “Pien in aye iwinyo dog dakoni, ci icamo nyig yat ma aciki iye ni, ‘Pe icam’, giceno lobo piri: ibicamone ki aroma i kare me kwoni ducu.
Acakki 3:18 Loboni biceko okuto ki ocok, ibicamo pot dek ma i tim.
Acakki 3:19 Ibicamo kwon ki kwok ma cwer ki i tur nyimi, nio ka ibidok i ŋom, kit ma con gikwanyi ki iye; in apwa, dok bene ibidok i apwa.”
Acakki 3:20 Dano ocako nyiŋ dakone ni Kawa, pien en aye megi jo ducu makwo.
Acakki 3:21 Rwot Lubaŋa oyubo laa aruka, ka omiyo Adam ki dakone guruko.
Acakki 3:22 Rwot Lubaŋa owacci, “Nen, dano doŋ odoko rom ki ŋat acel i kinwa, doŋ ŋeyo gin maber ki gin marac. Kombeddi pe dok wawek orye ciŋe opwon nyig yat me kwo ocam doki, miyo doŋ bibedo makwo nakanaka.”
Acakki 3:23 Mumiyo Rwot Lubaŋa ocwale woko ki i poto Eden, wek odok opur gire ŋom ma yam gikwanye ki iye-ni.
Acakki 3:24 Oryemo dano woko, ci oketo lukerubi yo tuŋ wokceŋ me poto Eden, ki pala lucwan ma lyel mac, ma wirre tuŋŋi ki tuŋŋi, me gwoko yo ma cito i kom yat me kwo.
Acakki 4:1 Adam oŋeyo dakone Kawa, ci dakone ogamo ic, onywalo Kain, “Doŋ atyeko noŋo latin laco ma Rwot okonya kwede.”
Acakki 4:2 Ka dok onywalo ominne Abel. Abel obedo lakwat romi, Kain obedo lapur poto.
Acakki 4:3 Ka kare mo okato, Kain okelo cam ma oceko i potone, otyero bot Rwot.
Acakki 4:4 Abel okelo mere litino kayo romi ki dwologi. Ci Rwot ojolo Abel ki motte,
Acakki 4:5 ento pe ojolo Kain ki motte; omiyo Kain okeco, waŋe oballe.
Acakki 4:6 Rwot owaco bot Kain ni, “Ikeco piŋo? Waŋi oballe piŋo?
Acakki 4:7 Ka itimo maber pe giye? Ka pe itimo maber, ci bal buto i doggola macalo ŋuu ma cwinye pyette i komi; ento myero iloye.”
Acakki 4:8 Kain owaco bot ominne Abel ni, “Wacit i poto.” Ka gitye i poto, Kain ocako lweny kom ominne Abel, ci oneko woko.
Acakki 4:9 Ci Lubaŋa owaco bot Kain ni, “Omeru Abel tye kwene?” En ogamo ni, “Pe aŋeyo; an aye lagwok omera bo?”
Acakki 4:10 Rwot owacce ni, “Man doŋ itimo piŋo? Nen, remo pa omeru tye ka koko i nyima, winnye a ki i nom.
Acakki 4:11 Koni doŋ giceni woko ki i lobo, ma oŋamo doge me mato remo pa omeru ma iojo-ni.
Acakki 4:12 Ka ipuro poto, pe bicekki cam ki tekke ducu; ibibedo lamal-gaŋ kun imal ata i lobo.”
Acakki 4:13 Kain owaco bot Rwot ni, “Twon can ma imiya-ni obwoyo koma woko do.
Acakki 4:14 Nen, doŋ iryema woko tin ki i poto, abikanne woko ki i waŋi; abibedo lamal-gaŋ kun amal ata i lobo, jo ducu ma binoŋa, bi neka woko.”
Acakki 4:15 Rwot owacce ni, “Pe kumeno! Ka ŋatti mo bineko Kain, gibiculo kwor i kome tyen abiro kulu.” Rwot oketo lanyut mo i kom Kain, wek jo ma binoŋe pe guneke.
Acakki 4:16 Kain ocako a woko ki i nyim Rwot, ocito obedo i lobo Nod, tuŋ wokceŋ me Eden.
Acakki 4:17 Kain oŋene ki dakone, ci dakone ogamo ic, onywalo Enoka. Ocako gero gaŋ madit, ocako nyiŋ gaŋ meno macalo nyiŋ wode, ni Enoka.
Acakki 4:18 Enoka onywalo Irad, Irad onywalo Mekujael, Mekujael onywalo Metucael, Metucael onywalo Lamek.
Acakki 4:19 Lamek onyomo mon aryo; nyiŋ dako acel Ada, ki nyiŋ mukene Jilla.
Acakki 4:20 Ada onywalo Jabal; en aye nene won jo ma gibedo i kema, ki wegi lim makwo.
Acakki 4:21 Nyiŋ ominne Jubal, en aye nene won jo ma gigoyo opuk ki lukut nyamulere.
Acakki 4:22 Jilla onywalo Tubalkain; en aye nene latet kit kwa jami tic ducu me mola ki nyonyo. Lamin Tubal-kain nyiŋe Naama.
Acakki 4:23 Lamek owaco bot monne ni, “Ada ki Jilla, wuwiny; wun mon pa Lamek, wuwiny lok ma awacciwu: Atyeko neko dano ma omiya ret, aneko awobi mo ma ogoya-ni.
Acakki 4:24 Ka Kain gibiculo kwor i kome tyen abiro, Lamek gibiculo kwor i kome tyen pyerabiro wiye abiro kulu.”
Acakki 4:25 Adam dok oŋene ki dakone, ci dakone onywalo latin laco, ocako nyiŋe Ceji, pien owacci, “Lubaŋa dok omiya latin mukene muleyo ka Abel, ma yam Kain onekoni.”
Acakki 4:26 Ceji bene onywalo latin awobi, ocako nyiŋe Enoci. I kare meno en aye dano gucako lwoŋo iye nyiŋ Rwot.
Acakki 5:1 Man aye buk me tekwaro pa Adam. I kare ma Lubaŋa oketo dano, ocweyo i kitcalle kikome.
Acakki 5:2 Yam oketo laco ki dako, omiyogi gum, ocako nyiŋgi ni Dano i nino ma conoketogi iye-ni.
Acakki 5:3 Ka Adam doŋ otyeko ri mwaka miya acel ki pyeradek, en onywalo awobi ma calo en kikome, ci ocako nyiŋe Ceji.
Acakki 5:4 Mwaka pa Adam ma onoŋo doŋ otyeko nywalo Ceji romo miya aboro, dok omedde ki nywalo awobe ki anyira bene.
Acakki 5:5 Kit meno nino me kwo pa Adam ducu oromo mwaka miya aboŋwen ki pyeradek; ka doŋ oto.
Acakki 5:6 Ka Ceji doŋ otyeko ri mwaka miya acel ki abic, ci onywalo Enoci.
Acakki 5:7 Ceji ori i ŋe nywalo Enoci mwaka miya aboro ki abiro, dok omedde ki nywalo awobe ki anyira bene.
Acakki 5:8 Kit meno nino me kwo pa Ceji ducu oromo mwaka miya aboŋwen ki apar wiye aryo; ka doŋ oto.
Acakki 5:9 Ka Enoci doŋ otyeko ri mwaka pyeraboŋwen, ci onywalo Kenan.
Acakki 5:10 Enoci ori i ŋe nywalo Kenan mwaka miya aboro ki apar wiye abic, dok omedde ki nywalo awobe ki anyira bene.
Acakki 5:11 Kit meno nino me kwo pa Enoci ducu oromo mwaka miya aboŋwen ki abic; ka doŋ oto.
Acakki 5:12 Ka Kenan doŋ otyeko ri mwaka pyerabiro, ci onywalo Maalalel.
Acakki 5:13 Kenan ori i ŋe nywalo Maalalel mwaka miya aboro ki pyeraŋwen, dok omedde ki nywalo awobe ki anyira bene.
Acakki 5:14 Kit meno nino me kwo pa Kenan ducu oromo mwaka miya aboŋwen ki apar; ka doŋ oto.
Acakki 5:15 Ka Maalalel doŋ otyeko ri mwaka pyerabicel wiye abic, ci onywalo Jared.
Acakki 5:16 Maalalel ori i ŋe nywalo Jared mwaka miya aboro ki pyeradek, dok omedde ki nywalo awobe ki anyira bene.
Acakki 5:17 Kit meno nino me kwo pa Maalalel ducu oromo mwaka miya aboro ki pyeraboŋwen wiye abic; ka doŋ oto.
Acakki 5:18 Ka Jared doŋ otyeko ri mwaka miya acel ki pyerabicel wiye aryo, ci onywalo Enoka.
Acakki 5:19 Jared ori i ŋe nywalo Enoka mwaka miya aboro, dok omedde ki nywalo awobe ki anyira bene.
Acakki 5:20 Kit meno nino me kwo pa Jared ducu oromo mwaka miya aboŋwen ki pyerabicel wiye aryo; ka doŋ oto.
Acakki 5:21 Ka Enoka doŋ otyeko ri mwaka pyerabicel wiye abic, ci onywalo Metucela.
Acakki 5:22 Enoka obedo ka wot kacel ki Lubaŋa i ŋe nywalo Metucela mwaka miya adek, dok omedde ki nywalo awobe ki anyira bene.
Acakki 5:23 Kit meno nino me kwo pa Enoka ducu oromo mwaka miya adek ki pyerabicel wiye abic.
Acakki 5:24 Enoka obedo ka wot kacel ki Lubaŋa; ci orwenyo woko matwal, pien Lubaŋa otere woko.
Acakki 5:25 Ka Metucela doŋ otyeko ri mwaka miya acel ki pyeraboro wiye abiro, ci onywalo Lamek.
Acakki 5:26 Metucela ori i ŋe nywalo Lamek mwaka miya abiro ki pyeraboro wiye aryo, dok omedde ki nywalo awobe ki anyira bene.
Acakki 5:27 Kit meno nino me kwo pa Metucela ducu oromo mwaka miya aboŋwen ki pyerabicel wiye aboŋwen; ka doŋ oto.
Acakki 5:28 Ka Lamek doŋ ori mwaka miya acel ki pyeraboro wiye aryo, ci onywalo wode,
Acakki 5:29 ma ocako nyiŋe Nua, kun wacci, “I lobo ma yam Rwot oceno-ni, latin man aye bimiyo waywe ki aroma tic me ciŋwa.”
Acakki 5:30 Lamek ori i ŋe nywalo awobe mukene ki anyira bene.
Acakki 5:31 Kit meno nino me kwo pa Lamek ducu oromo mwaka miya abiro ki pyerabiro wiye abiro; ka doŋ oto.
Acakki 5:32 Nua ka otyeko mwaka me ditte, miya abic, ci onywalo Cem, Kam ki Yafeci.
Acakki 6:1 Ka dano gucako medde wi lobo, ci gunywalo anyira.
Acakki 6:2 Ka awobe pa Lubaŋa guneno anyira pa dano beco, gucako yero me anyoma ki i kingi.
Acakki 6:3 Ci Rwot owacci, "Cwinya pe doŋ bibedo i dano matwal, pien en kom mamwa, ento kare me kwone bibedo mwaka miya acel ki pyeraryo."
Acakki 6:4 Jo Nepil onoŋo gitye i lobo i kare meno, ki lacen bene, i kare ma awobe pa Lubaŋa guyabo wi anyira pa dano, gunywalo kwedgi litino. Gin aye cog jo matego mukwoŋo i lobo, ma nyiŋgi ŋene matek.
Acakki 6:5 Rwot oneno ni bal pa dano odoko dit woko i wi lobo, dok tam ducu ma cwinygi lwodo kare ducu kemo bal keken.
Acakki 6:6 Rwot oŋut pi cweyo dano i lobo, ocwero cwinye matek.
Acakki 6:7 Rwot owacci, "Abijwero dano woko ma yam aketo-ni ki wi lobo, dano ki lee ki gin ma lak alaka ki winyo me polo, pien doŋ atyeko ŋut pi cweyogi."
Acakki 6:8 Ento Nua aye onoŋo yomo cwiny Rwot.
Acakki 6:9 Man aye tekwaro pa Nua. Nua yam obedo dano ma kite atir, ma pe ki bal mo i kin yalwakke; Nua obedo ka wot kacel ki Lubaŋa.
Acakki 6:10 Nua onoŋo tye ki awobene adek, Cem, Kam ki Yafeci.
Acakki 6:11 Lobo oballe woko ki i nyim Lubaŋa, onoŋo doŋ opoŋ ki bwami.
Acakki 6:12 Ka Lubaŋa oneno lobo, oneno oballe woko, pien dano ducu gutyeko balle woko i kit bedogi i wi lobo.
Acakki 6:13 Ci Lubaŋa owaco ki Nua ni, "Agik pa dano ducu doŋ obino i nyima, pien gupoŋo lobo woko ki bwami; nen, abityekogi woko, kacel ki lobo bene.
Acakki 6:14 Pa yeya meri ki yat gofer; ci ipok kicika i yeya, ka imwon iye ki ŋeye ki odok abic
Acakki 6:15 Ibitiyone kit man: yeya borre biromo yadi miya acel ki pyerabic, ki lacce yadi pyeraryo wiye abic, borre tuŋ malo yadi apar wiye abic.
Acakki 6:16 Tuc waŋ dirica i yeya, kun iweko danne malo doŋ futi acel ki nucu; ka iket doggola i but yeya, ci ipok iye obed kabedo adek, ma pinnye, me aryone ki me adekke ma malone.
Acakki 6:17 Pien nen, abicoro pii aluka madwoŋ i wi lobo, wek otyek kom gin ducu ma tye ki kwo, i te polo, wek gin ducu ma gitye i wi lobo oto woko.
Acakki 6:18 Ento in aye abimoko gicikkena kwedi; ibidonyo i yeya, in kacel ki litinoni, ki dakoni, ki mon pa awobeni ducu.
Acakki 6:19 Kwany gin makwo ducu ma gitye ki kom ki aryo aryo ki i kit kwagi acel acel, ci ipikgi i yeya, wek gubed kwo kacel ki in; gubed co ki mon.
Acakki 6:20 Winyo macalo kit kwagi tye, lee macalo kit kwagi tye, gin ma lak alaka i ŋom macalo kit kwagi tye, gin bibino boti ki aryo aryo ki i kit kwagi acel acel wek gubed kwo.
Acakki 6:21 Dok iter kit kwa cam ducu ma gicamo, ci ikangi; wek gubed me acamagi bene."
Acakki 6:22 Nua otimo kumeno; ocobo ducu macalo Lubaŋa ocike.
Acakki 7:1 Rwot owaco bot Nua ni, "Dony i yeya, in kacel ki jo ma i odi ducu, pien atyeko neno ni in aye kiti atir i nyima ki i kin yalwak me kare man.
Acakki 7:2 Ter lee ma gicamo abiro abiro, twonne ki minne, ki lee ma gikwero aryo aryo, twonne ki minne;
Acakki 7:3 ki winyo me polo bene abiro abiro, ma co ki ma mon, wek kit kwagi obed makwo wi lobo ducu.
Acakki 7:4 Pien odoŋ nino abiro, ka doŋ abimiyo kot cwer i lobo nino pyeraŋwen dyeceŋ ki dyewor benebene, ci gin ducu makwo ma yam aketo-ni, abijwerogi woko ki i wi lobo."
Acakki 7:5 Nua ocobo kit ma Rwot ocike kwede ducu.
Acakki 7:6 Nua onoŋo doŋ tye ki mwaka me ditte miya abicel i kare ma pii aluka ocorre i wi lobo.
Acakki 7:7 Ci Nua ki dakone ki awo bene ki mongi gudonyo i yeya pi riŋo pii aluka.
Acakki 7:8 Lee ducu ma gicamo ki ma gikwero, ki winyo-gu, ki gin ma lak alaka i ŋom,
Acakki 7:9 gudonyo i yeya bot Nua aryo aryo, laco ki dako.
Acakki 7:10 I ŋe nino abiro pii aluka opoŋ, obyennye i wi lobo.
Acakki 7:11 I mwaka me miya abicel me dit pa Nua, i dwe me aryo, i nino dwe me apar wiye abirone, i nino meno aye waŋ it ducu me kut matut gumwoc woko ki pii, ki polo bene oyabbe.
Acakki 7:12 Ci kot ocorre i wi lobo nino pyeraŋwen dyeceŋ ki dyewor benebene.
Acakki 7:13 I kom nino meno kikome, Nua ki awobene Cem, Kam ki Yafeci, ki dakone en Nua, ki mon wote adek kacel kwedgi, gudonyo i yeya,
Acakki 7:14 gin ki lee tim ducu macalo kit kwagi tye, ki lee ma paco ducu macalo kit kwagi tye, ki gin ducu ma lak alaka wi lobo macalo kit kwagi tye, ki winyo ducu macalo kit kwagi tye, winyo ducu ki kitgi ducu mapatpat.
Acakki 7:15 Gin ducu ma gitye ki kwo gudonyo i yeya bot Nua ki aryo aryo.
Acakki 7:16 Gin ma gudonyo iye me kit kom ducu mapatpat, ma co ki ma mon, gudonyo iye kit ma con Lubaŋa ociko ki Nua; ci Rwot oloro wigi woko.
Acakki 7:17 Pii aluka ori wi lobo pi nino pyeraŋwen kulu; pii opoŋ, omedde ameda nio ka otiŋo yeya, otero yeya malo twatwal nia ki wi lobo.
Acakki 7:18 Pii opoŋ, omedde, ocegge woko wi lobo; yeya obedo ka kwaŋ i wi pii malo.
Acakki 7:19 Pii ocegge woko wi lobo ki tekke, nio ka oumo wi godi maboco ma tye i te polo ducu.
Acakki 7:20 Pii omedde, omwonyo wi godi woko futi pyeraryo kulu.
Acakki 7:21 Gin makwo ducu ma yam giwoto i wi lobo guto woko; winyo, lee ma paco, ki lee tim, gin ducu ma nya, ma gicorre limuk i wi lobo, kacel ki dano, ducu guto woko.
Acakki 7:22 Gin ducu ma yam gitye ki yweyo me kwo i umgi, ma i wi tura, guto woko.
Acakki 7:23 Lubaŋa ojwero gin ducu makwo ma yam gitye wi lobo, dano ki lee ki gin ma lak alaka, ki winyo me polo; ojwerogi woko nia ki i lobo. Nua keken aye odoŋ, ki jo ma yam gitye kwede i yeya-ni.
Acakki 7:24 Ci pii ocegge wi lobo nino miya acel ki pyerabic kulu.
Acakki 8:1 Lubaŋa opo kom Nua ki lee tim ducu, ki lee ma paco ducu ma yam tye kacel kwede i yeya. Lubaŋa omiyo yamo okodo wi lobo, ci pii ocako dwon.
Acakki 8:2 Waŋ it me kut matut oculle woko, ki polo bene ocegge woko, ki kot ma corre a ki i polo bene ocok woko,
Acakki 8:3 pii omedde ki dwon woko i wi lobo jwijwi. Ka nino okato miya acel ki pyerabic, pii onoŋo odwon woko.
Acakki 8:4 I dwe me abiro, i nino dwe apar wiye abirone, yeya ogem i wi got Ararat.
Acakki 8:5 Pii omedde ki dwon woko nio kwede i dwe me apar; i dwe me apar, i nino dwe acel, wi godi maboco gucako nen.
Acakki 8:6 Ka nino pyeraŋwen okato, Nua oyabo waŋ dirica ma yam otuco i yeya-ni,
Acakki 8:7 ocwalo agak woko; ci obedo ka tuk, kun wirre kwede tuŋŋi ki tuŋŋi, nio ka piny otwo woko.
Acakki 8:8 Dok ocwalo amam woko nia ki bote, wek enen ka pii doŋ otyeko dwon woko ki i lobo ada.
Acakki 8:9 Ento amam pe omedo ki noŋo ka ma opye iye ki tyene, ci odok bote cen i yeya, pien onoŋo pii pud omwonyo wi lobo woko ducu. Ci Nua oryeyo bade, omake, odwoke i yeya bote.
Acakki 8:10 Dok okuro pi nino abiro mukene, ka dok ocwalo amam woko nia ki i yeya.
Acakki 8:11 Amam dok odok bote i yeya ma onoŋo piny doŋ oyuto; nen, en otino pot yat jeituni ma opwono madyak i doge. Kit meno Nua oniaŋ ni pii doŋ otyeko dwon woko ki i wi lobo.
Acakki 8:12 Dok omedde ki kuro pi nino abiro mukene, dok ocwalo amam woko; ci doŋ pe odok bote matwal.
Acakki 8:13 I mwaka me miya abicel ki acel me dit pa Nua, i dwe mukwoŋo, i nino dwe acel, en aye pii otwo iye woko liweŋ wi lobo. Nua ocako puto wi yeya woko, ci oneno wi lobo otwo woko.
Acakki 8:14 I dwe me aryo, i nino dwe pyeraryo wiye abiro, onoŋo lobo doŋ otwo woko.
Acakki 8:15 Lubaŋa owaco bot Nua ni,
Acakki 8:16 "Doŋ ikat woko ki i yeya, in ki dakoni, ki awobeni ki mongi kacel kwedi.
Acakki 8:17 Kel woko gin makwo ducu ma gitye kwedi, wa kit kom ducu, winyo ki lee ki gin ducu ma lak alaka wi lobo, wek gucorre i wi lobo, kun ginywal, ginya i wi lobo."
Acakki 8:18 Kit meno Nua okato woko, ki awobene ki dakone, ki mon pa awobene kacel kwede.
Acakki 8:19 Ki lee ducu ki gin ducu ma lak alaka, ki winyo ducu, gin ducu ma giwoto wi lobo, gucako mol, gukato woko ki i yeya, ma oporo kit kwagi ducu.
Acakki 8:20 Nua ocano keno tyer pi Rwot, ci oyero lee ma gicamo ki i kit kwagi acel acel, ki winyo ma gicamo ki i kit kwagi acel acel, otyero gitum awaŋa i wi keno tyer.
Acakki 8:21 Ka Rwot oŋweyo gin ma ŋwece kur ma yomo cwiny. Rwot oloko i cwinye kekene ni, "An pe dok abiceno lobo pi dano, kadi bed tam ducu ma i cwinye kemo bal keken nia wa i tinone; pe doŋ abineko gin makwo ducu kit ma yam atimo.
Acakki 8:22 Ka lobo pud tye, ci kare me coc ki kac, wa koyo ki lyeto, ki oro ki cwir, dyeceŋ ki dyewor, pe bigik matwal."
Acakki 9:1 Lubaŋa omiyo gum i kom Nua ki litino awo bene kun waco ni, "Wunywal, wunya, wek wupoŋ lobo.
Acakki 9:2 Lee tim ducu bilworowu ki myelkom, wa winyo bene ducu me polo, ki gin ma lak alaka i ŋom, ki rec ducu ma i nam bene; gityeko miyogi ducu i ciŋwu.
Acakki 9:3 Gin ducu ma woto, ma kwo, gibibedo cam mewu; kit ma yam amiyowu pot dek-ki, doŋ amiyowu jami ducu.
Acakki 9:4 Ento pe wubicamo riŋo kacel ki kwone, ma en aye remone.
Acakki 9:5 Atikane abipido pi remo kwowu; abipido pire bot lee ducu, wa ki bot dano bene; ki tuŋ bot dano acel acel abipido pi kwo pa ominne.
Acakki 9:6 Ka ŋatti mo ooyo remo pa dano mo, ci dano meno gibioyo remone bene; pien Lubaŋa ocweyo dano i calle kikome.
Acakki 9:7 Wun wunywal, wunya wumedde madwoŋ i wi lobo, wunya iye."
Acakki 9:8 Lubaŋa dok owaco bot Nua ki awobene ma onoŋo gitye kacel kwede ni,
Acakki 9:9 "Nen, amoko gicikkena kwedwu ki likwayowu ma bilubowu,
Acakki 9:10 ki gin makwo ducu ma gitye kwedwu, winyo ki lee ma paco ki lee tim ducu ma gitye kacel kwedwu, gin ducu ma gukato woko ki i yeya.
Acakki 9:11 Amoko gicikkena kwedwu ni, pii aluka pe dok bineko gin makwo, dok pe bibedo aluka ma bityeko lobo."
Acakki 9:12 Lubaŋa dok owacci, "Man aye lanyut me gicikke ma aketo i kin an ki wun ki gin makwo ducu ma gitye kwedwu, ma bibedo matwal i yalwak ducu.
Acakki 9:13 Aketo danyu mera i pol, ma bibedo lanyut me gicikkena i kin an ki lobo.
Acakki 9:14 Ka amiyo pol oyuŋŋe i wi lobo, ci danyu binen i pol,
Acakki 9:15 abipo gicikke ma tye i kin an kwedwu ki gin makwo ducu ma gitye ki kom; dok pii bene pe dok bidoko aluka ma romo tyeko gin makwo ducu.
Acakki 9:16 Ka danyu tye i pol, ci abineno, ci abipo gicikkena ma bedo matwal i kin Lubaŋa ki gin makwo ducu ma gitye ki kom i wi lobo."
Acakki 9:17 Lubaŋa owaco bot Nua ni, "Man doŋ lanyut me gicikkena ma doŋ amoko i kin an ki gin makwo ducu ma tye i wi lobo."
Acakki 9:18 Awobe pa Nua ma yam gukatti woko ki i yeya-ni gin Cem, Kam ki Yafeci. Kam en aye won Kanaan.
Acakki 9:19 Litino awobe pa Nua adek-ki aye lwak ducu ma i wi lobo gua i komgi.
Acakki 9:20 Nua aye yam obedo lapur mukwoŋo. Ci opito olok i potone,
Acakki 9:21 omato koŋo vinone, ci omer woko, obuto i kemane ma pe oumo kome.
Acakki 9:22 Ci Kam, won Kanaan, ka oneno wonne pe oumo kome, otito ki omegine aryo ma gitye woko-ni.
Acakki 9:23 Ci Cem ki Yafeci gutiŋo boŋo i wi gwokgi gin aryo, ka gucako wot kun gijer ki yo ŋegi, ci guumo ki kom wongi ma onoŋo tye nono, kun wangi neno cen, ci pe guneno kom wongi ma tye nono-ni.
Acakki 9:24 Ka Nua oco ki i waŋ mero koŋo vinone, ci oŋeyo gin ma wode matidine otiyo i kome,
Acakki 9:25 ci owacci, "Gicen Kanaan; en bibedo opii i kin lwak opii pa omege."
Acakki 9:26 Dok owaco bene ni. "Gipwo Rwot Lubaŋa pa Cem; wek Kanaan obed opiine.
Acakki 9:27 Lubaŋa oyab lobo pa Yafeci obed malac, wek en obed i kema pa Cem; ka dok Kanaan obed opiine bene."
Acakki 9:28 Nua ori mwaka miya adek ki pyerabic nia i kare ma pii aluka ocorre i wi lobo
Acakki 9:29 Kare me kwo pa Nua ducu oromo mwaka miya aboŋwen ki pyerabic; ka doŋ oto.
Acakki 10:1 Man aye tekwaro pa litino awobe pa Nua, Cem, Kam ki Yafeci. Gunywalo litino awobe i ŋe kare ma pii aluka ocorre i wi lobo.
Acakki 10:2 Litino awobe pa Yafeci aye Gomer, Magog, Madai, Javan, Tubal, Mecek ki Tirac.
Acakki 10:3 Litino awobe pa Gomer aye Acikenaj, Ripat ki Togarma.
Acakki 10:4 Litino awobe pa Javan aye Elica, Tarcic, Kitim ki Dodanim.
Acakki 10:5 Jo ma i dog nam guket ki i kom jo meno. Magi aye litino awobe pa Yafeci ki lobogi, kun ŋat acel acel loko leb tugi, macalo kakagi ki rokgi tye kwede.
Acakki 10:6 Magi aye litino awobe pa Kam: Kuc, Ejipt, Put ki Kanaan.
Acakki 10:7 Litino awobe pa Kuc aye Seba, Kavila, Cabta, Raama ki Cabteka. Litino awobe pa Raama aye Ceba ki Dedan.
Acakki 10:8 Kuc onywalo mere Nimulodi; en aye dano ma okwoŋo bedo oteka i wi lobo.
Acakki 10:9 En obedo ladwar oken i nyim Rwot; mumiyo giwacci, "Calo Nimulodi ma ladwar oken i nyim Rwot-ti."
Acakki 10:10 Acakki kerre onoŋo Babel, Erek, Akkad ki Kalne; gin ducu gibedo i lobo Cinar.
Acakki 10:11 Nia i lobo meno kerre omedde, ocito oo wa i Aciria, ci ogero iye Nineve,
Acakki 10:12 ki Recen ma i kin Nineve ki Kala; meno aye gaŋ madit.
Acakki 10:13 Ejipt onywalo jo Lud, jo Anam, jo Leab, jo Naptuk,
Acakki 10:14 jo Patruc ki jo Kaptor, ma en aye kaka ma jo Piliciti gua ki i komgi.
Acakki 10:15 Kanaan onywalo Cidon latin kayone, ki Ket,
Acakki 10:16 jo Jebuc, jo Amor, jo Girgac,
Acakki 10:17 jo Kiv, jo Arki, jo Cin,
Acakki 10:18 jo Arvad, jo Jemar ki jo Kamat. Lacen kaka pa jo Kanaan gucako ket woko ata.
Acakki 10:19 Waŋ lobo pa jo Kanaan ocakke ki i Cidon odok kwede i yo tuŋ Gerar, nio kwede wa Gaja; ka odok yo tuŋ Codom ki Gomora ki Adma ki Jeboim, nio kwede wa Laca.
Acakki 10:20 Magi aye litino awobe pa Kam, macalo kakagi, ki lebgi, ki lobogi, ki rokgi tye kwede.
Acakki 10:21 Cem, omin Yafeci maditte, en aye kwaro litino pa Eber ducu, en bene onywalo litino.
Acakki 10:22 Litino awobe pa Cem aye Elam, Acur, Arpakcad, Lud ki Aram.
Acakki 10:23 Litino awobe pa Aram gin aye Uj, Kul, Geter ki Mac.
Acakki 10:24 Arpakcad onywalo Cela, Cela onywalo Eber.
Acakki 10:25 Eber onywalo litino awobe aryo; nyiŋ ŋat acel onoŋo Peleg, pien i kare mere aye gipoko iye lobo, ki nyiŋ ominne onoŋo Yokotan.
Acakki 10:26 Yokotan onywalo Almodad, Celep, Kajarmavet, Jera,
Acakki 10:27 Adoram, Ujal, Dikla
Acakki 10:28 Obal, Abimael, Ceba,
Acakki 10:29 Opir, Kavila ki Jobab; magi gin ducu litino awobe pa Yokotan.
Acakki 10:30 Lobo ma gubedo iye wane ocakke ki i Meca, odok kwede yo tuŋ Cepar nio
kwede wa lobo godi ma tuŋ wokceŋ.
Acakki 10:31 Magi aye litino awobe pa Cem, macalo kakagi, lebgi, lobogi, ki rokgi tye kwede.
Acakki 10:32 Man aye kaka pa litino awobe pa Nua, kit ma tekwarogi tye kwede, i rokgi; rok
ocako ket nia ki i komgi oromo lobo, cakke i ŋe kare ma pii aluka ocorre i wi lobo.
Acakki 11:1 Lobo ducu yam onoŋo tye ki leb acel, ki lok bene onoŋo lam.
Acakki 11:2 Ka dano gucako dak nia ki tuŋ wokceŋ, gunoŋo lobo mubedo bar i lobo Cinar, ci gubedo iye kunnu.
Acakki 11:3 Ka gucako lok kekengi ni, "Wubin, wek watimu matafali, wawaŋgi woko matek." Ci gutiyo ki matafali ma ka got, ki odok macol lamwon kingi.
Acakki 11:4 Dok guwaco ni, "Wubin, wek wageru gaŋwa, ki ot ma wiye ocudo malo ogudo polo, wek wamiyu nyiŋwa oyweki, wek pe waket woko ata i wi lobo ducu."
Acakki 11:5 Ka Rwot olor piny ka neno gaŋ ki ot ma wiye ocudo malo ma litino pa dano gugero,
Acakki 11:6 Rwot owacci, "Nen, guribbe rok acel, ki lebgi bene acel; man aye pud acakki gin ma gibitiyo, dok gin ma gibitamo pi tiyone pe doŋ biloyogi.
Acakki 11:7 Wubin waloru piny, warub legbi woko, wek ŋat acel acel pe oniaŋ leb pa wadi."
Acakki 11:8 Kit meno Rwot okeyogi woko nia ki kunnu, guromo lobo ducu, ci guweko gero gaŋ meno.
Acakki 11:9 Mumiyo nyiŋe gucako ni Babel, pien kenyo aye Rwot orubo iye leb ducu ma i lobo, dok Rwot okeyogi woko nia ki kunnu, guromo lobo ducu.
Acakki 11:10 Man aye likwayo pa Cem. Ka Cem doŋ tye ki mwaka me ditte miya acel, ci onywalo Arpakcad munoŋo doŋ pii aluka okato mwaka aryo.
Acakki 11:11 Cem ori i ŋe nywalo Arpakcad mwaka miya abic, dok omedde ki nywalo awobe ki anyira bene.
Acakki 11:12 Ka Arpakcad doŋ otyeko ri mwaka pyeradek wiye abic, ci onywalo Cela.
Acakki 11:13 Arpakcad ori mwaka miya aŋwen ki adek ma doŋ otyeko nywalo Cela, dok omedde ki nywalo awobe ki anyira bene.
Acakki 11:14 Ka Cela doŋ otyeko ri mwaka pyeradek, ci onywalo Eber.
Acakki 11:15 Cela ori mwaka miya aŋwen ki adek ma doŋ otyeko nywalo Eber, dok omedde ki nywalo awobe ki anyira bene.
Acakki 11:16 Ka Eber doŋ otyeko ri mwaka pyeradek wiye aŋwen, ci onywalo Peleg.
Acakki 11:17 Eber ori mwaka miya aŋwen ki pyeradek ma doŋ otyeko nywalo Peleg, dok omedde ki nywalo awobe ki anyira bene.
Acakki 11:18 Ka Peleg doŋ otyeko ri mwaka pyeradek, ci onywalo Reu.
Acakki 11:19 Peleg ori mwaka miya aryo ki aboŋwen ma doŋ otyeko nywalo Reu, dok omedde ki nywalo awobe ki anyira bene.
Acakki 11:20 Ka Reu doŋ otyeko ri mwaka pyeradek wiye aryo, ci onywalo Cerug.
Acakki 11:21 Reu ori mwaka miya aryo ki abiro ma doŋ otyeko nywalo Cerug, dok omedde ki nywalo awobe ki anyira bene.
Acakki 11:22 Ka Cerug doŋ otyeko ri mwaka pyeradek, ci onywalo Nakor.
Acakki 11:23 Cerug ori mwaka miya aryo ma doŋ otyeko nywalo Nakor, dok omedde ki nywalo awobe ki anyira bene.
Acakki 11:24 Ka Nakor doŋ otyeko ri mwaka pyeraryo wiye aboŋwen, ci onywalo Tera.
Acakki 11:25 Nakor ori mwaka miya acel ki apar wiye aboŋwen ma doŋ otyeko nywalo Tera, dok omedde ki nywalo awobe ki anyira bene.
Acakki 11:26 Ka Tera doŋ otyeko ri mwaka pyerabiro, ci onywalo Abram, Nakor ki Karan.
Acakki 11:27 Man aye likwayo pa Tera. Tera onywalo Abram, Nakor ki Karan; Karan onywalo Lot.
Acakki 11:28 Karan okwoŋo to ki wonne Tera i lobo ma yam ginywale iye, i gaŋ me Ur pa jo Kaldaya.
Acakki 11:29 Ci Abram ki Nakor gunyomo mon; dako pa Abram nyiŋe Carai, dako pa Nakor nyiŋe Mirika, en aye nya pa Karan won Mirika ki Icika.
Acakki 11:30 Onoŋo Carai lalur, pe tye ki latin mo.
Acakki 11:31 Tera otero wode Abram, ki Lot wod pa Karan, ma lakware, ki Carai ci-wode, dako pa Abram, ci gudak woko ki i Ur, gaŋ pa jo Kaldaya, gucito kacel kun gikemo lobo Kanaan; ento ka guo i Karan, koŋ gudikke kenyo.
Acakki 11:32 Nino me kwo pa Tera oromo mwaka miya aryo ki abic; ka Tera oto i Karan.
Acakki 12:1 Rwot owaco bot Abram ni, “A woko ki i lobo tuwu, ki i kakawu, ki i paco pa woru, ci icit i lobo ma abinyutti.
Acakki 12:2 Abimiyi idoko rok madit, abimiyi gum bene, abimiyo nyiŋi bedo dit, pien ibibedo lakelgum.
Acakki 12:3 Abimiyo gum i kom jo ma leggi gum, abiceno ŋat mo ma biceni; dok piri en aye kaka ducu ma wi lobo bilimo iye gumgi.”
Acakki 12:4 Kit meno Abram ocako wot, macalo Rwot ocike; ki Lot bene owoto kacel kwede. Abram onoŋo doŋ tye ki mwaka me ditte pyerabiro wiye abic i kare ma en a kwede ki i Karan.
Acakki 12:5 Abram ocito ki dakone Carai, ki Lot latin pa ominne, ki lwak limgi ducu ma gucoko kacel, ki lwak jo ducu ma gucokke botgi ki i Karan; gutiŋo wot me cito i lobo Kanaan. Ka doŋ gutyeko o i lobo Kanaan,
Acakki 12:6 Abram obaro dye lobo obino i kabedo ma i Cekem, nio wa i te yat kworo me More. I kare meno onoŋo jo Kanaan aye gitye i lobo meno.
Acakki 12:7 Ci Rwot dok onen bot Abram kun wacce ni, “Abimiyo lobo man bot likwayi.” Ocano keno tyer kunnu pi Rwot ma onen bote-ni.
Acakki 12:8 Ka dok odak woko ki kunnu, okobo i te got ma tye yo tuŋ wokceŋ me Betel, oguro iye kemane, kun weko Betel yo tuŋ potoceŋ, ki Ai yo tuŋ wokceŋ; dok ocano keno tyer pi Rwot kunnu, ci olwoŋo iye nyiŋ Rwot.
Acakki 12:9 Abram dok okobo, omedde ki wotte yo tuŋ Negeb . Abram i lobo Ejipt
Acakki 12:10 Kec onoŋo opoto i lobo, omiyo Abram owoto piny i Ejipt, wek koŋ ebed kunnu, pien kec onoŋo doŋ lyet twatwal i lobo.
Acakki 12:11 I kare ma cok donyo i Ejipt, owaco bot dakone Carai ni, “Aŋeyo ni in i dako ma nen mwonya;
Acakki 12:12 ka Luejipt gibineni, ci gibiwacci, ‘Man dakone’; ci gibineka woko, ento gibiweki makwo.
Acakki 12:13 Wac ni, in lamera, ci gibibedo kweda maber piri, miyo abikwo piri.”
Acakki 12:14 Ka Abram otyeko donyo i Ejipt, ci Luejipt guneno dako meno mwonya matek twatwal.
Acakki 12:15 Ka ludito ma i kal pa Parao guneno, ci guboro pire bote, gutero dako wa i ot pa Parao.
Acakki 12:16 Ci omiyo Parao obedo maber ki Abram pi Carai: gikolle lim, romi, ki twoni; twoni kana, lwak opii ki aŋeca-gu, megi kana-gu, ki lwak kinaga-gu.
Acakki 12:17 Ento Rwot ocwalo cog two gemo mogo madoŋo i kom Parao ki jo ma i ode, pi Carai dako pa Abram.
Acakki 12:18 Omiyo Parao olwoŋo Abram bote, ci openye ni, “Itima kuman piŋo? Piŋo nene pe ititta atir ni en dakoni?
Acakki 12:19 Piŋo dok iwaco ni, ‘En lamera,’ omiya akwanyo, odoko dakona? Nen doŋ, dakoni ennu. Kwany icit kwede giri.”
Acakki 12:20 Parao ociko jone pire, ci gulwoke iyo, kacel ki dakone, ki lwak jami ducu ma yam tye bote.
Acakki 13:1 Kit meno Abram odwogo woko ki i Ejipt, en ki dakone, ki lwak jami ducu ma yam tye bote, kacel ki Lot, ci gutiro i Negeb.
Acakki 13:2 I kare meno onoŋo Abram odoko lalonyo dyaŋ mada, ki lim me ryal, ki jabu-gu.
Acakki 13:3 Okobo, omedde ki wotte nia ki i Negeb, odak wa Betel, ka ma yam koŋ okwono guro iye kemane, ma tye i kin Betel ki Ai,
Acakki 13:4 i kabedo ma yam okwoŋo caŋo iye keno tyer; ki kunnu aye dok Abram olwoŋo iye nyiŋ Rwot.
Acakki 13:5 Ki Lot ma yam onywako wot ki Abram, ceŋ tye ki romi ki dyaŋi-gu ki kema bene.
Acakki 13:6 Lobo onoŋo doŋ pe romo ka kwat pi gin aryo ducu; pien onoŋo gin ducu ciŋgi ki lim madwoŋ, ma pe romogi bedo kacel.
Acakki 13:7 Onoŋo mone doŋ tye i kin lukwa lim pa Abram ki lukwa lim pa Lot. I kare meno onoŋo jo Kanaan ki jo Periji aye gibedo i lobo meno.
Acakki 13:8 Abram ocako waco ki Lot ni, “Pe wawek mone obed i kin in ki an, ki i kin lukwa limmi ki lukwa limma, pien wan ot acel.
Acakki 13:9 Lobo man ducu pe ineno i nyimi ene? Ber ipokke giri woko keni ki i koma. Ka ibidok tuŋ acam, ci an abidok gira tuŋ acuc: ce ka in idok tun acuc, ci an abidok gira tuŋ acam.”
Acakki 13:10 Ci Lot ocako tiŋo waŋe malo, ka oneno nota Jordan ducu ma iye ki pii macalo poto pa Rwot, rom ki lobo Ejipt mudok yo tuŋ Joar; man yam otimme i kare ma Rwot peya ojwero Codom ki Gomora.
Acakki 13:11 Pienno Lot oyero gire pire kene lobo ducu ma yam tye i nota Jordan, ci Lot ocako dak yo tuŋ wokceŋ: kit meno gupokke woko kekengi.
Acakki 13:12 Abram obedo mere i lobo Kanaan, kun Lot kono bedo mere i kin gaŋi ma gitye i nota, ocako dak ki kemane nio wa Codom.
Acakki 13:13 Jo ma i Codom onoŋo jo maraco, balgi dwoŋ twatwal i nyim Rwot.
Acakki 13:14 Rwot oloko ki Abram ma doŋ onoŋo gutyeko pokke woko ki Lot ni, “Tiŋ waŋi malo, nen piny nia ki i kabedo ma it ye iye-ni, nen tuŋ acam ki tuŋ acuc, ki tuŋ wokceŋ ki tuŋ potoceŋ;
Acakki 13:15 pien lobo meno ducu ma ineno-ni abimiyone boti ki bot likwayi matwal.
Acakki 13:16 Abimiyo likwayi bedo pol ma rom ki apwa me ŋom; mumiyo ka ŋatti mo twero kwano wel apwa me ŋom, ci likwayi welgi bikwanne.
Acakki 13:17 Doŋ ia malo, iwot i dye lobo-ni, wek inen borre ki lacce, pien abimiyo boti.”
Acakki 13:18 Kit meno Abram okobo kemane, odak, obedo i te kworo me Mamre, ma tye i Kebron; dok ocano keno tyer pi Rwot kunnu.
Acakki 14:1 I kare pa Amrapel kabaka me Cinar, ki Ariok kabaka me Ellacar, ki Kedor-laomer kabaka me Elam, ki Tidal kabaka me Goyim,
Acakki 14:2 luker meno guribbe ka lweny i kom Bera kabaka me Codom, ki Birca kabaka me Gomora, ki Cinab kabaka me Adma, ki Cemeber kabaka me Jeboim, ki kabaka me Bela, en aye Joar.
Acakki 14:3 Mony man ducu guribbe ka lweny i nota me Ciddim, en aye nam me Kado.
Acakki 14:4 Gubedo i te loc pa Kedor-laomer pi mwaka apar wiye aryo, ento gujemo woko i mwaka me apar wiye adekke.
Acakki 14:5 I mwaka me apar wiye aŋwenne, Kedor-laomer ki luker ma yam gitye kwede gubino dok guero lweny, ci guloyo jo Repaim i Aciterot-Kamaim, ki jo Jujim i Kam, ki jo Emim i Cave-Kiriataim,
Acakki 14:6 ki jo Kori i lobo godi megi me Ceir, nio wa i El-paran i waŋ apokki lobo ma tuŋ tim;
Acakki 14:7 ka dok gudwogo cen, gucito wa i En-micipat, en aye Kadec, guloyo lobo ducu pa jo Amalek, ki jo Amor bene ma gibedo i Kajajon-tamar.
Acakki 14:8 Ka dok kabaka me Codom, kabaka me Gomora, kabaka me Adma, kabaka me Jeboim, ki kabaka me Bela, ma co, aye Joar, gucito guero lweny i nota me Ciddim,
Acakki 14:9 i kom Kedor-laomer kabaka me Elam, ki Tidal kabaka me Goyim, ki Amrapel kabaka me Cinar, ki Ariok kabaka me Ellacar, luker aŋwen guribbe ka lweny i kom luker abic.
Acakki 14:10 Nota me Ciddim onoŋo tye iye bur odok macol; ka luker me Codom ki me Gomora guriŋo woko, jo mukene gupoto i bur meno, ki jo mukene mudoŋŋe guriŋo, gularo i got.
Acakki 14:11 Ci merok guyako jami pa jo Codom ki Gomora ducu, ki camgi ducu, gumol, gucito kwede,
Acakki 14:12 guyako bene Lot latin pa omin Abram, ma onoŋo obedo i Codom, ki jamine ducu, guwoto kwede woko.
Acakki 14:13 Ci dano acel mo ma obwot oriŋo, obino otito ki Abram ma Laibru, ma onoŋo bedo i te kworo pa Mamre, ma en Laamor, omin Ecikol ki Aner; gin yam gucikke pi ribbe ki Abram.
Acakki 14:14 Ka Abram owinyo ni watgi mony oyako woko, ci oywayo monnye, ka otelo wi jo mupwonyo lweny ma ginywalogi i pacone, jo ma giromo miya adek ki apar wiye aboro, ci olubo korgi nio wa i Dan.
Acakki 14:15 En opoko i monnye i dyewor; gucako poto i komgi, en ki luticce, ci guryemogi nio wa i Koba, i tuŋ acam me Damaciko.
Acakki 14:16 Ka oyako jami ducu, odwogo kwede, kacel ki watgi Lot, jamine ducu ki mongi ki lwakgi ducu. Melkijedek olamo gum i kom Abram
Acakki 14:17 Ka doŋ odwogo ki ka ma en oloyo iye Kedor-laomer ki Luker ma gitye kwedeni, ci kabaka me Codom ocito ka ŋolo wiye i waŋa yo wa i nota me Cave, ma en aye Nota pa Kabaka.
Acakki 14:18 Melkijedek kabaka me Calem okelo iye mugati ki koŋo vino; en aye onoŋo ajwaka pa Lubaŋa Mamalo Twal.
Acakki 14:19 Olamo gum i kome kun waco ni, “Lubaŋa Mamalo Twal ma laket polo ki lobo omi gum i kom Abram;
Acakki 14:20 gipwo Lubaŋa Mamalo Twal ma omiyo lumerokki i ciŋi!” Ci Abram omiye dul acel me apar me jami ducu ma en oyako.
Acakki 14:21 Kabaka me Codom dok owaco ki Abram ni, “Miya mera dano aye ater, ento in iter giri jami ducu obed meri.”
Acakki 14:22 Ento Abram odok iye bot kabaka me Codom ni, “Doŋ atyeko kwoŋo kwoŋ woko bot Rwot Lubaŋa Mamalo Twal, ma laket polo ki lobo-ni,
Acakki 14:23 ni, pe abigamo gin mo ki boti kadi latin uci, nyo del war mo, nyo gin mo i kin jami ma meri-ni, wek pe ibed ka wacci, ‘Amiyo Abram olony.’
Acakki 14:24 Pe dok abigamo gin mo, doŋ agik ki gin ma awobe gucamo-ni, ki dul lim ma apoko ki jo ma gucito kweda-ni; wek doŋ Aner, ki Ecikol Mamre guter jamigi gigi.”
Acakki 16:1 Carai dako pa Abram pe omedo ki nywalle latin mo, dok en onoŋo tye ki aŋecane ma anyira Ejipt ma nyiŋe Agar.
Acakki 16:2 Carai owaco ki Abram ni, “Nen, macalo Rwot ogeŋa nywalo latin mo-ni, cit idony i wi aŋecana, wek gwok nyo abinoŋo iye latin mo ma en binywalo.” Ci Abram owinyo dog Carai.
Acakki 16:3 Kit meno, i kare ma Abram otyeko bedo i lobo Kanaan mwaka apar, Carai dako pa Abram otero Agar anyira Ejipt ma aŋecane, omiye bot cware Abram wek obed dakone.
Acakki 16:4 Ocako bedo ki Agar, ci Agar ogamo ic. Ka Agar oneno ni doŋ egamo ic, ocako gayo Carai ki waŋ me cac.
Acakki 16:5 Carai owaco ki Abram ni, “Kipwola mupoto i koma odok meri! Amiyo aŋecana i kori; ka en oneno ni doŋ egamo ic, ci ocako gayo an ki waŋ me cac. Myero Rwot doŋ oŋol kop mapol i kin in ki an!”
Acakki 16:6 Ento Abram ogamo dog Carai ni, “Nen, aŋecani tye Dok i tweroni giri, in itim giri kit ma imito i kome.” Omiyo Carai ocako timme aromaroma, nio ka olwi, oriŋo woko ki bote.
Acakki 16:7 Lamalaika pa Rwot onoŋe i waŋ it mo ma i dye tim; it meno tye i yo ma cito Cur.
Acakki 16:8 Obino openye ni, “Agar, aŋeca pa Carai, in mono ia ki kwene kaa, dok icito wa kwene kaa?” En ogamo ni, “An alwi ariŋo Carai, min ot ma abedo i ode.”
Acakki 16:9 Lamalaika ogamo ni, “Dok cen bot min ot meno, ci iwore.”
Acakki 16:10 Lamalaika pa Rwot dok omedo lok ni, “An abimiyo likwayi nya mapol twatwal, ma ŋatti mo pe romo kwano welgi pi polgi.”
Acakki 16:11 Dok lamalaika pa Rwot omedde ka wacce ni, “Nen, igamo ic, ibinywalo latin laco, dok ibicako nyiŋe Icmael; pien Rwot obedo ka neno aromani.
Acakki 16:12 En bibedo dano ma cal ki kana me tim, en bitugge i kom dano ducu, ki dano ducu bene bitugge i kome; en bibedo i kabedone pat kun pyem ki utmegine ducu.”
Acakki 16:13 Ci Agar ocako nyiŋ Rwot ma oloko kwede ni, “In Lubaŋa ma neno.” Onoŋo en owacci, “An atyeko neno Lubaŋa ada, aneno en ci pud atye makwo gira?”
Acakki 16:14 Mumiyo nyiŋ waŋ it meno gicako ni, Beer-lakai-roi; ma tye i kin Kadec ki Bered.
Acakki 16:15 Agar onywalo ki Abram latin laco; Abram ocako nyiŋ latinne ma Agar onywalo ni Icmael.
Acakki 16:16 Abram onoŋo tye ki mwaka me ditte pyeraboro wiye abicel i kare ma Agar onywalo Icmael.
Acakki 17:1 Ka Abram onoŋo tye ki mwaka me ditte pyeraboŋwen wiye aboŋwen ci Rwot onen bot Abram kun wacce ni, “An Lubaŋa Matwero-ducu, bed i nyima laboŋo bal mo,
Acakki 17:2 ci abiketo gicikkena i kin an ki in, dok abimiyi inya mapol twatwal.”
Acakki 17:3 Abram oryebbe piny i nyime; Lubaŋa owacce ni,
Acakki 17:4 “Nen, gicikkena amini eno, in ibibedo kwaro rok mapol.
Acakki 17:5 Nia tin nyiŋi pe dok bibedo Abram , ento nyiŋi bibedo Abraim , pien aketo in wek ibed kwaro rok mapol.
Acakki 17:6 Abimiyi inya twatwal; abimiyi idoko rok mapol, ki luker bene gibia ki i komi.
Acakki 17:7 Dok abimoko gicikkena i kin an ki in ki likwayi ma bilubi, ki i yalwakgi ducu, me bedo gicikke ma bedo matwal, wek abed Lubaŋani, ki Lubaŋa pa likwayi ma bilubi bene.
Acakki 17:8 Dok abimiyo boti ki bot likwayi ma bilubi lobo ma ibedo iye-ni macalo welo, en aye lobo ducu me Kanaan, wek obed mewu matwal; dok an aye abibedo Lubaŋagi.”
Acakki 17:9 Ka Lubaŋa dok owaco bot Abraim ni, “Ki tuŋ boti, in ibigwoko gicikkena, in ki likwayi ducu ma bilubi, ki yalwakgi ducu.
Acakki 17:10 Man aye gicikkena, ma wubi gwoko, i kin an ki in ki likwayi ma bilubi: Gibiliro litino awobe ducu ma i kinwu.
Acakki 17:11 Wubiliro del kom nyimwu me co woko, wek obed gin ma nyuto gicikkena i kin an ki wun.
Acakki 17:12 Latin laco ma romo nino aboro gibiliro del kom nyime; co ducu gibilirogi i yalwak ki yalwakgi ducu, nia i kom litino ma ginywalogi i pacowu, nio kom litino ma wuwilo awila ki limwu ki bot lurok bene, ma pe wunywalogi anywala.
Acakki 17:13 Gin ducu ma ginywalogi i pacowu, ki ma giwilogi awila ki limwu, ducu gibilirogi, wek gicikkena obed i del kom nyimwu, wek obed gicikke ma bedo matwal.
Acakki 17:14 Ka laco mo onen ma pe giliro del kom nyime me co, waŋe birwenyo woko ki i kin lutugi, pien oturo gicikkena.”
Acakki 17:15 Ka Lubaŋa dok owaco ki Abraim ni, “Lok ma dok tuŋ bot Carai, dakoni, pe dok gibilwoŋo nyiŋe ni Carai, ento nyiŋe doŋ bibedo Cara .
Acakki 17:16 Abimiye gum, dok makato ducu abimiyo en nywalli latin laco; abimiye gum, en bibedo min rok mapol, ki luker pa rok mapol gibia ki i kome.”
Acakki 17:17 Ci Abraim opoto piny aryeba ic ki nyero, kun tamo gire kekene ni, “Dano ma ditte doŋ romo mwaka miya kulu aye dok binywalo latin? Ki Cara bene ma ditte doŋ romo mwaka pyeraboŋwen ku lu dok binywalo latin?”
Acakki 17:18 Abraim ocako waco bot Lubaŋa ni, “Myero Icmael aye doŋ obed makwo i nyimi!”
Acakki 17:19 Lubaŋa owacce ni, “Pe gire, ento dakoni Cara aye binywalli latin laco, dok ibicako nyiŋe Icaka, dok abimoko gicikkena kwede wek obed gicikke ma bedo matwal bot Likwaye ducu ma bilube.
Acakki 17:20 Ki ma dok tuŋ bot Icmael bene, atyeko winyo in, ci nen, abimiye gum, abimiyo en binywal dok nya mapol twatwal; en bibedo kwaro luker apar wiye aryo, abimiye bedo rok madit.
Acakki 17:21 Ento abimoko gicikkena ki Icaka, latin ma Cara aye binywalli i kare macalo man i mwaka ma bino.”
Acakki 17:22 Ka Lubaŋa doŋ otyeko lok ki Abraim, ci oa woko ki bote, odok malo.
Acakki 17:23 Abraim otero Icmael ki lwak opii ducu ma ginywalogi i ode, nyo ma giwilogi ki lim, co ducu ma gitye i kin litino ma i ot pa Abraim, ci oliro del kom nyimgi me co woko i nino meno kikome, kit macalo Lubaŋa ocike kwede.
Acakki 17:24 Ka Abraim onoŋo tye ki mwaka me ditte pyeraboŋwen wiye aboŋwen en aye gicako Liro iye del kom nyime.
Acakki 17:25 Ki wode Icmael onoŋo doŋ tye ki mwaka me ditte apar wiye adek ka gicako Liro del kom nyime.
Acakki 17:26 I nino meno kikome en aye Abraim ki wode Icmael giliro iye del kom nyimgi,
Acakki 17:27 kacel ki jo ducu ma gitye i ode, litino ma ginywalo i ode, ki jo ma giwilogi ki lim ki bot lurok; gin bene gilirogi kacel kwede.
Acakki 18:1 Rwot dok onen bot Abraim i te kworo ma tye i Mamre, ma onoŋo obedo i dog kemane i kare ma piny Lyet.
Acakki 18:2 Otiŋo waŋe malo, ci oneno jo adek gucuŋ i nyime. Ka onenogi, oriŋo nia ki i dog kema, ocito ka ŋolo wigi, ci oryebbe piny i ŋom,
Acakki 18:3 kun wacci, “Laditta, ka gum okaya i nyimi, pe ikat an laticci akata.
Acakki 18:4 Wek koŋ gikel pii mo matitidi, wek wulwok ki tyenwu, ka doŋ wuywe i te yat-ti,
Acakki 18:5 dok acito ka omo kwon mo manok wek wubwol ki dogwu, ka doŋ wucak kato giwu, macalo doŋ wubino bota-ni.” Ci gin gugamo ni, “Citim kit ma iwaco-ni.”
Acakki 18:6 Abraim orune ocito bot Cara i kema, owacce ni, “Job moko mapwotte ma romo adita adek, inywan, ited capat matitino.”
Acakki 18:7 Abraim oriŋo i idwol, okwanyo wod twon ma riŋone pud yom mamit, omiyo bot awobine, ci oyubo oyotoyot.
Acakki 18:8 Ka okelo cak lukulu ki cak malibo, ki dek riŋo ma gitedo, oketo i nyimgi; en ocuŋ i ŋetgi ka konyogi, i te yat, kun gicamo.
Acakki 18:9 Gupenye ni, “Dakoni Cara kono tye kwene?” En ogamo ni, “En tye i kema.”
Acakki 18:10 Owacci, “Abidwogo boti i kare me cwir, ma noŋo dakoni Cara doŋ tye ki wode.” Cara onoŋo tye ki i ŋeye i dog kema, winyo lokgi.
Acakki 18:11 I kare meno onoŋo Abraim ki Cara mwaka me ditogi doŋ dwoŋ: dok Cara onoŋo doŋ pe neno dwe macalo mon wadigi.
Acakki 18:12 Mumiyo Cara onyerre kekene, kun wacci, “Ma doŋ ati, aloc woko, ki cwara bene doŋ oti, oloc woko, dok wabinoŋo yomcwiny odye?”
Acakki 18:13 Rwot owaco bot Abraim ni, “Cara onyero mono piŋo, ma wacci, ‘An mono dok abinywalo latin, ma kombeddi doŋ ati woko-ni?’
Acakki 18:14 Tye gin mo matek ma loyo Rwot? Ka kare oromo ci abidwogo dok kany, i dye cwir, anoŋo Cara doŋ tye ki wode.”
Acakki 18:15 Ento Cara okwero woko kun waco ni, “An pe anyero gira.” Ogamo doge ni, “Pe, ento me nyero aye inyero.” Abraim olego pi Codom
Acakki 18:16 Ka jo meno gucako a woko ki kunnu, ci guneno yo tuŋ Codom; ci Abraim olwokogi iyo.
Acakki 18:17 Rwot owacci, “Myero akan gin ma acito ka tiyone woko bot Abraim kulu,
Acakki 18:18 macalo Abraim obedoko rok madit ki matek, ma rok ducu ma i wi lobo gibilimo gum ki i kome?
Acakki 18:19 Pe; an doŋ atyeko yero en, wek ocik litinone ki jo ma i ode ma gibilube gumok ka lubo korayo pa Rwot ma gitiyo gin ma tye atir kun giŋolo bene kop atir; wek lacen Rwot omi ki Abraim gin ma yam otyeko cikke kwede-ni.”
Acakki 18:20 Ka doŋ Rwot owacce ni, “Pien koko i kom Codom ki Gomora doŋ okato kare, ki balgi doŋ dwoŋ twatwal,
Acakki 18:21 abicito botgi wek acinen ka ada gitye ka tiyo kit ma koko i komgi owinnye kwede bota-ni; ka pe, ci abiŋeyo.”
Acakki 18:22 Kit meno gulokke, gucako wot me kemo i Codom; ento Abraim pud ocuŋ i nyim Rwot aye.
Acakki 18:23 Lacen Abraim onyiko bote cok, owacci, “In ada ibityeko jo ma kitgi atir kacel ki jo maraco?
Acakki 18:24 Ka gwok nyo jo ma kitgi atir binoŋŋe pyerabic i gaŋ meno, ci ibityeko kabedo meno woko, pe ibijalo gaŋ meno pi jo pyerabic ma kitgi atir ma gitye iye-ni?
Acakki 18:25 Pe kumene! In pe myero inek jo ma kitgi atir kacel ki jo maraco, kun imiyo jo ma kitgi atir bene bedo rom ki jo maraco. Laŋolkop me lobo ducu pe bitimo gin ma nen, atir, bo?”
Acakki 18:26 Rwot ogamo ni, “Ka anoŋo i Codom jo ma kitgi atir pyerabic ma tye i gaŋ meno, abijalo kabedo meno ducu pigi.”
Acakki 18:27 Abraim ogamo dok ni, “Nen, an doŋ adyerre me lok kwedi, in Rwot, an mera apwa ki buru mamwa.
Acakki 18:28 Gwok nyo ka ce birem jo abic me romo jo pyerabic? Ci ibityeko gaŋ meno ducu woko pi jo abic murem-mi?” Ogamo ni, “An pe abityekone ka ce anoŋo kunnu jo pyeraŋwen wiye abic.”
Acakki 18:29 Dok onwoyo aye, owacci, “Ce ka ibinoŋo kunnu jo pyeraŋwen keken kono?” Ogamo ni, “Pi jo pyeraŋwen-ni pe abitimo iye gin mo.”
Acakki 18:30 Dok owacci, “Pe kiniga omaki, in Rwot, an abilok doki. Ka ce binoŋŋe kunnu jo pyeradek kono?” En ogamo ni, “Pe abitimo ce abinoŋo kunnu jo pyeradek.”
Acakki 18:31 En dok owacci, “Nen, an doŋ adyerre me lok kwedi, in Rwot. Gwok nyo jo pyeraryo binoŋŋe kunnu kono?” Ogamo ni, “Pi jo pyeraryo-nu pe abityeko gaŋ.”
Acakki 18:32 Dok onwoyo aye ni, “Pe kiniga omaki, in Rwot, an abilok doki tyen acel keken. Gwok ka ibinoŋo kunnu jo apar keken kono?” Ogamo ni; “Pi jo apar-ri pe abitye kone.”
Acakki 18:33 Ci doŋ Rwot ocako cito, ka doŋ otyeko lok ki Abraim; ci Abraim odok gire i kabedone.
Acakki 19:1 Lumalaika aryo gubino i Codom otyeno; gunoŋo Lot obedo piny i dog gaŋ me Codom. Ka Lot onenogi, ci oa malo, ocito ka jologi, oryebbe, okulo waŋe piny i ŋom,
Acakki 19:2 kun wacci, “Luditona, alegowu, wulokke, wudwog kany, wudony i oda an laticwu, wubed iye nino acel, wulwok iye tyenwu, ci doŋ wubia giwu odiko con, wucito i yo wotwu.” Gugamo ni, “Pe; piny biru ki wan i dye gaŋ, kany.”
Acakki 19:3 En odiyogi ki tek mada, ci gulokke, gudonyo i ode; otedogi karama, omyenogi kwon ma pe girubo iye tobi, ka gucamo.
Acakki 19:4 Ento ma pud peya gubuto piny, lwak co ma i gaŋ, jo me Codom, awobe wa ki ludito bene, guteŋŋe woko ducu, gubino, gurumo ot woko.
Acakki 19:5 Gulwoŋo Lot, gupenye ni, “Jo ma gubino boti otyeno-ni gitye kwene? Kelgi woko botwa kany, wekwaŋene kwedgi.”
Acakki 19:6 Lot okato, ocito botgi i doggola, ci oloro doggola woko cut ki i ŋeye,
Acakki 19:7 kun waco ni, “Alegowu, utmega, pe wutim tim aranyi.
Acakki 19:8 Wunen, an atye kany ki anyirana aryo ma pud peya guŋene ki co. Wek gin aye akelgi botwu, wutimgi giwu kit ma wumito; ento pe wutim gin mo i kom jo man, pien doŋ gudonyo i oda.”
Acakki 19:9 Ento guwacci, “Nyik cen!” Ka doŋ guwacci “Nye man obino kany macalo labedo, dok mito doko laŋolkop ce? Wan koni doŋ watimi marac makato gin.” Ka gucako dille matek i kom Lot, kun ginyiko pi turo kika.
Acakki 19:10 Ento lumalaika meno gurwako ciŋgi, ci guywayo Lot gukelo i ot botgi, ci guloro doggola woko.
Acakki 19:11 Gucoro waŋ dano ma gudille ka i doggola-ni, ludito ki awobe bene, wangi ocor woko, gubedo ka paŋŋe ka yenyo doggola, ci guol woko ata.
Acakki 19:12 Jo meno gucako waco ki Lot ni, “In dok it ye ki jo mukene ma watwu kany bene? Macalo cog anyirani, ki litino awobe ki anyiragi, nyo ki ŋatti mo ma tye i gaŋ kany. Wua kwedgi woko ki i kabedo man;
Acakki 19:13 pien wayubbe me tyeko gaŋ man woko. Koko ma i kom jo ma gitye iye odoko dit i nyim Rwot, Rwot ocwalowa ni doŋ wabin, watyek woko.”
Acakki 19:14 Mumiyo Lot okato ocito, olwoŋo cog anyirane, ma onoŋo nene gimito nyomo anyirane-ni, kun wacci, “Wua woko ki i kabedo man, pien Rwot obetyeko gaŋ man woko.” Ento ki bot cog anyirane nen calo lok oree.
Acakki 19:15 Ka piny doŋ oru, Lumalaika guruyo Lot, kun giwacci, “A woko, icit ki dakoni ki anyirani aryo ma gitye kanynyi, wek pe ginekgi i can ma gibemiyo i kom gaŋ man.”
Acakki 19:16 Ento en obedo ka galle, mumiyo jo meno gumako ciŋgi, gupeyogi woko, en ki dakone ki anyirane aryo; Rwot obedo ki kica i komgi, gikelogi wa i ŋe gaŋ woko.
Acakki 19:17 Ka doŋ gukelogi woko, ci gucikogi ni, “Wuriŋ wular kwowu; pe wulokke wunen ŋewu, pe wugik i yo ka mo i nota, wuriŋ wular godi, wek pe wuto.”
Acakki 19:18 Lot owaco ki gin ni, “Aa, luditona;
Acakki 19:19 nen, an doŋ gum okaya ki botwu, dok wunyuto i koma kica madwoŋ pi Laro kwona; ento pe atwero riŋo nio wa i godi, miyo gin marac dok poto i koma, ci neka woko.
Acakki 19:20 Nen, gaŋ macokke loka ca, ma aromo riŋo alaro iye, dok gaŋŋe tidi mo. Wek ariŋ alar kunnu; pe gaŋŋe nen tidi twatwal? Wek alar kwona do!”
Acakki 19:21 Owacce ni, “Nen, gum meno dok amiyi bene aye; pe doŋ abibalo gaŋ ma iloko pire-ni.
Acakki 19:22 Doŋ irune oyoto, ilar kunnu; peya atwero timo gin mo nio ka io wa kunnu.” Mumiyo nyiŋ gaŋ meno gucako ni Joar.
Acakki 19:23 Ceŋ otuc ma onoŋo Lot donyo i Joar.
Acakki 19:24 Ci Rwot ocwalo gweŋ calfa ma mac oliyo woko, ocwer piny nia ki i polo, ocorre i kom Codom ki Gomora,
Acakki 19:25 obalo gaŋ meno woko, ki notane ducu, ki lwak jo ducu ma gibedo i gaŋi meno, ki gin ducu ma gidoŋo i ŋom.
Acakki 19:26 Ento dako pa Lot mudoŋ cen aŋec-ci, olokke oneno ŋeye, ci olokke odoko wir kado cut.
Acakki 19:27 Abraim oa odiko con, ci ocito i kabedo ma yam koŋ ocuŋ iye i nyim Rwot-ti.
Acakki 19:28 Ci obolo waŋe oneno yo tuŋ Codom ki Gomora, ki tuŋ lobo ducu ma i nota-nu, ci oneno yito ma duny i lobo-nu, macalo ruk mac mukur.
Acakki 19:29 Kit meno Rwot otyeko gaŋi ducu ma i nota i nino meno, ka Lubaŋa opo pi Abraim, omiyo okwanyo Lot woko, wek can pe opot i kome, i kare ma obalo gaŋ ma yam Lot obedo iye woko. Kwaro pa jo Moab ki jo Ammon
Acakki 19:30 Lot oa woko ki i Joar, ocito obedo i godi, kacel ki anyirane aryo-nu, pien onoŋo lworo bedo i Joar; odonyo obedo i boro, kacel ki anyirane aryo-nu.
Acakki 19:31 Nyare me kayone ocako waco bot laminne matidi ni, “Wonwa doŋ oteggi, pe tye laco mo i wi lobo ma bibino botwa ka bedo kwedwa i kit pa dano ma wi lobo-ni.
Acakki 19:32 Bin, wek wami wonwa koŋo vino, omati, ci wabibuto kwede, wek wanoŋ nyodo, wonwa aye onywal kwedwa.”
Acakki 19:33 Ka gumiyo wongi omato koŋo vino i dyewor meno cut, latin kayone ocito, obuto ki wonne, ma kun pe ŋeyo ka nyare obuto kwede, ki kare ma nyare oa kwede malo.
Acakki 19:34 Orwone latin kayone dok owaco bot matidine ni, “Nen, tin dyewor doŋ atyeko buto ki wora; wek dok wamiye omat koŋo vino tin dyewor, wek in dok icit ibut kwede, wek wanoŋ nyodo, wonwa aye onywal kwedwa.”
Acakki 19:35 Dok gumiyo wongi koŋo vino omato i dyewor meno bene; nyare matidi-ni dok oa, ocito obuto kwede; en pe oŋeyo ka nyare obuto kwede, ki kare ma nyare oa kwede malo.
Acakki 19:36 Kit meno anyira pa Lot aryonu ducu gunywal ki wongi.
Acakki 19:37 Kayone onywalo latin laco, ocako nyiŋe Moab; en aye odoko kwaro jo Moab nio wa kombeddi.
Acakki 19:38 Nyare matidine bene dok onywalo latin laco, ci ocako nyiŋe Ben-ammi; en aye odoko kwaro jo Ammon wa kombeddi.
Acakki 20:1 Abraim ocako wot me cito i lobo me Negeb ma tye i kin Kadec ki Cur, obedo i Gerar, ka ma otiro iye macalo labedo.
Acakki 20:2 Abraim ocako lok i kom dakone Cara ni, “En lamera.” Ci Abimelek kabaka me Gerar ocwalo jone guomo Cara.
Acakki 20:3 Ento Lubaŋa obino bote i waŋ lek dyewor, lok kom Cara, dako pa Abraim kun wacce ni, “Nen, in i dano ma lato, pien dako ma in iomo-ni dako ma cware tye.”
Acakki 20:4 Abimelek onoŋo peya obedo kwede; ci en ogamo ni, “Rwot, in mono ibineko rok mo ma pe obalo?
Acakki 20:5 Pe en aye gire otitta kun wacca ni, ‘Dako-ni lamera?’ Dako kikome bene owaco ni, ‘En omera.’ Atimo man ma cwinya leŋ, ki ciŋa bene pe obalo gin mo.”
Acakki 20:6 Lubaŋa dok owacce i waŋ lek ni, “Iyo, aŋeyo ni itimo kumeno ma cwinyi leŋ, ci onoŋo an aye abedo ka geni, oweko pe itimo bal mo i nyima; mumiyo pe aye in igudo kome.
Acakki 20:7 Doŋ idwok dako-ni bot cware gire; pien en lanebi, en bilego piri, ci ibikwo. Ento ka ikwero dwoko dako-nu bot cware, ber iŋe ni ibito woko ada, in ki jo ma i paconi ducu.”
Acakki 20:8 Abimelek oa malo odiko con, olwoŋo luticce ducu, otito botgi lok meno ducu, ci gubedo ki lworo madwoŋ.
Acakki 20:9 Ka Abimelek olwoŋo Abraim bote, owacce ni, “Itimowa kuman piŋo? Aballi gin aŋo, mumiyo in ikelo bal madit i koma ki i kom kerra? In itimo gin ma pe myero atiya i kom dano.”
Acakki 20:10 Ka dok Abimelek owaco bot Abraim ni, “Onoŋo mono itamo niŋo, mumiyo itimo kit man?”
Acakki 20:11 Abraim ogamo ni, “Lok mumiyo atiyo, pien onoŋo atamo ni, Lubaŋa pe gilworo i kabedo man, gibineka woko pi dakona.
Acakki 20:12 Ada mere lamera kikome, nya pa wora, ento pe latin pa maa kikome, ci odoko dakona.
Acakki 20:13 I kare ma Lubaŋa okwanya okwanya woko ki i paco pa wora, ma abedo ka wirre, acako wacce ni, ‘Pi kicani myero itima kit man: i kabedo ducu ma wabio iye, ibinyuta ni, Man omera.’ ”
Acakki 20:14 Ci Abimelek okelo romi ki twoni ki lwak opii ki lwak aŋeca, omiyogi bot Abraim, ci odwoko dakone Cara bote.
Acakki 20:15 Abimelek owacce ni, “Nen, lobona tye i nyimi en; bed ka ma imito.”
Acakki 20:16 Ki tuŋ bot Cara owacci, “Nen, atyeko miyo bot cwari cekel me ryal ma romo alip acel, pi waro kop woko ki i komi i waŋ dano ducu ma ibedo kwedgi, wek ibed laboŋo bal mo i komi.”
Acakki 20:17 Ka Abraim olego Lubaŋa, ci Lubaŋa ocaŋo Abimelek ki dakone bene, ki lwak aŋecane, ci gucako nywalo litino;
Acakki 20:18 pien onoŋo Rwot ogeŋo nyodo woko i ot pa Abimelek pi lok kom Cara, dako pa Abraim.
Acakki 21:1 Rwot dok olimo Cara kit ma con owaco, ci otime kit ma yam ociko kwede.
Acakki 21:2 Cara ogamo ic, ci onywalo latin laco ki Abraim, ma kun en doŋ oti woko, i kare ma yam Lubaŋa otitte pire-ni.
Acakki 21:3 Abraim ocako nyiŋ latin ma ginywalle, ma Cara aye onywalo-ni, ni Icaka.
Acakki 21:4 Abraim oliro wode Icaka ka doŋ otyeko nino aboro me ditte, kit ma yam Lubaŋa ocike kwede.
Acakki 21:5 Abraim onoŋo doŋ mwaka me ditte romo miya acel, ka doŋ wode Icaka ginywalo.
Acakki 21:6 Cara owacci, “Lubaŋa doŋ omiya anyero; wa ŋat ma biwinyo bene binyera.”
Acakki 21:7 Ci owacci, “Aŋa ma kono ceŋ owaco ki Abraim ni waŋ mo Cara bidoto latin? Nen ka doŋ anywalle awobi ma doŋ en oti, oloc woko.” Giryemo Agar ki Icmael woko
Acakki 21:8 Latin odoŋo, ci gijuke dot woko; Abraim otedo karama madit i nino ma gijuko iye Icaka dot-ti.
Acakki 21:9 Ento ka Cara oneno wod pa Agar ma anyira Ejipt, ma yam onywal ki Abraim, ka tuko ki latinne Icaka,
Acakki 21:10 en owaco bot Abraim ni, “Ryem aŋeca man ki wode, gucit woko, pien wod pa aneca-ni pe bibedo laleyo kacel ki woda Icaka.”
Acakki 21:11 Lok meno cwiny Abraim ocwer iye matek, en pi wode.
Acakki 21:12 Ento Lubaŋa owaco ki Abraim ni, “Pe cwinyi ocwer pi latin ki pi aŋecani; gin ducu ma Cara owacci, tim kit ma en otitti, pien litino pa Icaka aye gibilwoŋogi ni likwayu.
Acakki 21:13 Dok abimiyo wod pa aŋeca bene doko rok, pien en latinni.”
Acakki 21:14 Abraim opuk odiko con, okwanyo kwon ki opiro pii, omiyo Agar, olwoke otere i yo, ci oŋabo jami ki latinne i wi gwoke, ocwale kwede woko. Dako meno ocito gire, obedo ka lak ata i tim me Beer-ceba.
Acakki 21:15 Ka pii ma i opiro otum woko, ci opyelo latinne piny i te yat buŋa mo.
Acakki 21:16 Ka oweko latinne, ocito cen ka ma borre rom ki ka ma ka gibayo atero gik iye; pien owacci, “Pe myero anen to pa latinna.” En obedo i anyim kuca, ci latin odaŋŋe ki koko.
Acakki 21:17 Lubaŋa owinyo koko pa latin, lamalaika pa Rwot ocako lwoŋo Agar ki i polo, kun wacce ni, “Man lok aŋo Agar? Pe doŋ i lwor, pien Lubaŋa doŋ otyeko winyo dwan koko pa latin ki ka ma ipyele iye-ni.
Acakki 21:18 Doŋ ia malo, itiŋ latin, ci ikwake matek, pien abimiyo en doko rok madit.”
Acakki 21:19 Ka Lubaŋa oyabo waŋe, ocako neno waŋ pii; ci ocito otwomo, opiko i opirone poŋ, ka omiyo wode omato.
Acakki 21:20 Lubaŋa obedo ki latin meno; odoŋo, obedo i tim, odoko ladwar matek ki atero.
Acakki 21:21 Obedo i tim Paran; minne onyomme nya jo Ejipt. Abraim ki Abimelek gucikke
Acakki 21:22 I kare meno Abimelek ki ladit wi monnye Pikol guwaco bot Abraim ni, “Lubaŋa tye kwedi i gin ducu ma itiyo;
Acakki 21:23 kombeddi doŋ ikwoŋ kwoŋ kweda i nyiŋ Lubaŋa ni, pe ibiumo waŋa, kadi wa litinona ki likwaya bene; macalo an bene atimi ber-ri, in bene ibitima ber, ki lobona ma koni in labedo iye-ni.”
Acakki 21:24 Abraim ogamo ni, “Abikwoŋo.”
Acakki 21:25 Abraim ocako kok bot Abimelek pi waŋ pii mo ma onoŋo luticce gucerre woko kome.
Acakki 21:26 Abimelek ogamo ni, “An pe amedo ki ŋeyo ŋatti mo mutimo lakit lok-ku; in bene pe imedo ki titta lokke. Pe amedo ki winyo lokke nio wa tin!”
Acakki 21:27 Lacen Abraim okwanyo romi ki twoni, omiyogi bot Abimelek, ci gin jo aryo guketo gicikke i kingi.
Acakki 21:28 Abraim oyero bwoŋi romi abiro, oketogi pat.
Acakki 21:29 Abimelek owaco ki Abraim ni, “Bwoŋi romi abiro ma iketo pat-ti kono piŋo?”
Acakki 21:30 Ogamo ni, “Bwoŋi romi magi abiro ma ibigamogi ki i ciŋa-ni, ibiketogi pi bedo cadenna ma nyuto ni, an aye yam akwinyo waŋ pii man.”
Acakki 21:31 Mumiyo kabedo meno gilwoŋo ni Beer-ceba, pien onoŋo gin aryo ducu gukwoŋŋe iye ki kwoŋ.
Acakki 21:32 Kit meno guketo gicikke i Beer-ceba. Ka doŋ Abimelek ki Pikol ladit lawi monnye gua, gudok i lobo pa jo Piliciti.
Acakki 21:33 Abraim opito yat anaŋa i Beer-ceba, ci olwoŋo iye nyiŋ Rwot, Lubaŋa Mabedo Nakanaka.
Acakki 21:34 Abraim ori i lobo pa jo Piliciti kare malac.
Acakki 22:1 I ŋe lok meno ducu, Lubaŋa otemo Abraim kun wacce ni, “Abraim!” En ogamo ni, “Ana ene.”
Acakki 22:2 Owacce ni, “Kwany wodi Icaka, iter, en wodi acel keken, ma imaro-ni, wot kwede i lobo Moria, wek icit ityere kunnu, obed gitum awaŋa i kom got mo ma abititti ki kunnu.”
Acakki 22:3 Kit meno Abraim opuk odiko con, otweyo kom me bedo i wi kanane, okwanyo awobene aryo, ocito kwedgi, kacel ki wode Icaka; otoŋo yen me waŋo gitum, oa, okemo i kabedo ma Rwot otitte-ni.
Acakki 22:4 I ninome adekke, Abraim otiŋo waŋe, ci oneno kabedo meno ka maborbor.
Acakki 22:5 Ka Abraim owaco bot awobe aryo ma tiyo bote-ni ni, “Wun wubed koŋ kany kacel ki kana; an ki latin-ni wabicito anyim loka ca ka woro Lubaŋa, ka dok wabidwogo botwu.”
Acakki 22:6 Abraim otiŋo yen me lawaŋ gitum, ocibo i wi wode Icaka; en omako mac ki pala i ciŋe, ka gucako wot kacel.
Acakki 22:7 Icaka owaco bot wonne Abraim ni, “Wora!” En ogamo ni, “Aŋa ene, woda.” Ci owacce ni, “Nen ba, watye ki mac ki yen, ento romo me gitum tye kwene?”
Acakki 22:8 Abraim ogamo, owacce ni, “Lubaŋa aye bimiyo romo me gitumme, latinna.” Kit meno, gumedde gigi kacel ki wotgi.
Acakki 22:9 Ka guo i kabedo ma Lubaŋa yam otitte, ci Abraim ocano keno tyer, ka ocano yen i wiye, otweyo wode Icaka, ci opyelo i wi keno, obuto i wi yen.
Acakki 22:10 Abraim otiŋo ciŋe, okwanyo pala me neko wode.
Acakki 22:11 Lamalaika pa Rwot olwoŋe ki i polo, kun wacce ni, “Abraim! Abraim!” En ogamo ni, “An atye ene.”
Acakki 22:12 Owacce ni, “Pe iket ciŋi i kom latin-nu, pe itim gin mo i kome bene; doŋ tin atyeko niaŋ atir ni ilworo Lubaŋa, pien pe itwona wodi, wodi acel keken, nen imiya.”
Acakki 22:13 Abraim otiŋo waŋe malo, ci oneno nyok romo tye i ŋeye ma tuŋe omoko i agaba; Abraim ocito okelo nyok romo-nu, ci otyero me bedo gitum awaŋa ma ka wode.
Acakki 22:14 Abraim ocako nyiŋ kabedo meno ni, Rwot aye bimiyo; macalo giwaco nio wa onyo ni, “Gibimiyo wa i wi got pa Rwot.”
Acakki 22:15 Dok lamalaika pa Rwot olwoŋo Abraim nia ki i polo tyen me aryone kun waco ni,
Acakki 22:16 “Rwot owacci, Doŋ akwoŋŋe ki nyiŋa kekena ni, pi tim man, ma pe itwona wodi, ma kun en wodi acel keken-ni,
Acakki 22:17 abimiyi gum ada; abimiyo likwayi ginya mapol macalo lwak lakalatwe me polo, ma rom ki kweyo ma i dog nam Dok likwayi aye gibiloyo gaŋ pa merokgi;
Acakki 22:18 rok ducu ma i lobo gibilimo gumgi ki i kom likwayi, pien ityeko woro doga.”
Acakki 22:19 Lacen Abraim odok cen bot awobene, ka gua kunnu, gudok kacel kwedgi wa i Beer-ceba; Abraim obedo i Beer-ceba. Likwayo pa Nakor
Acakki 22:20 I ŋe lok meno ducu, gitero lok bot Abraim ni, “Nen, Mirika otyeko nywalo litino ki omeru Nakor:
Acakki 22:21 latin kayone Uj, ki Buj ominne, Kemuel won Aram,
Acakki 22:22 Keced, Kajo, Pildac, Jidlap, ki Becweri.”
Acakki 22:23 Becweri onywalo Labeka. Mirika onywalo Litino aboro ki Nakor omin Abraim.
Acakki 22:24 Dakone ma aŋeca, ma nyiŋe Reuma, onywalo bene Teba, Gakam, Takac ki Maaka.
Acakki 23:1 Cara ori mwaka miya acel ki pyeraryo wiye abiro; meno aye wel mwaka me kwo pa Cara.
Acakki 23:2 Cara oto i Kiriat-arba, ma en aye Kebron, ma i lobo Kanaan; Abraim odonyo i ot okumo, okoko Cara ki pig waŋe.
Acakki 23:3 Lacen Abraim oa woko ki i nyim lato, ocito owaco bot jo Kit ni,
Acakki 23:4 “An a welo, ma doŋ atyeko bedo i kinwu; wumiya dul lobo mo i kinwu ma bibedo kabedo me yiko dano, wek ayik iye dakona-ni, oa woko ki i waŋa.”
Acakki 23:5 Jo Kit gugamo dog Abraim ni,
Acakki 23:6 “Winy, laditwa; in laker madit i kinwa kany. Yik kom latoni i lyel maber ma iyero i kin lwak lyel mewa-ni: pe tye ŋatti mo ma i kinwa ma bitwonni lyelle, nyo ma bigeŋi ni pe iyik latoni iye.”
Acakki 23:7 Abraim oa malo, ci oryebbe i nyim jo Kit, ma wegi lobo-nu,
Acakki 23:8 kun wacogi ni, “Ka onoŋo wumito ayik latona wek oa woko ki i waŋa, wuwiny lokka, wulegga Epron ma wod pa Jokar,
Acakki 23:9 wek oye mina boro ma i Makpela, ma mere-ni, ma tye i wi agikki potone. Wek oŋolla welle kikome ma romo wilone, omi bota i nyimwu, obed mera me kabedo me yik.”
Acakki 23:10 I kare meno onoŋo Epron bene tye, obedo i kin jo Kit, ci Epron Lakit ogamo dog Abraim, ma jo Kit ducu giwinyo, kacel ki lwak ducu ma gibedo i gaŋ meno,
Acakki 23:11 kun waco ni, “Pe kumeno ladit, winy lokka; amini poto, dok amiyi wa ki boro ma tye iye-ni ki i nyim lutuwa ducu; yik iye kom latoni”
Acakki 23:12 Abraim dok oryebbe i nyim wegi lobo-nu,
Acakki 23:13 ka owaco ki Epron, ma wegi lobo ducu giwinyo ni, “Ento ka imito, ci winy lokka. Abimiyi wel lawil poto, in ibigamo lim ki i ciŋa, wek ayik iye kom latona.”
Acakki 23:14 Epron owaco bot Abraim ni,
Acakki 23:15 “Laditta, winy lokka ya; wel dul poto-nu romo cekel me ryal miya aŋwen, meno kono gin aŋo ki tuŋ boti ki an bene? Yik iye kom latoni.”
Acakki 23:16 Abraim owinyo dog Epron; ci opimo ki Epron wel ryal ma owaco i nyim jo Kit, ma romo cekel me ryal miya aŋwen kulu, kun pimo ki kidi mijan ma lucat-wil gipimo kwedeni.
Acakki 23:17 Kit meno poto pa Epron ma i Makpela-ni, ma yam tye tuŋe wokceg me Mamre, poto kacel ki boro ma yam tye i poto-nu, ki yadi ducu ma tye i pota-nu, ma gurumo dyere ducu, gimiyogi, gimokogi ducu
Acakki 23:18 me bedo pa Abraim, ki i nyim jo Kit ducu, kacel ki i nyim lwak ducu ma gibedo i gaŋ meno.
Acakki 23:19 Ka lok meno otum, Abraim oyiko dakone Cara i boro ma tye i poto Makpela yo tuŋ wokceŋ me Mamre, ma en aye Kebron, ma i lobo Kanaan.
Acakki 23:20 Lukit gumoko ni poto-nu, kacel ki boro ma tye iye, gubed pa Abraim me kabedo me yik.
Acakki 24:1 I kare ma Abraim doŋ oti, ma mwaka me ditte doŋ dwoŋ, dok onoŋo Lubaŋa doŋ otyeko miyo gum ki Abraim i gin ducu,
Acakki 24:2 ci Abraim owaco ki laticce ma tye i ode, ma onoŋo loyo jamine ducu, ma oteggi i kingi, ni, “Rwak ciŋi odony ki piny i te ema,
Acakki 24:3 wek ami ikwoŋ ki nyiŋ Rwot, Lubaŋa me polo ki lobo, ni, pe ibinyomo nyako mo bot woda ma i kin anyira Kanaan, ma abedo i kingi-ni,
Acakki 24:4 ento ibicito i lobo tuwa, i kakawa; en aye ibinyomo iye dako bot woda Icaka.”
Acakki 24:5 Laticce ogamo ni, “Gwok nyo dako aye pe biye bino kweda wa i lobo man; myero an aye adok ki wodi i lobo tuwu ma yam ibino, ia ki iye-ni?”
Acakki 24:6 Abraim owacce ni, “Nen maber ni, pe icito ki woda idwoko cen kunnu.
Acakki 24:7 Rwot Lubaŋa me polo ma yam okwanyo an ki i paco pa wora-ni, ki i lobo ma ginywala iye-ni, ma yam oloko kweda kun kwoŋŋa kwoŋ ni, ‘Abimiyo lobo man bot likwayi,’ en bicwalo lamalaikane i nyimi, ci ibinyomo dako bot woda nia ki kunnu.
Acakki 24:8 Ento ka dako aye pe oye bino kwedi, ci kwoŋŋa-ni pe bimaki; ento woda aye pe myero idok kwede cen kunnu.”
Acakki 24:9 Kit meno laticce orwako ciŋe, odonyo ki piny ki i te em laditte Abraim, ocako kwoŋo kwoŋ i kom lok meno.
Acakki 24:10 Laticce okwanyo kinaga pa rwode ma romo apar, ka ocako wot, kun otero bene jami mabeco mapatpat; ci oa me wot i Mecopotamia, i gaŋ pa Nakor.
Acakki 24:11 En omiyo kinaga orumo coŋgi piny i ŋe gaŋ ma cok ki waŋ pii i kin otyeno abwora, i kare ma mon gicito iye ka twomo pii.
Acakki 24:12 Ci olego ni, “Ai Rwot, Lubaŋa pa laditta Abraim, mi lok ducu owotta maber tin. Alegi inyut mar meri ma pe lokke i kom rwoda Abraim.
Acakki 24:13 Nen, acuŋ i ŋet waŋ pii en, ki anyira ma i gaŋ guebino bene ka twomo pii.
Acakki 24:14 Nyako mo ma abilege pii amata, ni, ‘Koŋ icib aguluni piny, wek imiya pii amati,’ ci nyako ma biwaco gire kene ni, ‘Koŋ imati, ka doŋ abimiyo kinagani bene gimato’, wek en aye obed nyako ma iyero pi laticci Icaka. Kit meno bimiyo aŋeyo ni; in doŋ inyuto ki laditta mar meri ma pe lokke-ni.”
Acakki 24:15 Ma pud peya otyeko lokke, ci nen, Labeka, nya pa Becweri, wod pa Mirika, dako pa Nakor, ma omin Abraim, otuc i waŋ pii ki agulu piine ma obolo i wi gwoke.
Acakki 24:16 Nyakone onoŋo neno mwonya twatwal, nyako ma ŋattt mo peya omako ciŋe. Ci nyako meno olor, odonyo i waŋ pii, otwomo pii opoŋo agulu piine, ka odwogo, okatti kwede woko.
Acakki 24:17 Latic meno oriŋo, oŋolle i kome, ci owacce ni, “Alegi ba, koŋ imiya pii ma i aguluni amati.”
Acakki 24:18 Nyako ogamo ni, “Koŋ imat, laditta”; en otugi tiŋo agulu piine i ciŋe, omiye omato.
Acakki 24:19 Ka otyeko, ci owaco gire kene ni. “Abitwomo pii, amiyo ki kinagani bene, nio ka gumato pii oromogi.”
Acakki 24:20 Oyotoyot oonyo pii i weer, ci oriŋo odok ka twomo pii i waŋ it, otwomo pii nio ka oromo kinaga ducu.
Acakki 24:21 Laco meno ociko waŋe i kome laliŋ, wek eniaŋ ka Rwot otyeko miyo luguma okaye i yo wotte-ni, nyo pe.
Acakki 24:22 Ka kinaga gutyeko mato pii, laco meno okwanyo atego um me jabu ma pekke romo nucu cekel, ki atego jabu aryo me ŋut ciŋ ma pekgi rom ki cekel apar me jabu, omiyo ki nyako meno
Acakki 24:23 kun penye ni, “In mono i nya pa ŋa? Kabuto mo twero noŋŋe piwa i gaŋ pa woru?”
Acakki 24:24 En ogamo ni, “An anya pa Becweri ma wod pa Mirika, ma onywalo ki Nakor.”
Acakki 24:25 Dok otitte ni, “Watye bene ki reŋ kal ki cam ma romo, wa kabuto bene noŋŋe.”
Acakki 24:26 Laco meno okula wiye piny, ci oworo Rwot,
Acakki 24:27 kun waco ni, “Gipwo Rwot, Lubaŋa pa laditta Abraim, ma pe oweko mar mere ma pe lokke, ki adane, i kom laditta. An bene, Rwot doŋ otyeko telo wiya, okela wa i ot ma i kaka pa laditta kikome.”
Acakki 24:28 Ci anyaka oriŋo otito lok mutimme ducu bot jo ma tye i ot pa minne.
Acakki 24:29 Labeka onoŋo tye ki ominne ma nyiŋe Laban. Ci Laban oriŋo ocito bot laco meno, wa i waŋ it.
Acakki 24:30 Ka oneno atego um, ki atego i ŋut ciŋ laminne, ki pi winyo lok pa laminne Labeka ni, “Laco-ni oloko bota kit man,” ci owoto bot laco-nu, nen, onoŋo ocuŋ cok ki kinagane i ŋet waŋ it.
Acakki 24:31 Owacce ni, “Bin wa i ot, pien Rwot otyeko miyi gum; piŋo dok icuŋ ki i ŋe gaŋ woko? Pien doŋ atyeko yubo ot ki kabuto pa kinaga bene.”
Acakki 24:32 Laco-ni obino, odonyo i ot; ka Laban ocako gonyo del woko ki i kom kinaga, omiyo reŋ kal ki cam bot kinaga, okelo pii lalwok tyene ki tyen jo ma owoto kwede.
Acakki 24:33 Ka gikelo cam gicibo i nyime wek ocam; ento en owacci, “An peya abicam, nio ka atito kit kwena ma giora kwede.” Ci ogamo ni, “Tit do.”
Acakki 24:34 Ci en otito ni, “An latic pa Abraim.
Acakki 24:35 Rwot otyeko miyo gum madit omako laditta, doŋ odoko dano madit, omiyo en olimo lim makwo, dyegi ki dyaŋi, ryal ki jabu, lwak opii ki lwak aŋeca, kinaga mapol, ki lwak kana.
Acakki 24:36 I kare ma laditta doŋ oteggi, ci Cara dako pa laditta ocako nywalo latin laco, en aye gimiye oleyo lim ducu ma en tye kwede.
Acakki 24:37 Laditta omiya akwoŋo kwoŋ, kun owacca ni, ‘Pe ibinyomo nyako mo bot woda ki i kin anyira Kanaan, i lobo ma abedo iye-ni;
Acakki 24:38 ento ibicito i ot pa wora, ki i kin lutuwa, en aye icinyom iye dako bot woda.’
Acakki 24:39 Ci agamo dog laditta ni, ‘Gwok nyo dako pe biye bino kweda kono.’
Acakki 24:40 Ento en odokka iye ni, ‘Rwot ma abedo alubo cikke-ni bicwalo lamalaikane nywako kwedi yo, ci luguma bikayi iyo wotti; in ibinyomo dako bot woda nia i ot pa wora kikome.
Acakki 24:41 Ci kwoŋŋa doŋ pe bimaki, ka doŋ icito bot lutuwa; ka ce gin aye pe gumiyi nyako, ci kwoŋŋa doŋ pe bimaki.’
Acakki 24:42 “Tin ka ao i waŋ pii, ci alego ni, ‘Ai Rwot, Lubaŋa pa laditta Abraim, ka tin ibimiyo luguma kaya i wotta man ma awoto iye-ni,
Acakki 24:43 ci nen, acuŋ i ŋet waŋ pii en; nyako mo ma bibino ka twomo pii, an abiwacce ni, “Alegi ba, miya pii mo ki aguluni amati,”
Acakki 24:44 nyako ma bigamo ni, “Koŋ Imati, dok abitwomo mukene pi kinagani bene,” en aye obed dako ma Rwot oyero me bedo dako pa wod pa laditta.’
Acakki 24:45 “I kare ma pud peya atyeko loko lok ma tye i cwinya, ci nen, Labeka otuc, mubolo agulu piine i wi gwoke, ci olor odonyo i waŋ pii, ka otwomo pii. Ci alege ni ‘Miya pii amat ba!’
Acakki 24:46 En otugi tiŋo agulu piine ki i wi gwoke kun waco ni, ‘Koŋ imati, ci abimiyo kinagani bene gimato.’ Ci an amato, ka en omiyo kinagana bene gumato.
Acakki 24:47 Dok apenye ni, ‘In kono i nya pa aŋa kaa?’ En ogamo ni, ‘An anya pa Becweri ma wod pa Nakor, ma Mirika aye onywalo.’ Kit meno an acako keto agit i ume, ki atego jabu i ŋut ciŋe ryoryo.
Acakki 24:48 Ka akulo wiya piny, aworo Rwot ci apwoyo Rwot, Lubaŋa pa laditta Abraim, ma otela i yo maber, omiya anoŋo nya pa omin laditta me atera bot wode.
Acakki 24:49 Kombeddi ka wubitic ki laditta ki mar ki ada, wutitta; ka pe bene wutitta; wek alokke adok yo tuŋ ciŋ acuc nyo tuŋ acam.”
Acakki 24:50 Laban ki Becweri gugamo ni, “Lok man oa ki bot Rwot; pe watwero dokki iye marac nyo maber.
Acakki 24:51 Nen, en Labeka tye i nyimi enno; in ikwany en, wuwot kwede, wek en ocit obed ci-wod pa laditti, macalo Rwot doŋ otyeko wacone.”
Acakki 24:52 Ka latic pa Abraim owinyo lok meno, ocako ryebbe piny i ŋom i nyim Rwot.
Acakki 24:53 Latic okelo lwak atego ryal ki atego jabu, ki lwak ginaruka, otiŋo omiyogi bot Labeka; ka dok omiyo ki ominne ki bot minne jami me wel.
Acakki 24:54 En ki jo ma gitye kwede gucako camo cam ki mat, ci gubuto nino acel kunnu. Ka gua malo odiko, ci olego ni, “Doŋ wucwala adok bot laditta.”
Acakki 24:55 Laban ki minne gugamo ni, “Wek koŋ anyaka obed kwedwa kare manok, ma romo ka nino apar; lacen en doŋ bicito gire.”
Acakki 24:56 Ogamo kun waco botgi ni, “Pe wugal wiya; macalo Rwot doŋ omiyo luguma okaya i wot man, wuwek doŋ acak wot, adok bot laditta.”
Acakki 24:57 Gugamo ni, “Koŋ walwoŋ nyako, wapenye.”
Acakki 24:58 Ka gilwoŋo Labeka, gipenyo kun giwacce ni “Ibiye wot ki laco man?” En ogamo ni “Abiwot.”
Acakki 24:59 Kit meno gucako cwalo nyagi Labeka ki lapidine, kacel ki latic pa Abraim ki jone.
Acakki 24:60 Gulamo gum i kom Labeka, kun giwacce ni, “Laminwa, bed min jo alip apar; ki likwayi gulo gaŋ pa lumerokgi!”
Acakki 24:61 Lacen Labeka ki lwak aŋecane gua, gucako wot, guito wi kinaga kun gilubo kor laco meno; kit meno latic meno ocako wot ki Labeka, kun gidok i yo tugi.
Acakki 24:62 Icaka onoŋo obino oa ki Beer-lakai-roi; i kare meno onoŋo en bedo i Negeb.
Acakki 24:63 Ka Icaka ocito woko i bar ka lwodo lok otyeno; ci otiŋo waŋe malo, oneno kinaga ka bino.
Acakki 24:64 Ka Labeka otiŋo waŋe malo, oneno Icaka, ci olor woko ki i wi kinaga, opye piny.
Acakki 24:65 Owaco ki latic ni, “Meno laco mene ma loka ca, ma woto i bar kun bino ka romo kwedwa-ni?” Latic ogamo ni. “En aye laditta-ni.” Labeka okwanyo boŋo oumme kwede.
Acakki 24:66 Latic otito bot Icaka lok ducu ma otimme.
Acakki 24:67 Icaka okelo Labeka i kema, ci obedo kwede, odoko dakone, kun mare bene. Kit meno cwiny Icaka ocako kwe ki i ŋe to pa minne.
Acakki 25:1 Abraim dok onyomo dako mukene, ma nyiŋe Ketula.
Acakki 25:2 En onywalle Jimran, Yokocan, Medan, Midian, Icibak ki Cua.
Acakki 25:3 Yokocan onywalo Ceba ki Dedan; litino awobe pa Dedan gin ene: Accurim, Letucim ki Leummim.
Acakki 25:4 Litino awobe pa Midian gin aye Epa, Eper, Kanok, Abida ki Eldaa. Gin ducu likwayo pa Ketula.
Acakki 25:5 Abraim omiyo jamine ducu bot Icaka.
Acakki 25:6 Ento litino awobe pa monne ma aŋeca Abraim opoko botgi mot bene, i kare ma pud en kwo; ci ocwalogi woko cen nia ki ka ŋet wode Icaka. Gudok tuŋ wokceŋ i lobo mudok tuŋ nyaŋo. Abraim oto, giyike
Acakki 25:7 Man aye wel nino me kwo pa Abraim; oromo mwaka miya acel ki pyeraryo wiye abic.
Acakki 25:8 Abraim oomo cwinye me agikkine, ci oto woko, ma mwakane doŋ dit, dano muteggi, ma doŋ oti, ci odok bot lutugi.
Acakki 25:9 Awobene Icaka ki Icmael guyiko kome i boro lyel ma i Makpela, ma i poto pa Epron wod pa Jokar, ma Lakit, tuŋ wokceŋ me Mamre,
Acakki 25:10 i poto ma yam Abraim owilo ki bot jo Kit. Giyiko Abraim kenyo, kacel ki dakone Cara.
Acakki 25:11 Lubaŋa ocako miyo gum ki Icaka ki i ŋe to pa wonne Abraim. Icaka ocako bedo i Beer-lakai-roi.
Acakki 25:12 Man aye likwayo pa Icmael wod pa Abraim, ma Agar aŋeca pa Cara, anyira Ejipt, onywalo ki Abraim.
Acakki 25:13 Man nyiŋ litino awobe pa Icmael, kun lubo kit ma ginywalogi kwede: Nebayot, en latin kayo pa Icmael; ki Kooar, Adbeel, Mibcam,
Acakki 25:14 Micima, Duma, Maca,
Acakki 25:15 Adad, Tema, Jetur, Napic ki Kedema.
Acakki 25:16 Man, aye awobe pa Icmael, nyiŋgi ene, kun lubo gaŋgi, ki kabedogi; gin luker apar wiye aryo macalo rokgi tye.
Acakki 25:17 Icmael yam ori wi lobo mwaka miya acel ki pyeradek wiye abiro; ci oomo cwinye me agikkine, oto woko, odok bot lutugi.
Acakki 25:18 Kabedogi yam ocakke nia ki Kavila nio wa i Cur mukemo tuŋ Ejipt ma dok tuŋ Aciria; en obedo i kabedone pat kun pyem ki utmegine ducu. Nywalo Ecau ki Yakobo
Acakki 25:19 Man aye likwayo pa Icaka, wod pa Abraim: Abraim onywalo Icaka,
Acakki 25:20 Icaka onyomo dakone Labeka kun onoŋo tye ki mwaka pyeraŋwen; Labeka yam nya pa Becweri ma jo Aram, ma i lobo Paddan-aram, lamin Laban ma jo Aram.
Acakki 25:21 Icaka ocako lego Lubaŋa pi dakone, pien onoŋo lalur; ci Rwot ocwako kor legane, ka dakone Labeka ogamo ic
Acakki 25:22 I kare ma litino gubedo ka twomme ki i iye, en owacci, “Ka ce gitimme kit meno, man nyuto gin aŋo?” Ci ocito ka penyo dog Rwot.
Acakki 25:23 Ka Rwot otitte ni, “Rok aryo aye gitye i ii, jo meno aryo-nu kingi bipokke woko ki i ii; acel bibedo oteka makato lawote, latin matidi aye biloyo latin kayo.”
Acakki 25:24 Ka kare me gonnyene oromo, ci litino rudi gunen i iye.
Acakki 25:25 Onywalo latin kayo ma kome kwar, kome ducu obedo ki yer calo boŋo yer; omiyo gicako nyiŋe ni Ecau.
Acakki 25:26 Lacen dok ginywalo ominne, kun ciŋe omako opuny tyen Ecau, omiyo gicako nyiŋe ni Yakobo. I kare ma ginywalo litino-nu onoŋo Icaka ditte doŋ romo mwaka pyerabicel. Ecau ocato dit me anywalline woko
Acakki 25:27 Awobe meno ka gudoŋo, ci Ecau obedo oken makwiri, ladwar i tim. Yakobo obedo lamwolo, kun bedo mere i kema mot.
Acakki 25:28 Icaka yam maro mere Ecau, pien onoŋo bedo ka camo ciŋe; ento Labeka dok onoŋo maro mere Yakobo.
Acakki 25:29 I kare ma Yakobo tye ka tedo dek ŋor, ci Ecau oa ki i tim, odwogo ma kec obwoye woko.
Acakki 25:30 Ecau olego Yakobo ni, “Miya dek ŋor mubok-ki acam, kec obwoya woko.” Pi lok meno omiyo gilwoŋo nyiŋe ni Edom .
Acakki 25:31 Yakobo owacce ni, “Koŋ icatta dit me anywallini.”
Acakki 25:32 Ecau ogamo ni, “An acok to woko; dit me anywalli kono konnye tye kwene?”
Acakki 25:33 Yakobo ogamo ni; “Koŋ icak ki kwoŋŋa kwoŋ.” Mumiyo en okwoŋŋe kwoŋ, ci ocato dit me anywalline woko bot Yakobo.
Acakki 25:34 Ka Yakobo omine kwon ki dek ŋor, ka ocamo, omato pii i wiye, ci oa malo, ocako wot ocito woko. Ecau ocayo dit me anywalline kit meno.
Acakki 26:1 Kec dok opoto i lobo aye, ma pat ki kec ma yam koŋ opoto i kare pa Abraim ca. Ka Icaka ocito i Gerar, bot Abimelek kabaka Piliciti.
Acakki 26:2 Ci Rwot onen bote kun wacce ni, “Pe icit i lobo Ejipt; ber ibed i lobo ma abititti.
Acakki 26:3 Koŋ ibed i lobo man, an bene abibedo kwedi, abimiyi gum; pien lobo man ducu abimiyo boti ki bot likwayi, dok abicobo kwoŋ ma yam akwoŋo bot woru Abraim.
Acakki 26:4 Abimiyo likwayi nya mapol macalo lwak lakalatwe me polo, abimiyo likwayi lobo man ducu; dok rok ducu ma wi lobo gibilimo gumgi ki i komgi;
Acakki 26:5 pien yam Abraim oworo doga, kun cobo cikka ki gin ma aciko ducu.”
Acakki 26:6 Icaka obedo i Gerar.
Acakki 26:7 Ka jo kunnu gupenye lok kom dakone, en ogamo ni, “En lamera”; pien olworo waco ni, “Dakona”, kun tamo ni, “Wek wegi lobo pe guneka woko pi Labeka”; pien onoŋo nen mwonya mada.
Acakki 26:8 Ka doŋ odikke kunnu kare malac, ci Abimelek kabaka pa jo Piliciti oneno Icaka ki i waŋ dirica ka obedo ka tuko ki dakone Labeka.
Acakki 26:9 Abimelek ocako lwoŋo Icaka owacce ni, “Nen, man dakoni; piŋo in kono nene iwacci, ‘En lamera’?” Icaka odokke iye ni, “Pien onoŋo atamo ni, ‘Wek pe guneka woko pire.’ “
Acakki 26:10 Abimelek ogamo ni, “Itimowa kuman piŋo? Ka nene dano mo obuto ki dakoni, kono ikelo bal i komwa nono.”
Acakki 26:11 Abimelek ocako juko lwakke ducu, kun waco ni, “Dano mo ka ogudo kom laco man, nyo dakone, gibineke woko.”
Acakki 26:12 Icaka ocoyo poto i lobo meno; ci okayo cam ma dodo tyen miya i mwakanu. Rwot aye omiye gum,
Acakki 26:13 dano-nu odoko lalonyo, obedo ka medde ki limo jami, nio ka odoko twon lalonyo.
Acakki 26:14 Olimo lim madwoŋ makwo, dyaŋi ki dyegi, ci gaŋŋe opoŋ ki lwak dano, omiyo nyeko omako jo Piliciti i kome.
Acakki 26:15 Onoŋo jo Piliciti gujuko waŋ it guculo woko ducu ki lobo, ma con lutic pa wonne aye yam gukwinyo i kare pa wonne Abraim.
Acakki 26:16 Abimelek ocako waco ki Icaka ni, “Doŋ koŋ ia woko ki botwa, pien itek ikatowa woko.”
Acakki 26:17 Ci Icaka oa woko ki botgi, ocito, ogony otiro i nota me Gerar, ci obedo iye.
Acakki 26:18 Icaka dok ocako golo waŋ pii ma yam gikwinyo i kare pa wonne Abraim; pien yam koŋ jo Piliciti guju kogi woko i kare ma doŋ wonne Abraim oto woko-ni; ci dok ocako lwoŋo nyiŋgi kit ma yam wonne, olwoŋogi kwede.
Acakki 26:19 Ento lutic pa Icaka gutyeko kwinyo waŋ it i nota-nu, ci gunoŋo iye waŋ it maloŋo.
Acakki 26:20 Lukwat pa jo Gerar gucako da ki lukwat pa Icaka, kun giwaco ni, “Pii man mewa.” Mumiyo en ocako nyiŋ waŋ pii meno ni. Ecek , ni pien gubedo ka da iye kwede.
Acakki 26:21 Ka doŋ okwinyo waŋ it mukene, dok gucako da pi eno bene; mumiyo olwoŋo ni Citna .
Acakki 26:22 Dok oa woko ki kunnu, okwinyo dok waŋ it mukene aye. Pe doŋ daa obedo tye pi meno; mumiyo olwoŋo nyiŋe ni Rekobot , kun waco ni, “Pien tin doŋ Rwot oyabowa kabedo malac, doŋ wabinya i lobe-ni.”
Acakki 26:23 Ka oa woko ki kunnu odak i Beer-ceba.
Acakki 26:24 Rwot dok onen bote i dyewor meno, ma wacce ni “An Lubaŋa pa woru Abraim; pe ilwor, pien atye kwedi, abimiyi gum, dok abimiyo likwayi nya mapol pi laticca Abraim.”
Acakki 26:25 Omiyo ocano keno tyer pi Rwot kunnu, ci olwoŋo iye nyiŋ Rwot; ci oguro kemane kunnu. Luticpa Icaka dok gukwinyo waŋ it kunnu. Icaka ki Abimelek gucikke
Acakki 26:26 Abimelek ocito bote, oa ki i Gerar, kacel ki Akujat lamiye tam, ki Pikol ladit lawimony mere.
Acakki 26:27 Ci Icaka owaco botgi ni, “Wunwubino bota pi lok aŋo, ma wun kono wudaga, dok yam doŋ wuryema ki i lobowu?”
Acakki 26:28 Gin gugamo ni, “Wan waneno atir ni Lubaŋa tye kwedi, mumiyo wawacci, wek kwoŋ obed i kin in ki wan, wek waket gicikke ki in,
Acakki 26:29 wek pe ibitimwa marac, macalo wan bene yam pe wagudo komi, pe bene watimo gin mo marac i komi, ento tim maberre keken, dok bene waryemi woko ia ki i kinwa ki kuc. Kombeddi in aye ŋat ma Rwot omiyo gum.”
Acakki 26:30 Ci otedogi karama, ka gucamo, gumato.
Acakki 26:31 Gua malo odiko con, ci gukwoŋo kwoŋ ŋat man ki lawote; ka doŋ Icaka olwokogi i yo tugi, gua, gupokke kwede ki kuc.
Acakki 26:32 I nino meno bene kikome en aye lutic pa Icaka gubino bote, gutitte lok kom waŋ it ma gityeko kwinyone, kun giwacce ni, “Watyeko noŋo pii.”
Acakki 26:33 Ocako nyiŋe ni Ciba, mumiyo nyiŋ gaŋ meno gilwoŋo ni Beer-ceba nio wa onyoo.
Acakki 26:34 Ka Ecau doŋ ditte romo mwaka pyeraŋwen, onyomo monne, Judit nya pa Beeri, jo Kit, ki Bacemat nya pa Elon, jo Kit bene.
Acakki 26:35 Gumiyo cwercwiny madwoŋ bot Icaka ki Labeka.
Acakki 27:1 Ka Icaka doŋ oti, ki waŋe bene doŋ ocido woko ma doŋ pe neno piny, ci olwoŋo latin kayone Ecau, owacce ni, “Latinna.” En ogamo ni, “Ana ene.”
Acakki 27:2 Ci owacce ni, “Nen, an doŋ ati woko, pe aŋeyo nino ma abito iye.
Acakki 27:3 Doŋ ikwany jami dwarri, ki jurani ki atummi, kat doŋ i tim, wek icidwarra lee,
Acakki 27:4 wek icella riŋo makur, kit ma amaro-ni, ci ikella, wek doŋ acam ciŋi, ka doŋ alammi gum ma peya ato.”
Acakki 27:5 I kare ma Icaka tye ka lok ki wode Ecau-ni, onoŋo Labeka bene winyo. Ka Ecau okato ocito ka dwaro lee i tim, wek ekel riŋo,
Acakki 27:6 Labeka owaco ki wode Yakobo ni, “Abedo ka winyo woru ka loko ki omeru ni,
Acakki 27:7 ‘Cikella riŋo, wek icella riŋo makur, wek doŋ acam ciŋi, ka doŋ alammi gum i nyim Rwot ma peya ato.’
Acakki 27:8 Mumiyo latinna, worra doga i lok ma aciki-ni.
Acakki 27:9 Wot icit i kin dyegi, icikella litino dyegi aryo ma komgi bulubulu. Wek an ayub riŋone makur ki woru, kit ma en maroni,
Acakki 27:10 wek iter ki woru ocam ciŋi, wek olammi gum ma peya oto.”
Acakki 27:11 Ento Yakobo ogamo dog minne kun wacce ni “Nen ba, omera Ecau kome ki yer, an: koma pe ki yer.
Acakki 27:12 Gwok nyo ka wora biboŋa, ci abinen macalo acito ka nyware, miyo bicena, pe bilamma gum.”
Acakki 27:13 Minne ogamo doge kun waco ni, “Wek cenni opot i koma, latinna; worra doga keken. Ber iwot, icikelgi bota.”
Acakki 27:14 En ocito, okelogi bot minne, ka minne ocelo riŋo makur, kit ma wonne maro-ni.
Acakki 27:15 Ka Labeka okwanyo ginaruka pa wode Ecau, ma en yam ruko maberre-ni, ma noŋo tye i ot bot minne, ci oruko ki Yakobo wode matidi-ni.
Acakki 27:16 Ocako boyo laa litino dyegi-nu ki bade ducu, ki ŋute bene ka ma yer pe iye;
Acakki 27:17 ka otiŋo riŋo me ocelo makur-ri, ki kwon ma omyeno, omiyo i ciŋ wode Yakobo.
Acakki 27:18 En odonyo kwede bot wonne, owacce ni, “Aba”; en oye ni, “An atye en do; in aŋa ce, latinna?”
Acakki 27:19 Yakobo ogamo dog wonne ni, “An Ecau, latin kayoni. Atyeko timo kit ma nakanen ititta-ni; doŋ i cukke, ia malo wek icam ciŋa, ka doŋ ilamma gum.”
Acakki 27:20 Icaka owaco ki wode ni, “In onoŋo riŋo oyotoyot ma rom man niŋniŋ, latinna?” En ogamo ni, “Pien Rwot Lubaŋani omiyo gum okaya oyot.”
Acakki 27:21 Dok Icaka owaco bot Yakobo ni, “Koŋ inyik cok bota kany, wek aboŋ komi, latinna, wek aŋe ka in latinna Ecau kikome ada nyo pe.”
Acakki 27:22 Ka Yakobo ocako nyiko cok bot wonne Icaka; oboŋo kome, ci owacci, “Dwani dwan Yakobo, ento badi en aye bad Ecau.”
Acakki 27:23 Ci doŋ pe omedo ki ŋene, pien onoŋo bade ki yer macalo bad ominne Ecau. Ka ocako lamme gum kun waco ni,
Acakki 27:24 “In ada latinna Ecau kikome?” En odok iye ni, “An kikoma.”
Acakki 27:25 Ka dok owacce ni, “Kel cam bota cok, wek doŋ acam ciŋ latinna, ka doŋ alammi gum.” Ci oketo cam i nyime, ka ocamo; dok okelle koŋo vino, omato bene.
Acakki 27:26 Ka dok wonne Icaka owacce ni, “Bin cok, wek inot lema, latinna.”
Acakki 27:27 Ci onyiko cok bote, ka onoto leme; ka ocako ŋweyo ŋwec ginarukane, ka olamme gum, kun wacce ni, “Nen, ŋwec kom woda kur macalo poto ma Rwot omiyo gum kome!
Acakki 27:28 Lubaŋa omiyi toyo ma luk a ki i polo, ki lobo ma ceko cam mapek.
Acakki 27:29 Lwak jo mapol obed luticci, ki rok mapol bene giryebbe piny i nyimi. In aye ibed ladit ma loyo omegi, litino pa meni ducu giryebbe piny i nyimi. Cen obed i kom dano ducu ma biceni, dok gum obed i kom jo ducu ma bilammi gum!”
Acakki 27:30 Ka doŋ Icaka otyeko lamo gum ki Yakobo okato woko manok nia ki i nyim wonne Icaka, ominne Ecau ocako dwogo nia ki ka dwarre.
Acakki 27:31 En bene ocelo riŋo makur, okelo bot wonne. Owaco ki wonne ni, “Wore, doŋ icukke, ia malo, wek icam ciŋ latinni, ka wek doŋ ilamma gum.”
Acakki 27:32 Wonne Icaka owacce ni, “In aŋa doki?” Ogamo ni, “An a wodi do, latin kayoni, Ecau do.”
Acakki 27:33 Kom Icaka ocako myel matek twatwal, kun waco ni, “Aŋa ma nakanen koŋ odwaro lee, okella-ni, ma doŋ atyeko camone woko ducu, ma onoŋo peya idwogo-ni, dok atyeko lamma gum woko do, gum doŋ bidebo gire i kome.”
Acakki 27:34 Ka Ecau owinyo lok pa wonne, ocako tokke ki cwar koko madit, magwa bene, kun waco bot wonne ni, “Lamme gum bene do, aya abana!”
Acakki 27:35 En dok owacce ni, “Omeru obino, obwola, ci doŋ otyeko buyo gummi woko.”
Acakki 27:36 Ecau owacce ni, “Pe gicako nyiŋe Yakobo atir? Nen, en doŋ oridde ka laro jamina kiryo kulu. Okwoŋo buyo dit anywillina, doki nen, in bene dok otyeko buyo gumma woko.” Dok omedde ki waco lok ni, “In nene pe igwoko gum pira ce?”
Acakki 27:37 Icaka ogamo dog Ecau ni, “Nen, doŋ atyeko keto en me bedo rwodi otum, ki omege ducu atyeko miyogi me bedo luticce; amiye wa kal ki koŋo vino ducu gubed me pito en. Gin aŋo ma dok abimiyi ba, latinna?”
Acakki 27:38 Ecau dok owaco bot wonne ni, “Onoŋo itye ki gum acel keken bo, wora? Lamma gum, lamma gom mo bene do, aya abana.” Ecau otiŋo wiye malo ka koko.
Acakki 27:39 Wonne Icaka ocako gamo lokke ni, “Nen, ibibedo bor ki lobo ma ceko cam mapek, dok ibibedo bor ki toyo ma luk a ki malo i polo.
Acakki 27:40 Ibikwo meri ki lak pala lucwanni, ibibedo latic pa omeru; ento i kare ma ibijemo i kome, ci ibituro rii okol ma oriyo i ŋutini.” Icaka ocwalo Yakobo i Karan
Acakki 27:41 Ecau ocako kwero ominne pi gum ma wonne olamo i kome-ni. Ecau opiro lok i cwinye ni, “Kare me to pa wora doŋ onyiko cok; en aye abineko iye omera Yakobo bene.”
Acakki 27:42 Ento ka gitito ki Labeka lok pa latin kayone Ecau, en ocwalo dano, olwoŋo Yakobo wode matidine, owacce ni, “Nen, omeru Ecau obedo ma cwinye yom kun oyubbe me neki.
Acakki 27:43 Mumiyo in iwor doga, latinna; a malo, ilwi, iriŋ woko bot omera Laban i Karan.
Acakki 27:44 Koŋ icibed kunnu, nio waŋ ma kiniga pa omeru opye;
Acakki 27:45 wek wiye koŋ owil i gin ma yam itimo i keme-ni; ka doŋ abicwalo dano ka omi ki kunnu. Piŋo wun aryo ducu myero wurweny woko ki i waŋa lawaŋacel?”
Acakki 27:46 Ka Labeka dok owaco bot Icaka ni, “An doŋ kwona ool woko ki kit kwo pa mon Kit. Ka dok Yakobo bene binyomo anyira Kit ma rom ki mon ma gitye i lobo-ni, ci doŋ kwona konyo aŋo?”
Acakki 28:1 Ka Icaka olwoŋo Yakobo, ci olamme gum, ka ocike ni, “In doŋ pe inyom dako mo ki i kin anyira me Kanaan.
Acakki 28:2 Ber ia, icit Paddan-aram i ot pa kwaru Becweri ma won meni; en aye inyom iye nya pa Laban ma omin meni kikome.
Acakki 28:3 Lubaŋa Matweroducu omiyi gum, omiyi inya mapol, wek ibed lwak rok mapol.
Acakki 28:4 Dok omi gum pa Abraim opot i komi, ki i kom likwayi, wek icam lobo ma ibedo iye-ni macalo welo, ma yam Lubaŋa omiyo ki Abraim!”
Acakki 28:5 Kit meno Icaka ocwalo Yakobo, ocito i Paddan-aram bot Laban, wod pa Becweri me Aram, ma omin Labeka ma min Yakobo ki Ecau. Ecau dok onyomo dako mukene
Acakki 28:6 Ecau oneno ni Icaka doŋ otyeko lamo gum i kom Yakobo, ka dok ocwale wa i Paddan-aram wek onyom dako ki kunnu, dok i kare ma olamme gum ocike ni, “In pe inyom nyako mo ki i kin Lukanaan,”
Acakki 28:7 dok Yakobo bene oworo dog wonne ki minne, ci ocito i Paddan-aram.
Acakki 28:8 Ka Ecau oneno ni kit pa anyira Kanaan pe yomo cwiny wonne Icaka,
Acakki 28:9 ci ocito bot jo Icmael, onyomo iye dako, omedo i kom mere ma con ca. Onyomo Makalat ma nya pa Icmael wod pa Abraim, ma lamiŋ Nebayot. Lek obino i wi Yakobo i Betel
Acakki 28:10 Yakobo oa ki, Beer-ceba, ci odok tuŋ Karan.
Acakki 28:11 Ka oo i kabedo mo, obuto kenyo i dyewor meno, pien onoŋo ceŋ doŋ opoto woko. Ka otiŋo got acel mo ki i kin wadi, opyelo piny, oteno ki wiye, ci onino woko i kabedo meno.
Acakki 28:12 Lek obino i wiye, oneno rwom ma gijeŋo tere ocuŋ piny i ŋom, kun wiye gijeŋo oo wa i polo; ka oneno lumalaika pa Lubaŋa kun gilor piny, ka dok giito gidok malo.
Acakki 28:13 Oneno Rwot ocuŋ tuŋ ka wiye malo, kun waco ni, “An a Rwot, Lubaŋa pa kwaru Abraim, ki Lubaŋa pa Icaka; abimiyi lobo ma ibuto iye-ni, abimiyo boti ki bot likwayi;
Acakki 28:14 dok likwayi gibibedo ma rom ki apwa me lobo, dok wubimedde wuromo yo tuŋ potoceŋ ki tuŋ wokceŋ, ki yo tuŋ acam ki tuŋ acuc bene; dok i kom in ki i kom likwayi en aye kaka ducu ma wi lobo bilimo iye gumgi.
Acakki 28:15 Nen, an atye kwedi, abigwoki ka ma ibiwoto iye ducu, dok abidwoki cen wa i lobo man; pe abiweki ata nio waŋ ma acobo gin ma atyeko i okone boti-ni.”
Acakki 28:16 Ka Yakobo oco woko ki i waŋ nino, ci owacci, “Rwot tye i kabedo-ni ada; onoŋo an kara pe aŋeyo.”
Acakki 28:17 Ci lworo ocako make, kun wacci, “Kabedo man kara lik kuman! Man ot pa Lubaŋa kikome, man aye dog gaŋ me polo.”
Acakki 28:18 Yakobo oa malo odiko con, otino got ma oteno ki wiye-ni, ci ocibo wek obed wir, ka oonyo moo i wiye.
Acakki 28:19 Ocako nyiŋ kabedo meno ni Betel ; ento nia wa con onoŋo nyiŋ kabedo meno gilwoŋo ni Luj.
Acakki 28:20 Yakobo ocako kwoŋo kwoŋ kun waco ni, “Ka Lubaŋa bibedo kweda, kun gwoka i yo man ma awoto iye-ni, ka dok bimiya kwon me acama, ki boŋŋi me aruka,
Acakki 28:21 ka ce abidwogo wa i ot pa wora ki kuc, ci Rwot doŋ bibedo Lubaŋana,
Acakki 28:22 ki got man bene, ma acibo me bedo wir, bidoko ot pa Lubaŋa: ki gin ducu ma ibimina, an bene abimini dul acel me aparre.”
Acakki 29:1 Yakobo dok omedde ki wotte, ka oo i lobo pa jo ma tuŋ wokceŋ.
Acakki 29:2 Ka obedo ka neno piny, ci oneno waŋ pii i dye bar, lwak romi gubuto piny dul adek ma gicok i ŋet waŋ pii; pien romi gimato pii i waŋ it meno. Got ma giumo ki doge bene dwoŋ:
Acakki 29:3 ka romi ducu doŋ gugurre, gucokke kunnu, ka lukwat gitorre, giloro got woko cen ki i dog waŋ pii, ka gimiyo romi gimato, ka dok giloro got, gidwoko cen, giumo ki dog waŋ pii kakare.
Acakki 29:4 Yakobo openyogi ni, “Utmega, wun wua ki kwene?” Gugamo ni, “Wan waa ki i Karan.”
Acakki 29:5 Owaco botgi ni, “Wun mono wuŋeyo Laban wod pa Nakor?” Gugamo ni, “Waŋeyo en.”
Acakki 29:6 Owaco botgi ni, “En tye maber kono?” Gugamo ni, “En tye maber gire. Nen, nyare Lakeri ka bino ki romigi ca!”
Acakki 29:7 En ogamo ni, “Nen, tipo peya olokke do, man peya kare me guro lim kacel; ber wumi pii ki romi, ci dok wuciti, wukwagi aye.”
Acakki 29:8 Ento gin gutitte ni, “Wan pe watwero miyogi, waŋ ma lim ducu gucokke, gugurre kacel, ka doŋ gicwalo got woko cen ki i dog waŋ pii, ka doŋ wamiyoromi pii.”
Acakki 29:9 Ka onoŋo en tye ka lok kwedgi, ci Lakeri ocoro ki romi pa wonne, ma onoŋo kwayogi.
Acakki 29:10 Ka Yakobo oneno Lakeri nya pa Laban, nya pa omin minne, ki romi pa nerone Laban, Yakobo okato ci ocwalo got woko cen ki i dog waŋ pii, ka ocako mi yo romi pa nerone Laban gumato pii.
Acakki 29:11 Ci Yakobo onoto lem Lakeri, kun kok matek.
Acakki 29:12 Yakobo otito ki Lakeri ni, en e wat pa wonne kikome, en e wod pa Labeka; ci en oriŋo, ocito otito ki wonne.
Acakki 29:13 Ka Laban owinyo lok kom Yakobo wod pa laminne, ci oriŋo ocito ka ŋolo wiye; okwako kore, onoto leme bene, ka ocako tere wa i ode. Yakobo oyeko lok magi ducu kikore bot Laban,
Acakki 29:14 ka Laban owacce ni, “In ada i cogona dok i riŋo koma bene!” Ci obedo kwede dwe acel.
Acakki 29:15 Laban ocako waco bot Yakobo ni, “Pien in i watta, doŋ ibitina tic nono bo? Ber ititta, imito aculli gin aŋo?”
Acakki 29:16 Onoŋo Laban tye ki anyirane aryo; nyiŋ nyare maditte Lea, ki nyiŋ matidine Lakeri.
Acakki 29:17 Lea onoŋo wane kiŋiŋic, ento Lakeri nen mwonya muliŋŋe.
Acakki 29:18 Yakobo onoŋo maro Lakeri: ci owacci, “Abitini tic mwaka abiro pi Lakeri, nyari matidi-ni.”
Acakki 29:19 Laban ogamo ni, “Onoŋo bedo ber ka amiyo en boti, kato ma kono amiyo bot dano mukene; bed bota.”
Acakki 29:20 Yakobo otiyo pi Lakeri mwaka abiro; kare meno obedo macalo nino manok mo ki bot Yakobo, pien onoŋo iye omaro Lakeri mada.
Acakki 29:21 Yakobo openyo Laban ni, “Doŋ imiya dakona wek abed kwede, pien kare doŋ oromo.”
Acakki 29:22 Laban otedo karama ci olwoŋo iye dano ducu ma gitye i kabedo meno.
Acakki 29:23 Ci okelo nyare Lea bot Yakobo otyeno, ocako bedo kwede.
Acakki 29:24 Laban omiyo aŋecane Jilpa bot nyare Lea wek okonye.
Acakki 29:25 Ka odiko ma piny oru, Yakobo oneno kara gimiye Lea. Yakobo owaco ki Laban ni, “Itima kuman piŋo? Onoŋo pe abedo ka tic boti pi Lakeri? Ibwola kuman piŋo?”
Acakki 29:26 Laban ogamo ni, “Pe gitimo kuman i lobo tuwa kany, pe gimiyo nyako matidi aye kwoŋo ger ki maditte.
Acakki 29:27 Koŋ ityek cabit pi man acel-li, ci dok wabimiyi giri mukene bene, ka ibitina tic mwaka abiro mukene.”
Acakki 29:28 Yakobo otimo kit meno; ocobo cabit pa Lea, ka Laban omiye nyare Lakeri me bedo dakone.
Acakki 29:29 Laban dok omiyo aŋecane Bila bot nyare Lakeri wek okonye.
Acakki 29:30 Yakobo ocako bedo ki Lakeri bene; cwinye omaro Lakeri makato Lea, dok omedde otiyo tic bot Laban mwaka mukene abiro. Litino ma ginywalo ki Yakobo
Acakki 29:31 Ka Rwot oneno ni gidag Lea, ci oyabo iye; ento Lakeri ocuŋ ma pe nywal.
Acakki 29:32 Lea ogamo ic, onywalo latin laco, ci ocako nyiŋe Reuben, kun waco ni, “Pien Rwot oneno aromana; koni olo doŋ cwara bimara.”
Acakki 29:33 Dok ogamo ic, ci onywalo latin laco, owacci, “Pien Rwot owinyo ni gidaga, omiyo dok omiya latin man bene”; ci ocako nyiŋe ni Cimeon.
Acakki 29:34 Lacen dok ogamo ic, onywalo latin laco, owacci, “Cwara doŋ bidwogo i koma, pien doŋ anywalle awobe adek kulu”; mumiyo gicako nyiŋ latin-nu Levi.
Acakki 29:35 Dok ogamo ic, onywalo latin laco, owacci, “Man aye kare ma abipako iye Rwot”; mumiyo ocako nyiŋ latin Juda; ci koŋ ocuŋ woko.
Acakki 30:1 Ka Lakeri oneno ni pe enywalo latin mo ki Yakobo, ci nyeko omake kom laminne. Ka owaco bot Yakobo ni, “Miya litino; ka pe, ci adene woko.”
Acakki 30:2 Kiniga omako Yakobo i kom Lakeri, kun wacce ni, “Iketa adoko Lubaŋa bo, ma en ogeŋi nywalli?”
Acakki 30:3 Lakeri ogamo ni, “Aŋecana Bila en do, doŋ ibed kwede, wek onywal latin mo ma kakara, wek an bene anoŋ litino mogo ki tuŋ bote.”
Acakki 30:4 Ci omiyo aŋecane obedo dakone, Yakobo ocako bedo kwede.
Acakki 30:5 Bila ogamo ic, onywalo latin laco ki Yakobo.
Acakki 30:6 Lakeri owaco ni, “Lubaŋa otyeko ŋolla kop, owinyo ki dwana bene, ci omiya gira latin laco”; omiyo ocako nyiŋe Dan.
Acakki 30:7 Bila aŋeca pa Lakeri dok ogamo ic, onywalo latin laco ki Yakobo me aryone.
Acakki 30:8 Lakeri dok owacci, “Ka me lweny doŋ alwenyo matek wan ki lamera, ci aloye”; mumiyo ocako nyiŋ latin Naputali.
Acakki 30:9 Ka Lea bene oneno ni doŋ ecuŋ woko, ma pe enywalo litino, ci otiŋo aŋecane Jilpa, omiyo ki Yakobo wek obed dakone.
Acakki 30:10 Aŋeca pa Lea bene onywalo latin laco ki Yakobo.
Acakki 30:11 Lea owacci, “Gum maber!” Mumiyo ocako nyiŋe Gad.
Acakki 30:12 Jilpa aŋeca pa Lea dok onywalo latin laco ki Yakobo me aryone.
Acakki 30:13 Lea owacci, “An koma gum! Pien mon gibilwoŋa ni lagumkom”; mumiyo en ocako nyiŋ latin ni Acer.
Acakki 30:14 I kare me kayo ŋano, Reuben ocito i poto, ci onoŋo iye yat nyodo, ci okelogi wa bot minne Lea. Ka Lakeri olego Lea ni, “Alegi, imiya yat nyodo pa wodi mogo do.”
Acakki 30:15 Ento en ogamo ni, “In imayo cwara woko ki bota, itamo ni lokke tidi ce? Man dok imito ni ikwany yat nyodo pa woda woko bene?” Lakeri ogamo ni, “En tin obut kwedi dyewor ma ka yat nyodo pa wodi.”
Acakki 30:16 Ka Yakobo odwogo nia ki i tim otyeno, Lea okato ocito ka ŋolo wiye iyo, owacce ni, “Myero tin idony i oda; pien atyeko wilo in ki yat nyodo pa woda.” Ci ocito obuto ki Lea i dyewor meno.
Acakki 30:17 Lubaŋa owinyo lega pa Lea, ci ogamo ic, onywalo latin laco me abicce ki Yakobo.
Acakki 30:18 Lea owacci, “Lubaŋa doŋ oculo waŋ miyo aŋecana bot cwara”; mumiyo ocako nyiŋe Icakar.
Acakki 30:19 Lea dok ogamo, oyac, onywalo latin me abicelle ki Yakobo.
Acakki 30:20 Lea dok owacci, “Lubaŋa doŋ omiya mot me lim keny mabeco; cwara doŋ biketta deyo, pien doŋ atyeko nywalle litino co abicel kulu”; mumiyo ocako nyiŋe Jabulon.
Acakki 30:21 Lacen dok onywalo nyare, ci ocako nyiŋe Dina.
Acakki 30:22 Lubaŋa doŋ ocako po i kom Lakeri, dok owinyo legane bene, ka oyabo iye.
Acakki 30:23 Ci ogamo, onywalo latin laco, kun wacci, “Lubaŋa otyeko kwanyo lewic woko ki i koma”;
Acakki 30:24 ci ocako nyiŋe Yucepu, kun wacci, “Myero Rwot dok omedda latin laco mo acel!” Lok ma Yakobo oyubo ki Laban kom mucarane
Acakki 30:25 Ka Lakeri otyeko nywalo Yucepu, ci Yakobo owaco bot Laban ni, “Doŋ icwala wek adok paco i lobo tuwa.
Acakki 30:26 Miya monna ki litinona ma yam atiyo pigi boti-ni, wek doŋ aciti; in bene iŋeyo gin ma atiyo boti do.”
Acakki 30:27 Laban ogamo ni, “Ka iye, ci koŋ alokki gin mo; pien atyeto ci aniaŋ ni Rwot omiya gum pi in.
Acakki 30:28 Ber ititta gin ma imito amini me mucarani, ci abimini.”
Acakki 30:29 Yakobo owacce ni, “In kikomi iŋeyo kit ma atiyo ki ticci, ki kit ma agwoko kwede limmi.
Acakki 30:30 Pien yam ma peya abino onoŋo limmi nok mo, nen doŋ gumedde madwoŋ mukato; Rwot obedo ka mini gum ka ma adok iye ducu. Ento an abinoŋo lim ma tuŋ bota awene?”
Acakki 30:31 En ogamo ni, “Gin aŋo ma abimini?” Yakobo ogamo ni, “In pe ibimiya gin mo wacel. Ka ibiye, tima gin macalo man, an abimedde ka kwayo limmi, ki gwokogi bene.
Acakki 30:32 Wek tin acit awot i kin limmi ducu, wek ayer ki i kingi romi ma gubedo aciri aciri ki ma abacabac, ki litino romi macol ducu, kacel ki dyegi ma gubedo abacabac ki ma aciri aciri; meno gin aye gibibedo mucarana.
Acakki 30:33 Kit meno leŋ cwinya binen lacen, ka ibibino ka ŋiyo kom mucarana. Ka ibinoŋ o dyegi ma komgi pe aciri aciri ki abacabac, ki litino romi ma pe gicol gitye i kin mega, meno gibikwano ni ma gikwalo.”
Acakki 30:34 Ci Laban ogamo ni, “Ber, wek obed kit ma iwaco-ni.”
Acakki 30:35 Ento i nino meno Laban okoyo nyogi dyegi ma gubedo kitana kitana, ki ma abacabac, ki megi dyegi ma gubedo aciri aciri ki abacabac, ma kitartar ducu, ki litino romi ducu macol, oketo i cin awobene.
Acakki 30:36 Opoko kingi woko ki Yakobo ma borre romo wot me nino adek kulu; Yakobo odoŋ ka kwayo lim pa Laban mudoŋŋe.
Acakki 30:37 Yakobo ocako jako jaŋ pobo madyak ki yaa ki ogali, ci oŋweko pokgi, wek kom kedi onen ŋwalaŋwala.
Acakki 30:38 Oketo kedi ma oŋweko komgi, opyelogi i nyim romi i weer pii, ka ma gionyo iye pii, ka ma lim cito iye ka mato pii, pien nyogine giyito megine ka gibino ka mato pii.
Acakki 30:39 Ka giyitogi i nyim kedi, omiyo ginywalo litino ma akolakol, ki ma aciri aciri ki ma abacabac.
Acakki 30:40 Yakobo dok opoko litino romi pat, oloko waŋ lim ka neno gin ma akolakol ki lwak lim pa Laban macolle ducu, ka opoko dul limme pat kun pe dok ribogi ki pa Laban.
Acakki 30:41 I kare ma nyogi yito megine matego, ci Yakobo pyelo kedi i weer pii i nyim romi, wek oyitte i nyim kedi,
Acakki 30:42 ento ka megine magorogoro aye giyitogi, en pe pyelo kedi i nyimgi; pienno lim magoro ducu pa Laban, mategone ducu pa Yakobo.
Acakki 30:43 Kit meno laco meno odoko lalonyo madwoŋ, ma tye ki lwak lim, ki lwak aŋeca ki lwak opiine, ki lwak kinaga ki kana.
Acakki 31:1 Yakobo obedo ka winyo kun awo be pa Laban giwaco ni, “Yakobo doŋ otero lim pa wonwa woko ducu, olimo lonyo nia ki i kom lim pa wonwa.”
Acakki 31:2 Yakobo oneno ni waŋ Laban oballe woko i kome, pe dok nene maber kit macon.
Acakki 31:3 Rwot owaco bot Yakobo ni, “Doŋ idok i lobo pa kwarowu bot lutuwu, an abibedo kwedi.”
Acakki 31:4 Yakobo olwoŋo Lakeri ki Lea i bar olet ka ma limme tye iye,
Acakki 31:5 ci owaco botgi ni, “An aneno waŋ wonwu ocido woko i koma, pe doŋ nena maber kit macon. Ento Lubaŋa pa wora yam tye kweda.
Acakki 31:6 Wun wuŋeyo ni atyeko tic bot wonwu ki tekka ducu;
Acakki 31:7 ci en obedo ka bwola, kun loko mucarana atata tyen apar kulu, ento Lubaŋa pe oye en otimo gin mo marac i koma.
Acakki 31:8 Ka owaco ni, ‘Lim ma abacabac bibedo meri me mucarani,’ ci lim ducu ginywal mubedo abacabac keken. Ka dok oloko doge ni, ‘Lim ma gibedo akolakol gin aye bibedo meri me mucarani,’ ci lim ducu dok ginywal akolakol.
Acakki 31:9 Meno aye kit ma Lubaŋa okwanyo kwede lim pa wonwu ci omiyogi bota.
Acakki 31:10 “I kare ma megine giyitogi, atiŋo waŋa malo ki i waŋ lek, ci aneno nyogi ma gitigo megine komgi obedo akolakol ki abacabac ki opukopuk.
Acakki 31:11 Lamalaika pa Lubaŋa owacca i waŋ lek ni,. ‘Yakobo’, an agamo ni, ‘An a ene!’
Acakki 31:12 Ci owacca ni, ‘Tiŋ waŋi malo wek inen, nyogi ducu ma gitigo megine-ni gubedo akolakol ki abacabac ki opukopuk; pien atyeko neno kit ma Laban timi kwede.
Acakki 31:13 An Lubaŋa me Betel, ka ma yam iwiro iye wir ki moo, ka ikwoŋo iye kwoŋ bota-ni. Doŋ ia malo, icit woko cen ki i lobe-ni, idok i lobo ma ginywali iye ca.’ “
Acakki 31:14 Lakeri ki Lea gugamo ni, “Tye dok dul lim mo nyo ginaleya mo ma dok odoŋ piwa i ot pa wonwa?
Acakki 31:15 Pe doŋ en nenowa macalo lurok ata? Doŋ otyeko catowa woko, tye ka camo bene lim ma gimiyo piwa woko.
Acakki 31:16 Lim ducu ma doŋ Lubaŋa otyeko kwanyo ki bot wonwa doŋ mewa ki pa litinowa; doŋ gin ducu ma Lubaŋa owacci aye itim.”
Acakki 31:17 Yakobo oa, oketo awobene ki monne i wi kinaga,
Acakki 31:18 oleko limme ducu, ma yam olimo i Paddan-aram; ci ocako wot me dok i lobo Kanaan bot Icaka.
Acakki 31:19 Laban onoŋo ocito ka ŋolo yer kom romine, ci Lakeri okwalo cal lubaŋa ki i ot pa, wonne.
Acakki 31:20 Yakobo obwolo Laban La-aram, pe otitte pi wotte.
Acakki 31:21 Olwi ki lwak lim ducu ma yam tye kwede, ka ocako wot, oŋolo kulu Euprate, ci okemo lobo godi me Gilead. Laban olubo kor Yakobo
Acakki 31:22 Ka nino okato adek kulu, ci gitito bot Laban ni, “Yakobo doŋ otyeko lwi, ocito woko.”
Acakki 31:23 En ogwarre ki lutugi, gutwarre, gulubo kore; ka guwoto nino abiro, ci gudiŋo kore cokcok i kin godi me Gilead.
Acakki 31:24 Ento Lubaŋa obino bot Laban La-aram i waŋ lek, kun wacce ni, “Gwokke, pe icilok lok mo maber nyo marac bot Yakobo.”
Acakki 31:25 Laban omako Yakobo iyo. Onoŋo doŋ otyeko gony woko i lobo godi, ci Laban ki lutugi gugony i lobo godi meno me Gilead.
Acakki 31:26 Laban ocako lok ki Yakobo ni, “Itimo kuman piŋo, ma ibwola kit man, doŋ itiŋo anyirana, ilwi kwedgi, macalo iyakogi ayaka ki pala lucwan-ni?
Acakki 31:27 Piŋo ilwi woko alwiya i muŋ ali, kun iumo waŋa ma pe ititta gin mo, ma kono nene aciki ki yomcwiny ki wer ki ajaa ki opuk?
Acakki 31:28 Piŋo pe iweko aciko litinona kun anoto lem anyirana? Man itimo gin me caro a tika.
Acakki 31:29 Onoŋo atwero timi marac; ento Lubaŋa pa woru oloko kweda tin i dyewor, ocika ni ‘Gwokke pe icilok lok mo maber nyo marac bot Yakobo.’
Acakki 31:30 Man doŋ ia icako wot woko, pien pi ot pa woru odoko mitti mada; ento dok ikwalo ki cal lubaŋana me ŋo kono?”
Acakki 31:31 Yakobo ogamo dog Laban ni, “Onoŋo abedo ki lworo, abedo ka tamo ni gwok nyo ibimayo anyirani woko ki bota.
Acakki 31:32 Ka ibinoŋo cal lubaŋani bot ŋatti mo kany, ŋat meno pe bikwo. Cim koni jamini ma inoŋo tye bota kany i nyim utmegiwa ci ikwany idok giri kwede.” Onoŋo Yakobo pe oŋeyo ni Lakeri aye ma okwalogi.
Acakki 31:33 Kit meno Laban ocako donyo i kemapa Yakobo, ki i kema pa Lea, ki i kema pa mon aŋeca aryo-nu ducu, ci pe omedo ki noŋogi; ka okato woko ki i kema pa Lea, dok odonyo i kema pa Lakeri.
Acakki 31:34 I kare meno onoŋo Lakeri otiŋo lubaŋa-nu, ci orwakogi i kom me bedo i wi kinaga; ci obedo i wigi. Laban oŋiyo jami ma i kema ducu, pe omedo ki noŋogi.
Acakki 31:35 Lakeri owaco bot wonne ni, “Laditta, pe kiniga omaki i koma ka ineno ni pe atwero a malo i nyimi, pien atye ki kit pa wan mon.” Kit meno Laban oyenyo cal lubaŋane kwe, pe omedo ki noŋogi.
Acakki 31:36 Kiniga omako Yakobo, ocako da ki Laban, kun waco bot Laban ni, “Balla doŋ tye kwene kaa? Atimo bal aŋo, mumiyo ilubo kora twatwal-li?
Acakki 31:37 Kadi bed iyenyo i kin jamina ducu, kit gin aŋo ma inoŋo i kom jami ducu ma oa i odi? Kel iket kany i nyim utmegini ki utmegina, wek guŋol kop i kin wan aryo-ni.
Acakki 31:38 An abedo kwedi mwaka pyeraryo; pe i megi romini ki megi dyegini mo opoto, pe bene acamo nyok romoni mo.
Acakki 31:39 Lim ma ŋuu aye omwodo pe akelo riŋone boti, an aye aculo gira; lim ma gikwalo i dyeceŋ ki i dyewor ipenyo bota.
Acakki 31:40 Yam abedo kit meno, kun ceŋ waŋa dyeceŋ, koyo neka dyewor, pe aketo nino mo i waŋa.
Acakki 31:41 I lwak mwaka pyeraryo ma abedo kwedi i odi-ni, atiyo boti mwaka apar wiye aŋwen pi anyirani aryo-ni, ki mwaka abicel pi limmi, ibedo ka loko mucarana tyen apar kulu.
Acakki 31:42 Ka ce Lubaŋa pa wora, Lubaŋa pa Abraim ma Icaka bene lworo, pe obedo tuŋ bota, kono tin icwala adok tuwa ki ciŋa noŋo adada. Lubaŋa oneno twon aromana, ki tic ma atiyo ki ciŋa ci tin dyewor bene ojuki.” Yakobo ki Laban gucikke
Acakki 31:43 Laban ogamo kun dok iye bot Yakobo ni, “Anyira man gin anyirana, ki litino bene gin litinona, lim bene gin limma, ki gin ma ineno-ni gin ducu limma. Ento abitimo gin aŋo tin i kom anyirana-ni, nyo i kom litinogi ma gunywalo?
Acakki 31:44 Doŋ ibin wek waket gicikke i kin in ki an, me bedo caden i kin in ki an.”
Acakki 31:45 Ci Yakobo otino got ocibo wek obed wir.
Acakki 31:46 Ka Yakobo owaco bot utmegine ni, “Wucok got”, ci gucoko got, guguro kacel, ka gucamo cam i ŋet odur got meno.
Acakki 31:47 Laban ocako nyiŋ kabedo meno ni Jegarcaduta; ento Yakobo ocako nyiŋe ni Galeed.
Acakki 31:48 Laban owacci, “Odur man en aye caden i kin in ki an tin.” Mumiyo ocako nyiŋe Galeed.
Acakki 31:49 Ocako nyiŋ wir meno ni Mijpa, pien owacci, “Rwot ogwok kin an ki in, ka kinwa doŋ bipokke woko.
Acakki 31:50 Ka ibiketo giŋi marac i kom anyirana, nyo ka dok ibinyomo mon mukene, idodogi i kom anyirana, kadi ŋatti mo pe tye kwedwa, ber ipo ni Lubaŋa en aye caden i kin in ki an.”
Acakki 31:51 Ci Laban dok owaco bot Yakobo ni, “Nen odur man, ki wir ma atyeko cibo i kin in ki an.
Acakki 31:52 Odur man aye caden, ki wir bene en caden, an pe abikato ka ŋet odur man pi cito boti, in bene pe ibikato ka ŋet odur man ki wir man pi cito bota, ni pi tim marac.
Acakki 31:53 Lubaŋa pa Abraim, Lubaŋa pa Nakor, Lubaŋa pa wongi, obed laŋolkop i kinwa.” Kit meno Yakobo okwoŋo kwoŋ ki nyiŋ Lubaŋa ma wonne Icaka lworo.
Acakki 31:54 Yakobo otyero gitum i wi got, kun olwoŋo iye utmegine ducu ka camo cam kwede, ci gucamo gubuto kunnu i wi got.
Acakki 31:55 Ka piny oru odiko con, Laban oa, onoto lem likwaye ki lem anyirane, olamo gum i komgi, ci opokke kwedgi odok i gaŋŋe.
Acakki 32:1 Yakobo omedde ki wotte ci lumalaika pa Rwot guromo kwede.
Acakki 32:2 Ka Yakobo onenogi, owacci, “Man mony pa Lubaŋa!” Mumiyo olwoŋo nyiŋ kabedo-nu ni Makanaim .
Acakki 32:3 Yakobo ocwalo lukwena bot ominne Ecau ma tye i lobo Ceir, i lobo pa jo Edom.
Acakki 32:4 Opwonyogi ni, “Wubiwaco bot laditta Ecau kit man: Laticci Yakobo owacci, ‘Doŋ atyeko bedo bot Laban abedo nio wa i kare-ni.
Acakki 32:5 Atye ki twoni ki lwak kana, ki lwak lim, ki lwak opii ki lwak aŋeca; acwalo kwena boti laditta wek anoŋ pwoc mo ki tuŋ boti.’ ”
Acakki 32:6 Ka lukwena gudwogo bot Yakobo, guwacce ni, “Wao bot omeru Ecau, en obebino ka jolo wii i yo, kacel ki jo miya aŋwen.”
Acakki 32:7 Lworo omako Yakobo matek kome bene oryaŋŋe woko; ci opoko kin jo ma onoŋo gitye kwede, ki dyegi ki dyaŋi, ki kinaga, dul aryo,
Acakki 32:8 kun tamo ni “Ka Ecau obino olwenyo i kom dul man acel-li otyeko woko, ci dul acel mudoŋ ca bibwot.”
Acakki 32:9 Yakobo olego ni, “Ai Lubaŋa pa kwara Abraim, Lubaŋa pa wora Icaka, ai Rwot in ma yam iwacca ni, ‘Doŋ idok tuwu bot kakawu, an abitimi maber,’
Acakki 32:10 an pe amyero kadi matidi mo ki mar meri ducu ma pe lokke, ki ada meri ducu ma inyuto i kom an laticci; pien con aŋolo kulu Jordan ma kun atye ki odoona keken, ci kombeddi doŋ apokke dul aryo kulu.
Acakki 32:11 Alegi ni ilara ki i ciŋ omera, lara ki i ciŋ Ecau; pien alwore, gwok nyo obebino ka nekowa ducu mon ki litinogi.
Acakki 32:12 Ento yam onoŋo iwaco ni, ‘Abitimi ber, abimiyo likwayi bedo macalo kweyo ma i dog nam, ma pe kwanne pi dwoŋŋe.’ ”
Acakki 32:13 En obuto kenyo i nino meno, okwanyo dul lim mogo ma yam tye kwede ocwalo bot ominne Ecau,
Acakki 32:14 megi dyegi miya aryo ki nyogi dyegi pyeraryo, megi romi miya aryo ki nyogi romi pyeraryo,
Acakki 32:15 megi kinaga ma ginyeto cakgi pyeradek ki litinogi, megi dyaŋi pyeraŋwen ki twoni apar, megi kana pyeraryo ki twoni kana apar.
Acakki 32:16 Otiŋo man ducu, omiyo i ciŋ luticce, kun gilekogi dul ki dul patpat. Ociko luticce ni, “Wun wukat i nyima, wek kinwu obed mabocoboco ka wutye ka lekogi.”
Acakki 32:17 Ociko latel yo ni, “Ka omera Ecau oromo kwedi, ce openyi ni, ‘Wun jo pa aŋa? Wucito kwene? Lim man ma i nyimwu-ni pa aŋa?’
Acakki 32:18 Ibiwacce ni, ‘Lim pa laticci Yakobo; gin aye mot ma ocwalo bot laditte Ecau; en bene pud odoŋ ceŋ i ŋewa.’ “
Acakki 32:19 Omedde ki pwonyo dano me aryo ki me adekke, ki gin ducu ma gileko lim, ocikogi ni, “Wubiloko lok ma romrom bot Ecau ka wuromo kwede,
Acakki 32:20 ka wubiwacce ni, ‘Dok bene laticci Yakobo aye odoŋ cen i ŋewa.’ ” Onoŋo otamo ni, “Wek akwe cwinye ki mot ma ocito anyim-mi, ci lacen olo abineno waŋe twal, dok en bene gwok doŋ bijola.”
Acakki 32:21 Kit meno mot okwoŋo nyime, kun en kikome obuto i gony i dyewor meno. Yakobo olwenyo i Peniel
Acakki 32:22 I dyewor meno en oa malo, ci okwanyo monne aryo, aŋecane aryo, kacel ki litinone apar wiye acel, owoto oŋolo kwedgi kulu Jabok i waŋ wat apara.
Acakki 32:23 Okwanyogi, omiyo guŋolo kulu, kacel ki lim ma en tye kwede ducu.
Acakki 32:24 Yakobo ka odoŋ kene, laco mo obino, ocako rette kwede nio wa kwarpiny.
Acakki 32:25 Ka laco meno oneno ni pe doŋ etwero loyo Yakobo, ci otwomo awaŋ-macce; ci em Yakobo otuk owil woko lacuŋo ma en rette kwede.
Acakki 32:26 Owacce ni, “Weka doŋ aciti, pien piny doŋ mito ru woko.” Ento Yakobo ogamo ni, “Pe abiweki, nio waŋ ma koŋ ilamma gum.”
Acakki 32:27 En ogamo ni, “Nyiŋi kono aŋa?” En owacci, “Yakobo.”
Acakki 32:28 Ci dok owacce ni, “Nia tin nyiŋi doŋ pe gibilwoŋo ni Yakobo, ento ni Icrael , pien ibedo ka lweny ki Lubaŋa, dok ki dano bene, ci imedo ki loyo.”
Acakki 32:29 Yakobo dok openye ni, “Alegi ni itucca nyiŋi do.” En owacce ni, “Ipenyo nyiŋa kono piŋo?” Omiye gum ka kenyo.
Acakki 32:30 Ci Yakobo ocako nyiŋ kabedo meno ni, Peniel, kun wacci, “Pien atyeko neno Lubaŋa waŋ ki waŋ, ento pud akwo gira aye.”
Acakki 32:31 Ceŋ otucce i Peniel kun doŋ woto ma komo akoma pi eme ma otuk owil wokoni.
Acakki 32:32 Omiyo wa i kare man Luicrael gikwero riŋo puc me bam ma tye i awaŋ-mac, pien Lubaŋa otwomo me Yakobo i ler awaŋ-mac.
Acakki 33:1 Ka Yakobo otiŋo waŋe malo, ci oneno ka Ecau bino, kacel ki jone miya aŋwen. Ocako poko litino i kin Lea ki Lakeri ki bot aŋecane aryo-ni.
Acakki 33:2 Ocwalo aŋeca ki litinogi anyim, ka dok Lea ki litinone, ka doŋ Lakeri ki Yucepu gucoko korgi ducu.
Acakki 33:3 En kikome obolle, ocito anyim, kun woto ryebbe piny tyen abiro nio ka oo kwede cok bot ominne.
Acakki 33:4 Ento Ecau otokke ki ŋwec, oriŋo ka mote, ci opoto okwako kore, ka omako ŋute, onoto leme, ci gucako koko.
Acakki 33:5 Ka dok Ecau otiŋo waŋe malo, ci oneno lwak mon ki litinogi, owacci, “Maca kono jo mene ma gibino-ni?” Yakobo ogamo ni, “Meno aye gin litino ma Lubaŋa omiyo ki laticci pi kicane.”
Acakki 33:6 Ka aŋeca gunyiko cok, kacel ki litinogi, ci guryebbe piny;
Acakki 33:7 Lea bene kit meno kacel ki litinone ka gunyiko cok ci guryebbe piny; me agikkine Yucepu ki Lakeri gunyiko cok, gin bene guryebbe piny.
Acakki 33:8 Ecau owacci, “Lwak man ma arwatte kwedgi ducu, te lokke aŋo?” Yakobo ogamo ni, “Wek anen maber-ber i nyim laditta.”
Acakki 33:9 Ento Ecau owacci, “An atye ki ma roma, omera; wek lim man ducu gubed meri.”
Acakki 33:10 Yakobo ogamo ni, “Aa, pe. Alegi ni, ka ineno an ayomo cwinyi, ci ber igam mot ma amiyi ki ciŋa-ni; pien ada, ka aneno waŋi, rom ki ma aneno waŋ Lubaŋa, pi kit cwiny maber ma ijola kwede-ni.
Acakki 33:11 Alegi igam mot ma amiyo gikelo boti-ni, pien Lubaŋa doŋ onyuto kicane i koma, dok bene atye ki mera ma roma.” Obedo ka ride ki lok meno, nio ka oye, ogamo motte.
Acakki 33:12 Lacen Ecau owacci, “Wek doŋ wanywaku yo kacel, kun atelo nyimi.”
Acakki 33:13 Ento Yakobo ogamo ni, “Laditta, iŋeyo ni litino pud peya guteggi, dok atye ka gwoko romi ki dyaŋi ma pud gidoto litinogi; ka wamiyogi wot malac, bibwoyogi woko, kadi bed pi nino acel, lim ducu gibito woko.
Acakki 33:14 Wek in laditta iwot, icit anyim i nyim laticci, kun an alubo kori motmot, muporo wot pa lim mutella yo, ki wot pa litino, nio ka abio boti i Ceir.”
Acakki 33:15 Ecau ogamo ni, “Wek awek boti jo mogo ma abino kwedgi-ni.” Ento en owacci, “Gimitte piŋo? Laditta, tima ber, wek doŋ obed kit meno.”
Acakki 33:16 Kumeno Ecau ocako wot i nino meno me dok i Ceir.
Acakki 33:17 Yakobo owoto odok mere tuŋ Cukot, ogero ode pire kene dok oguro dwol dyaŋine. Mumiyo nyiŋ kabedo meno gilwoŋo ni Cukot .
Acakki 33:18 Lacen Yakobo oo ki kuc i gaŋ me Cekem, ma tye i lobo Kanaan, kun oa ki i Paddan-aram; oguro kemane i nyim gaŋ.
Acakki 33:19 Dul-latin lobo ma oguro iye kema-ni, owilo ki bot litino pa Kamor, ma won Cekem, ki wellim ma romo miya acel.
Acakki 33:20 Ocano keno tyer kunnu, ci olwoŋo ni El-Eloe-Icrael .
Acakki 34:1 Dina nya pa Lea, ma onywalo ki Yakobo, ocito ka limo mon ma i lobo meno.
Acakki 34:2 Cekem wod pa Kamor ma Lakiv, laker me lobo meno, ka onene, ci omake tektek obuto kwede, omiye lewic.
Acakki 34:3 Cwinye omaro Dina nya pa Yakobo; omaro nyako, kun loko kwede mot mupye.
Acakki 34:4 Cekem oloko ki wonne Kamor ni, “Nyomma nyako man, obed dakona.”
Acakki 34:5 Yakobo owinyo ni otyeko ronyo nyare Dina; ento onoŋo awobene gitye ki limme i olet. Yakobo odiyo cwinye, oliŋ gire mot, nio ka gudwogo.
Acakki 34:6 Kamor won Cekem ocito bot Yakobo ka penyo keny.
Acakki 34:7 Ka awobe pa Yakobo guwinyo lok meno, gua ki i olet, gudwogo, ci gukeco, kiniga omakogi, pien otimo gin ma pe myero i Icrael, pi buta ki nya pa Yakobo, pien kit tim macalo meno pe myero otimme.
Acakki 34:8 Kamor oloko kwedgi kun waco ni, “Tipo kom woda doŋ omaro nyawu; alegowu, wuwek en onyom nyawu, obed dakone.
Acakki 34:9 Wek nyomme obed i kinwa kwedwu; wumi anyirawu botwa, wun bene wunyom anyirawa, wuter.
Acakki 34:10 Wun wubibedo kwedwa, wubibedo i lobo-ni macalo wumito; wubed iye wucat iye wilwu, wek wulim iye lim.”
Acakki 34:11 Cekem bene owaco kit meno bot won nyako ki omegine, ni, “Ber wujol kennya, abikelo botwu lim ducu ma wuŋolla.
Acakki 34:12 Wuŋolla wel lim kit ma wumito ducu ki me ayal, abikolo lim kit ma wubiwacca; ento wumiya anyom nyako-ni obed dakona.”
Acakki 34:13 Awobe pa Yakobo gugamo dog Cekem ki wonne Kamor kun gibwologi abwola, pien oronyo lamingi Dina.
Acakki 34:14 Guwaco botgi ni, “Pe watwero tiyo iye gin mo, ento miyo laminwa bot dano ma pe giliro, meno bikelo lewic i komwa.
Acakki 34:15 Tye yo acel keken; ka otimme, ci miyo waye, en ene: ka wudoko macalo wan, ka dano acel acel ma laco i kinwu olirre.
Acakki 34:16 Miyo wan doŋ wabimiyowu anyirawa, ki wan bene doŋ wabinyomo anyirawu; ci doŋ wabibedo i kinwu macalo wat acel.
Acakki 34:17 Ento ka pe wuwinyo lokwa, ka wukwero Lirre, ci wakwanyo nyawa, waa, wacito giwa.”
Acakki 34:18 Lokgi oyomo cwiny Kamor ki wode Cekem.
Acakki 34:19 Latin awobi orune ka timo woko cut, pien onoŋo cwinye yom i kom nya pa Yakobo. Onoŋo yam giwore makato jo ducu ma i ot pa wonne.
Acakki 34:20 Kit meno Kamor ki wode Cekem gucito i dog gaŋgi, ci guwaco bot jo me gaŋgi ni,
Acakki 34:21 “Jo man gimer kwedwa; waweku gin gubed i lobo, gucat wilgi iye; nen, lobo-ni tye malac ma romogi; wuwek wanyom anyiragi, wek wami gin bene gunyom anyirawa.
Acakki 34:22 Tye lok acel ma bimiyo giye bedo i kinwa, en aye bedo wat acel, ka laco acel acel i kinwa bilirre, kit macalo gin gilirre.
Acakki 34:23 Pe limgi, ki lonyogi ki lwak lee ma tye i ciŋgi ducu gibidoko limwa? Ber waye lokgi wek gubed kwedwa.”
Acakki 34:24 Ci jo ducu ma guwok ki i dog gaŋ guwinyo lok pa Kamor ki wode Cekem; co ducu ki acel acel gulirre, lwak ducu ma guwok ki i dog gaŋ meno.
Acakki 34:25 Ka nino okato adek, ma doŋ bur okwok, ci awobe pa Yakobo aryo, Cimeon ki Levi, omegi Dina, gukwanyo pala lucwan, gucito, guturo ki donyo i gaŋ ma pe wegine giŋeyo, ci guneko co woko ducu.
Acakki 34:26 Ka guneko Kamor ki wode Cekem ki pala lucwan, ci gukwanyo Dina woko ki i ot pa Cekem, gucito kwede.
Acakki 34:27 Awobe pa Yakobo gucorre i gaŋ pa luto, guyako iye jamigi pi ronyo lamingi.
Acakki 34:28 Guyako dyegigi ki dyaŋigi, ki lwak kana, ki jami ducu ma tye i gaŋ ki ma tye i potti bene.
Acakki 34:29 Guyako lwak lonyogi ducu, ki litinogi ducu ki mon megi, ki jami ma i odigi ducu, gutero matwal.
Acakki 34:30 Ci Yakobo owaco bot Cimeon ki Levi ni, “Wun wukelo ayela i koma, wumiyo nyiŋa odoko ŋwe lituny i kin wegi lobo-ni, Lukanaan ki Luperiji. An lwakka nok mo, ka ce gucokke kacel me lweny kweda, gibityeka woko liweŋ, an kacel ki oda ducu.”
Acakki 34:31 Ento gugamo ni, “Myero doŋ gubed ki laminwa macalo lakwele bo?”
Acakki 35:1 Lubaŋa owaco bot Yakobo ni, “A woko icit i Betel, wek ibed kunnu; dok ican keno tyer kunnu ka ma yam an anen iye boti i kare ma iriŋo ilwi woko ki bot omeru Ecau.”
Acakki 35:2 Omiyo Yakobo owaco bot jo ma i ode ki jo ducu ma gibedo bote ni, “Wubol lwak cal lubaŋa pa lurok ma wutye kwedgi i kinwu-ni, wulonnye kenwu, wulok ginarukawu;
Acakki 35:3 ka doŋ waayu, wacitu woko wa i Betel, wek acit acan keno tyer pi Lubaŋa ma yam ogamo doga i nino ma yam can odiŋani, ma obedo kweda i kabedo ducu ma awoto iye.”
Acakki 35:4 Gumiyo ki Yakobo cal ducu, ki agit ma noŋo tye i itgi bene; ci cal lubaŋa pa lurok ma gitye kwede Yakobo oyikogi piny i te yat kworo ma yam tye cok ki Cekem.
Acakki 35:5 Ka gitye ka wot, lworo ma oa ki bot Lubaŋa opoto i kom wegi gaŋi ma tye cok kwedgi, omiyo pe gulubo kor awobe pa Yakobo.
Acakki 35:6 Yakobo otiro i Luj ma en aye Betel, ma tye i lobo Kanaan, en kacel ki lwak dano ducu ma yam gitye kwede.
Acakki 35:7 Ocano keno tyer kunnu, olwoŋo nyiŋ kabedo meno ni El-betel pien onoŋo Lubaŋa yam onen iye bote i kare ma olwi oriŋo woko ki bot ominne.
Acakki 35:8 Debola lapidi pa Labeka oto woko, ci giyike i te yat kworo ma i ŋet Betel; mumiyo nyiŋ kabedo meno gilwoŋo ni Alon-bakut .
Acakki 35:9 Lubaŋa dok onyutte bot Yakobo i kare ma en oa ki i Paddan-aram, ci omiye gum.
Acakki 35:10 Lubaŋa owacce ni, “Nyiŋi Yakobo; pe dok gibilwoŋo nyiŋi ni Yakobo, ento nyiŋi doŋ bibedo Icrael.” Omiyo nyiŋe odoko Icrael.
Acakki 35:11 Lubaŋa dok owacce ni, “An Lubaŋa Matwero-ducu; nywal, inya; rok ki lwak rok mapol bia i komi, ki luker bene gibia ki i komi.
Acakki 35:12 Lobo ma yam amiyo ki Abraim ki Icaka abimiyo boti, ka dok abimiyo lobo bot likwayi ma gibilubi.”
Acakki 35:13 Lubaŋa ocako a ki i kabedo ka ma yam oloko iye kwede-ni odok malo.
Acakki 35:14 Ci Yakobo ocibo wii i kabedo ka ma oloko iye kwede-ni, ocibo iye wir got; oonyo gityer amata i keme, ka oliyo moo i kome.
Acakki 35:15 Yakobo ocako nyiŋ kabedo ma Lubaŋa oloko iye kwede-ni ni Betel.
Acakki 35:16 Gumedde ki wot nia ki i Betel: i kare ma pud Eprat kiborbor, mwoc Ogoyo Lakeri, ci nyodone obedo tek.
Acakki 35:17 Ka doŋ nyodone obedo tek, dako lacolo owacce ni, “Pe ilwor; tin doki ibinywalo latin laco mukene.”
Acakki 35:18 I kare ma en to ma cwinye cok ka tum, ocako nyiŋ latinne ni. Benoni; ento wonne ocako nyiŋe ni Benjamin.
Acakki 35:19 Lakeri oto woko kit meno, ci giyike i yo ma cito Eprat, ma en aye Beterekem.
Acakki 35:20 Yakobo ocibo wir got i wi lyel pa Lakeri; meno wir lyel pa Lakeri ma pud tye ocuŋ kunnu nio wa i kare man.
Acakki 35:21 Icrael omedde ki wotte, ogony i ŋe lubele me Eder ma wiye ocudo malo.
Acakki 35:22 I kare ma Icrael tye i lobo meno, ci wode Reuben otimo caro, obuto ki ci-wonne Bila ma aŋeca; ci wonne owinyo pire bene. Yakobo yam tye ki awobene apar wiye aryo.
Acakki 35:23 Litino awobe pa Lea gin aye Reuben, latin kayo pa Yakobo, Cimeon, Levi, Juda, Icakar ki Jabulon.
Acakki 35:24 Litino awobe pa Lakeri gin aye Yucepu ki Benjamin.
Acakki 35:25 Litino awobe pa Bila, aŋeca: pa Lakeri, gin aye Dan ki Naputali.
Acakki 35:26 Litino awobe pa Jilpa, aŋeca pa Lea, gin aye Gad ki Acer. Meno gin aye litino awobe pa Yakobo ma ginywalogi i Paddan-aram.
Acakki 35:27 Yakobo obino bot wonne Icaka i Mamre, i Kiriat-arba, en aye Kebron ka ma yam Abraim ki Icaka gubedo iye.
Acakki 35:28 Icaka yam ori wi lobo mwaka miya acel ki pyeraboro.
Acakki 35:29 Icaka oomo cwinye me agikkine, oto woko ci odok oto, lutugi, dano muteggi, ma doŋ oti; ci awobene Ecau ki Yakobo guyiko kome.
Acakki 36:1 Man-aye likwayo pa Ecau, en Edom.
Acakki 36:2 Ecau onyomo anyira Kanaan: Ada nya pa Elon Lakit, Okolibama nya pa Ana, wod pa Jibeon Lakiv,
Acakki 36:3 ki Bacemat nya pa Icmael, lamin Nebayot.
Acakki 36:4 Ada onywalo ki Ecau Erifaji; Bacemat onywalo Reuel;
Acakki 36:5 ki Okolibama onywalo Jeuc, Jalam ki Kora; meno aye litino awobe ma ginywalo ki Ecau i lobo Kanaan.
Acakki 36:6 Ecau otero monne ki litino awobene ki anyirane, ki lwak jo ducu ma en tye kwede, ki limme, lee mere ducu ki lonyone ducu ma olimogi ki i lobo Kanaan, odak kwedgi i lobo mukene kun opokke ki ominne Yakobo.
Acakki 36:7 Onoŋo gin ducu gitye ki lim madwoŋ, ma pe doŋ romogi bedo kacel: pien lobo ma onoŋo gibedo iye pe romo me kwayo limgi,
Acakki 36:8 Omiyo Ecau odak obedo i lobo godi me Ceir; Ecau en aye Edom.
Acakki 36:9 Likwayo pa Ecau won jo Edom ma i lobo godi me Ceir gin ene.
Acakki 36:10 Man aye nyiŋ litino awobe pa Ecau: Erifaji wod pa Ada ma, dako pa Ecau, ki Reuel wod pa Bacemat dako pa Ecau.
Acakki 36:11 Litino awobe pa Erifaji gin Teman Omar Jepo, Gatam ki Kenaj.
Acakki 36:12 Timna yam en dako pa Erifaji, wod pa Ecau, ma aŋeca; onywalo Amalek ki Erifaji. Man gin aye litino awobe pa Ada, dako pa Ecau.
Acakki 36:13 Man gin aye litino awobe pa Reuel: Nakat, Jera Cama ki Mija. Man aye litino awobe pa Bacemat dako pa Ecau.
Acakki 36:14 Man aye litino awobe pa Okolibama nya pa Ana wod pa Jibeon, dako pa Ecau; onywalo ki Ecau awobe magi: Jeuc, Jalam ki Kora.
Acakki 36:15 Magi aye litino awobe pa Ecau ma rwodi. Litino awobe pa Erifaji latin ka yo pa Ecau gin ene: rwot Teman rwot Omar, rwot Jepo, rwot Kenaj:
Acakki 36:16 rwot Kora, rwot Gatam rwot Amalek; magi aye rwodi pa Erifaji ma i lobo Edom; gin aye awobe pa Ada.
Acakki 36:17 Magi aye litino awobe pa Reuel wod pa Ecau: rwot Nakat, rwot Jera rwot Cama ki rwot Mija; meno aye rwodi pa Reuel ma i lobo Edom; gin aye litino awobe pa Bacemat, dako pa Ecau.
Acakki 36:18 Magi aye litino awobe pa Okilibama dako pa Ecau: rwot Jeuc rwot Jalam ki rwot Kora: meno gin aye rwodi ma Okolibama nya pa Ana, dako pa Ecau, onywalo.
Acakki 36:19 Gin aye litino awobe pa Ecau, en aye Edom; meno aye gin rwodigi.
Acakki 36:20 Magi aye awobe pa Ceir Lakori, ma gin wegi lobo-nu: Lotan, Cobal, Jibeon, Ana,
Acakki 36:21 Dicon, Ejer ki Dican; magi aye rwodi pa jo Kori, litino awobe pa Ceir ma i lobo Edom.
Acakki 36:22 Litino awobe pa Lotan gin aye Kori ki Eman; ki lamin Lotan en Timna.
Acakki 36:23 Magi aye litino awobe pa Cobal: Alvan, Manakat, Ebal, Cepo ki Onam.
Acakki 36:24 Magi aye litino awobe pa Jibeon: Aiya, ki Ana; en aye Ana ma yam onoŋo waŋ pii amuro ma tye i tim, i kare ma en tye ka kwayo lwak kana pa wonne Jibeon.
Acakki 36:25 Magi aye Litino pa Ana: Dicon ki Okolibama, nya pa Ana.
Acakki 36:26 Magi aye litino awobe pa Dicon: Kemdan, Eciban, Itran ki Keran.
Acakki 36:27 Magi aye litino awobe pa Ejer: Bilan, Jaavan ki Akan.
Acakki 36:28 Magi aye litino awobe pa Dican: Uj ki Aran.
Acakki 36:29 Magi aye rwodi pa jo Kori: rwot Lotan, rwot Cobal, rwot Jibeon, rwot Ana,
Acakki 36:30 rwot Dicon, rwot Ejer ki rwot Dican; meno aye rwodi pa jo Koti, kit ma calo kakagi tye kwede i lobo Ceir.
Acakki 36:31 Magi aye luker ma guloyo lobo Edom, ma onoŋo pud peya kabaka mo oloyo jo Icrael.
Acakki 36:32 Bela wod pa Beor onoŋo loyo Edom, nyiŋ gaŋ kalle gilwoŋo ni Dinkaba.
Acakki 36:33 Ka Bela oto, ci Jobab wod pa Jera me Bojra oleyo ka tyene.
Acakki 36:34 Ka Jobab oto, ci Kucam mua ki i lobo pa jo Teman oleyo ka tyene.
Acakki 36:35 Ka Kucam oto, ci Adad wod pa Bedad oleyo ka tyene. En con olwenyo, oloyo jo Midian ma gitye i lobo Moab; nyiŋ gaŋ kalle gilwoŋo Avit.
Acakki 36:36 Ka Adad oto ci Camla me Macireka oleyo ka tyene.
Acakki 36:37 Ka Camla oto, ci Caul me Rekobot ma tye i dog kulu Euprate oleyo ka tyene.
Acakki 36:38 Ka Caul oto, ci Baal-kanan wod pa Akbor oleyo ka tyene.
Acakki 36:39 Ka Baal-kanan wod pa Akbor oto, ci Kadar oleyo ka tyene; nyiŋ gaŋ kalle gilwoŋo Pau. Nyiŋ dakone Meketabel, nya pa Matred, nya pa Mejakab.
Acakki 36:40 Magi aye nyiŋ rwodi ma tuŋ bot Ecau, macalo doggolagi tye kwede, ki kabedogi, ma lubo nyiŋgi: rwot Timna, rwot Alva, rwot Jetet,
Acakki 36:41 rwot Okolibama rwot. Ela rwot Pinon,
Acakki 36:42 rwot Kenaj, rwot Teman, rwot Mibjar,
Acakki 36:43 rwot Magdiel ki rwot Iram; magi aye rwodi pa jo Edom, en aye Ecau, ma kwaro pa jo Edom, kit ma yam gibedo kwede i kabedogi, i lobo ma odoko megi.
Acakki 37:1 Yakobo obedo i lobo ma yam koŋ wonne obedo iye-ni, lobo me Kanaan.
Acakki 37:2 Man aye lok me tekwaro pa Yakobo. Ka Yucepu doŋ ditte oromo mwaka apar wiye abiro, onoŋo doŋ kwayo lim kacel ki omege; en obedo ki litino awobe pa Bila ki Jilpa, mon pa wonne; Yucepu okelo lok maraco i komgi bot wongi.
Acakki 37:3 Yakobo onoŋo maro Yucepu makato litinone ducu pien onoŋo en latin ma ginywalo ka wi tiyone; okwone kanyi mabor ma bade boco.
Acakki 37:4 Ento ka omegine guneno ni wongi maro en makato gin ducu, cwinygi ocako kwere woko, pe gitwero lok kwede maber.
Acakki 37:5 Ka Yucepu oleko lek, ci otito bot omegine, ci gumedde ameda ki kwere.
Acakki 37:6 En otito botgi ni, “Koŋ wuwiny kit lek ma aleko-ni:
Acakki 37:7 nen ba, i kare ma wabedo ka tweyo larita i poto, ci nen, laritana oa malo ocuŋ atir; ci laritawu gugurre, gurume dyere, ka giryebbe piny bot laritana.”
Acakki 37:8 Omegine gugamo ni, “In ada ibiloyowa? In aye doŋ ibiloyo wiwa?” Gumedde ki kwere doŋ marac pi lekke ki pi lokke.
Acakki 37:9 Dok oleko lek mukene, dok otito ki omegine aye, kun wacci, “Nenu ba, dok aleko lek mukene aye. Nen, ceŋ ki dwe ki lakalatwe apar wiye acel gubedo ka ryebbe piny i nyima.”
Acakki 37:10 Ka otito bot wonne ki bot omegine, wonne ocoke, ojuke matek, kun wacce ni, “Meno kit lek aŋo ma ileko kumene-ni? An ki meni ki omegini wabibino, ci wapoto waryebbe piny i nyimi ada?”
Acakki 37:11 Nyeko omako omegine i kome ento wonne okano lok meno i cwinye. Gicato Yucepu i Ejipt
Acakki 37:12 Ka omegine gucito ka kwayo lim pa wongi ma cok ki Cekem,
Acakki 37:13 ci Icrael owaco bot Yucepu ni, “Omegini pe gitye ka kwat i ŋet Cekem? Bin wek aori icit botgi.” En ogamo doge ni, “An a ene”.
Acakki 37:14 Ci owacce ni, “Koŋ, icinen ka omegini gitye maber, kacel ki lim bene, ka idwokka lok doki.” Ka ocwale nia ki i nota me Kebron, ci ocito wa i Cekem.
Acakki 37:15 Laco mo onoŋe ka woto juŋŋe atata i olet; laco meno openye ni, “In ibeyenyo aŋo?”
Acakki 37:16 En ogamo ni, “Abeyenyo omegina. Alegi ititta ka ma gitye iye ka kwayo limgi.”
Acakki 37:17 Laco meno owacce ni, “Doŋ gutyeko a woko, pien awinyo ka giwaco ni, ‘Wacitu wa i Dotan’” Yucepu ocako lubo kor omegine, ka onoŋogi i Dotan.
Acakki 37:18 Ka gunene ki ka mabor, ma onoŋo peya oo botgi cok, ci guyubo lok i kome me neke,
Acakki 37:19 kun giloko kekengi ni, “Lalek eno bino-nu.
Acakki 37:20 Wubin tin wa neke woko, wek wabole i bur mo kany; ci wabitito ni, ‘ŋuu mo aye omake, omwode woko’, wek wanen kit ma lekke-nu bicobbe kwede.”
Acakki 37:21 Reuben owinyo yub meno, ci olare ki i ciŋgi, kun wacci, “Pe wan aye waneke.”
Acakki 37:22 Reuben owacogi dok ni, “Pe giony remone mo; wubole woko i bur man ma tye i tim kany, ento pe wuket ciŋwu i kome.” Onoŋo en oyubbe me kwanye woko ki i ciŋgi pi dwoke bot wonne.
Acakki 37:23 Ka Yucepu oo bot omegine, ci gupoto i kome, gulunyo boŋo kanyine woko, kanyi mabor ma bade boco ma onoŋo oruko-ni;
Acakki 37:24 ci gumake, gutere gubole woko i bur. Bur meno onoŋo pii pe iye.
Acakki 37:25 Lacen gubedo piny ka cam; ka gutiŋo wangi, ci guneno lwak jo Icmael ma gua i Gilead, ki lwak kinaga ma gutiŋo yec odok, moo yat too ki murra, ma giwoto gicito kwede i Ejipt.
Acakki 37:26 Juda dok owaco ki omegine ni, “Konyo aŋo ka waneko ominwa dok wamuŋo tone woko?
Acakki 37:27 Wubin wek wacatu en bot jo Icmael, pe wan aye waneke ki ciŋwa, pien en ominwa, remowa kikome.” Ci omegine guworo doge.
Acakki 37:28 Jo Midian ma lucatwil gubino kenyo; ci guywayo Yucepu woko ki i bur, gucate woko bot jo Icmael, kun giwile ki cekel me ryal pyeraryo; ci gutero Yucepu wa i Ejipt.
Acakki 37:29 Ka Reuben odwogo i dog bur, ci oneno Yucepu doŋ pe i bur, ci cwinye ocwer ocako yeco boŋone woko.
Acakki 37:30 Ka odok cen bot omegine, owacogi ni “Awobi-ni doŋ pe do; man abidok kwene ba?”
Acakki 37:31 Ka gukwanyo kanyi pa Yucepu, ci guneko dyel, ka guluto kanyi i remo;
Acakki 37:32 ka gukelo kanyi mabor ma bade boco bot wongi, kun giwaco ni, “Wan wanoŋo man; koŋ iŋi, ka nyo kanyi pa wodi onyo pe.”
Acakki 37:33 Ka oŋiyo, ci owacci, “Man kanyi pa woda do; ŋuu doŋ omwode woko do; adada Yucepu doŋ ŋuu okido woko matitino do.”
Acakki 37:34 Yakobo bene cwinye ocwer, ocako yeco boŋone, ci otweyo boŋo cola i pyere, obedo ka koko wode pi kare malac.
Acakki 37:35 Awobene ducu ki anyirane gua malo gucito ka kweyo cwinye; okwero ni pe gikwe cwinye, kun wacci, “Aa pe, abilubo kor latinna i lyel ki koko.” Wonne obedo ka koke kit meno.
Acakki 37:36 Ci jo Midian gucato Yucepu woko i Ejipt bot Potipar, ladit tic pa Parao, ma loyo askari Lukur-piny.
Acakki 38:1 I kare meno Juda oa woko ki bot omegine, ocito odak bot laco mo ma i Adulam, ma nyiŋe Kira.
Acakki 38:2 Juda oneno nya pa Lakanaan mo ma nyiŋe Cua; ci onyomo, ka obedo kwede.
Acakki 38:3 Ci ogamo ic, onywalo latin laco, wonne ocako nyiŋe Er.
Acakki 38:4 Dako dok ogamo, onywalo latin laco, ocako nyiŋe Onan.
Acakki 38:5 Dok ogamo ic aye, onywalo latin laco, ocako nyiŋe Cela, Latin meno en onywalo i Kejib.
Acakki 38:6 Juda onyomo nyako ma nyiŋe Tamar ki wode Er ma latin kayone.
Acakki 38:7 Ento Er latin kayo pa Juda yam onoŋo dano marac i nyim Rwot, ci Rwot oneke woko.
Acakki 38:8 Ci Juda owaco bot Onan ni, “Dony i wi ci-omeru, ci ibed kwede macalo won ot, wek inywal kwede wi omeru.”
Acakki 38:9 Ento Onan oŋeyo ni litino pe bibedo mere; pi meno ka odonyo i wi ci-ominne, ci onyeto kodine piny, wek pe enywal kwede wi ominne.
Acakki 38:10 Gin ma otimo pe oyomo cwiny Rwot, ci oneke woko bene.
Acakki 38:11 Juda dok owaco bot ci-wode Tamar ni, “Koŋ doŋ ibed macalo daa-to i ot pa woru, nio waŋ ma woda Cela bidoŋo”, pien onoŋo lworo ni gwok bito woko, macalo omegine. Kit meno Tamar odok obedo i ot pa wonne.
Acakki 38:12 Ka kare okato, ci dako pa Juda ma nya pa Cua-ni oto woko. Ka cwiny Juda doŋ opye, ci ocito i Timna bor luŋol yer romine, onywako yo ki lareme Kira ma Laadulam.
Acakki 38:13 Ka gitito bot Tamar ni, “Kwaru okato obecito i Timna ka ŋolo yer rom ine”,
Acakki 38:14 ci olunyo boŋo cola me dalako woko, ka oumme ki kitambara, odwalo ki kome woko ducu, ka ocito obedo kwede i dogcel me Enaim, ma okemo yo me Timna; pien onoŋo oneno ni kadi bed Cela doŋ oteggi, ento peya gimiye ni olake.
Acakki 38:15 Ka Juda onene, ci otamo ni gwok dako lakwele mo, pien onoŋo en oumo waŋe woko ducu.
Acakki 38:16 Ka ocito bote ka ma obedo iye i ŋet yo, owacce ni, “Bin wek abed kwedi,” kun pe ŋeyo ni ci-wode. En ogamo ni, “Ibimiya gin aŋo kono, ka wek ibin ibed kweda?”
Acakki 38:17 En odok iye ni, “Abikwanyo latin dyel ki i kin dyegina, acwalli.” Dako-nu ogamo ni, “Ibijeŋo gin aŋo bota, ka doŋ ibicwalla?”
Acakki 38:18 Ogamo ni, “In imito ajeŋŋi gin aŋo?” En odok iye ni, “Agit meri, ki tolli, ki odooni ma tye i ciŋi-ni.” Ci otiŋo omiyogi ducu bote, ka odonyo obedo kwede, ci dako-nu oyac kwede.
Acakki 38:19 Dako oa okato ocito gire woko, olunyo boŋo kitambara ma oumme kwede-ni, ka doŋ oruko boŋo cola me dalako.
Acakki 38:20 Ka Juda ocwalo La-adulam ma lareme pi terre latin dyel, wek odwokke jami ma yam ojeŋo bot dako-nu, pe omedo ki noŋo kome.
Acakki 38:21 Obedo ka penyo jo ma i kabedo-nu ni, “Dako mo ma lakwele-ni tye kwene, ma onoŋo yam bedo i ŋet yo Enaim?” Guwacce ni, “Lakwele mo pe obedo kany.”
Acakki 38:22 Ka odok cen bot Juda, ci owacce ni, “Pe amedo ki noŋo dako-nu; ki jo ma i kabedo meno bene guwacci, ‘Lakwele mo pe yam obedo kunnu.’ “
Acakki 38:23 Juda ogamo ni, “Wek doŋ oter jami-nu obed mere, giwek nyerowa; nen, acwalo latin dyel man, ci noŋo kome aye oloyi.”
Acakki 38:24 Ka dwe adek okato, ci gitito ki Juda ni, “Ci-wodi Tamar obedo ka timme kwele kwele, ci doŋ oyac woko ki tim kwelene-ni.” Juda owacci, “Wukele woko, wek giwaŋe woko.”
Acakki 38:25 Ka gitye ka kele woko, ci en ocwalo lok bot kwarone, ni “Won jami man en aye ayac kwede.” Dok onwoyo aye ni, “Alegi ni iŋigi. Agit, ki tol ki odoo-nu jami pa aŋa kaa?”
Acakki 38:26 Juda oŋiyogi, ci otuco kun waco ni, “Dako man kite atir makata woko, pien pe amedo ki miyo en bot woda Cela.” Pe bene omedo ki bedo kwede.
Acakki 38:27 Ka kare me gonnyene oromo, ci onen ni litino rudi tye i iye.
Acakki 38:28 Ka mwoc doŋ ogoye, latin ocwalo ciŋe woko, ci lacolo otweyo uci makwar i ciŋe, kun wacci, “Man aye okwoŋo katti woko.”
Acakki 38:29 Ka doŋ oŋunyo ciŋe, odwoko cen, nen, ominne aye dok okatti woko, ci dako-nu owacci, “In doŋ ituro ki baro dye ic, ikatti woko niŋniŋ?” Mumiyo gicako nyiŋe Perej .
Acakki 38:30 Ka lacen ominne dok ginywalo kun uci makwar tye i ciŋe; ci gicako nyiŋe jera.
Acakki 39:1 Gitero Yucepu woko i Ejipt, ci Potipar ladit tic pa Parao, ma loyo askari lukurpiny, ma Laejipt, owilo en woko ki bot jo Icmael ma gutere kunnu-ni.
Acakki 39:2 Rwot yam tye ki Yucepu, ci odoko lakomegum; ocako bedo gire i ot pa laditte ma Laejipt;
Acakki 39:3 ci laditte bene oneno ni Rwot tye kwede, pien Rwot omiyo gin ducu ma en tiyo bedo maber.
Acakki 39:4 Cwiny Potipar obedo, yom i kom Yucepu, ci odoko laticce. Ocako kete obedo ladit ma loyo ode ki jamine ducu.
Acakki 39:5 Nia i kare meno ma okete obedo ladit ma loyo ode, ki lalo jamine ducu, Rwot ocako miyo gum obedo i ot pa Laejipt meno pi Yucepu; gum pa Rwot opoto i kom jami ma yam tyekwede ducu, ma i ot ki ma i poto-gu.
Acakki 39:6 Ci Potipar omiyo jami ducu i te loc pa Yucepu; pi bedo kwede omiyo doŋ pe paro gin mo, kono pi cam keken ma en camo-ni. Onoŋo Yucepu nen mabulobulo, dok mwonya matek.
Acakki 39:7 Lacen dako pa laditte cwinye ocako pyette i kom Yucepu, ci owacce ni, “Wabut kwedi.”
Acakki 39:8 Ento en okwero woko, ci owaco bot ci-laditte ni, “Nen ba, pi bedona kany omiyo laditta pe doŋ paro pi gin mo ma tye i ot-ti, dok otyeko keto gin ducu ma etye kwede i ciŋa.
Acakki 39:9 En pe doŋ tye ki dit makato an i ot man, pe tye gin mo ma dok okano ma peya omiyo i ciŋa, kono in keken, pien in i dakone. An dok acorre ka tiyo bal madit marac kuman niŋniŋ, kun atimo wa bal i kom Lubaŋa kulu?”
Acakki 39:10 Kadi bed dako meno obedo ka bito Yucepu jwijwi, pe omedo ki winyo lokke, pe oye buto kwede, kadi bedo kwede.
Acakki 39:11 Ento ka nino mo acel owec, ma, onoŋo laco mo pe i ot, ka Yucepu odonyo i ot ka tiyo ticce,
Acakki 39:12 ci dako-nu omake ki boŋone, kun wacci, “But kweda.” Ento Yucepu omwomme oweko boŋone i ciŋe, okato gire woko ki i ot.
Acakki 39:13 Ka dako-nu oneno en oweko boŋone i ciŋe, omwomme gire oka-to woko ki i ot,
Acakki 39:14 ci olwoŋo co ma gibedo i ode, ci otittigi ni, “Nenu, ladit-ti okelo Laibru-ni kany me nywarowa; obino bota i ot ni ebut kweda kulu, ci atokke adaŋŋe ki koko matek.
Acakki 39:15 Ka oneno ni atiŋo dwana malo kun agorre matek ki koko, ci otenyo ginarukane bota, ci omwomme oka-to woko ki i ot.”
Acakki 39:16 Ci opyelo boŋone ka ŋete nio ka won ot odwogo paco.
Acakki 39:17 Otitte kit lok acel-lu, kun waco ni, “Opii Laibru-ni ma ikelo i kinwa obino bota i ot ka nywara;
Acakki 39:18 ento ka atiŋo dwana oyotoyot kun adaŋŋe, ci oweko ginarukane bota, omwomme gire woko ki i ot.”
Acakki 39:19 Ka Potipar owinyo lok ma dakone olokke, ni, “Man en aye kit ma opiini otima kwede”, ci kiniga omake matek mada.
Acakki 39:20 Ocako mako Yucepu, oketo i mabuc, i kabedo ma gitweyo iye lumabuc pa kabaka, ci obedo i mabuc kunnu.
Acakki 39:21 Ento Rwot onoŋo tye ki Yucepu, ci onyutte mar mere ma pe lokke, ci omiyo en oyomo cwiny lagwok ot mabuc.
Acakki 39:22 Lagwok mabuc omiyo twer ki Yucepu me gwoko lumabuc ducu ma gitye i mabuc; gin ducu ma gitiyo kunnu, en aye loyo.
Acakki 39:23 Lagwok ot mabuc pe doŋ tamo pi gin mo ma oketo i ciŋ Yucepu, pien onoŋo Rwot tye kwede; gin ducu ma en tiyo, Rwot omiyo iye gum.
Acakki 40:1 Ka kare okato, latyer koŋo vino pa kabaka me Ejipt ki lated mugatine gubalo i nyime.
Acakki 40:2 Kiniga omako Parao i kom ludito ticce aryo-nu, ladit latyer koŋo vino ki ladit me tedo mugati,
Acakki 40:3 ci oketogi i ot pa ladit ma loyo askari lukur-piny po gwokogi, i ot mabuc ma Yucepu bene gitweye iye-ni.
Acakki 40:4 Ladit ma loyo askari lukur-piny oketogi i ciŋ Yucepu, en okurogi; ka gitweyogi i ot kol kare mo.
Acakki 40:5 Ci guleko lek i nino acel, latyer koŋo vino ki lated mugati pa kabaka me Ejipt, ma gitweyogi i ot mabuc; ŋat acel acel oleko gire lekke, kun lek acel acel tye ki tyen lokke.
Acakki 40:6 Ka Yucepu obino botgi odiko, ci onenogi kun gitye ki cwercwiny.
Acakki 40:7 Ci openyo ludito tic aryo pa Parao ma gitye kwede i ot kol i ot pa laditte, ni, “Tin waŋwu oballe woko piŋo?”
Acakki 40:8 Gugamo ni, “Tin waleko lek, ci pe tye dano mo ma gonyowa te lekke.” Yucepu owacogi ni, “Pe Lubaŋa gire aye lagony tere? Koŋ wutitta lekke mono.”
Acakki 40:9 Ci latyer koŋo vino ocako tito lekke bot Yucepu, kun wacce ni, “I waŋ lekka onoŋo olok tye i nyima,
Acakki 40:10 olok onoŋo tye ki jaŋe adek; ka pud oluro me keto: ture, ci onyak, olugo ocek woko.
Acakki 40:11 Ka amako kikopo pa Parao i ciŋa, ci aŋolo nyige, abiyo i kikopo, ka amiyo kikopo i ciŋ Parao.”
Acakki 40:12 Yucepu ogamo, owacce ni, “Man aye te lekke: jaŋe adek-ki, meno nino adek;
Acakki 40:13 i nino me adekke Parao bitiŋi ci dwoki i dog ticci, ci dok ibimiyo kikopo pa Parao i ciŋe kit macon ca, kit macalo con i kare ma in latyer koŋo vinone.
Acakki 40:14 Ento ber ipo pira ka doŋ idok i dog ticci; alegi ni in bene itima ber do, itit pira bot Parao, wek gigonya woko ki i ot man.
Acakki 40:15 Pien yam gikwala akwala ki i lobo pa jo Ibru; man bene dok giketa kany i ot kol noŋo ma pe abalo gin mo.”
Acakki 40:16 Ka ladit me tedo mugati oneno ni gigonyo te lek maber, en owaco ki Yucepu ni, “An bene onoŋo aleko lekka: onoŋo adodo aduku adek i wiya.
Acakki 40:17 I aduku mamalone ca onoŋo tye iye lwak kit gin ma gitedo ducu pi Parao, ento winyo obedo ka camogi woko ki i aduku ma tye i wiya-ni.”
Acakki 40:18 Yucepu ogamo ni, “Man aye te lekke: aduku adek en aye nino adek;
Acakki 40:19 i nino me adekke Parao bitiŋi malo, ci biŋabi i kom yat, ka winyo gibicamo riŋo komi woko.”
Acakki 40:20 Ka nino adek oromo, en aye nino ma ginywalo iye Parao, ci otedo karama ki luticce ducu, ci Parao okelo ladit latyer kono yino kacel ki ladit lated mugati i nyim luticce.
Acakki 40:21 Odwoko ladit latyer koŋo vino i dog ticce me tyero koŋo vino, ci otiŋo kikopo pa Parao omiyo i ciŋe;
Acakki 40:22 ento oŋabo: ladit lated mugati malo i kom yat kit ma nene Yucepu ogonyo kwede te lekgi.
Acakki 40:23 Ento ladit latyer koŋo vino pe omedo ki po pi Yucepu, wiye owil woko i kome matwal.
Acakki 41:1 Ka mwaka okato aryo kulu, Parao oleko lek ni onoŋo ecuŋ i ŋet kulu Nail,
Acakki 41:2 ci nen, dyaŋi abiro ma komgi pilpil ma gucwe, gubedo ka camo lum tiro.
Acakki 41:3 Dyaŋi mukene abiro dok gukatti woko ki i kulu Nail ma komgi omok, gujony woko liŋok, ma gulubo korgi, ka gucuŋ ka ŋet dyaŋi meno, ma gitye i ŋet kulu Nail.
Acakki 41:4 Dyaŋi ma komgi omok, ma gujony woko liŋok-ki gucamo dyaŋi ma komgi pilpil mucwe-ni woko. Ci Parao oco woko ki i waŋ nino.
Acakki 41:5 Ka dok onino, ci dok oleko lek mukene me aryone, oneno wit kal abiro ma ocek oluŋŋe, mabeco, ma gujany i kom tyen kai acel.
Acakki 41:6 Dok i ŋegi oneno wit kal abiro ma gulot gujany ma walgi atati, ma gubwarre woko pi yamo malyet mua ki tuŋ wokceŋ.
Acakki 41:7 Ci wite abiro ma waŋgi atati-ni gumwonyo wit kal ma ocek oluŋŋe, ma waŋgi ŋaraŋara-ni woko. Ka Parao dok oco woko ki i waŋ nino, onoŋo ni dok eleko lek aye.
Acakki 41:8 Cwinye obedo ka cwer odiko con; ci ocwalo kwena olwoŋo lutyet ki luryeko ma i Ejipt ducu. Parao otitogi lekke, ento ŋat mo pe onen ma otwero gonyo ki Parao te lekke.
Acakki 41:9 Ladit latyer koŋo vino owaco ki Parao ni, “Apo rocca tin.
Acakki 41:10 I kare ma Parao okeco i kom luticce, ci otweya i ot kol kacel ki ladit lated mugati i ot pa ladit ma loyo askari lukur-piny,
Acakki 41:11 wan ducu waleko lek i dyewor acel-lu, en ki an, waleko lek ma tyen lokgi patpat.
Acakki 41:12 Latin Ibru mo onoŋo tye kwedwa, ma obedo latic pa ladit ma loyo askari lukurpiny. Ka yam watitte, ci ogonyowa te lekwa, kun gonyo te lek pa ŋat acel acel kit ma lekke tye kwede.
Acakki 41:13 Kit ma en ogonyo te Lekwa, ci otimme kumeno; an gidwoka i dog ticca, ento lated mugati giŋabo malo i kom yat.”
Acakki 41:14 Ci Parao ocwalo kwena gilwoŋo Yucepu, gikelo woko aruya ki i ot kol; olyelo wiye, ka oloko boŋone, ci ocito odonyo bot Parao.
Acakki 41:15 Parao owaco bot Yucepu ni, “An onoŋo aleko lek, ento ŋatti mo pe onoŋŋe ma twero gonnya te lekke; abedo ka winyo ka giloko i komi ni ka iwinyo lek mo, ci itwero gonyo tere.”
Acakki 41:16 Yucepu ogamo dog Parao ni, “Meno pe a ki i iya; Lubaŋa aye bidok iye ki Parao lok me kuc.”
Acakki 41:17 Ci Parao owaco bot Yucepu ni, “Nen, iwaŋ lekka onoŋo acuŋ i ŋet kulu Nail;
Acakki 41:18 ci dyaŋi abiro mucwe ma komgi pilpil gukatti woko ki i kulu Nail, gubedo ka camo lum tiro.
Acakki 41:19 Ka dok dyaŋi mukene abiro bene gukatti woko gulubo korgi ima gigoro, komgi omok ma gujony woko liŋok, kit ma yam peya aneno i lobo me Ejipt ducu.
Acakki 41:20 Ci dyaŋi ma komgi omok ma gujony woko liŋok-ki gucamo dyaŋi abiro mucweni woko;
Acakki 41:21 ento kadi bed gucamogi woko, pe nene ni gucamogi, pien onoŋo pud gujony woko liŋok ma rom aroma ki kit ma nene gitye kwede. Ci aco woko ki iwaŋ nino.
Acakki 41:22 Dok aneno ki i waŋ Lekka wit kal abiro ma gujany i kom tyen kal acel, ma wangi ŋaraŋara mabeco;
Acakki 41:23 ka dok wite abiro muner ma wangi atati, ma gubwarre woko pi yamo malyet mua i tuŋ wokceŋ, gulot gudoŋo i ŋegi;
Acakki 41:24 ci wite ma waŋgi atati-ni gumwonyo wite abiro mabeco-ni. Ci atito bot lutyet, ento pe tye ŋatti mo ma twero gonnya tere.”
Acakki 41:25 Yucepu ogamo dog Parao owaco ni, “Lek pa Parao en lek acel; Lubaŋa doŋ onyuto ki Parao gin ma en bitiyo.
Acakki 41:26 Dyaŋi abiro mabeco-ni nyuto mwaka abiro, ki wit kal abiro mabeco bene nyuto mwaka abiro; lek aryo-nu te lokgi acel.
Acakki 41:27 Dyaŋi ma komgi otuk, ma gujony woko liŋok-ki ma dok gukatti woko gulubo korgi-ni, ki wit kal abiro mubwarre woko pi yamo malyet mua i tuŋ wokceŋ ca, meno nyuto mwaka abiro me kec.
Acakki 41:28 Tye kit macalo doŋ atito ki Parao, Lubaŋa onyuto ki Parao gin ma en bitiyo.
Acakki 41:29 Mwaka abiro bibedo ma cam bicek madwoŋ twatwal i lobo ducu me Ejipt,
Acakki 41:30 ento i ŋegi dok bibino mwaka abiro me kec, ma wi dano biwil woko i lwak camgi ma guceko i lobo Ejipt. Kec bineko lobo woko libok;
Acakki 41:31 ki lonyo cam madwoŋ-ŋi pe biŋene ni yam tye i lobo pi lok pa kec ma bilubone, pien kec meno bibedo gwa matek.
Acakki 41:32 Lek pa Parao mudodde aryo-ni nyuto ni lok man Lubaŋa aye omoko, dok bimiyo timme i kare ma cok-ki.
Acakki 41:33 “Mumiyo i kare man myero Parao oyer dano ma nen kwiri, maryek, ci oket en olo lobo Ejipt ducu.
Acakki 41:34 Dok ber Parao omedde ka keto ludito ma guloyo lobo, wek gubed ka jogo dul acel me abic me cam ma ocek i lobo Ejipt i kin mwaka abiro ma piny ocek-ki.
Acakki 41:35 Gin gubed ka guro cam ma ocek i mwaka mabeco ma cam bicek iye-ni, wek gigwok kal i te twero pa Parao, gikan me agwoka i gaŋi ducu.
Acakki 41:36 Cam meno obed dero kec me agwoka ma gigwoko i lobo Ejipt pi kec ma bipoto mwaka abiro, wek kec pe onek lobo.” Yucepu odoko lalo lobo Ejipt
Acakki 41:37 Tam man Parao oneno ni ber, kacel ki luticce ducu.
Acakki 41:38 Parao owaco ki luticce ni, “Watwero noŋo dano mukene macalo man, ma Cwiny pa Lubaŋa tye kwede bene?”
Acakki 41:39 Ci Parao owaco bot Yucepu ni, “Macalo Lubaŋa doŋ otyeko nyutti man ducu-ni, pi meno pe doŋ tye dano mo ma nen kwiri, maryek macalo in.
Acakki 41:40 In aye doŋ ibiloyo oda, ki lwakka ducu gibitiyo kun gilubo gin ma iciko; kono nyo lok ma dok i kom komker keken, en aye bimiyo abedo dit makati.”
Acakki 41:41 Parao dok owaco bot Yucepu ni, “Nen, doŋ atyeko keti me loyo lobo Ejipt ducu.”
Acakki 41:42 Ci Parao okwanyo agitte ma olunyo ki i ciŋe, orwako i ciŋ Yucepu, dok oruke ki ginaruka me boŋo camanini maber, ka dok obolo nyor jabu i ŋute;
Acakki 41:43 ka omiyo en oriŋo ki gadigadine me aryone, kun dano gidaŋŋe i nyime ni, “Rumu coŋwu!” Ci oketo en me loyo lobo Ejipt ducu kit meno.
Acakki 41:44 Parao dok omedde lok ki Yucepu kun wacce ni, “An Parao; ka in pe iye, ci pe bibedo ŋatti mo ma bitiŋo ciŋe kadi tyene i lobo ducu me Ejipt.”
Acakki 41:45 Ci Parao ocako nyiŋ Yucepu ni Japenat-panea; ci omiye Acenaci nya pa Potipera ajwaka me On me bedo dakone. Ci Yucepu ocako wot orumo lobo Ejipt ducu.
Acakki 41:46 Yucepu onoŋo doŋ mwaka me ditte romo pyeradek i kare ma donyo i tic pa Parao kabaka me Ejipt. Yucepu okato woko ki i nyim Parao, ci owoto orumo lobo Ejipt ducu.
Acakki 41:47 Cam ocek i lobo madwoŋ twatwal otyeko mwaka abiro,
Acakki 41:48 ci ocoko cam ducu ma ocek i mwaka abiro-ni i kare ma lobo Ejipt oceko cam madwoŋ, ci okano cam i dero kec i gaŋi ducu; i gaŋ acel acel en okano cam mua i potti murumo kenyo.
Acakki 41:49 Yucepu okano lwak cam madwoŋ i dero kec; cam obedo dwoŋ ma rom ki kweyo ma i dog nam, nio ka oweko pimone pien pe twero pimme.
Acakki 41:50 Ma mwaka kec peya oromo, onoŋo Yucepu doŋ tye ki litino awobe aryo, ma Acenaci nya pa Potipera ajwaka me On onywalo kwede.
Acakki 41:51 Yucepu ocako nyiŋ latin kayone ni Manace, kun wacci, “Pien Lubaŋa doŋ omiyo wiya owil woko ki i kom aromana ducu ki i kom jo ducu me ot pa wora.”
Acakki 41:52 Nyiŋ latin me aryone ocako ni Epraim, ni, “Pien Lubaŋa omiya anywal i lobo ma abedo iye ki aroma.”
Acakki 41:53 Ka mwaka abiro ma cam obedo ka cek iye madwoŋ twatwal i lobo Ejipt doŋ ogik,
Acakki 41:54 ci mwaka abiro me kec ocakke, kit ma yam Yucepu owaconi. Kec opoto i lobo ducu; ento i lobo Ejipt ducu onoŋo cam tye.
Acakki 41:55 Ka cam doŋ otum woko i lobo Ejipt ducu pi kec mupoto, dano gucako koko pi cam bot Parao; ci Parao owaco bot jo Ejipt ducu ni, “Wucit bot Yucepu wutim gin ma owacciwu.”
Acakki 41:56 Ka kec opoto oromo lobo Ejipt ducu, ci Yucepu ocako yabo dog dero kec ducu, ocato cam bot jo Ejipt, pien onoŋo kec doŋ lyet twatwal i lobo Ejipt.
Acakki 41:57 Lobo ducu gucako mol i Ejipt bot Yucepu ka wilo kal, pien onoŋo kec doŋ lyet twatwal i wi lobo ducu.
Acakki 42:1 Ka Yakobo owinyo ni kal tye i Ejipt, owaco bot awobene ni, “Piŋo wubedo ka nenne anena?”
Acakki 42:2 Ka owaco botgi ni, “Nen, an awinyo ni kal tye i Ejipt; wucit wuwilliwa kai kunnu, wek wabedu kwo, pe wato ki kec.”
Acakki 42:3 Mumiyo omegi Yucepu apar gucito i Ejipt ka wilo kal.
Acakki 42:4 Ento Yakobo pe ocwalo Benjamin, omin Yucepu, kacel ki omegine ca, pien obedo ka lworo ni gwok dok gibitime rac bene.
Acakki 42:5 Kit meno awobe pa Icrael gucito ka wil i kin jo mukene ma gicito kunnu, pien onoŋo kec oromo lobo Kanaan ducu.
Acakki 42:6 I kare meno onoŋo Yucepu odoko laloyo maber i lobo Ejipt; en obedo ka cato kal bot lwak me lobo meno. Ci omegi Yucepu bene gubino, gupoto piny aryeba cwiny i nyime, kun gukulo wangi i ŋom.
Acakki 42:7 Ka Yucepu oneno omegine, ci oŋeyogi cut, ento obedo gwa i komgi, macalo gin Lurok ata, kun gerre agera ni, “Wun wua ki kwene?” Gugamo ni, “Waa ki i lobo Kanaan, wabino ka wilo cam.”
Acakki 42:8 Kit-meno Yucepu oŋeyo omegine, ento gin pe gumedo ki ŋeye.
Acakki 42:9 Yucepu ocako po lek ma yam oleko i komgi-ni; dok owaccigi ni, “Wun lurot piny do, wun wubino ka neno lobo-ni ka kabedo mo tye noŋo.”
Acakki 42:10 Gugamo ni, “Pe kumeno Laditwa, wan luticci wabino giwa ka wilo cam.
Acakki 42:11 Wan ducu awobe pa ŋat acel, wan jo ma iwa leŋ, wan pe lurot piny.”
Acakki 42:12 Owaccigi ni, “Pe ya, wun wubino mewu ka neno kabedo mo ma tye nono.”
Acakki 42:13 Gugamo dok ni, “Wan ducu wan omego apar wiye aryo, ma awobe pa laco acel ma tye i lobo Kanaan; ci ominwa matidine odoŋ bot wonwa, ki acel aye doŋ pe.”
Acakki 42:14 Yucepu owaco ki gin ni, “Doŋ kara tye kit ma awacowu, ni wun lurot piny.
Acakki 42:15 Pi lok meno, wun doŋ gibinenowu maber kit man: macalo Parao tye makwo-ni, wun pe doŋ wubia woko i kabedo-ni, ka ominwu matidi-ni pe obino kany.
Acakki 42:16 Wucwal ŋat acel i kinwu, wek en ocikel ominwu, kun noŋo wun pud wudoŋ kany i mabuc, wek lokwu koŋ ginen maber, ka wun wutye ki ada i iwu. Ka pe, macalo Parao tye makwo-ni, wun lurot piny i ada.”
Acakki 42:17 Ci oketogi ducu i mabuc pi nino adek.
Acakki 42:18 Ka nino adek oromo, ci Yucepu owaco botgi ni, “Wutim kit man ci wubikwo, pien alworo Lubaŋa:
Acakki 42:19 ka wun jo ma iwu leŋ, wuwek ŋat acel aye gitwe odoŋ i mabuc, wek jo mukene gucit paco guter kal ki jo ma paco pi larogi ki kec,
Acakki 42:20 ka wucikel ominwu matidi-ni bota; miyo binen ni lokwu doŋ tye ada, ci pe wubito.” Ci gutimo kit meno.
Acakki 42:21 Gucako lok gigi kekengi ni, “I adane, wan woroco i kom ominwa, pien waneno cwercwinye, ka yam bako doge botwa, ci pe wamedo ki winyone; mumiyo tin can man opoto i komwa bene.”
Acakki 42:22 Reuben owacogi ni, “Yam pe atittiwu ni pe wutim bal mo i kom latin ca? Ento wun pe wumedo ki winyo, en aye mumiyo gipido pi remone i komwa-ni.”
Acakki 42:23 Pe gumedo ki niaŋ ni Yucepu winyo lokgi-ni, pien onoŋo Iadum aye tye i kingi.
Acakki 42:24 Ka oa woko ki botgi ci ocako koko; ka odok botgi obedo ka lok kwedgi. Omako
Acakki 42:25 Yucepu ociko ni doŋ gipik kal opoŋ kicaa megi, ka dok gidwok lim pa dano acel acel gipik i kicaane, dok gumi botgi peke me wotgi. Man ducu gitimo botgi.
Acakki 42:26 Ka gutweyo kal i ŋe kanagi, ci gucako wot.
Acakki 42:27 Ka ŋat acel oyabo dog kicaane i kabedo ma gibuto iye-ni, wek emi cam ki kanane, ci oneno lim giketo i dog kicaane.
Acakki 42:28 Ocako waco ki omegine ni, “Limma gidwoko kakare. Nen, tye i kicaana ene.” Ka guwinyo, ci cwinygi opoto nirim, gubedo ka cabbe kekengi ki myelkom kun giwaco ni, “Lubaŋa timowa kuman piŋo?”
Acakki 42:29 Ka gudwogo bot wongi Yakobo i lobo Kanaan, gutitte gin ducu ma otimme i komgi, kun giwaco ni,
Acakki 42:30 “Dano ma ladit me lobo-nu obedo ka lok ki gero i komwa, olokowa wadoko lurot piny.
Acakki 42:31 Ento wan watitte ni, ‘Wan jo ma iwa leŋ, wan pe lurot piny.
Acakki 42:32 Wan omego apar wiye aryo ma wonwa acel. Ominwa acel aye doŋ pe, ki acel matidine tye odoŋ bot wonwa i lobo Kanaan.’
Acakki 42:33 Ci dano meno, ladit me lobo-nu, owaco botwa ni, ‘Man aye miyo abiniaŋ ni wun jo ma iwu leŋ: wuwek ominwu acel odoŋ bota, wuter kal me laro kec i pacowu, wek wuciti.
Acakki 42:34 Wucikel ominwu matidini bota, ci doŋ abiŋeyo ni wun pe lurot piny, ento wun jo ma iwu leŋ, ci doŋ abimiyo ominwu i ciŋwu, dok wubicato wil i lobo-ni.’ ”
Acakki 42:35 Ka gitye ka onyo kal ma i kicaa megi, ci dano acel acel onoŋo lim ma nene oboyo tye i kicaane. Ka gin ki wongi guneno lim ma giboyo, ci lworo omakogi matek.
Acakki 42:36 Wongi Yakobo owaco ni, “Wutyeko litinona woko do. Yucepu doŋ pe, Cimeon bene doŋ pe, dok wumito tero Benjamin; man ducu canne poto i wiya.”
Acakki 42:37 Reuben ocako waco bot wonne ni, “Ibineko litino awobena aryo-ni ducu ka ineno pe adwoko en paco boti. Miya acit kwede, ci abikelo en paco boti.”
Acakki 42:38 Ento en ogamo, okwero woko ni, “Woda pe bicito kwedwu kunnu, pien ominne doŋ oto mere woko, en kene aye odoŋ. Ka gin marac dok otimme i kome i wotwuni, ci wubitero lwar wiya i lyel ki cwercwiny.”
Acakki 43:2 dok kal ma gikelo ki i Ejipt doŋ gucamo otum woko, wongi owaco botgi ni, “Wudok kunnu, wuciwil ki wan cam mo manok.”
Acakki 43:3 Juda ogamo doge ni, “Dano ca ocikowa matek kun waco ni, ‘Pe wubineno waŋa ka ominwu pe i kinwu.’
Acakki 43:4 Ka icwalo ominwa owoto kwedwa, ci wabicito kunnu ka willi cam;
Acakki 43:5 ento ka pe icwalo en, pe wabicito kunnu, pien dano ca owacowa ni, ‘Pe wubineno waŋa ka ominwu pe i kinwu.’ “
Acakki 43:6 Icrael owacci, “Piŋo wutima marac kuman? Piŋo dok wutito ki dano ca ni wutye ki ominwu mukene?”
Acakki 43:7 Gudok iye ni, “Dano ca openyowa ki lwak peny mapol i komwa ki i kom kakawa, kun waco ni, ‘Wonwu pud tye makwo? Ominwu mukene tye?’ Wan wadok iye i kom gin ma openyo; wan onoŋo watwero ŋeyo niŋniŋ ni en biwacci, ‘Wukel ominwu kany’?”
Acakki 43:8 Juda owaco bot wonne Icrael ni, “Mi latin i ciŋa, cwale wawot kwede, ci wabia wacito, wek wabed kwo, pe wato, wan kacel ki in ki litinowa bene.
Acakki 43:9 An abicuŋ pire; ibipenya pire. Ka ce pe abikelo en boti i kare ma adwogo, akete i nyimi, ci wek an aye abed won alii matwal;
Acakki 43:10 pien ka nene pe wagalle, kono man doŋ wawirre kunnu kiryo.”
Acakki 43:11 Ci wongi Icrael dokowaco botgi ni, “Ka doŋ myero obed kumeno ba, doŋ wutim kit man: wuter nyig yadi mogo ma wuyero me lobo-ni i kicaawu, wuter mot ki dano-nu, moo makur manok ki moo kic, odok yat ki murra, nyig otitimo ki yaa.
Acakki 43:12 Dok wuter lim ma romo culo wil tyen aryo; wutiŋ lim ma nene gidwoko giketo i dog kicaawuni; gwok nyo yam wigi owil awila.
Acakki 43:13 Wuter ki ominwu, wek wua, wucit dok bot dano-nu;
Acakki 43:14 ber Lubaŋa Matwero-ducu aye omi kica omak dano-nu i komwu, wek ocwal ominwu mukene ca ki Benjamin. Ka gityeko litinona woko, doŋ gityeka arumo do!”
Acakki 43:15 Ci gutero mot, ki wel lim ma dodo tyen aryo, kacel ki Benjamin; gua gucito i Ejipt, gucuŋ i nyim Yucepu.
Acakki 43:16 Ka Yucepu oneno ni Benjamin tye i kingi, ci owaco bot lakan jamine me ot ni, “Kel jo-nu i ot, ka inek riŋo iyubi, pien gin koni gibicam kweda dyeceŋ.”
Acakki 43:17 Dano meno otiyo kit ma Yucepu ocike, okelo jo-nu i ot pa Yucepu.
Acakki 43:18 Lworo omako omegine ka giterogi i ot pa Yucepu, guwaco ni, “Man pi lok me lim, ma nene gidwoko giketo i dog kicaawa i kare mukwoŋo ca. Mumiyo gikelowa i ot-ti, wek enoŋ lok i komwa, emakwa, wek wadok opiine, ka dok ema lwak kanawa woko.”
Acakki 43:19 Pi meno gucito bot lakan jami me ot pa Yucepu, guloko kwede ki i doggola,
Acakki 43:20 guwacce ni, “Laditta, wan wabino kany ka wilo cam i kare mukwoŋo ca;
Acakki 43:21 ka wao i kabedo ma wabuto iye-ni, wagonyo dog kicaawa, ci wanoŋo lim tye i dog kicaa pa ŋat acel acel ma i kinwa, limwa ducu onoŋo tye ki berre; en watyeko dwogo kwedeni,
Acakki 43:22 ka dok wabino ki lim me wilo cam. Pe waŋeyo ŋat ma oketolimwa i kicaawa.”
Acakki 43:23 En ogamo ni, “Wuywe ma cwinywu opye mot, pe lworo omakwu. Lubaŋa ma Lubaŋa pa wonwu en aye gwok nyo okano ki wun lim i kicaawu; an mera agamo limwu.” Ci ocito okelo Cimeon botgi.
Acakki 43:24 Dano meno oterogi i ot pa Yucepu, omiyogi pii me lwoko tyengi, ka dok omiyo cam ki kanagi.
Acakki 43:25 Guyubo motgi me atyera bot Yucepu ka bidwogo i dyeceŋ, pien guwinyo ni gibicam kunnu.
Acakki 43:26 Ka Yucepu odwogo paco, gutero motgi bote i ot, guryebbe piny i nyime.
Acakki 43:27 Openyogi ka gitye maber, kun waco ni, “Wonwu tye maber, ladit mo muti ma nene wuloko pire-ni pud tye makwo?”
Acakki 43:28 Gugamo ni, “Laticci ma wonwa tye maber, pud tye makwo.” Gukulo wigi piny, guryebbe i nyime.
Acakki 43:29 Ka otiŋo waŋe malo ci oneno ominne Benjamin, latin pa minne, owacci, “Man aye ominwu matidi-ni bo, ma nene wutitta pire-ni? Lubaŋa omini gum, latinna!”
Acakki 43:30 Yucepu okato woko oyot, pien onoŋo cwinye pukke pi ominne, ocito oyenyo ka ma myero ekok iye. Ci odonyo ka koko i kicikane.
Acakki 43:31 Ka olwoko waŋe, ci okatti woko kun diyo cwinye, owacci, “Doŋ gitok cam.”
Acakki 43:32 Gitoko camme kene pat, ki megi bene pat, ki pa Luejipt ma yam gicamo kwedgi bene pat kakengi, pien Luejipt pe gicamo kacel ki jo Ibru, bedo me kwer ki bot Luejipt.
Acakki 43:33 Gubedo piny i nyime, latin kayo macalo dit me anywalline tye kwede ki latin matidine kit macalo por me tidine tye kwede; ci gucako bedo ka nenne kekengi kun giuro.
Acakki 43:34 Gipoko botgi cam kun gitoko a ki i meja pa Yucepu, ento pa Benjamin gipoko mere ododo pa omegine tyen abic kulu. Kit meno gimato, gibedo kwede ki yomcwiny.
Acakki 44:1 Yucepu ociko lakan jami me ot ni, “Pik cam opoŋ kicaa pa jo-nu, mabup, ma gitwero tino; dok iket lim pa ŋat acel acel i dog kicaane,
Acakki 44:2 ci iket kikopona, kikopo ryal-li, i dog kicaa pa latin matidi-ni, kacel ki limme me wilo kal.” En otimo kit macalo Yucepu owacce.
Acakki 44:3 Ka piny doŋ oru maleŋ, ci gicwalo jo-nu gukato woko kacel ki kanagi.
Acakki 44:4 Ka guwoto manok nia ki i gaŋ, Yucepu owaco ki lakan jamine ni, “Doŋ ilub kor jo-nu; ka imakogi, ci iwac botgi ni, ‘Piŋo wuculo gin maber ki gin marac? Piŋo wukwalo kikopo ryal mera woko?
Acakki 44:5 Pe rwoda mato ki kikopo meno? Dok pe en aye tyeto kwede bene? Wutimo rac mada.’ ”
Acakki 44:6 Ka omakogi i yo, ci owacogi lok meno.
Acakki 44:7 Gugamo doge ni, “Lok aŋo mumiyo in laditwa iloko lakit lok meno? Wan luticci pe myero watim lakit tim macalo meno!
Acakki 44:8 Nen ba, lim ma nene wanoŋo i dog kicaawa, wadwoko cen boti nia wa ki i lobo Kanaan; dok wan myero wakwal ryal nyo jabu ki i ot pa laditwa niŋniŋ?
Acakki 44:9 Ka ce gibinoŋo tye bot ŋat mo i kinwa, wek en aye oto, wan bene wabibedo opiini laditwa.”
Acakki 44:10 En ogamo ni, “Wuwek koŋ doŋ obed kit ma wuwaco-ni: ŋat ma gibinoŋo kikopo bote aye bibedo opiina, jo mukene bal bibedo pe i komgi.”
Acakki 44:11 Ŋat acel acel ocako cibo yecce piny oyotoyot, ŋat acel acel oyabo dog kicaane.
Acakki 44:12 Ka oyenyo dog kicaa nia ki kom pa ladit nio wa kom latin, ci ginoŋo kikopo i dog kicaa pa Benjamin.
Acakki 44:13 Gucako yeco boŋŋigi pi cwercwiny, gin ducu gutweyo yec i ŋe kanagi, gudok i gaŋ.
Acakki 44:14 Ka Juda ki omegine gudok i ot pa Yucepu, gunoŋo en pud tye kenyo; gupoto, guryebbe piny i nyime.
Acakki 44:15 Yucepu owacogi ni, “Wun wutimo kit tim macalo man piŋo ce? Wun pe wuŋeyo ni dano macalo an-ni ŋeyo tyet?”
Acakki 44:16 Juda ogamo kun waco ni, “Wan wabidok iye lok aŋo, ladit? Wabigamo lok aŋo kono? Wabikwanyo bal i komwa kekenwa niŋniŋ? Lubaŋa otyeko noŋo bal i komwa; nen, wan wadoko opiini, laditwa, wan ducu kacel ki ŋat ma ginoŋo kikopo bote-ni.”
Acakki 44:17 Ento en ogamo ni, “An pe atwero timo kit eno! Ento ŋat ma ginoŋo kikopo boteni, aye bibedo opiina; ento ki tuŋ botwu wun wudok mewu bot wonwu ki kuc.”
Acakki 44:18 Juda ocako cito bote, owacce ni, “Alegi laditta, wek an alok lok mo kwedi, pe iwek kinigani obed Lyet i koma, pien in irom ki Parao kikome.
Acakki 44:19 Ladit, in yam ipenyowa ni, ‘Wun wutye ki wonwu, onyo omegiwu?’
Acakki 44:20 Wan wagamo dogi ni, ‘Watye ki wonwa, dano muti doŋ, ki ominwa matidine latin me tiyone. Ominne aye oto woko, en aye odoŋ latin acel i kor minne; wonne bene maro en.’
Acakki 44:21 Ka dok iwaco botwa ni, ‘Wukel en bota, wek aket waŋa i kome.’
Acakki 44:22 Wan watito boti ni, ‘Latin awobi-nu pe twero weko ka ŋet wonne; ka ce opokke woko ki wonne, ci wonne to woko.’
Acakki 44:23 Ento in onoŋo iwaco botwa ni, ‘Ka ominwu matidi-ni pe obino kany kacel kwedwu, pe dok wubineno waŋa.’
Acakki 44:24 “Ka wadok paco bot wonwa ladit, ci watitte lokki ducu.
Acakki 44:25 Ka wonwa owaco ni, ‘Wuwot dok wuciwil ki wan cam mo manok’,
Acakki 44:26 wan wawacce ni, ‘Pe watwero dok Ka ominwa rmatidi-ni bicito kwedwa, ci wabidok kunnu, pien pe wabineno waŋ dano ca, ka ominwa matidi-ne pe i kinwa.’
Acakki 44:27 Ci wora owacowa ni, ‘Wun wuŋeyo ni dakona onywalo litino awobe aryo;
Acakki 44:28 acel oweka woko, ci yam awacci, Ada ŋuu okide woko, pe dok amedo ki nene matwal.
Acakki 44:29 Ka dok wukwanyo man woko ki bota, ce gin marac bipoto i kome, ci wubitero lwar wiya i lyel ki: cwercwiny.’
Acakki 44:30 “Mumiyo ka an adok bot wora;: ma latin awobi-ni pe i kinwa, macalo kwone ocuŋ i kom latin awobi-ni,
Acakki 44:31 ka oneno ni latin awobi-ni pe i kinwa, ci en bito woko. Miyo wabitero lwar wi wonwa i lyel ki cwercwiny.
Acakki 44:32 An nene acuŋ pi latin awobi man bot wora, kun awacce ni, ‘Ka pe abidwoko en boti, an abibedo won alii i nyim wora i kare me kwona ducu.’
Acakki 44:33 Mumiyo kombeddi alegi ni ber iye an opiini, adoŋ ma ka latin awobi man, abed opiini, ladit; wek latin man odok paco kacel ki omegine.
Acakki 44:34 Pien atwero dok paco bot wora niŋniŋ, ka pe latin-ni tye kweda? Alworo neno gin marac ka poto i kom wora.”
Acakki 45:1 Yucepu diyo cwinye doŋ oloye woko ki i nyim lwak ducu ma gucuŋ ka ŋete, ci odaŋŋe ni, “Wumi dano ducu gua woko ki bota, guciti.” Kit meno ŋatti mo yam pe odoŋ bote i kare ma en nyutte kekene bot omegine.
Acakki 45:2 Ocako koko matek ma Luejipt bene giwinyo, ki jo ma i gaŋ kal pa Parao bene guwinyo.
Acakki 45:3 Yucepu owaco bot omegine ni, “An a Yucepu; wora mono pud tye makwo?” Ento omegine pe gitwero gamo doge, pien tipo komgi oto woko i nyime.
Acakki 45:4 Yucepu owaco bot omegine ni, “Alegowu, wubin bota cok.” Gucito cok bote. Owacogi ni, “An aye ominwu Yucepu, ma yam wucato i Ejipt.
Acakki 45:5 Pe doŋ wubed ki cwercwiny, pe cwinywu owaŋ i komwu kekenwu pi cato an kany; pien Lubaŋa aye yam ocwala kany i nyimwu, wek akony kwowu.
Acakki 45:6 Pien kec doŋ obedo i lobo pi mwaka aryo; pud dok odoŋ mwaka abic ma pur ki kac bibedo pe.
Acakki 45:7 Lubaŋa ocwalo an i nyimwu wek agwok ki wun jo ma bidoŋ wi lobo, ki pi gwoko ki wun jo mapol ma gibibwot makwo.
Acakki 45:8 Pien wun aye yam pe wucwala kany, ento Lubaŋa gire; omiyo an adoko won Parao, ki lalo ode ducu ki lalo lobo Ejipt ducu.
Acakki 45:9 Wutim oyot, wucit bot wora, wuciwacce ni, ‘Latinni Yucepu owaco kuman ni, Lubaŋa oketa abedo laloyo i Ejipt ducu; bin bota kany, pe dok iru.
Acakki 45:10 Ibibedo i lobo Gocen, ibibedo cok kweda, in ki litinoni ki litino pa litinoni ducu, ki dyegini ki dyaŋi-gu ki gin ma itye kwedgi ducu.
Acakki 45:11 Abipito in kunnu pien pud dok odoŋ mwaka me kec mukene abic i anyim; wek in ki jo ma i paconi, ki gin ma it ye kwedgi ducu pe wubed lucan.’
Acakki 45:12 Iyo, kombeddi waŋwu oneno, ki waŋ omera Benjamin bene oneno ni an kikoma aye aloko kwedwu ki doga.
Acakki 45:13 Myero wun wucitit bot wora kit deyona ducu ma atye kwede i Ejipt, ki gin ducu ma doŋ wuneno. Wucit oyot, wek wukel wora kany.”
Acakki 45:14 Ocako poto i ŋut ominne Benjamin ki koko, ki Benjamin bene okok i ŋute.
Acakki 45:15 Ka onoto lem omegine ducu kun kok; ka doŋ lacen omegine gucako boko lok kwede.
Acakki 45:16 Ka lok owinnye wa ki i ot pa Parao ni, “Omegi Yucepu gubino”, pire oyomo cwiny Parao ki luticce matek.
Acakki 45:17 Parao owaco bot Yucepu ni, “Wac bot omegini ni, ‘Wutim kit man, wutwe yec i ŋe kanawu, wudok cen i lobo Kanaan;
Acakki 45:18 wutiŋ wonwu ki jowu, wek wubin bota; abimiyowu gin mabeco ma tye i lobo Ejipt, wucicamo moo ma i lobo-ni.’
Acakki 45:19 “Dok icikgi ni, ‘Wutim kit man: Wuter gadigadi nia ki i lobo Ejipt kany pi litinowu matino ki pi mon mewu, wek wukel wonwu obin.
Acakki 45:20 Pe wupar pi jamiwu, pien gin mabeco ma tye i lobo Ejipt ducu mewu.’ ”
Acakki 45:21 Awobe pa Icrael gutiyo kit meno; Yucepu omiyogi gadigadi kit macalo Parao ociko, ka dok omiyogi peke me wotgi.
Acakki 45:22 Omiyo botgi ducu ŋat acel acel boŋŋi mabeco me aruka i nino madito, ento bot Benjamin omiyo cekel me ryal miya adek ki ruk mabeco abic me nino madito.
Acakki 45:23 Ocwalo bot wonne jami macalo man: Kana apar ma guyene ki jami mabeco ma oa ki i Ejipt, ki megi kana apar ma guyeyo kal, ki cam, ki peke me wot pa wongi.
Acakki 45:24 Ka doŋ ocako cwalo omegine gucito. Ka doŋ gia ocikogi ni, “Pe wubed ka da iyo.”
Acakki 45:25 Ka gua woko ki i Ejipt, ci gudwogo i lobo Kanaan bot wongi Yakobo.
Acakki 45:26 Ka gutitte ni, “Yucepu pud tye makwo, en aye laloyo i lobo Ejipt ducu”; ci tipo kome oto woko lirut, pien onoŋo peya oye lokgi.
Acakki 45:27 Ento ka doŋ gutitte lok kom Yucepu ducu, kit ma ocikogi kwede, ka dok pi neno lwak gadigadi ma Yucepu ocwalo pi tiŋo en, ka tipo kom wongi ocako dwogo.
Acakki 45:28 Ka Icrael ocako lok ni, “Doŋ otum, woda Yucepu kara pud tye makwo; abiwot acito ka nene ma pud peya ato.”
Acakki 46:1 Icrael ocako wot ki jami ma yam en tye kwedgi ducu; ka obino i Beer-ceba, ci otyero gitum bot Lubaŋa pa wonne Icaka.
Acakki 46:2 Lubaŋa oloko ki Icrael i waŋ lek dyewor kun lwoŋe ni, “Yakobo, Yakobo.” En ogamo ni, “An a ene.”
Acakki 46:3 Owacce ni, “An Lubaŋa, Lubaŋa pa woru; pe ilwor cito i Ejipt, pien abimiyi idoko rok madit kunnu.
Acakki 46:4 Abicito kwedi wa i Ejipt, abidwoki cen bene; doki i kare ma ibito, ciŋ Yucepu biumo waŋi.”
Acakki 46:5 Yakobo ocako wot ki i Beer-ceba, kun awobene gutiŋe, kacel ki litinogi matino, ki mongi, i gadigadi ma Parao ocwalo me tiŋogi.
Acakki 46:6 Gutero limgi makwo ki jamigi ma yam gulimo ki i lobo Kanaan, gucito kwede i Ejipt; gutero Yakobo ki litinone ki likwaye ducu.
Acakki 46:7 En owoto i Ejipt ki awobene ki anyirane ducu, wa ki likwaye ma co ki ma anyira.
Acakki 46:8 Man aye nyiŋ likwayo pa Icrael ma gucito i Ejipt: Yakobo ki awobene. Reuben, latin kayo pa Yakobo,
Acakki 46:9 ki awobe pa Reuben, aye Kanok, Pallu, Kejeron ki Karmi.
Acakki 46:10 Awobe pa Cimeon aye Jemuel, Jamin, Okad, Jakin, Jokar ki Caul, ma awobi pa dako Lakanaan.
Acakki 46:11 Awobe pa Levi aye Gercon, Kokat ki Merari.
Acakki 46:12 Awobe pa Juda aye Er, Onan, Cela, Perej ki Jera, ento Er ki Onan guto woko i lobo Kanaan; awobe pa Perej aye Kejeron ki Kamul.
Acakki 46:13 Awobe pa Icakar aye Tola, Puwa, Iob, ki Cimron.
Acakki 46:14 Awobe pa Jabulon aye Cered, Elon ki Jaleel.
Acakki 46:15 Meno aye awobe pa Lea ma en onywalo ki Yakobo i Paddan-aram, kacel ki nyare Dina; wel litino awobene ki anyirane giromo pyeradek wiye adek.
Acakki 46:16 Awobe pa Gad aye Jipion, Kagi, Cuni, Ejibon, Eri, Arodi ki Areli.
Acakki 46:17 Awobe pa Acer aye Imna, Iciva, Icivi, Beria ki Cera ma lamingi. Awobe pa Beria aye Keber ki Malkiel.
Acakki 46:18 Meno aye litino awobe pa Jilpa, ma Laban omiyo bot Lea; en onywalo ki Yakobo litino apar wiye abicel.
Acakki 46:19 Awobe pa Lakeri dako pa Yakobo aye Yucepu ki Benjamin.
Acakki 46:20 Yucepu onywalo Manace ki Epraim ki i lobo Ejipt, ma Acenaci, nya, pa Potipera ajwaka me On aye onywalogi.
Acakki 46:21 Awobe pa Benjamin aye Bela, Beker, Acibel, Gera, Naaman, Eki, Roc, Mupim, Kupim ki Arud.
Acakki 46:22 Meno aye awobe pa Lakeri ma en onywalo ki Yakobo, litino ducu apar wiye aŋwen.
Acakki 46:23 Awobi pa Dan aye Kucim.
Acakki 46:24 Awobe pa Naputali aye Jajeel, Guni, Jejer ki Cilem.
Acakki 46:25 Meno aye likwayo pa Bila ma Laban yam omiyo ki nyare Lakeri; en onywalo ki Yakobo litino ducu abiro.
Acakki 46:26 Jo ducu ma tuŋ bot Yakobo ma yam ocito kwedgi i Ejipt, ma gin yam litinone ki likwaye kikome, ma pe gikwano iye mon pa litino awobene onoŋo giromo jo pyerabicel wiye abicel;
Acakki 46:27 ki litino awobe ma nene Yucepu onywalogi ki i Ejipt, nene gin awobe aryo; pienno jo ducu ma tuŋ bot Yakobo ma gucito i Ejipt giromo pyerabiro. Yakobo ki jo ma i ode i Ejipt
Acakki 46:28 Yakobo ocwalo Juda anyim bot Yucepu, wek onyuttigi yo ma cito i Gocen; ci guo i lobo Gocen.
Acakki 46:29 Yucepu oyubo gadigadine me cito ka rwatte ki wonne Icrael i Gocen; ka ocito, onyutte kekene bote, ka opoto i ŋute kun kok kwede pi kare mo malac.
Acakki 46:30 Icrael owaco bot Yucepu ni, “Tin to doŋ obin, pien doŋ aneno waŋi, aniaŋ ni pud ikwo ada.”
Acakki 46:31 Yucepu owaco ki omegine ki jo ma i ot pa wonne ni, “Abidok ka tito ki Parao, abiwacce ni, ‘Omega ki jo ma i ot pa wora, ma yam gitye i lobo Kanaan, doŋ gutyeko bino bota;
Acakki 46:32 gin lukwat, pien gin yam lukwat dyaŋi; dok gin gubino ki dyegigi ki dyaŋi-gu, ki gin ducu ma gitye kwede.’
Acakki 46:33 Ka ce Parao olwoŋowu, ka openyowu ni, ‘Wun wutiyo tic aŋo?’
Acakki 46:34 wun wudok iye ni, ‘Wan luticci wan lukwat dyaŋi nia ka tinowa nio kwede wa onyoo, wan kacel ki kwarowa’, wek wubed i Gocen, pien bedo me kwer bot Luejipt me bedo ki lakwat mo.”
Acakki 47:1 Yucepu ocito ka tito bot Parao ni, “Wora ki omega, ki dyegigi ki dyaŋi-gu ki jamigi ducu gutyeko bino ki i lobo Kanaan; kombeddi doŋ gitye i lobo Gocen.”
Acakki 47:2 Okwanyo jo abic ki i kin omegine, oterogi, onyutogi bot Parao.
Acakki 47:3 Parao openyo omegine ni, “Wun wutiyo tic aŋo?” Gin guwaco bot Parao ni, “Wan luticci wan lukwat macalo kwariwa.”
Acakki 47:4 Ka guwaco bot Parao ni, “Wan doŋ wabino ka bedo i lobo-ni; pien ka kwayo limwa aye pe, pien onoŋo kec doŋ Lyet twatwal i lobo Kanaan; kombeddi walegi ni, wek wabed i lobo Gocen.”
Acakki 47:5 Parao owaco bot Yucepu ni, “Woru ki omegini doŋ gubino boti.
Acakki 47:6 Lobo Ejipt tye boti, ket woru ki omegini i lobo maberre, wek gubed i lobo Gocen; ka iŋeyo i kingi jo makwiri, ci iketgi gubed ludito ma gwoko limma.”
Acakki 47:7 Lacen Yucepu okelo wonne Yakobo, okete i nyim Parao, ci Yakobo olamo gum i kom Parao.
Acakki 47:8 Parao owaco bot Yakobo ni, “In mono doŋ iri wi lobo mwaka adi kaa?”
Acakki 47:9 Yakobo owaco bot Parao ni, “An doŋ ari wi lobo mwaka miya acel ki pyeradek macalo labedo. Ento mwaka ma ari kwede pud nok, dok opoŋ ki can, peya rom ki mwaka pa kwarina ma gubedo kwede macalo lubedo.”
Acakki 47:10 Yako bo olamo gum i kom Parao, ka doŋ okato woko ki i nyime.
Acakki 47:11 Yucepu omiyo ki wonne ki omegine kabedo i lobo Ejipt, i ŋom maberre, i Ramcec, kun miyogi lobo wek obed megi, kit macalo Parao ociko.
Acakki 47:12 Yucepu ocako poko cam ki wonne, ki omegine ki bot jo ducu me ot pa wonne, kun lubo wel jo ma tye botgi. Loc pa Yucepu i kare me kec
Acakki 47:13 I kare meno onoŋo cam doŋ pe i lobo ducu; pien onoŋo kec doŋ Lyet twatwal, omiyo jo ma i lobo Ejipt ki i lobo Kanaan kec obwoyogi woko.
Acakki 47:14 Yucepu ocoko cente ducu ma yam tye i lobo Ejipt ki i lobo Kanaan, ma yam dano guwilo ki cam; ci otero i ot pa Parao.
Acakki 47:15 Ka cente doŋ otum woko ki i lobo Ejipt ki i lobo Kanaan bene, ci jo Ejipt ducu gubino bot Yucepu, guwaco ni, “Miniwa cam; myero wato ki i komi ma ineno piŋo? Pien centewa doŋ otum woko.”
Acakki 47:16 Yucepu ogamo ni, “Wumiya lim makwo, ci an abimiyowu cam aloko ki dyaŋwu, ka limwu me cente doŋ otum woko.”
Acakki 47:17 Gucako kelo limgi makwo bot Yucepu, aguragura, romi, dyaŋi ki kana; ci Yucepu olokogi ki cam. I mwaka meno opoko botgi cam pi lwak lim makwo ma gukelo.
Acakki 47:18 Ka mwaka meno doŋ otum, ci gubino bote i mwaka ma lubone, kun giwacce ni, “Wan pe doŋ wakano lok mo boti, laditwa, centewa doŋ watyeko woko ducu; ki lim makwo doŋ odoko pa laditwa; gin mo pe ma odoŋ i nyim laditwa, kono komwa ki lobowa keken.
Acakki 47:19 Myero wato ki i komi ma inenowa piŋo, wan kacel ki lobowa? In iwilwa ki cam kacel ki lobowa, wan kacel ki lobowa wabibedo opii pa Parao; dok imiwa kodi wek wabed makwo, pe wato, wek lobo pe odoŋ noŋo.”
Acakki 47:20 Kit meno Yucepu owilo lobo ducu me Ejipt obedo pa Parao; pien Luejipt ducu gucato pottigi woko, pi kec ma onoŋo doŋ Lyet twatwal. Lobo odoko pa Parao;
Acakki 47:21 oloko dano ducu gubedo opii, nia i agikki lobo Ejipt tuŋ cel, nio tuŋ cel.
Acakki 47:22 Lobo pa ajwagi keken aye pe giwilo, pien ajwagi onoŋo gitye ki camgi ma a ki i ciŋ Parao; onoŋo gubedo ka camo gin ma Parao miyogi, mumiyo pe gucato lobogi.
Acakki 47:23 Yucepu dok owaco bot lwak ni, “Nen, i kare man atyeko wilowu ki lobo mewu me bedo pa Parao. Kombeddi doŋ wugam kodi ma wubicoyo i lobo.
Acakki 47:24 I kare me kac wubimiyo acel me abic bot Parao, ki dul aŋwen me abic bibedo mewu, pi kodi me acoya i pottiwu, ki pi camwu, ki jo ma i pacowu, ki cam pa litinowu.”
Acakki 47:25 Gugamo ni, “Doŋ ityeko laro kwowa, wek berwa onen i nyimi, ladit, wan wabibedo opii pa Parao.”
Acakki 47:26 Pi lok man Yucepu oketo odoko cik i lobo Ejipt, pud tye nio wa onyoo, ni, Parao myero oter dul acel me abic; lobo pa ajwagi keken aye pe odoko pa Parao. Yakobo ociko Yucepu me agikkine
Acakki 47:27 Jo Icrael gubedo i lobo Ejipt, i lobo Gocen; gunoŋo iye lim, gumedde, gunya mapol.
Acakki 47:28 Yakobo obedo i lobo Ejipt mwaka apar wiye abiro; kit meno nino pa Yakobo, mwaka me kwone ducu, oromo miya acel ki pyeraŋwen wiye abiro.
Acakki 47:29 Ka kare me to pa Icrael doŋ onyiko cok, ci olwoŋo wode Yucepu, owacce ni, “Ka doŋ berra onen boti, ci irwak ciŋi, odony ki piny i te ema, icikke kweda ki gen ki ada ni, pe ibiyika i Ejipt,
Acakki 47:30 ento wek acibut kacel ki kwarina; tiŋa woko ki i Ejipt, ci iciyika i kabedo ma giyikogi iye.” En ogamo ni, “Abitiyo kit ma doŋ iwaco-ni.”
Acakki 47:31 Dok owaco ni, “Kwoŋŋa kwoŋ,” ci ocako kwoŋo kwoŋ. Lacen Icrael okulo wiye piny i wi kitandane.
Acakki 48:1 Lacen gitito bot Yucepu ni, “Nen, woru kome lit;” ci otero litino awobene aryo, Manace ki Epraim.
Acakki 48:2 Ka gitito ki Yakobo ni, “Wodi Yucepu obino boti,” ci Icrael ocukke oa malo, obedo i wi kitanda.
Acakki 48:3 Yakobo owaco bot Yucepu ni, “Lubaŋa Matwero-ducu yam onen bota i Luj i lobo Kanaan, omiya iye gum,
Acakki 48:4 owacca ni, ‘Nen, abimiyi inya imedde mapol, dok abimiyi idoko rok mapol, abimiyo lobo man bot likwayi ki jo ma bilubogi obed megi matwal.’
Acakki 48:5 Awobeni aryo-ni ma inywalogi i lobo Ejipt ma onoŋo peya abino boti i Ejipt, meno mera gira; Epraim ki Manace gibibedo litinona, macalo Reuben ki Cimeon bene.
Acakki 48:6 Litino ma ginywalogi ki i ŋegi bibedo meri, ento gibikwanogi ki nyiŋ omegigi i kare ma gipoko lobo me bedo ginaleyagi.
Acakki 48:7 Pien ka yam aa ki i Paddan, me cwercwiny Lakeri otona woko i lobo Kanaan i waŋayo, munoŋo Eprat pud kiborbor; ci ayiko en i yo ma cito Eprat, en aye Beterekem.”
Acakki 48:8 Ka Icrael oneno awobe pa Yucepu, ci owacci, “Man kono jo mene?”
Acakki 48:9 Yucepu ogamo dog wonne ni, “Gin litino awobena, ma Lubaŋa omiya ki kany.” Ka owacci, “Kelgi bota kany, wek alam gum i komgi.”
Acakki 48:10 I kare meno onoŋo Yako bo doŋ oti, waŋe ocido woko, ma pe doŋ neno piny. Ka Yucepu okelogi cok bote, ci onoto lemgi ka okwakogi ki bade.
Acakki 48:11 Icrael owaco bot Yucepu ni, “Onoŋo yam atamo ni pe dok abineno waŋi; nen, ka Lubaŋa dok omiyo aneno wa litinoni bene.”
Acakki 48:12 Yucepu odirogi cen manok ki ka coŋe; oryebbe piny, okulo wiye i ŋom.
Acakki 48:13 Yucepu otero gin aryo ducu, omako Epraim ki ciŋe tuŋ lacuc mukemo ciŋ Icrael ma lacam, ki Manace omako ki ciŋe tuŋ lacam ma okemo cin Icrael malacuc, odirogi cok bote.
Acakki 48:14 Icrael otino ciŋe malacuc oketo i wi Epraim, ma latin matidi, ki ciŋe malacam oketo i wi Manace, kun ogwenyo ciŋe, pien Manace aye onoŋo latin kayo.
Acakki 48:15 Olamo gum i kom Yucepu kun waco ni, “Lubaŋa ma yam kwarowa Abraim ki Icaka gubedo ka lubo cikke, Lubaŋa ma obedo ka kwayo an i kare me kwona ducu nio wa i nino man,
Acakki 48:16 lamalaika ma yam olara ki i gin marac, omi gum botawobe-ni; wek gilwoŋ nyiŋa pigi, ki nyiŋ kwarowa Abraim ki Icaka; gudoŋ, gudok lwak mapol i wi lobo.”
Acakki 48:17 Ka Yucepu oneno ni wonne ogwenyo ciŋe malacuc aye dok oketo i wi Epraim, pe opwoyo; ci ocako kwanyo ciŋ wonne ki i wi Epraim wek elok eket i wi Manace.
Acakki 48:18 Yucepu owaco bot wonne ni, “Pe kit meno, wora, pien man aye latin kayo, ket ciŋi malacuc i wiye.”
Acakki 48:19 Ento wonne okwero woko, kun wacci, “An aŋeyo ya latinna, aŋeyo; en bibedo rok, en bene bibedo madit, ento ominne matidi bibedo dit makato en, likwaye bidoko lwak rok mapol.”
Acakki 48:20 Olamo gum i komgi i nino meno, kun wacci, “Icrael bilamo gum ki nyiŋwu, ni, ‘Lubaŋa omiyi ibed macalo Epraim ki Manace’;” kit meno oketo Epraim i nyim Manace.
Acakki 48:21 Icrael owaco bot Yucepu ni, “Nen, an doŋ acok to, ento Lubaŋa bibedo kwedwu, dok bidwokowu i lobo pa kwarowu.
Acakki 48:22 Kor got ma yam ayako ki i ciŋ jo Amor ki pala lucwan ki atero, doŋ atyeko miyo boti makato pa omegini.”
Acakki 50:1 Yucepu ocako poto i nyim wonne, okok ki pig waŋe kun noto leme,
Acakki 50:2 lacen ociko luticce ma ludaktar pi wiro kom wonne ki yat ma talo kom, ci ludaktar guwiro kom Icrael;
Acakki 50:3 kun wirone otyeko nino pyeraŋwen, en aye nino ma mitte ka giwiro kom dano ki yat latal kom. Luejipt gukoko Yakobo nino pyerabiro.
Acakki 50:4 Ka nino me kwero cola doŋ otum, ci Yucepu oloko ki jo pa Parao, kun wacci, “Alegowu ni, ka wuneno kombeddi ni bedona botwu kany oyomo cwinywu, ci wuwac lokke bot Parao, kun wuwacce ni,
Acakki 50:5 wora omiya akwoŋo kwon kun waco ni, ‘An doŋ acok to: wubiyika i Lyel ma yam an ki koma aye akwinyo i lobo Kanaan.’ Mumiyo alegi ni, itima ber, wek aciyik wora, ka adwogi.”
Acakki 50:6 Parao ogamme ni, “Ber iwot giri, iciyik woru, kit macalo en omiyo ikwoŋo akwoŋa-ni.”
Acakki 50:7 Ci Yucepu ocito ka yiko wonne, ocito ki lwak lutic pa Parao ducu, ludoŋo me ode, ki ludoŋo ducu me lobo Ejipt,
Acakki 50:8 kacel ki jo ducu me ot pa Yucepu, ki omegine, ki jo me ot pa wonne. Litinogi keken ki lwak dyaŋigi ki dyegigi aye gudoŋ i lobo Gocen.
Acakki 50:9 Yucepu ocito ki lwak gadigadi ki wegi aguragura, owoto ki lwak jo mapol twatwal.
Acakki 50:10 Ka guo i laro moyo ma i Atad, ma tye loka Jordan ci gukok kunnu ki cwercwiny ki kumo madwoŋ; Yucepu okwero cola pa wonne nino abiro.
Acakki 50:11 Ka wegi lobo-nu ma gin Lukanaan, guneno kwero cola ma i laro moyo i Atad, ci guwaco ni, “Mankwero cola me cwercwiny madwoŋ bot Luejipt.” Pi meno nyiŋ kabedo meno gilwoŋo ni, Abel-micraim; tye loka Jordan.
Acakki 50:12 Awobene gutimo i kome kit ma nene en ocikogi kwede,
Acakki 50:13 pien awobene gutero kome i lobo Kanaan, ci guyiko kome i boro ma i poto ma tye i Makpela i tuŋ wokceŋ me Mamre, ma yam Abraim owilo, kacel ki poto, bot Epron Lakit, wek obed mere me kabedo me yik.
Acakki 50:14 Ka doŋ otyeko yiko wonne, ci Yucepu odok i Ejipt kacel ki omegine, ki jo ducu ma nene ocito kwedgi ka yiko wonne. Yucepu okweyo cwiny omegine
Acakki 50:15 Ka omegi Yucepu guneno ni wongi doŋ otyeko to woko, ci gutamo ni, “Gwok nyo Yucepu doŋ bicako kwerowa woko, biculo kwor ma yam watime kwede marac-ci i komwa.”
Acakki 50:16 Omiyo gucako cwalo kwena bot Yucepu kun giwaco ni, “Yam woru ocikowa ki cik man ma onoŋo peya oto, ni,
Acakki 50:17 ‘Wuwac bot Yucepu ni, alegi itim kica bot omegini pi tim aranyi ki pi bal ma gutimo i komi, pien gutimo tim aranyi i komi ada.’ Doŋ kombeddi walegi itimwa kica pi tim aranyiwa, pien wan waworo Lubaŋa pa woru.” Yucepu okok ka guloko kwede.
Acakki 50:18 Omegine bene gucito ci guryebbe i nyime kun giwaco ni, “Nen, wan doŋ luticci.”
Acakki 50:19 Ento Yucepu odok iye botgi ni, “Pe wulwor, an atye ma ka Lubaŋa bo?
Acakki 50:20 Ki tuŋ botwu yam wuyubbe pi timo gin marac i koma, ento Lubaŋa oyubo pi tiyo gin maber, ma omiyo jo mapol gubedo kwo, macalo gitye kwede wa kombeddi.
Acakki 50:21 Pi meno pe wubed ki lworo mo; abipitowu ki litinowu ducu.” Kit meno ojiŋo cwinygi kun kweyo igi. To pa Yucepu
Acakki 50:22 Kit meno Yucepu obedo i Ejipt, en ki jo me ot pa wonne, ori mwaka miya acel ki apar.
Acakki 50:23 Yucepu oneno litino pa Epraim, nio wa i kom likwaye me adekke; litino pa Makir wod pa Manace en omiyo gubedo mere bene.
Acakki 50:24 Yucepu owaco bot omegine ni, “An doŋ acok to; ento Lubaŋa bilimowu, dok en bikwanyowu woko ki i lobo man, bidwokowu ka ma yam okwoŋo iye bot Abraim ki Icaka ki bot Yakobo.”
Acakki 50:25 Yucepu omiyo litino pa Icrael gukwoŋo kwoŋ kun waco ni, “Lubaŋa bilimowu, ci wubitiŋo cogona woko ki kany.”
Acakki 50:26 Yucepu oto, ma mwaka me ditte romo miya acel ki apar; guwiro kome ki yat latal-kom, lacen gupyelo kome i canduk me yik i Ejipt.
Nia 1:1 Man aye nyiŋ awobe pa Icrael ma yam gubino i Ejipt kacel ki Yakobo, kun ŋat acel acel bino ki jo nia i ode:
Nia 1:2 Reuben, Cimeon, Levi, Juda,
Nia 1:3 Icakar, Jabulon, ki Benjamin,
Nia 1:4 Dan ki Naputali, Gad ki Acer.
Nia 1:5 Litino pa Yakobo ducu giromo pyerabiro, kun onoŋo Yucepu doŋ tye i Ejipt.
Nia 1:6 Ci Yucepu oto, ki omege ki yalwak ke ducu.
Nia 1:7 Ento likwayo pa Icrael gunya gumedde mapol; gunya, gudoko matek twatwal, ci gupoŋo lobo woko.
Nia 1:8 Ka kabaka manyen oloyo Ejipt, ma yam pe ŋeyo Yucepu,
Nia 1:9 ci ocako waco ki lwak ke ni, “Nenu, jo Icrael doŋ gidwoŋ twatwal, dok gitek, giloyowa woko.
Nia 1:10 Wubin wek watimugi ki ryeko, wek pe gunya twatwal; pien ka mony bipoto i komwa, ci giribbe ki lumerokwa ka lweny i komwa, ci giriŋo woko, giweko lobowa.”
Nia 1:11 Pi meno guketo ludito ma loyo tic me romogi, ki tic madwoŋ; ci gugero ki Parao gaŋ kal ma nyiŋgi Pitom ki Ramcec, me kano cam.
Nia 1:12 Ento ka gimedo can i komgi, gin bene ginya, gimedde, gipoŋo lobo malac, ci Luejipt gubedo ki lworo i kom jo Icrael.
Nia 1:13 Pienno girido jo Icrael ki tic magwa,
Nia 1:14 ma omiyo kwogi obedo ki peko pi tic matego me nyono lobo ki goyo matafali, ki kit tic ducu me poto; i dog ticgi ducu giridogi ki tic magwa.
Nia 1:15 Ka dok kabaka me Ejipt oloko bot lucol-mon pa jo Ibru, ma ŋat acel nyiŋe Cipira ki mukene Pua, owaco ni,
Nia 1:16 “Ka wutye ka colo mon jo Ibru, ka wunenogi ma pud gitye i wi kom me nywal, ka latin laco, ci wubineko woko; ka latin nyako, ci wuwek makwo.”
Nia 1:17 Ento lucolo yam lworo Lubaŋa, ci pe, gutiyo kit ma kabaka me Ejipt ocikogi ento guweko litino co makwo.
Nia 1:18 Mumiyo kabaka me Ejipt dok olwoŋo lucolmon, ci owaco botgi ni, “Wutimo kuman piŋo, ma wuweko litino co makwo-ni?”
Nia 1:19 Lucol-mon guwaco bot Parao ni, “Pien mon jo Ibru pe girom ki mon Ejipt, pien komgi rom, miyo ginywal woko ma noŋo lacol-mon peya obino botgi.”
Nia 1:20 Mumiyo Lubaŋa otimo lucol-mon ber; dano gunya gudoko matek twatwal.
Nia 1:21 Pien lucolmon gulworo Lubaŋa, Lubaŋa omiyogi gudoko mego.
Nia 1:22 Parao dok ociko lwakke ducu ni, “Latin laco acel acel ma jo Ibru gunywalo wubibolo woko i kulu Nail, ento wubiweko litino anyira ducu gibedo makwo.”
Nia 2:1 Laco mo ma ladoggola pa Levi ocito onyomo nyako mo ma nya pa Levi.
Nia 2:2 Dako-nu ogamo ic, ci onywalo latin laco. Ka dako oneno ni latinne ber twatwal, ci okane woko dwe adek.
Nia 2:3 Ka doŋ pe twero kanne, ci otiŋo aduku ma gicweyo ki togo, ci opuyo ki odok yat; opyelo iye latin, otero oroyo i dye aluga ma i ŋet kulu.
Nia 2:4 Laminne ocuŋ ki cen pi ŋeyo gin ma bitimme i kome.
Nia 2:5 Ka nya pa Parao obino ka lwok i kulu, ci anyirane guwoto gurabo ŋet kulu; en oneno aduku ki i kin aluga, ocwalo aŋecane ka omone.
Nia 2:6 Ka oelo wiye, ci oneno iye latin; ci nen, latin okok. Kica omake i kome, ci owacci, “Man latin pa jo Ibru.”
Nia 2:7 Laminne owaco ki nya pa Parao ni, “Acit alwoŋ lapidi mo ki i kin mon Ibru, wek opitti latin bo?”
Nia 2:8 Nya pa Parao ogamo ni, “Citi.” Kit meno nyako-nu ocito olwoŋo min latin.
Nia 2:9 Ci nya pa Parao owacce ni, “Cit ki latin man, ci icipitta; an abiculli mucarani.” Kit meno min latin otero latin, opito.
Nia 2:10 Ka doŋ latin odoŋo, ci otere bot nya pa Parao, odoko wode ocako nyiŋe Moses kun waco ni, “Pien aywayo ki i pii.” Moses olwi woko wa i Midian
Nia 2:11 Ka Moses doŋ odoŋo, ci i niŋo mo acel en owoto bot lutugi, oneno pekogi. Ka oneno Laejipt mo ka goyo Laibru mo, ma ŋat acel i kin lutugi,
Nia 2:12 ci oneno piny tuŋŋi ki tuŋŋi, pe oneno ŋatti mo, ci oneko Laejipt meno, okane woko i kweyo.
Nia 2:13 Ka dok orwone, ka odok, nen jo Ibru aryo dok gubedo ka lweny, ci owaco bot latim bal ni, “Piŋo igoyo lawoti?”
Nia 2:14 Ogamo ni, “Aŋa muketi me bedo laker ki laŋolkop i komwa? In imito neka macalo ineke Laejipt-ti?” Ci lworo omako Moses kun tamo ni, “Ada lok man oŋene woko.”
Nia 2:15 Ka Parao owinyo lok man, ci omito neko Moses. Ento Moses oriŋo olwi woko ki bot Parao, obedo i lobo Midian; ci obedo piny i ŋet waŋ pii.
Nia 2:16 Onoŋo yam ajwaka pa jo Midian tye ki anyirane abiro; gubino gutwomo pii, ci gupoŋo weer ki pii me amata pa lim pa wongi.
Nia 2:17 Lukwat gubino guryemogi woko; ento Moses oa ci okonyogi, omiyo limgi gumato pii.
Nia 2:18 Ka gudwogo wongi Reuel, en owacci, “Piŋo wudwogo con?”
Nia 2:19 Gugamo ni, “Laejipt mo aye olarowa ki bot lukwat en, aye otwomowa pii, dok omiyo lim omato.”
Nia 2:20 Reuel owaco ki anyirane ni, “En tye kwene? Piŋo wuweko laco meno odoŋ woko? Wulwoŋe wek ocam kwon.”
Nia 2:21 Moses oye bedo bot dano meno, en omiyo nyare Jipola Moses.
Nia 2:22 Ci onywalo latin laco, ocako nyiŋe Gercom, kun waco ni, “An labedo i lobo pa lurok.”
Nia 2:23 I lwak kare meno ducu, kabaka Ejipt oto iye woko, ci jo Icrael gubedo ka cur pi bedo opii, kun gikok gimito kony; ci kokogi pi bedo opii owinnye bot Lubaŋa.
Nia 2:24 Ka Lubaŋa owinyo cur megi, ci opo pi gicikkene ki Abraim ki Icaka, ki Yakobo.
Nia 2:25 Lubaŋa oneno jo Icrael, ci oŋeyo kit bedogi.
Nia 3:1 Ka yam Moses tye ka kwayo lim pa won dakone, Yecero, ma ajwaka pa jo Midian, ci otero limme i tim ma yo tuŋ potoceŋ, owoto kwede wa i Koreb, ma got pa Lubaŋa.
Nia 3:2 Lamalaika pa Rwot onen bote i leb mac ma i dye caka; oneno caka tye ka lyel mac pe gin mo waŋ.
Nia 3:3 Moses owacci, “Abiŋak wek anen gin ma nen madit-ti ki piŋo caka-ni pe waŋ woko.”
Nia 3:4 Ka Lubaŋa oneno ni en oŋak ka nenone Lubaŋa olwoŋe ki i caka, ni, “Moses! Moses!” En ogamo ni, “An a ene.”
Nia 3:5 Ci Lubaŋa owacce ni, “Pe inyik cok kany. Luny war woko ki i tyeni, pien kabedo ma icuŋ iye-ni ŋom maleŋ.”
Nia 3:6 Ka owacce ni, “An Lubaŋa pa woru Lubaŋa pa Abraim, Lubaŋa pa Icaka ki Lubaŋa pa Yakobo.” Moses okano waŋe woko, pien onoŋo lworo neno Lubaŋa.
Nia 3:7 Rwot dok owacci, “Doŋ atyeko neno atwom pa jona i Ejipt, ka dok awinyo kokogi i kom ludito ma loyo ticgi.
Nia 3:8 Ci doŋ alor piny ka larogi ki iciŋ jo Ejipt, ki kwanyogi woko ki i lobo meno, wek akelgi i lobo maber, malac, lobo ma mol cak ki moo kic, i kabedo pa jo Kanaan, jo Kit, jo Amor, jo Periji, jo Kiv ki jo Jebuc.
Nia 3:9 Ci nen, koko pa jo Icrael doŋ owinnye wa bota, dok aneno kit uno ma jo Ejipt giunogi kwede.
Nia 3:10 Bin, abicwali bot Parao wek ikwany jona, likwayo pa Icrael, ki i Ejipt.”
Nia 3:11 Ento Moses owaco bot Lubaŋa ni, “An aŋa ma aromo cito bot Parao, ki kwanyo likwayo pa Icrael woko ki i Ejipt?”
Nia 3:12 Lubaŋa ogamo ni, “Ento an aye abibedo kwedi; man aye bibedo lanyut boti, ma nyuto ni an aye acwali: ka doŋ ityeko kwanyo jona woko ki i Ejipt, ci wubiworo Lubaŋa i kom got man.”
Nia 3:13 Moses owaco bot Lubaŋa ni, “Ka acito bot jo Icrael, awaco botgi ni, ‘Lubaŋa pa kwarowu ocwala botwu,’ ce ka gupenya ni, ‘Nyiŋe aŋa?’ ci abiwaco botgi nio?”
Nia 3:14 Ci Lubaŋa owaco ki Moses ni, “ATYE MA ATYE.” Ka dok owacci, “Wac lok man bot jo Icrael ni, ‘ATYE aye ocwala botwu.’ “
Nia 3:15 Lubaŋa dok onwoyo waco bot Moses ni, “Wac man bot jo Icrael, ni, ‘Rwot , ma en Lubaŋa pa kwarowu, Lubaŋa pa Abraim, Lubaŋa pa Icaka, Lubaŋa pa Yakobo, ocwala botwu.’ Man aye nyiŋa matwal, wubipo i koma, wun ki likwayowu ducu, kit man.
Nia 3:16 Cit icok ludoŋo pa jo Icrael kacel, ka iwac botgi ni, ‘Rwot, ma en Lubaŋa pa kwarowu, Lubaŋa pa Abraim, pa Icaka ki pa Yakobo, otyeko nen bota, kun waco ni, Aciko waŋa ka nenowu, ki kit ma gitimowu kwede i Ejipt;
Nia 3:17 doŋ acikke ni abikwanyowu woko ki i atwom ma wutye kwede i Ejipt, adwokowu i lobo pa jo Kanaan, jo Kit, jo Amor, jo Periji, jo Kiv ki jo Jebuc, i lobo ma mol cak ki moo kic.’
Nia 3:18 Ci gin gibiworo dogi; in ki ludoŋo pa jo Icrael wubicito bot kabaka me Ejipt, ci wuwacce ni ‘Rwot, ma en Lubaŋa pa jo Ibru, oromo kwedwa, ci kombeddi walegi ni, wek wawot i tim, wot ma romo nino adek, wek watyer gitum bot Rwot Lubaŋawa.’
Nia 3:19 Aŋeyo ni kabaka me Ejipt pe biye wun wucito nio ka giruye ki bad matek.
Nia 3:20 Mumiyo abiryeyo bada, ci abipwodo jo Ejipt ki taŋo ducu ma abitiyo kunnu; ci lacen en biye wucito.
Nia 3:21 Dok abimiyo jo man ginoŋo gum i nyim jo Ejipt, wek ka wubicito, pe wucit ki ciŋwu nono,
Nia 3:22 ento dako acel acel bikwayo dako wadi, ki dako ma labedo i ode, kun lego atego ryal ki atego jabu, ki boŋo bene ma wubiruko i kom awobewu ki anyirawu; kit meno miyo wubiyako jo Ejipt.”
Nia 4:1 Moses ogamo ni, “Ento nen, pe gibiye lokka, pe gibiwinyo doga bene, pien gibiwacci, ‘Rwot gire pe onen boti.’ “
Nia 4:2 Rwot owacce ni, “Meno gin aŋo ma i ciŋi-nu?” Ogamo ni, “Odoo.”
Nia 4:3 Ci owacce ni, “Bol piny i ŋom.” Ci ka obolo piny i ŋom, olokke odoko twol; Moses oriŋo woko cen.
Nia 4:4 Ento Rwot owaco bot Moses ni, “Rye ciŋi imak ki tuŋ yibe.” Oryeyo ciŋe, omako; ci olokke odoko odoo ki i ciŋe.
Nia 4:5 Rwot owaco ni, “Man bimiyo giye ni Rwot, Lubaŋa pa kwarogi, Lubaŋa pa Abraim, pa Icaka, ki pa Yakobo, otyeko nen boti.”
Nia 4:6 Ci Rwot owacce ni, “Rwak ciŋi i kori.” Orwako ciŋe i kore; ka okwanyo woko, ci nen, ciŋe orugo matar macalo pee.
Nia 4:7 Rwot dok owacce ni, “Rwak ciŋi i kori.” Ci dok orwako ciŋe i kore; ka okwanyo woko, nen, ciŋe odok kakare macalo kome mukene ducu.
Nia 4:8 Lubaŋa dok owaco ni, “Ka pe gibiye lokki, nyo pe gibiparo bene pi lanyut mukwoŋo-ni, ci gibiye lanyut malacen.
Nia 4:9 Ka bene pe gibiye lanyut man aryo-ni ducu, ki kwero winyo dogi, ci ibitwomo pii ki i kulu Nail, ionyo i lobo ka ma otwo; ci pii ma itwomo ki i Nail bidoko remo ki i lobo ma otwo-ni.”
Nia 4:10 Ento Moses owaco bot Rwot ni, “Ai Rwoda, an ladwal nia wa con, kadi wa i kare ma ibedo ka lok kweda. Onoŋo atye ma aywayo lok mot, leba dwalle woko.”
Nia 4:11 Rwot dok owacce ni, “Aŋa ma oketo dog dano? Aŋa ma miyo dano bedo Iatodog, nyo ladiŋ-it, ma neno piny nyo lawaŋe-oto? Pe an aye atiyo, ma a Rwot-ti?
Nia 4:12 Pi meno doŋ iciti, abibedo ki dogi, abipwonyi ki gin ma ibiloko.”
Nia 4:13 Ento en dok ogamo ni, “Ai, Rwoda, alegi ni icwal ŋat mukene.”
Nia 4:14 Ci kiniga: pa Rwot otugge i kom Moses kun wacci, “Aron pe tye kunnu, ma omeru-ni, ma Lalevi? An aŋeyo en lebe loko atir, ci nen, en obebino ka rwatte kwedi; ka en bineni, ci cwinye bibedo yom.
Nia 4:15 In ibilok kwede, ki keto lok i doge, an abibedo ki dogi, ki doge bene, ci abipwonyowu ki gin ma wubitiyo.
Nia 4:16 En aye bilok ki lwak maka in; en bibedo maka dogi, dok in ibibedo macalo Lubaŋa bote.
Nia 4:17 Ibicito ki odoo man i ciŋi, ma ibitiyo ki lanyut magi.” Moses odok cen i Ejipt
Nia 4:18 Moses ka odok bot Yecero, ma won dakone, ci owacce ni, “Alegi wek koŋ adok bot omega ma i Ejipt, wek anen ka pud gitye makwo.” Ci Yecero ogamo dog Moses ni, “Cit ki kuc.”
Nia 4:19 Rwot owaco bot Moses i Midian ni, “Dok cen wa i Ejipt; pien jo ma yam mito neki doŋ guto woko ducu.”
Nia 4:20 Kit meno Moses okwanyo dakone ki awobene, oketogi i wi kana, ci owoto, odok cen i lobo Ejipt, kun omako odoo pa Lubaŋa i ciŋe.
Nia 4:21 Rwot oloko bot Moses ni, “Ka doŋ ityeko dok cen i Ejipt, nen ni itiyo i nyim Parao taŋo ducu ma atyeko keto i ciŋi-ni; ento abijiŋo cwinye doko nwaŋ, ma pe biye dano woto.
Nia 4:22 In ibiwaco bot Parao ni, ‘Rwot owaco kit man ni, Icrael aye latin kayona,
Nia 4:23 ci awacci ni, Wek latinna ocit ka tic bota; ka ikwero kome ni pe ociti, nen, abineko latin kayoni woko.’ ”
Nia 4:24 I kabutogi i yo en aye Rwot oromo ki Moses kun mito neke woko.
Nia 4:25 Ci Jipola okwanyo got mabit, oliro ki kom latin awobine, ogudo ki tyen Moses kun wacce ni, “Ada, in i cwa remo!”
Nia 4:26 Ci Rwot oweke gire. Oloko ni, “In i cwara pi remo,” me lirre-nu.
Nia 4:27 Rwot owaco bot Aron ni, “Cit i tim, wek icirom ki Moses.” Ci oromo kwede wa i te got pa lubaŋa ka onoto leme.
Nia 4:28 Ci Moses otito bot Aron lok ducu ma Rwot owacce, ma ocwalle kwede, ki lanyut ducu ma ociko ni oti kwede.
Nia 4:29 Ci Moses ki Aron gucito, gucoko ludoŋo pa jo Icrael ducu
Nia 4:30 Ci Aron oloko lok ducu ma Rwot oloko bot Moses, ci onyuto lanyut ducu i nyim dano.
Nia 4:31 Dano guye; ka guwinyo ni Rwot otyeko limo jo Icrael dok otyeko neno atwomgi ci gukulo wigi piny, guworo Lubaŋa.
Nia 5:1 Lacen Moses ki Aron gucito bot Parao, guwacce ni, “Rwot Lubaŋa pa Icrael owaco kit man ni, ‘Wek jona guciti, wek gukwer nino madit i tim.’ “
Nia 5:2 Ento Parao ogamoni “Rwot en aŋa, ma myero awiny doge ci awek Icrael owot-ti? An pe aŋeyo Rwot meno, dok bene pe abiweko jo Icrael woto!”
Nia 5:3 Gin dok guwacce ni “Lubaŋa pa jo Ibru oromo kwedwa; walegi ni iwek wan waciti, wawot wot me nino adek, ka tyero gitum bot Rwot Lubaŋawa, wek pe en opot i komwa ki two gemo marac nyo pala lucwan.”
Nia 5:4 Ento Parao ma kabaka me Ejipt owaco botgi ni, “Moses wun ki Aron, piŋo wukwanyo dano woko ki i dog ticgi? Wun wudok i dog ticwu.”
Nia 5:5 Ka dok owacci, “Nen, dano odoko dwoŋ woko i lobo, wun kono umiyo giywe i dog ticgi.”
Nia 5:6 I nino meno ociko ludito ma loyo tic pa lwak, ki lunyampara, ni,
Nia 5:7 “Pe dok wumedde kelogi lum ocwici me goyo matafali kit macon, wek gin aye gucit ka tweyone.
Nia 5:8 Ento wel matafali ma yam gigoyo-ni wuwek gumedde kwede, pe wudwok welle piny; pien gin luwackom, mumiyo gikok ni, ‘Wek wacit i tim ka tyero gitum bot Lubaŋawa.’
Nia 5:9 Wumi tic mapek wek co gubed i dog tic pe guket cwinygi i lok goba.”
Nia 5:10 Kit meno ludito ma loyo lunyampara pa lwak gucito guwaco bot dano ni, “Parao owaco kit man ni, ‘Wan pe dok wabikelliwu lum ocwici.
Nia 5:11 Wun doŋ wucit kikomwu, wuyeny ka ma wutwero noŋo lum ocwici; ento ticwu pe gibidwoko welle piny.’ “
Nia 5:12 Kit meno dano guket i lobo Ejipt ducu ka coko reŋ kal me ocwici.
Nia 5:13 Ludito ma loyo tic giruyogi kun giwacci, “Wucob ticwu, kit me nino ducu, kit macalo yam lum ocwici tye-ni.”
Nia 5:14 Ki lunyampara pa jo Icrael, ma ludito ma loyo tic pa Parao oketogi me neno ticci, gubedo ka pwodogi kun gipenyogi ni, “Piŋo pe wucobo tic me goyo matafali tin, kit macon?”
Nia 5:15 Ka lunyampara pa jo Icrael gucito gukok bot Parao ni, “Piŋo itimowa kit man, ladit?
Nia 5:16 Pe doŋ gikelo lum ocwici botwa, ento giwacowa ni, ‘Wugo matafali!’ Nen, ka gipwodowa, ladit; ento bal tye i kom lwakki!”
Nia 5:17 Ento en ogamo ni, “Wun luwackom, wun luwackom; en mumiyo wuwaco ni, ‘Wuwek wacit ka tyero gitum bot Rwot.’
Nia 5:18 Wucit kombeddi ka tic. Pe gibimiyowu lum ocwici mo, dok bene wubigoyo matafali ma rom ki wel macon.”
Nia 5:19 Lunyampara pa jo Icrael guneno ni doŋ gitye marac, ka giwacogi ni, “Wun pe wubidwoko wel matafali piny kit me nino ducu.”
Nia 5:20 Giromo ki Moses ki Aron ma onoŋo yam gitye ka kurogi, ka gia gidwogo ki bot Parao;
Nia 5:21 guwaco botgi ni, “Rwot onenwu dok oŋolliwu kop, pien wun wumiyo nyiŋwa odoko ŋwe lituny i nyim Parao ki luticce, dok wumiyo pala lucwan i ciŋgi me nekowa.” Lega pa Moses
Nia 5:22 Moses olokke bot Rwot, owacce ni, “Ai Rwot, itimo jo-ni marac kuman piŋo? Icwala ka ŋo kaa?
Nia 5:23 Nia ma abino bot Parao, ma aloko kwede pi nyiŋi, en ocako timo jo-ni marac cut, in bene peya ilaro joni wacel.”
Nia 6:1 Ento Rwot owaco bot Moses ni, “Tin doŋ ibineno gin ma abitimo i kom Parao; en bicwalogi woko ki bade matek, ci ryemogi woko ki i lobone ki tek.”
Nia 6:2 Lubaŋa owaco bot Moses ni, “An a Rwot.
Nia 6:3 Yam anen bot Abraim, bot Icaka ki bot Yakobo, kun giŋeyo ni an Lubaŋa Matwero-ducu, ento pe amiyo guŋeyo ni nyiŋa aye Rwot.
Nia 6:4 An yam amoko gicikkena kwedgi bene, pi miyo botgi lobo Kanaan, en aye lobo ma yam gubedo iye lubedo-ni.
Nia 6:5 Dok bene atyeko winyo cur pa jo Icrael ma jo Ejipt olokogi gudoko opii-ni, an bene doŋ atyeko po gicikkena.
Nia 6:6 Wac bot jo Icrael ni, an a Rwot, abikwanyowu woko ki i peko ma jo Ejipt keto i komwu, abilarowu ki i opii megi, abikokowu woko ki ciŋa ma aryeyo, ki pi kop madito ma abiŋolo i wigi.
Nia 6:7 Abiterowu me bedo jona, dok an abibedo Lubaŋawu; wun wubiŋeyo ni an a Rwot Lubaŋawu, ma akwanyowu ki i kom peko ma jo Ejipt giketo i komwu.
Nia 6:8 Ci abikelowu i lobo ma yam akwoŋo pire ni abimiyo bot Abraim, ki Icaka ki Yakobo, abimiyo botwu obed lobowu; an a Rwot.”
Nia 6:9 Moses oloko kit meno bot jo Icrael; ento pe guwinyo lok pa Moses, pien cwinygi oballe woko pi tic me opii mukato kare.
Nia 6:10 Rwot owaco bot Moses ni,
Nia 6:11 “Cit idony bot Parao, kabaka me Ejipt, ci ititte ni owek jo Icrael gua woko ki i lobone.”
Nia 6:12 Ento Moses owaco bot Rwot ni, “Nen, jo Icrael pe guwinyo lokka, ci Parao biwinyo lokka niŋniŋ, ma an a dano ma dogga pe leŋ-ŋi?”
Nia 6:13 Ento Rwot oloko ki Moses ki Aron, ocikogi bot jo Icrael, ki bot Parao, kabaka me Ejipt pi kwanyo jo Icrael woko ki i lobo Ejipt. Tekwaro pa Moses ki Aron
Nia 6:14 Man aye ludito wi kaka i odi pa kwarogi: litino awobe pa Reuben, latin kayo pa Icrael gin ene: Kanok, Pallu, Kejeron ki Karmi; meno aye doggola pa Reuben.
Nia 6:15 Litino awobe pa Cimeon gin ene: Jemuel, Jamin, Okad, Jakin, Jokar ki Caul, awobi pa dako Lakanaan; meno aye doggola pa Cimeon.
Nia 6:16 Man aye nyiŋ litino awo be pa Levi, kun lubo yalwakgi: Gercon, Kokat ki Merari; wel mwaka me kwo pa Levi oromo miya acel ki pyeradek wiye abiro.
Nia 6:17 Litino awobe pa Gercon gin ene: Libni ki Cimei, macalo doggolagi tye kwede.
Nia 6:18 Litino awobe pa Kokat gin ene: Amram, Ijar, Kebron ki Ujiel; wei mwaka me kwo pa Kokat oromo miya acel ki pyeradek wiye adek.
Nia 6:19 Litino awobe pa Merari gin ene: Makali ki Muci. Meno aye doggola pa Lulevi, kun lubo yalwakgi.
Nia 6:20 Amram onyomo Yokobedi lamiŋ wonne, ci onywalo Aron ki Moses; wel mwaka me kwo pa Amram oromo miya acel ki pyeradek wiye abiro.
Nia 6:21 Litino awobe pa Ijar gin ene: Kora, Nepeg ki Jikri.
Nia 6:22 Litino awobe pa Ujiel gin ene: Micael, Elijapan ki Citri.
Nia 6:23 Aron onyomo Eliceba nya pa Aminadab, lamin Nakucon, ci onywalo Nadab, Abiu, Eleajar ki Itamar.
Nia 6:24 Litino awobe pa Kora gin ene: Elkana ki Abiacap; meno aye doggola pa jo pa Kora.
Nia 6:25 Eleajar, wod pa Aron, onyomo dako ma i kin anyira pa Putiel, ci onywalo Finekaci. Meno aye ludito wi kaka ma i odi pa Lulevi, macalo doggolagi tye kwede.
Nia 6:26 Man gin aye Aron ki Moses ma Lubaŋa owaco botgi ni, “Wukwany jo Icrael woko ki i lobo Ejipt ki bucagi.”
Nia 6:27 Gin aye yam guloko ki Parao kabaka me Ejipt pi kwanyo jo Icrael woko ki i lobo Ejipt; man aye Moses ki Aron meno. Cik pa Rwot bot Moses ki Aron
Nia 6:28 I kom nino ma Rwot oloko iye ki Moses i lobo Ejipt,
Nia 6:29 Rwot owaco bot Moses ni, “An a Rwot; tit bot Parao kabaka me Ejipt lok ducu ma awaccini.”
Nia 6:30 Ento Moses owaco bot Rwot ni, “Nen, doga pe leŋ; Parao biwinya niŋniŋ?”
Nia 7:1 Rwot owaco bot Moses ni, “Nen aketi macalo Lubaŋa bot Parao, ki omeru Aron bibedo lanebini.
Nia 7:2 In ibiloko lok ducu ma aciko boti; ci omeru Aron bitito bot Parao pi weko jo Icrael gua woko ki i lobone.
Nia 7:3 Ento abijiŋo cwiny Parao doko nwaŋ, abimedo lwak lanyut ki taŋo i lobo Ejipt.
Nia 7:4 Parao pe biwinyo lokki; abiketo ciŋa i kom Ejipt, ci abikwanyo monnya, jona, ma gin aye likwayo pa Icrael, ki i Ejipt, pi kop madito ma abiŋolo i wiye.
Nia 7:5 Jo Ejipt gibiŋeyo ni an a Rwot, ka abiryeyo ciŋa i kom lobo Ejipt pi kwanyo jo Icrael woko ki i kingi.”
Nia 7:6 Moses ki Aron gutimo kit ma Rwot ocikogi.
Nia 7:7 Moses onoŋo mwaka me ditte romo pyeraboro, ki pa Aron pyeraboro wiye adek, i kare ma gubedo ka lok ki Parao-ni.
Nia 7:8 Rwot dok oloko ki Moses ki Aron ni,
Nia 7:9 “Ka Parao owaco botwu ni, ‘Wunyut ada mewu pi tiyo taŋo,’ ci ibiwaco ki Aron ni, ‘Kwany odooni, ibol piny i nyim Parao, wek olokke odok twol.’”
Nia 7:10 Kit meno Moses ki Aron gucito bot Parao gutiyo kit ma Rwot ocikogi kwede; Aron obolo odoone piny i nyim Parao ki luticce, ci olokke odoko twol.
Nia 7:11 Ci Parao olwoŋo jo ma luryeko ki lutal, ma gin lutyet ma i Ejipt, gin bene gutimo ma rom meno ki ryekogi.
Nia 7:12 Pien ŋat acel acel obolo odoone piny, ci gulokke gudoko twol, ento odoo pa Aron omwonyogi woko ducu.
Nia 7:13 Ento cwiny Parao pud obedo tek aye, pe omedo ki winyogi kit ma Rwot owaconi.
Nia 7:14 Rwot dok owaco bot Moses ni, “Cwiny Parao odoko nwaŋ, okwero weko dano ocito.
Nia 7:15 Cit odiko bot Parao macalo en cito i dog kulu-ni; cit ikur en i ŋet kulu, mak odoo i ciŋi, ma yam olokke odoko twol-li.
Nia 7:16 Ci ibiwacce ni, ‘Rwot Lubaŋa pa jo Ibru ocwala boti, kun waco ni, Wek jona guciti, wek guti bota i tim, dok nen, in peya iworo doga.
Nia 7:17 Ci Rwot doŋ owaco kuman ni, Pi lok man bimiyo iŋeyo ni an a Rwot: nen, abigoyo pii ma tye i kulu Nail ki odoo ma tye i ciŋa-ni, ci pii bilokke doko remo,
Nia 7:18 ci rec ma i Nail gibikato woko, kulu Nail bilokke doko ma ŋwe coo, dok jo Ejipt cwinygi bikwero mato pii ma i kulu Nail woko.’ “
Nia 7:19 Rwot owaco bot Moses ni, “Wac ki Aron ni ‘Kwany odooni ci irye ciŋi i wi pii me Ejipt, i wi kulugi, i wi kulu akwinyagi, i wi kabedo ducu ka ma pii opoŋ iye, wek gulokke gudok remo; wek remo orom i lobo Ejipt ducu ki atabo weer ducu, ki i agulu godi ducu.’ ”
Nia 7:20 Moses ki Aron gutimo macalo Rwot ocikogi. Aron otiŋo odoone malo ki i nyim Parao ki luticce; ci ogoyo ki pii ma i kulu Nail, ci pii ducu ma i kulu Nail olokke odoko remo.
Nia 7:21 Rec ma i kulu Nail gucako to woko, ci kulu Nail odoko ŋwe coo; pienno jo Ejipt pe doŋ gitwero mato pii ma i kulu Nail; dok remo oromo i lobo Ejipt ducu.
Nia 7:22 Ento lutyet me Ejipt bene gutimo ma rom meno ki ryekogi; omiyo cwiny Parao odoko nwaŋ aye, okwero winyogi woko, kit ma Rwot owaco-ni.
Nia 7:23 Parao olokke odok i ode, kun pe cwinye paro kadi pi man.
Nia 7:24 Jo Ejipt ducu gubedo ka kwinyo pii me amata i ŋet kulu Nail, pien pe doŋ gitwero mato pii ma i kulu Nail.
Nia 7:25 Ka nino okato abiro nia ma Rwot ogoyo kulu Nail.
Nia 8:1 Rwot dok owaco bot Moses ni, “Cit idony bot Parao, ci iwacce ni Rwot owaco kuman ni, ‘Wek jona guciti wek guti bota.
Nia 8:2 Ento ka ikwero wekogi ni guciti, ci nen, abicoro gemo ogwal i loboni ducu.
Nia 8:3 Ogwal bicorre limuk i kulu Nail ma gibibino wa i odi bene ki i kicikani, ki i wi kitandani ki i odi pa luticci, ki pa lwakki, ki i keno tedoni, ki otako lanywaŋ mokoni.
Nia 8:4 Ogwal bipye wa i komi ki i kom lwakki ki i kom luticci ducu.’”
Nia 8:5 Rwot dok owaco bot Moses ni, “Wac bot Aron ni, ‘Doŋ irye ciŋi ki odooni i wi kulu ducu, i wi kulu akwinya, ki i wi kut, wek ogwal ocorre i lobo Ejipt!’”
Nia 8:6 Aron oryeyo ciŋe i wi pii ducu ma i Ejipt. Ogwal obino ci oumo wi lobo Ejipt woko.
Nia 8:7 Ento lutyet bene gutimo ma rom meno ki ryekogi, ci gukelo lwak ogwal bene i lobo Ejipt.
Nia 8:8 Lacen Parao olwoŋo Moses ki Aron, owacci, “Leg Rwot wek okwany ogwal woko ki i koma ki i kom lwakka; ci abiweko dano gicito ka tyero gitum bot Rwot.”
Nia 8:9 Moses owaco bot Parao ni, “Ber in aye icika kare ma aleg iye piri, pi luticci ki pi lwakki, wek ogwal oto otum woko i komi ki i odini, wek odon ma i kulu Nail keken.”
Nia 8:10 Ci ogamo ni, “Diki adika-ni.” Moses owacci, “Obed kit macalo iwaco-ni, wek in iŋe ni pe tye ŋatti mo macalo Rwot Lubaŋawa-ni.
Nia 8:11 Ogwal bia woko ki boti, ki i odini, ki i kom luticci ki lwakki; gibiweko ma i kulu Nail keken.”
Nia 8:12 Ci Moses ki Aron gukato woko ki bot Parao. Moses okok pi ogwal bot Rwot, kit macalo onoŋo oye ki bot Parao.
Nia 8:13 Rwot otiyo kit ma Moses owaco-ni; ogwal ocako to woko Ki i odi i dyekal ki i potti ducu.
Nia 8:14 Gucoko gugurogi lipim, lobo okwok woko maŋwe.
Nia 8:15 Ento ka Parao oneno yamo dok okuto kore, ci cwinye odoko nwaŋ pe dok owinyogi, kit ma Rwot owacom.
Nia 8:16 Rwot dok owaco bot Moses ni, “Wac bot Aron ni, ‘Tin odooni malo ci igo ki apwa ma i lobo wek odok nyoggi ma biromo i lobo Ejipt ducu.’ “
Nia 8:17 Ci gitimo kit meno; Aron otiŋo ciŋe malo ki odoone, ci ogoyo ki apwa ma i lobo, ci nyoggi obino i kom dano ki lee ducu.
Nia 8:18 Lutyet gutemo ki ryekogi wek nyoggi obin, ento pe gutwero. Pienno nyoggi oromo kom dano ki lee ducu.
Nia 8:19 Ci guwaco bot Parao ni, “Man lwet cin Lubaŋa.” Ento cwiny Parao obedo nwaŋ, pe omedo ki winyogi, kit ma Rwot owaco-ni. Gemo me lwaŋo
Nia 8:20 Rwot dok owaco bot Moses ni, “A malo odiko con, icikur Parao, macalo en cito i dog kulu-ni, ci iwacce ni, ‘Rwot owaco kuman ni, Wek jona guciti, wek guti bota.
Nia 8:21 Ento ka pe iweko jona gucito, ci nen, abicoro lwaŋo limuk i komi ki i kom luticci ki i kom lwakki, ki i odini; i odi pa jo Ejipt ducu lwaŋo bicore iye limuk, wa i kom lobo ma gucuŋ iye.
Nia 8:22 Ento i nino meno abipoko lobo Gocen pat, en aye kabedo pa jona, wek pe lwaŋo ocorre iye limuk; wek wuŋe ni, an a Rwot ma atye i dye lobo.
Nia 8:23 Kit meno abipoko kin jona ki joni. Lanyut man bitimme diki.’”
Nia 8:24 Ci Rwot otiyo kit meno; omiyo lwak lwaŋo ocorre limuk i ot pa Parao ki i odi pa luticce; i lobo Ejipt ducu lwaŋo obalo lobo woko.
Nia 8:25 Lacen Parao olwoŋo Moses ki Aron, owacci, “Wucit, wutyer gitum bot Lubaŋawu i lobowa-ni.”
Nia 8:26 Ento Moses ogamo ni, “Pe watwero timone kit meno; pien wabityero gitum bot Lubaŋawa ma bedo me kwer bot Luejipt. Ka watyero gitum ma obedo me kwer bot Luejipt ma kun gineno ki waŋgi, pe gibicelowa ki got-ti?
Nia 8:27 Wan myero wawot i tim wot me nino adek pi tyero gitum bot Rwot Lubaŋawa kit macalo en aye bicikowa kwede.”
Nia 8:28 Omiyo Parao ogamo ni, “Abiwekowu wucito ka tyero gitum bot Lubaŋawu i tim; ento pe wubiwot ka mabor. Wuleg pira aye.”
Nia 8:29 Ka Moses owaco ni, “Nen, akato woko ki boti, ci abilego Rwot wek lwak lwaŋo oa woko ki i komi, Parao, ki i kom luticci, ki i kom lwakki diki; ento, ladit, pe dok ibwolwa pi kwero ye lwak cito ka tyero gitum bot Rwot.”
Nia 8:30 Kit meno Moses okato woko ki bot Parao, ci olego Rwot.
Nia 8:31 Rwot otiyo kit ma Moses olego-ni, ci okwanyo lwak lwaŋo woko kii kom Parao, ki i kom luticce, ki i kom lwakke, pe acel mo odoŋ.
Nia 8:32 Ento cwiny Parao odoko nwaŋ tyen man bene, pe oweko lwak gucito.
Nia 10:1 Rwot dok owaco bot Moses ni, “Cit bot Parao; pien ajiŋo cwinye odoko nwaŋ, ki cwiny luticce, wek anyut lwak lanyut mera man i kingi,
Nia 10:2 wek in itit i it litinoni ki likwayi kit macalo abedo ka tuko ki jo Ejipt kit ma iya mito-ni ki kit lanyut ma atiyo i kingi; wek wun wuŋe ni an a Rwot.”
Nia 10:3 Kit meno Moses ki Aron gucito gudonyo bot Parao, guwacce ni, “Rwot Lubaŋa pa jo Ibru owaco kuman ni, ‘In ibikwero bedo ki mwolo i nyima pi kare ma rom mene? Wek jona guciti, wek guti bota.
Nia 10:4 Pien ka ikwero ni jona pe guciti, ci nen, diki abikelo lwak bonyo i loboni,
Nia 10:5 giumo lobo woko lipuk, pe tye ŋatti mo ma bineno lobo; ci gibicamo gin ma pee oŋoyo botwu, ka dok gibicamo yadiwu ducu ma doŋo i poto.
Nia 10:6 Gibipono i odini ki i odi pa luticci ducu ki i odi pa jo Ejipt ducu; bibedo gin ma yam wegiwu ki kwariwu pe guneno nia i nino na giketogi wi lobo nio wa i nino man.’ ” Ka olokke ci okato woko ki bot Parao.
Nia 10:7 Ci Lutic pa Parao guwacce ni, “Laco man bibedo owic botwa pi kare ma rom mene? Wek jo-nu guciti, wek guti bot Rwot Lubaŋagi: in peya iŋeyo ni Ejipt oballe woko.”
Nia 10:8 Omiyo gidwoko Moses ki Aron bot Parao; ci owaco botgi ni, “Doŋ wucit, wuti bot Rwot Lubaŋawu; ento jo mene ma gibicito?”
Nia 10:9 Ci Moses ogamo ni, “Wan wabicito ki litinowa, ki luditowa wabicito ki awobewa ki anyirawa; wabigwarre ki lwak limwa ducu matino ki madito, pien myero wakwer nino madit bot Rwot.”
Nia 10:10 Ci owaco botgi ni, “Rwot obed kwedwu ka abiweko wun ki litinowu wucito! Nen wun iwu kiruŋgula, wutye ki kop i iwu.
Nia 10:11 Pe twerre, co ma i kinwu aye gucit ka miyo woro bot Rwot; pien meno aye gin ma cwinywu pyette iye.” Ci giryemogi woko ki i nyim Parao.
Nia 10:12 Rwot dok owaco bot Moses ni, “Rye ciŋi i wi lobo Ejipt wek bonyo obin obed i lobo Ejipt, ocam gin mutwi i lobo ducu ma yam pee oŋoyo.”
Nia 10:13 Kit meno Moses otiŋo odoone i wi lobo Ejipt, ci Rwot ocwalo yamo oa tuŋ wokceŋ okodo i lobo dyeceŋ meno ducu ki i dyewor benebene; ka oo odiko ci yamo mua wokceŋ okelo bonyo.
Nia 10:14 Ci bonyo ocorre i lobo Ejipt ducu, ci obuto, ori i lobo ducu me Ejipt, lwak bonyo mumukke madwoŋ ma yam pe tye, ma dok pe binen.
Nia 10:15 Pien oumo lobo woko lipuk, ma lobo ocido woko licuc, ci gucamo gin mutwi ducu ma i lobo ki nyig yadi ducu ma yam pee oŋoyo; gin madyak mo pe odoŋ, kadi yat, kadi gin mutwi ma i poto ma i lobo Ejipt ducu.
Nia 10:16 Ka Parao dok olwoŋo Moses ki Aron pi oyoto, owaco ni, “Atyeko timo bal i kom Rwot Lubaŋawu, ki i komwu.
Nia 10:17 Mumiyo tin wutima kica, man doŋ alegowu kicel enni, dok wuleg Rwot Lubaŋawu wek okwany to man woko i koma.”
Nia 10:18 Ci Moses okato woko ki bot Parao, olego Rwot.
Nia 10:19 Rwot omiyo yamo okodo matek nia ki tuŋ potoceŋ, otiŋo bonyo ocorogi woko wa i Nam Makwar; bonyo mo acel pe odon i lobo Ejipt.
Nia 10:20 Ento Rwot ojiŋo cwiny Parao odoko nwaŋ, pe oweko jo Icrael gucito. Gemo me colpiny
Nia 10:21 Rwot dok owaco bot Moses ni, “Rye ciŋi malo tuŋ polo, wek piny ocid woko Licuc i lobo Ejipt, piny ma ocido woko ma dano winyo wa i kome.”
Nia 10:22 Ci Moses oryeyo ciŋe malo tuŋ polo, ci piny ocido woko matek licuc ma oromo lobo Ejipt pi nino adek;
Nia 10:23 pe ginenne kekengi, pe ŋatti mo a malo ki i kabedone pi nino adek; ento ka ma jo Icrael bedo iye onoŋo piny leŋ mere.
Nia 10:24 Ka Parao olwoŋo Moses, ci owacce ni, “Cit wuti bot Rwot; litinowu bene myero gucit kwedwu; ento wuwek limwu matino ki madito gudoŋ i ŋewu.”
Nia 10:25 Ento Moses ogamo ni, “In bene myero imiwa gitum ki gityer me awaŋa, wek watyer bot Rwot Lubaŋawa.
Nia 10:26 Limwa makwo myero gin bene gucit kwedwa; pe oboŋ tyen mo bidoŋ i ŋewa, pien myero wakwany mogo i kingi me miyo ki woro bot Rwot Lubaŋawa, dok pe waŋeyo gin ma myero wati kwede bot Rwot, nio ka wabio wa kunnu.”
Nia 10:27 Ento Rwot ojiŋo cwiny Parao odoko nwaŋ, pe oweko gucito.
Nia 10:28 Parao dok owacce ni, “A woko ki bota; gwokke keni aye, pe inen waŋa doki; pien i nino ma ibineno iye waŋa en aye ibito iye bene.”
Nia 10:29 Moses ogamo ni, “Pe dok abineno waŋi kit macalo iwaco.”
Nia 11:1 Rwot owaco bot Moses ni, “Pud odoŋ gemo acel ma abikelo i kom Parao ki i kom Ejipt; lacen biweko wun wua ki kany wucito; ka biwekowu ni wuciti, biryemowu woko magicel.
Nia 11:2 Lok kombeddi i it lwak, laco acel acel oleg laco wadi ma ka ŋete, ki dako acel acel bene oleg dako wadi ma ka ŋete, wek omiye atego ryal ki atego jabu.”
Nia 11:3 Ci Rwot omiyo dano gunoŋo gum i nyim jo Ejipt. Dok bene Moses yam obedo dano madit twatwal i lobo Ejipt, wa i nyim lutic pa Parao ki i nyim lwak ducu.
Nia 11:4 Moses owaco ni, “Rwot owaco kuman ni, I cwiny dyewor abiwot i dye Ejipt;
Nia 11:5 ci litino kayo ducu ma i lobo Ejipt gibito woko, nia i kom latin kayo pa Parao ma bedo i wi komkerre-ni, nio kwede i kom latin kayo pa aŋeca ma tye ka rego; wa litino kayo pa limgi makwo ducu.
Nia 11:6 Koko bibedo malik mada ma oromo i lobo Ejipt ducu, kit ma yam peya otimme, dok pe bitimme matwal.
Nia 11:7 Ento i kom jo Icrael ducu, dano onyo lee, kadi gwok pe bigweyo; wek wuŋe ni Rwot opoko kin jo Ejipt ki jo Icrael.
Nia 11:8 Luticci ducu gibibino bota, gibiryebbe piny i nyima, kun giwaco ni, ‘A woko, ki lwak ma gilubi ducu.’ Ci i ŋe meno, abicito woko gira.” Ci okato woko ki bot Parao ki kiniga madwoŋ.
Nia 11:9 Ka dok Rwot owaco bot Moses ni, “Parao pe biwinyi; wek taŋona omedde orom i lobo Ejipt.”
Nia 11:10 Moses ki Aron gutiyo taŋo meno ducu i nyim Parao; ento Rwot ojiŋo cwiny Parao odoko nwaŋ, pe oweko jo Icrael gucito woko ki i lobone.
Nia 12:1 Rwot owaco bot Moses Aron ki i lobo Ejipt ni,
Nia 12:2 “Dwe man aye bibedo dwewu mukwo bibedo dwewu mukwoŋo i mwaka.
Nia 12:3 Tit bot lwak jo Icrael ducu ni, i k nino dwe apar me dwe man, dano a acel bikwanyo latin romo, mac doggola pa kwarogi tye kwede, la romo acel pi ot acel acel.
Nia 12:4 Ka ot mo tidi, ma pe romo tyeko riŋo latin ror ci won ot meno ki ladoggolane ma ode cok kwede gibikwanyo, ma romo wel dano ma gitye kwede. Wubikwanyo latin romo ma oporo kit ma dano acel camo kwede.
Nia 12:5 Latin romowu obed ma kome pe ki mwonyo, nyok ma ditte romo mwaka acel ma wukwanyo ki kin romi nyo ki i kin dyegi.
Nia 12:6 Wugwok nio wa i nino dwe apar wiye aŋwen me dwe-ni ka lacen, ka lwak jo Icrael ducu gucokke kacel, gibineko romigo otyeno.
Nia 12:7 Guter remo manok, gucwiny i kom okar me doggola ryoryo, ki i kom rii wiye malo i dog odi ma gicamo iye-ni.
Nia 12:8 Gucam riŋo i dyewor meno, ma gibulo abula; gucam ki mugati ma tobi pe iye, ki pot dek mogo makec.
Nia 12:9 Pe wumwod mo manumo, nyo ma gitedo ki pii, ento gibul abula, wiye kacel ki tyene ki jam iye.
Nia 12:10 Pe wuwek gin mo odoŋ nio odiko; ka gin mo odoŋ nio odiko, ci wubiwaŋo woko.
Nia 12:11 Wubicamo kit man: wubitweyo pyerwu, wuruko war i tyenwu, ki odoo i ciŋwu; wubicamo aruya. En aye Kato (Paska) Rwot.
Nia 12:12 Pien abibaro dye lobo Ejipt i dyewor meno, abineko litino kayo ducu ma i lobo Ejipt, pa dano ki pa lee; ci abiŋolo kop i kom lubaŋa ducu pa jo Ejipt; an a Rwot.
Nia 12:13 Remo bibedo lanyut mewu, i kom odi ma wutye iye; ka aneno remo, ci abikato lamalo ka wiwu. Pe gemo mo bipoto i komwu ma binekowu, i kare ma abipwodo iye lobo Ejipt.”
Nia 12:14 “Nino man bibedo nino me poyo pe wiwu ma wubigwoko me bedo nino madit bot Rwot; wubikwero wun ki likwayowu obed cik matwal:
Nia 12:15 Wubicamo mugati ma pe girubo rye tobi pi nino abiro; i kom nino mukwoŋo wukwany tobi ki i ot, wuony woko. Ka ŋatti mo bicamo mugati ma tobi tye iye, nia i nino mukwoŋo nio wa i nino me abiro, dano-nu waŋe birwenyo woko ki i kin jo Icrael.
Nia 12:16 I kom nino mukwoŋo wubibedo iye ki gurre maleŋ; ki i nino me abirone bene wubibedo iye ki gurre maleŋ; pe gibitiyo tic mo i nino meno ducu; ento gin ma dano ducu camo, meno aye wuyubi.
Nia 12:17 Wubikwero nino madito me Mugati ma Tobi Pe Iye, pien i kom nino meno kikome yam akwanyo iye bucawu ki i lobo Ejipt; mumiyo wubikwero nino meno, wun ki likwayowu ducu, obed cik matwal.
Nia 12:18 I dwe mukwoŋo, i kom nino dwe apar wiye aŋwen otyeno, wubicamo mugati ma pe girubo iye tobi, nio wa i nino dwe pyeraryo wiye acel otyeno.
Nia 12:19 Pe ginoŋ tobi mo i odiwu i kom nino abiro-ni; pien ka ŋatti mo bicamo gin ma girubo iye tobi, dano meno waŋe birwenyo woko ki i kin lwak pa jo Icrael, kadi bed en labedo nyo anywalli me lobo.
Nia 12:20 Pe wubicamo gin mo ma girubo iye tobi; ka ma wubibedo iye ducu wubicamo mugati ma tobi pe iye.”
Nia 12:21 Moses olwoŋo ludoŋo pa jo Icrael ducu, owaco botgi ni, “Wuyer litino romi muporo doggolawu, ci wunek latin romo me Kato (Paska).
Nia 12:22 Wukwany dog anyero, wulut i remo ma tye i becen, wucwiny i kom rii doggola ki i kom okar me doggola ryoryo, kun wuluto i remo ma tye i becen-ni; dok ŋatti mo i kinwu pe okat woko ki i doggola ode nio wa odiko,
Nia 12:23 pien Rwot bikato cito ka neko jo Ejipt. Ka en bineno remo i kom rii doggola, ki i kom okar me doggola, ci Rwot bikato donyo i odiwu ka nekowu.
Nia 12:24 Wugwok lok man obed cik piwu ki pi likwayowu matwal.
Nia 12:25 Ka wubio i lobo ma Rwot bimiyowu, macalo yam ociko, ci wubilubo kit tic man.
Nia 12:26 Ka litinowu gibipenyowu ni, ‘Kit tic man te lokke aŋo?’
Nia 12:27 ci wubiwacogi ni, ‘Man gitum me Kato (Paska) pa Rwot, pien yam okato lamalo i wi odi pa jo Icrael i Ejipt, i kare ma oneko jo Ejipt, ci obwoto odiwa.’ ” Ci dano gukulo wigi piny, guworo Lubaŋa.
Nia 12:28 Jo Icrael gucito gutimo kit meno; macalo Rwot ociko Moses ki Aron, gutimo kit meno.
Nia 12:29 I cwiny dyewor, Rwot oneko litino kayo ducu ma i lobo Ejipt: okwoŋo ki i kom latin kayo pa Parao ma yam obedo i komkerre, oo kwede wa i kom latin kayo pa ŋat ma giyako ma tye i ot kol, ki litino kayo pa lim makwo ducu.
Nia 12:30 Parao oa malo i dyewor, en ki luticce ducu ki jo Ejipt ducu; koko obedo malik mada i Ejipt, pien pe odoŋ ot mo ma dano pe oto iye.
Nia 12:31 Parao olwoŋo Moses ki Aron ki i dyewor, ci owaco ni “Wua, wucit woko ki i kin lwakka, wun kacel ki jo Icrael ducu; wuciti, wuti bot Rwot, kit macalo wuwaco-ni.
Nia 12:32 Wucit ki romiwu ki dyaŋiwu kit macalo wuwaco-ni, wucit giwu; wulamma gum bene!”
Nia 12:33 Jo Ejipt gubedo ka ruyo dano pi cwalogi woko ki i lobo pi oyotoyot; gubedo ka lok ni, “Wato doŋ, watum woko ducu.”
Nia 12:34 Kit meno omiyo dano gutiŋo moko ma peya girubo iye tobi, gutweyo otako lanywaŋŋe ki boŋo umgi, gutiŋo kwede i wi gwokgi.
Nia 12:35 Jo Icrael gutiyo kit macalo nene Moses ocikogi, gubedo ka lego atego ryal ki atego jabu, ki boŋo, ki bot jo Ejipt.
Nia 12:36 Rwot omiyo gunoŋo gum i nyim jo Ejipt, ci gubedo ka miyogi gin ma gulego.
Nia 12:37 Jo Icrael gucako wotgi nia ki i Ramcec nio i Cukot; co ma guwoto ki tyengi guromo alip miya abicel, ma pe iye mon ki litino.
Nia 12:38 Ki lwak kwa rok murubbe bene gucito kwedgi, ki lwak lim makwo mapol twatwal, romi-gu ki i wi doggola lamalo, pe biye lanek dyaŋi-gu.
Nia 12:39 Ci gutedo capat ki moko ma gunyobo i otako laboŋo tobi ma gutero i kare ma gua ki i Ejipt, pien onoŋo pe girubo iye tobi; pien gibedo ka cwalogi wo ko ki tek nia ki i Ejipt, kun pe doŋ gitwero dikke, pe bene guyubo peke megi.
Nia 12:40 Kare ma jo Icrael gubedo kwede i Ejipt oromo mwaka miya aŋwen ki pyeradek.
Nia 12:41 I agikki me mwaka miya aŋwen ki pyeradekke, i kom nino meno kikome, en aye mony ducu pa Rwot omol iye oa woko ki i lobo Ejipt.
Nia 12:42 En aye obedo dyewor ma Rwot okuro iye kare me kwanyogi woko ki i lobo Ejipt, dyewor meno en aye dyewor ma jo Icrael, gin ki likwayogi ducu, gikuro iye Rwot. Cik mukene ma mako Kato (Paska)
Nia 12:43 Ci Rwot owaco bot Moses ki Aron ni, “Man aye cik ma maka Kato (Paska): pe Larok mo bicamo;
Nia 12:44 ento opii ducu ma yam giwilo ki lim bicamo ka onoŋo doŋ gityeko lirogi.
Nia 12:45 Labedo mo nyo lapakaca mo pe bicamo.
Nia 12:46 Wubicamo ki i ot acel; pe wubikato ki riŋo mo woko nia ki i ot, cogone bene pe gibituro iye.
Nia 12:47 Lwak jo Icrael ducu gibikwero nino man.
Nia 12:48 Ka larok mo bedo i kinwu ce mito kwero Kato (Paska) bot Rwot, wek koŋ gilir kom co ducu ma tye bote, ka doŋ onyik cok ka lubo kite; en doŋ bedo macalo anywalli me lobo. Ento dano ma pe giliro pe camo.
Nia 12:49 Cik bibedo acel pi anywalli ki pi lurok ma bedo i kinwu.”
Nia 12:50 Ci jo Icrael ducu gutimo kit meno; macalo yam Rwot ociko Moses ki Aron, gutimo kit meno.
Nia 12:51 I kom nino meno kikome aye yam Rwot okwanyo iye mony pa jo Icrael woko ki lobo Ejipt ki bucagi.
Nia 13:1 Rwot owaco bot Moses ni,
Nia 13:2 “Kwer litino kayo ducu gubed mega; gin ducu ma okwoŋo yabo ic i kin jo Icrael, pa dano ki pa lee bene, ducu mera.” Nino madito me Mugati ma Tobi Pe Iye
Nia 13:3 Moses owaco ki lwak ni, “Wupo nino man, ma wua iye woko ki i Ejipt i ot me opii, pien Rwot okwanyowu woko ki i kabedo man pi bade matek; pe wubicamo mugati ma tobi tye iye.
Nia 13:4 Tin wun doŋ wubecito woko, i dwe me Abib.
Nia 13:5 Ka Rwot bikelowu i lobo pa jo Kanaan, jo Kit, jo Amor, jo Kiv ki jo Jebuc, ma yam okwoŋo pire bot kwarowu ni ebimiyowu, lobo ma mol cak ki moo k ic, wubilubo kit tic man i dwe-ni.
Nia 13:6 Wubicamo mugati ma tobi pe iye pi nino abiro; i kom nino me abirone en aye wubikwero iye nino madit bot Rwot.
Nia 13:7 Mugati ma pe girubo iye tobi wa tobi bene pe binen botwu i lobowu ducu.
Nia 13:8 I nino meno ibitito bot latinni ni, ‘Man obedo tye pi gin ma yam Rwot otimo pira i kare ma aa wo ko ki i Ejipt.’
Nia 13:9 Man bibedo lanyut i ciŋi, dok bibedo i dye tur nyimi, me poyo wii, wek cik pa Rwot obed i dogwu; pien Rwot okwanyowu woko ki i Ejipt pi bade matek.
Nia 13:10 Pi neno wugwok cik man i kare ma giciko-ni mwaka ki mwaka. Litino kayo
Nia 13:11 “Ka Rwot bikelowu i lobo p Kanaan, macalo yam okwoŋo be ki bot kwarowu ni ebimiyowu,
Nia 13:12 wubi yeko litino ducu mukwoŋo yabo ic gubed pa Rwot. Litino kayo pa limwu ducu ma twonne gibibedo pa Rwot.
Nia 13:13 Latin kayo pa kana ibikoko ki i romo, nyo ka pe ikoko, ci ibituro woko. Latin dano acel acel ma i kin litinowu, ma latin kayo, wubikokone bene.
Nia 13:14 I kare me anyim, ka latinni bipenyi ni, ‘Man kono te lokke aŋo?’ ci ibiwacce ni, ‘Rwot yam okwanyowa woko ki i Ejipt ki bade matek, i ot me opii.
Nia 13:15 Pien con ka Parao okwero woko matek ni pe waciti, Rwot oneko litino kayo ducu ma i Ejipt, litino kayo pa dano ki litino kayo pa lim makwo. Mumiyo atyero bot Rwot twon ducu ma gukwoŋo yabo ic; ento akoko awobena ma litino kayo ducu.’
Nia 13:16 Bibedo macalo kedo i ŋut ciŋi, nyo gin me atweya i dye tur nyimi; pien Rwot yam okwanyowa woko ki i Ejipt ki matek.” Lubaŋa otelo dano ki wir me pol ki wir me mac
Nia 13:17 Ka Parao oweko dano gucito, ci Lubaŋa pe otelo wigi i yo ma dok tuŋ lobo pa Lupiliciti, kadi bedi yam yone cok; pien Lubaŋa owacci, “Ka dano gurwatte ki mony, ci cwinygi biballe woko gidok woko cen i Ejipt.”
Nia 13:18 Ento Rwot otelo wi dano kun rabo kwedgi piny i yo ma dok tun lim mukemo Nam Makwar. Ci jo Icrael gua woko ki i lobo Ejipt ma guyubbe ki jami lweny.
Nia 13:19 Moses okwanyo cogo pa Yucepu ocito kwede; pien yam Yucepu omiyo jo Icrael gukwoŋo kwoŋ matek, kun waco ni, “Lubaŋa bilimowu; myero wutiŋ cogona nia ki kany, kwede.”
Nia 13:20 Gua Cukot, gugony i Etam i dog tim.
Nia 13:21 Rwot otelo nyimgi i dyeceŋ ki pol mucuŋ macalo wir me nyutogi yo, ki i dyewor telo nyimgi ki mac mucuŋ macalo wir me menyo piny wek gubed ka wot dyeceŋ ki dyewor;
Nia 13:22 wir me pol dyeceŋ ki wir me dyewor, kun pe a woko i nyim dano.
Nia 14:1 Rwot dok owaco bot Moses ni,
Nia 14:2 “Tit ki jo Icrael gudok cen ki ŋegi, wek gugony i nyim Pi-akirot i kin Migdol ki nam, i nyim Baal-jepon; wubigony mukemo en i ŋet nam.
Nia 14:3 Pien Parao bilok pi jo Icrael ni, ‘Gin pud gitye ka dwalle atata i lobo; tim pud otweyogi woko.’
Nia 14:4 Abijiŋo cwiny Parao doko nwaŋ, ci en biryemo korgi, ci abinoŋo deyo i kom Parao ki monnye ducu; miyo jo Ejipt gibiŋeyo ni an a Rwot.” Ci gutimo kit meno.
Nia 14:5 Ka gitito bot kabaka me Ejipt ni jo Icrael gutyeko riŋo gulwi woko, ci Parao kabaka me Ejipt ki luticce guloko cwinygi i komgi kun giwacci, “Man watimo gin aŋo ma waweko jo Icrael gua woko ki i dog ticwa, gucito woko-ni?”
Nia 14:6 Kit meno ocako yubo gadigadine me lweny, oywayo wi monnye,
Nia 14:7 ci otero gadigadi ma oyero miya abicel, ki gadigadi pa jo Ejipt mukene ducu kacel ki ludito luwigi ducu.
Nia 14:8 Ci Lubaŋa ojiŋo cwiny Parao kabaka me Ejipt odoko nwaŋ, oryemo kor Jo Icrael macalo yam gutwarre magwa, gucito woko-ni.
Nia 14:9 Jo Ejipt guryemo korgi, aguragura pa Parao ducu ki lwak gadigadi, ki wegi aguragura ki monnye ducu, ci gumakogi ka ma gugony iye i ŋet Pi-Kakirot, ma i nyim Baal-jepon.
Nia 14:10 Ka Parao odiŋo korgi cok, jo Icrael gutiŋo waŋgi, ci nen, jo Ejipt gitye ka lubo korgi; ci gubedo ki lworo madwoŋ. Jo Icrael gukok matek bot Rwot,
Nia 14:11 kun guwaco bot Moses ni, “Pien ineno ni Lyel pe i Ejipt mumiyo ikelowa kany wek wato woko i dye tim? Doŋ itimowa gin aŋo, pi kwanyowa woko ki i Ejipt?
Nia 14:12 Pe yam walokki man i Ejipt ni, ‘Doŋ iwek yelowa, wek doŋ wat i ki jo Ejipt’? Twora kono yam watiyo ki jo Ejipt, makato ma wato woko i dye tim ata.”
Nia 14:13 Ci Moses owaco bot lwak ni, “Pe wulwor wucuŋ matek, ci wubineno kit ma Rwot bilarowu kwede tin; pien jo Ejipt ma tin wunenogi-ni pe doŋ wubinenogi matwal.
Nia 14:14 Rwot bilweny piwu, wun wubed mewu mot apira.”
Nia 14:15 Rwot openyo Moses ni, “Ikok bota piŋo? Tit bot jo Icrael guwot anyim.
Nia 14:16 Tin odooni malo, ci irye ciŋi i wi nam, ipok iye woko, wek jo Icrael guwok i dye nam i lobo mutwo.
Nia 14:17 Abijiŋo cwiny jo Ejipt doko nwaŋ, wek gin bene gulub korwu, ci abinoŋo deyo i kom Parao kacel ki monnye, ki gadigadine, ki wegi aguragurane.
Nia 14:18 Jo Ejipt gibiŋeyo ni an a Rwot, ka doŋ atyeko limo deyo i kom Parao ki gadigadine, ki wegi aguragurane.”
Nia 14:19 Ka lamalaika pa Lubaŋa ma yam woto i nyim mony pa jo Icrael oa odok ocego ŋegi; ki wir me pol bene oa ki inyimgi, odok ocun i ŋegi.
Nia 14:20 I obino oridde i kin mony pa jo Ejipt ki mony pa jo Icrael, Pol ocego kunnu ki mutu macol; ci dyewor meno ducu mony tun cel pe orwayo cok ki lawote nio ka piny oru.
Nia 14:21 Moses oryeyo ciŋe i wi nam; Rwot odanyo dye nam woko, odiro pii woko wa ceŋ ki yamo matek mua wokceŋ mukodo i dyewor ducu, omiyo nam odoko lobo mutwo, ki i pii opokke woko.
Nia 14:22 Jo Icrael guwot o i dye nam i lobo mutwe, pii otiŋŋe odoko kicika yo tuŋ ciŋgi acuc ki yo tuŋ acam.
Nia 14:23 Jo Ejipt guryemo korgi, ci gudonyo i korgi i dye nam; aguragura pa Parao ducu, ki gadigadine, ki wegi aguragurane.
Nia 14:24 I kare ma gikuro rupiny, Rwot onoŋo tye i wir me mac ki me pol kun neno mony pa jo Ejipt. Obaŋo kom mony pa jo Ejipt woko,
Nia 14:25 kun mako lawala me gadigadigi woko, mumiyo guywaŋe mot. Ci jo Ejipt guwacci, “Wek wariŋu walwiyu woko ki i nyim jo Icrael; pien Rwot tye ka lweny i kom jo Ejipt pigi.”
Nia 14:26 Rwot dok owaco bot Moses ni “Rye ciŋ i i wi nam, wek pii odwog cel kom jo Ejipt, i kom gadigadigi, ki I kom wegt aguraguragi.”
Nia 14:27 Kit meno Moses otiŋo ciŋe i wi nam, dwogo cen kun mol i kit m ma piny tye ka ru-ni. Jo Ejipt gucorre i iye, ci Rwot orido wi jo i dye nam.
Nia 14:28 Ka pii odwogo gadigadi ki wegi aguragura Parao ducu ma yam gulul i nam-mi; pe tye ŋat mo a acel ma obwot i kingi.
Nia 14:29 Ento jo Icrael gu mutwo ki i dye nam, kur kicikagi yo tuŋ ciŋgi acuc ki yo tuŋ acam.
Nia 14:30 Kit meno Rwot yam olaro jo Icrael ki i ciŋ jo Ejipt i nino meno, ci jo Icrael guneno kom jo Ejipt ma guto i dog nam.
Nia 14:31 Ka jo Icrael matek ma Rwot otimo i ki ci dano gudworo Rwot; omiyo guye Rwot ki laticce Moses.
Nia 15:1 Moses ki jo Icrael guwero wer man bot Rwot kun giwaci ni, “Abiwero wer bot Rwot, pien otuc ki loc me deyo; obolo aguragura ki lait i wiye woko i nam,
Nia 15:2 Rwot aye tekka ma akoro ki wer, en odoko Lalarra. Man aye Lubaŋana, abipako en Lubaŋa pa wora, abikoro nyiŋe.
Nia 15:3 Rwot en oteka lweny: nyiŋe Rwot.
Nia 15:4 “En obolo gadigadi pa Parao ki monnye ducu i nam; twoni ma oyerogi gumwony piny i Nam Makwar.
Nia 15:5 Pii matut oumo wigi woko; gulwiny woko i te kut macalo got.
Nia 15:6 Ciŋi malacuc, ai Rwot, won deyo ki tek, ciŋi malacuc, ai Rwot, ŋido lumerok i woko.
Nia 15:7 Pi deyoni madit ireto lukworri piny; icwalo akemoni, owaŋogi woko macalo reŋ kal.
Nia 15:8 Yweyo me umi otiŋo pii malo, pii mamol otiŋŋe malo likuŋ; pii matut odille likiŋ i cwiny nam.
Nia 15:9 Lumerok guwacci, ‘Abiryemo korgi, amakogi, abipoko gin ma ayako, cwinya biyeŋ kwede, abiwoto pala lucwanna, ciŋa bityekogi woko.’
Nia 15:10 Ento in ikuto yamoni, ci nam omwonyogi woko; gumwony i te pii madwoŋ macalo odoo olek.
Nia 15:11 Aŋa ma calo in, ai Rwot, ki i kin lwak lubaŋa-ni? Aŋa ma calo in, ma ladeyo ki maleŋ? Kom myel i gin me deyo ma itiyo, itimo ginaura.
Nia 15:12 In yam iryeyo ciŋi malacuc, ci lobo omwonyogi woko.
Nia 15:13 “Pi marri ma pe lokke itelo wi jo ma yam ikokogi, pi tekki igwokogi, ikelogi i kabedoni maleŋ.
Nia 15:14 Lwak doŋ guwinyo pire ci komgi omyel; atiba opoto i kom Lupiliciti.
Nia 15:15 I kare-nu cwiny rwodi me Edom oŋabbe aŋaba; lworo oonyo koyo i kom ludito me Moab; kom jo Kanaan ducu oto woko lirut.
Nia 15:16 Lworo ki myelkom opoto i komgi, pi tek me badi omiyo gucuŋ, guliŋ macalo got, nio ka joni gukato ki ka ŋetgi, ai Rwot, nio ka jo ma iwilogi gukato.
Nia 15:17 Ibiterogi i lobo, ibipitogi i kom got meri, i kabedo ma iketo me bedo kabedoni, ai Rwot, i kabedo maleŋ, ai Rwot, ma yam ciŋi omoko.
Nia 15:18 Rwot bibedo kabaka nakanaka.”
Nia 15:19 Pien ka aguragura pa Parao ki gadigadine ki wegi aguragurane gucako donyo i nam, ci Rwot odwoko pii me nam cen i komgi; ento jo Icrael guwoto i lobo mutwo i dye nam.
Nia 15:20 Ci Miriam, lanebi ma dako, lamiŋ Aron, okwanyo ajaa i ciŋe; ci mon ducu gukwanyo ajaa gumol kwede i kore ki myel.
Nia 15:21 Miriam ocakogi wer ni: “Wuwer bot Rwot, pien otuc ki loc me deyo; obolo aguragura ki lait i wiye woko i nam.” Pii makec i Mara
Nia 15:22 Moses dok otelo wi jo Icrael guwoto anyim nia ki i Nam Makwar gucito i tim me Cur; guwoto i tim wot me nino adek ci pe gunoŋo pii.
Nia 15:23 Ka guo i Mara, ci mato piine oloyogi, pien piine onoŋo kec; mumiyo gilwoŋo ni Mara.
Nia 15:24 Ci dano gubedo ka ŋur i kom Moses, kun giwacci, “Wabimato aŋo?”
Nia 15:25 En okok bot Rwot, Rwot onyutte yat mo; obolo i pii, ci pii odoko mamit. Rwot oketogi cik kunnu, ki lok ma en oŋolo, otemo cwinygi kunnu,
Nia 15:26 kun waco ni, “Ka wubiworo dog Rwot Lubaŋawu ki cwinywu ducu, ma wuyito gin ma nen atir i waŋe, dok wugwoko lok ma en ociko kun wumako cikke ducu, ci pe abikelo two mo i komwu ma yam aketo i kom jo Ejipt; pien an a Rwot lacaŋwu.”
Nia 15:27 Ka dok gubino i Elim, ka ma yam tye iye waŋ it apar wiye aryo, ki otit pyerabiro; ci gugony i ŋet pii-nu.
Nia 16:1 Gua woko ki i Elim, ci lwak jo Icrael ducu gucorre i tim Cin, ma tye i kin Elim ki Cinai, i nino dwe apar wiye abic me dwe me aryone nia ma doŋ gua woko ki i Ejipt.
Nia 16:2 Lwak jo Icrael ducu guŋur i kom Moses ki Aron i tim,
Nia 16:3 kun giwaco botgi ni, “Kono nene Rwot aye onekowa ki ciŋe i lobo Ejipt, ka ma yam wabedo i ŋet agulu riŋo, ma wacamo kwon yeŋowa; ento in ikelowa wa i kany ka neko lwak man ducu ki kec.”
Nia 16:4 Rwot dok owaco bot Moses ni, “Nen, abicwalo kwon cwer botwu nia ki i polo; ci dano gibikato woko cokone kun gicoko ma romo pi nino acel acel, wek koŋ anengi kwede, ka nyo gibilubo cikka nyo pe.
Nia 16:5 I kom nino me abicelle ma noŋo gitye ka yubo ma gukelo-ni, dok bimedde madwoŋ ma rom ki ma gicoko nino acel acel-li kiryo.”
Nia 16:6 Kit meno Moses ki Aron guwaco bot jo Icrael ni, “Tin otyeno wubiŋeyo ni Rwot aye yam okwanyowu ki i lobo Ejipt,
Nia 16:7 ki odiko bene wubineno deyo pa Rwot, pien otyeko winyo ka wuŋur i kom Rwot. Pien waŋ aŋagi ma wuŋur i komwa-ni?”
Nia 16:8 Ci Moses owacci, “Ka Rwot omiyo riŋo acamawu tin otyeno, ka dok omiyo kwon ma yeŋowu odiko, waŋ kono aŋagi? Pien Rwot otyeko winyo ŋuro ma wuŋur kwede i keme-ni. Ŋurowu pe tye i komwa, ento i kom Rwot gire.”
Nia 16:9 Moses owaco bot Aron ni, “Wac ki lwak jo Icrael ducu ni, ‘Wubin cok i nyim Rwot, pien otyeko winyo ŋurowu.’ “
Nia 16:10 Ka yam tye ka lok ki lwak jo Icrael ducu guneno tuŋ tim, ci nen, deyo pa Rwot onen i pol.
Nia 16:11 Rwot owaco bot Moses ni,
Nia 16:12 “Doŋ atyeko winyo ŋuro pa jo Icrael; wac botgi ni, ‘Tin wi otyeno wubicamo riŋo, ki odiko wubicamo kwon ma yeŋowu: miyo wubiŋeyo ni an a Rwot Lubaŋawu.’ ”
Nia 16:13 I kare me otyeno aluru gubino gucorre, guumo gony woko; dok i odiko toyo oluk oumo ŋet gony woko.
Nia 16:14 Ka toyo doŋ oo woko, ci gin mo odoŋ piny ma oŋidde matitino macalo pok rec, kun oŋidde matitino macalo bwoyo pee ma opune i lobo.
Nia 16:15 Ka jo Icrael guneno, ci guloko kekengi ni, “Man gin aŋo?” Pien yam peya guniaŋ kite. Ci Moses owaco botgi ni, “Man aye kwon ma Rwot omiyo botwu me acama.
Nia 16:16 Man aye gin ma Rwot ociko: ŋat acel acel ocok mere ma romo acamane. Wujob ma romo agwata moko kwon acel pi dano acel acel muporo wei dano ma ŋat acel acel tye kwede i kemane.”
Nia 16:17 Jo Icrael gutimo kit meno; jo mogo gucoko madwoŋ, jo mogo gucoko manok.
Nia 16:18 Ento ka guporo ki agwata moko kwon, ci ŋat ma ocoko madwoŋ pe mo odoŋ bote, ki ma ocoko manok pe mo orem, pien ŋat acel acel ocoko ma romo acamane.
Nia 16:19 Moses owaco botgi ni, “Pe ŋatti owek mo odoŋ nio odiko.”
Nia 16:20 Ento pe guwinyolok pa Moses; mukene guweko dulle mogo odoŋ nio wa odiko, ci ocako nywal kwidi, okwok maŋwe, ci kiniga omako Moses i komgi.
Nia 16:21 Gubedo ka cokone odiko odiko, kun ŋat acel acel coko ma oromo acamane; ento ka cen odoko lyet ci mee woko.
Nia 16:22 I kom nino me abicelle gucoko kwon madwoŋ ma dodo ma yam-mi tyen aryo, ma romo agwata moko kwon aryo aryo. Ka lutel wi lwak ducu gubino gutito lokke bot Moses,
Nia 16:23 en owaco botgi ni, “Rwot yam ociko kit man ni, ‘Diki en aye nino me yweyo mot, en cabit maleŋ pa Rwot. Wubul gin ma wumito bulone, ci wuted gin ma wumito tedone, ki ma odoŋŋe wukan, wugwok nio wa odiko.’ “
Nia 16:24 Kit meno gukano, gugwoko nio wa odiko macalo Moses ocikogi pe omedo ki kwok maŋwe, kwidi pe iye bene;
Nia 16:25 Moses owacci, “Wucam tin, tin aye cabit pa Rwot. Tin wubinoŋo i bar.
Nia 16:26 Wubicoko nino abicel; ento i kom nino me abirone, ma en aye cabit, pe bibedo tye.”
Nia 16:27 I kom nino me abiro jo mukene gucito woko ka jobone, pe gunoŋo gin mo.
Nia 16:28 Ci Rwot owaco bot Moses ni, “Wubikwero lubo lok ma aciko, ki cikka ducu, nio wa awene?
Nia 16:29 Nen ba! Rwot otyeko miyowu cabit, mumiyo i nino me abicel en omiyowu kwon ma romo nino ariyo. Myero dano acel acel obed mot i kabedone, wek dano mo pe owek kabedone ocit woko i nino me abiro.”
Nia 16:30 Kit meno dano ducu guywe mot i nino me abiro.
Nia 16:31 I kare meno jo me ot pa Icrael gulwoŋo nyiŋe ni manna. Onoŋo nen macalo nyig koo matar, ma mit malim, macalo nyim kic.
Nia 16:32 Moses owacci, “Rwot ociko kit man ni, ‘Wek gigwok ma romo agwata moko kwon acel wa i kare pa likwayowu, wek gunen kit kwon ma yam apitowu kwede i tim, i kare ma yam akwanyowu iye woko ki lobo Ejipt.’”
Nia 16:33 Moses owaco Aron ni, “Kwany abino, ci iony manna ma romo agwata moko kwon kacel, iket i nyim Rwot, wek obed me agwoka wa i kare pa likwayowu.”
Nia 16:34 Macalo Rwot ociko ki Moses, kit meno Aron oketo manna i nyim canduk lok me caden, wek obed me agwoka.
Nia 16:35 Jo Icrael gucamo manna gutyeko kwede mwaka pyeraŋwen kulu, nio ka guo i lobo ma giromo bedo iye; gucamo manna nio ka guo i waŋ lobo Kanaan.
Nia 16:36 Agwata moko kwon ma yam gipimo kwede i kar onoŋo romo acel me abic me debe.
Nia 17:1 Lwak Jo Icrael ducu gua woko ki i tim Cin kun giwoto gikobo macalo Rwot ociko, ci gugony Repidim; ento pii amata pa dano obedo pe.
Nia 17:2 Mumiyo dano gukeco i kom Moses, guwacci, “Miniwa pii me amata.” Moses ogamo doggi ni, “Piŋo wukeco i koma? Piŋo wuomo i Rwot?”
Nia 17:3 Ento orwo pii oneko dano, ci dano gubedo ka ŋur i kom Moses kun giwacci, “Piŋo yam ikwanyowa woko ki i Ejipt ka nekowa ki Litinowa ki limwa ki orwo pii?”
Nia 17:4 Omiyo Moses okok bot Rwot ni, “Abitimo jo man niŋniŋ? Gin doŋ gutyeko yubbe me cela woko ki got.”
Nia 17:5 Rwot owaco bot Moses ni, “Kat wa i nyim lwak, kwany ludoŋo mogo pa jo Icrael, icit kwedgi; dok ikwany odoo ma yam igoyo ki Nail, mak i ciŋi, iwot kwede.
Nia 17:6 Nen, abicuŋ i nyimi, i kom pata got ma i Koreb; ci ibigoyo pata got, ci pii bia ki iye, wek lwak gumati.” Moses otimo kit meno i nyim ludoŋo pa Icrael.
Nia 17:7 Olwoŋo nyiŋ kabedo meno ni, Maca ki Meriba , pien jo Icrael gukeco i kome, dok pien guomo i Rwot kun giwaco ni, “Rwot mono tye i kinwa nyo pe?”
Nia 17:8 Jo Amalek gubino gulwenyo ki jo Icrael i Repidim.
Nia 17:9 Moses owaco bot Yocwa ni, “Yer co ma i kinwa, ci icit icilweny ki jo Amalek; diki abicuŋ i wi got ki odoo pa Lubaŋa i ciŋa.”
Nia 17:10 Ci Yocwa otimo kit ma Moses otitte, olwenyo i kom jo Amalek; ci Moses ki Aron ki Kur gucito malo i wi got.
Nia 17:11 Ka Moses obedo ka tiŋo ciŋe malo, ci Icrael giloyo; ento ka obedo ka dwoko ciŋe piny, jo Amalek giloyo.
Nia 17:12 Ento ka ciŋ Moses ojony woko, ci gikwanyo got gikette piny, ka en obedo i wiye, ci Aron ki Kur gitiŋo ciŋe malo, ŋat acel tuŋ cel kit ŋat acel tuŋ mukene; kit meno ciŋe obedo mutiŋŋe malo nio ka cen opoto.
Nia 17:13 Ci Yocwa ojwero Amalek ki jone ki pala lucwan.
Nia 17:14 Rwot owaco bot Moses ni, “Co lok man i buk obed me lapo wic, ci ikwan i it Yocwa matek, ni, An abijwayo Amalek woko ki i tam pa dano ducu ma gitye piny i te polo.”
Nia 17:15 Ka Moses ocano keno tyer, olwoŋo ni, Rwot aye benderana,
Nia 17:16 kun waco ni, “Ciŋwa omako bendera pa Rwot! Rwot bilweny ki Amalek kare ducu.”
Nia 18:1 Yecero, ma ajwaka pa jo Midian, won dako pa Moses, yam owinyo gin ducu ma Lubaŋa obedo ka tiyo pi Moses ki pi jo Icrael, kit ma Rwot okwanyo jo Icrael ki i Ejipt.
Nia 18:2 Onoŋo Yecero, won dako pa Moses, ogamo Jipola dako pa Moses, i kare ma Moses odwoko en bote,
Nia 18:3 kacel ki awobene aryo. Nyiŋ awobi acel Gercom, pien yam owacci, “Abedo labedo i lobo pa lurok.”
Nia 18:4 Nyiŋ mukene Eliejer, pien yam owacci, “Lubaŋa pa wora aye okonya, ci olara ki i pala lucwan pa Parao.”
Nia 18:5 Ka Yecero, won dako pa Moses, obino ki awobene ki dakone bot Moses i tim, ka ma yam gugony iye i te got pa Lubaŋa,
Nia 18:6 ŋat acel mo otito bot Moses ni, “Nen, won dakoni Yecero obebino boti ki dakoni kacel ki awobene.”
Nia 18:7 Ci Moses okato ocito ka jolo won dakone, ci oryebbe i nyime, onoto leme; ka gucako motte kekengi kun gipenyo kit bedogi, ka gudonyo i kema.
Nia 18:8 Ka Moses otito ki won dakone gin ducu ma yam Rwot otimo i kom Parao ki i kom jo Ejipt pi jo Icrael, ki peko ma gubedo kwede i korayo, ki kit ma yam Rwot olarogi kwede.
Nia 18:9 Ci cwiny Yecero obedo yom pi gin ducu ma Rwot yam otiyo bot jo Icrael, pi kit ma olarogi kwede ki i ciŋ jo Ejipt.
Nia 18:10 Ci Yecero owacci, “Gipwo Rwot ma olarowu ki i cin jo Ejipt ki i cin Parao.
Nia 18:11 Kombeddi doŋ aŋeyo ni, Rwot dit makato lubaŋa mukene ducu, pien olaro dano ki i ciŋ jo Ejipt, ma yam gubedo ka ronyogi-ni.”
Nia 18:12 Ka Yecero won dako pa Moses otyero gitum awaŋa, ki gitum mukene, bot Lubaŋa; ci Aron obino ki ludoŋo ducu pa jo Icrael ka camo kwon kacel ki won dako pa Moses i nyim Lubaŋa.
Nia 18:13 Orwone Moses obedo ka ŋolo kop pa dano, ci dano gucuŋ i nyim Moses nia odiko con nio wa otyeno.
Nia 18:14 Ka won dako pa Moses oneno gin ducu ma en obedo ka timo pi dano, ci owacci, “Itiyo ki dano ku man piŋo? Piŋo ibedo keni, kun dano ducu gucuŋ gurumi woko nia odiko nio wa otyeno?”
Nia 18:15 Moses owaco bot won dakone ni, “Pien dano gibino bota pi penyo dog Lubaŋa.
Nia 18:16 Ka gitye ki lok alara, ci gibino bota, an aŋolo kop i kin dano ki lawote, kun amiyo giŋeyo cik pa Lubaŋa ki ŋolle.”
Nia 18:17 Won dako pa Moses owacce ni, “Gin ma in itiyo pe kakare.
Nia 18:18 In kacel ki lwak wubiol woko, pien ticce pek obwoyo komi woko, in pe itwero tyekone keni.
Nia 18:19 Doŋ iwiny doga; abimini ryeko, dok Lubaŋa obed kwedi! In ibibedo lakwena pa dano i nyim Lubaŋa, ki pi tero kopgi bot Lubaŋa.
Nia 18:20 Ibipwonyogi cik ki kit ŋolone, kun imiyo giŋeyo lubone ki kit ma myero giti kwede.
Nia 18:21 Ento in iyer dano makwiri ki i kin lwak, jo ma nen ni gilworo Lubaŋa, jo ma gigenogi, ma gikwero lim me wilo loyo kop matan: ci iket jo meno gulo lwak, gubed lulo jo alip, ki jo miya, ki jo pyerabic, ki jo apar.
Nia 18:22 Wek guŋol kop ki dano kare ducu; gukel boti lok maditone keken; ento lok ducu matitino guŋol ki kunnu; ci doŋ gibiyweyo kori, dok gibinywako tiŋo peko meno kwedi.
Nia 18:23 Ka itiyo kit man ma Lubaŋa bene ociki kwede kit man, ci ibitwero cirone, ki lwak man ducu bene gibidok i kabedogi ki kuc.”
Nia 18:24 Moses owinyo dog won dakone, otimo gin ducu ma owacce.
Nia 18:25 Moses ocako yero jo makwiri ma i kin jo Icrael ducu, oketogi gudoko lutel wi lwak, lulo jo alip, ki jo miya, ki jo pyerabic, ki jo apar.
Nia 18:26 Gubedo ka ŋolo kop i kare ducu; pido matego aye gikelo bot Moses, ento lok ducu matitino giŋolo ki kunnu.
Nia 18:27 Ka Moses olwoko won dakone odok, ci en omedde anyim nio i lobo tugi.
Nia 19:1 I kom por dwe me adekke nia guo i tim Cinai i kom nino meno.
Nia 19:2 Ka gua woko ki i Repidim ci gubino i tim Cinai, gugony i tim; jo Icrael gugony kunnu i nyim got.
Nia 19:3 Ka Moses oito malo bot Lubaŋa, ci Rwot olwoŋe ki i got, kun waco ni, “Ibiwaco ki jo me ot pa Yakobo kit man kun itito ki jo Icrael ni, Rwot owaco ni,
Nia 19:4 ‘Doŋ wutyeko neno gin ma atimo i kom jo Ejipt, kit macalo yam atiŋowu ki bwom ocur, akelowu bota.
Nia 19:5 Pienno ka wubiworo doga, kun wumako gicikkena, ci wubibedo jona kikome i kin rok ducu; pien lobo ducu mera.
Nia 19:6 Wubibedo ker ma lwakke ajwagi ma an aye aloyo, wubibedo rok maleŋ.’ Meno aye lok ma ibiloko bot jo Icrael.”
Nia 19:7 Kit meno Moses obino olwoŋo ludoŋo pa lwak, ci oketo lok meno Rwot owaco-ni i nyimgi.
Nia 19:8 Ci lwak ducu gugamo lawaŋ acel ni, “Gin ducu ma Rwot owaco, wabitiyo.” Ci Moses odwoko lok pa lwak bot Rwot.
Nia 19:9 Rwot owaco ki Moses ni, “Nen, an abibino boti i pol mapek, wek lwak guwiny aloko kwedi, wek guye in matwal.” Ka Moses otito lok pa lwak bot Rwot,
Nia 19:10 ci Rwot owaco bot Moses “Cit bot dano, ilonygi tin ki diki, gulwok boŋogi,
Nia 19:11 wek i nino me adekke onoŋ guyubbe; pien i nino adekke, an Rwot abilor piny i wi got Cinai i nyim lwak ducu.
Nia 19:12 In ibitoŋo waŋaco me poko ka ma lwak bicuŋ iye, kun itito ki lwak ni, ‘Wugwokke, pe wuit malo i wi got, pe gugud waŋacone bene; dok ka ŋat mo ogudo kom got, gibineko woko.
Nia 19:13 Pe ciŋ mo bigudo kome, ento gibicelo ki got nyo ki atero; kadi bed lee nyo dano, pe bikwo. Ka dwan obute bikok nakanaka, ci gibiito malo i kor got.’ “
Nia 19:14 Ci Moses olor piny nia ki wi got ocito bot lwak ka olonyo lwak; ci gulwoko boŋogi.
Nia 19:15 Ka owaco bot lwak ni, “I nino adekke noŋo doŋ wuyubbe; pe wubed cok ki mon.”
Nia 19:16 I kom nino me adekke odiko piny obedo ka mor ma noŋo lutkot wil awila, pol mapek oumo wi got, ci obute okok maloŋo twatwal, omiyo jo ducu ma gubedo i gony komgi omyel.
Nia 19:17 Lacen Moses okelo lwak woko ki i gony ka rwatte ki Lubaŋa; gucuŋ piny ma jo Icrael gua ki i lobo Ejipt i te got.
Nia 19:18 Yito oboyo kom got Cinai woko, pien onoŋo Lubaŋa olor Piny i kome ki mac; yitone oduny cito malo macalo yito mac lawaŋ agulu, got ducu oyeŋŋe matek.
Nia 19:19 Ka dwan obute medde ki koko maloŋo, Moses bedo ka lok Lubaŋa gamo doge ki mor kot.
Nia 19:20 Rwot olor piny i wi got Cinai, i wi lacol got Rwot olwoŋo Moses ki malo i wi locol got, ci Moses ocito malo kunnu.
Nia 19:21 Rwot owaco bot Moses ni, “Lor piny, ijuk lwak, wek pe gucerre pi neno Rwot, miyo lwak jo mapol gibito.
Nia 19:22 Dok imi ajwagi ma gibino cok bot Rwot, gulonnye kekengi, wek Rwot pe otugge i komgi.”
Nia 19:23 Ci Moses ogamo ni, “Lwak pe gibiito malo i wi got Cinai; pien in kikomi aye icikowa, kun iwaco ni, ‘Toŋ waŋaco orum got ci iket obed kwer.’ “
Nia 19:24 Rwot owacce ni, “Lor piny, icibin malo wun ki Aron; ento pe iwek ajwagi ki lwak gucerre me bino bota, wek pe atugge i komgi.”
Nia 19:25 Kit meno Moses olor piny bot lwak, otito botgi.
Nia 20:1 Lubaŋa oloko lok man ducu kun waco ni,
Nia 20:2 “An a Rwot Lubaŋani, ma yam akwanyi woko ki i lobo Ejipt, i ot me opii.
Nia 20:3 “Pe ibed ki lubaŋa mukene kono an kena.
Nia 20:4 “Pe iti cal apayani mo, nyo cal gin ma tye malo i polo, nyo ma tye piny i wi lobo, nyo gin ma tye i pii ma i te lobo.
Nia 20:5 Pe iryebbe piny i nyimgi, pe iworgi; pien an aye a Rwot Lubaŋani, an Lubaŋa ma lanyeko. Aketo can i kom likwayo pi bal pa kwarogi nio wa i yalwak me adek ki me aŋwen pa jo ma gikwera,
Nia 20:6 ento abinyuto mar ma pe lokke i kom jo alip ki alip ma gimara, ma gimako cikka.
Nia 20:7 “Pe ilwoŋ nyiŋ Rwot Lubaŋani me noŋo; pien Rwot bimiyo kop loyo dano ma lwoŋo nyiŋe me noŋo.
Nia 20:8 “Po pi nino me cabit, ikwer obed maleŋ.
Nia 20:9 Ibitic matek nino abicel, kun itiyo iye ticci ducu;
Nia 20:10 ento nino me abirone en aye cabit pa Rwot Lubaŋani. I nino meno pe igud iye tic mo, in kikomi, nyo wodi, nyo nyari, kadi opiini, kadi aŋecani, kadi dyaŋŋi, kadi labedo ma bedo i kinwu;
Nia 20:11 pien i nino abicel aye Rwot yam otiyo iye polo ki nam ki jami ducu ma tye iye, ci oywe i kom nino me abiro; mumiyo Rwot omiyo gum i kom nino me abiro, olonyo obedo maleŋ.
Nia 20:12 “Wor woru ki meni, wek iri pi kare malac i lobo ma Rwot Lubaŋani bimiyo boti.
Nia 20:13 “Pe ineki.
Nia 20:14 “Pe itim abor.
Nia 20:15 “Pe ikwal gin mo.
Nia 20:16 “Pe ibed caden me goba i kom lawoti.
Nia 20:17 “Cwinyi pe opukke i kom ot pa lawoti; cwinyi pe opukke i kom dako pa lawoti, kadi opiine nyo aŋecane, nyo twonne, nyo kanane, nyo kadi gin mo ma lawoti tye kwede.”
Nia 20:18 I kare meno ka dano guneno piny mor ki lutkot ma bedo ka wil awila, ki dwan obute ki yito muboyo kom got, ci lworo omakogi, komgi omyel. Gucuŋ ki cen ka mabor,
Nia 20:19 ci guwaco bot Moses ni, “In aye ilok kwedwa, ci wabiwinyo; ento pe iwek Lubaŋa aye olok kwedwa; miyo wato.”
Nia 20:20 Ci Moses owaco bot lwak ni, “Pe wulwor; pien Lubaŋa obino ka temo cwinywu, wek wubed ki lworo i kome, wek pe wubal.”
Nia 20:21 Ci lwak gucuŋ ki cen ka mabor, kun Moses cito cok ki pol macol licuc ka ma Lubaŋa tye iye. Cik ma mako keno tyer
Nia 20:22 Rwot owaco bot Moses ni, “Wac bot jo Icrael kit man ni, ‘Wun doŋ wuneno piwu kenwu ni Rwot otyeko lok kwedwu ki i polo.
Nia 20:23 Pe wubitiyo cal lubaŋa me ryal me nywako bedo kacel kweda, pe wubitiyo cal lubaŋa me jabu bene piwu kenwu.
Nia 20:24 Wutina keno tyer ki lobo, wutum iye gitum awaŋa ki gityer lakwecwiny, romiwu ki twoniwu; i kabedo ducu ma aketo iye nyina me po, abibino iye ka miyowu gum lobo ki
Nia 20:25 Ka ibitiyo keno tyerra ki got, pe ican ki got ma gipayo; pien ka iketo iye giticci me payone, ci noŋo ipyedde i kome.
Nia 20:26 Dok pe wuit ki rwom i keno tyerra, miyo komwu binen ka wuito.’
Nia 21:1 “Magi aye cik ma ibiketo i nyim lwak.
Nia 21:2 Ka iwilo opii ma en Laibru, en bitic boti pi mwaka abicel i mwaka me abirone gibigonye woko laboŋo lim mo me kok, bicito gire.
Nia 21:3 Ka yam obino en kene, ci en bicito en kene; ka obino ma onyomo, ci bicito ki dakone.
Nia 21:4 Ka rwode aye onyomme dako ce onywalle awobe ki anyira, dako ki litinone gibidoŋ bot rwode, ci en bicito gire kene.
Nia 21:5 Ento ka opii meno oloko atir ni, ‘An amaro rwoda, ki dakona ki litinona; pe abicito,’
Nia 21:6 ci rwode bitere bot Lubaŋa, ci bitere wa i ŋet kika, nyo i kom okar me doggola; ka rwode bituco ite ki atero; ci doŋ en bitic bote matwal.
Nia 21:7 “Ka dano mo ocato nyare woko, macalo aŋeca, aŋeca meno pe gibigonyo macalo opii.
Nia 21:8 Ka en pe oyomo cwiny rwode, ma yam oyere-ni, en myero oye ni gikoke ki lim; ento pe bibedo ki twero me cate bot dano mo ma larok, pien obwole noŋo.
Nia 21:9 Ka yam oyere pi wode, ci en myero ogwoke macalo gwoko nyare.
Nia 21:10 Ka ce binyomo dakone mukene gire, pe ojwik camme, kadi boŋone, pe oteny en woko ata.
Nia 21:11 Ka pe ocobo gin magi adek ducu, dako gibigonyo laboŋo lim mo me kok, laboŋo culo lim mo.
Nia 21:12 “Ka ŋatti mo ogoyo dano, ce oto, gibineke wako.
Nia 21:13 Ento ka yam pe obuto okiye, ento Lubaŋa omiyo ciŋe orwatte i kome, ci abiyero kabedo mo ma en biriŋo laro iye.
Nia 21:14 Ento ka dano mo ocako lweny i kom ŋat mo me akaka me nekone woko ki ryeko, ci wubikwanye woko ki i kom keno tyerra, gineko woko.
Nia 21:15 “Ka ŋatti mo ogoyo wonne nyo minne gibineke woko.
Nia 21:16 “Ka ŋatti mo ekwalo dano, kadi ka ocato bot ŋatti mo nyo ginoŋo bote, gibineke woko.
Nia 21:17 “Ka ŋatti mo oceno wonne nyo minne gibineke woko.
Nia 21:18 “Ka jo mogo gubedo ka da, ce ŋat acel ocelo lawote ki got nyo odoŋo ki ciŋe ci pe oto, ento obedo ka twor labuto,
Nia 21:19 lacen ka dano meno ocukke oa malo kun woto komo ki odoo, kop pe biloyo ŋat ma ogoye-ni, ento bicul pi balo kare me ticce, dok bimiyo en caŋ maber.
Nia 21:20 “Ka ŋatti mo ogoyo opiine nyo aŋecane ki odoo ce oto woko cut, I gibiketo can i kome.
Nia 21:21 Ento ka opii meno obedo kwo pi nino acel nyo aryo pe gibiketo can mo i kome; pien op meno obedo gire limme.
Nia 21:22 “Ka co gitye ka lweny, ci ŋat acel ciŋe ocer i kom dako ma iye odoŋo, ce iye opoto woko, ma can pe onen iye dano ma ogoyo dako-nu biculo kwor pi wei ma won dako biŋolone, kun culo ki kit ma laŋolkop oŋolo.
Nia 21:23 Ka can onen iye, ci gibiculo kwo ki kwo
Nia 21:24 waŋ ki waŋ, lak ki lak, ciŋ ki ciŋ tyen ki tyen,
Nia 21:25 waŋo ki mac ki waŋo ki mac, ret ki ret, goco ki goco.
Nia 21:26 “Ka ŋatti mo ogoyo waŋ opiine nyo waŋ aŋecane, ce oloyo oneko woko, ci bigonyo opii meno nyo aŋeca meno, weko cito gire pi waŋe-nu.
Nia 21:27 Ka otwomo omuko lak opiine nyo aŋecane ci bigonyo opii meno nyo aŋeca meno weko cito gire pi lake-nu. Cik ma mako wegi lim
Nia 21:28 “Ka twon mo ocobo dano ki tuŋe nyo dako, ce oneko woko, ci twon meno gibicelo woko ki got, dok riŋone bene pe gibicamo; ento kop pe biloye rwode.
Nia 21:29 Ento ka kit twon meno oŋene ni yam cobo dano ki tuŋe con, dok yam doŋ giciko rwode pire ci ento pe omedo ki gwokone, ce oneko dano nyo dako mo, ci twon meno gibicelo woko ki got, ki rwode bene gibineke woko.
Nia 21:30 Ka giŋolle cul, ci biculo lim ducu me koko kwone ma giŋolle.
Nia 21:31 Ka ocobo awobi pa dano mo, nyo nyare, gibitic kwede i kit cik acel-lu.
Nia 21:32 Ka twon ocobo opii mo, nyo aŋeca mo, ci rwode bimiyo cekel me ryal pyeradek ki ladit pa opii meno, ki twon bene gibicelo woko ki got.
Nia 21:33 “Ka ŋatti mo oweko wi bur twolo nyo ka ŋatti mo okwinyo bur ci pe oumo wiye woko, ce twon nyo kana mo opoto iye,
Nia 21:34 ci won bur biculone; en bimiyo lim bot rwode, ci riŋone bibedo mere.
Nia 21:35 “Ka twon pa ŋatti mo otwomo mukene, ce oneko woko, ci gibicato makwo-ni woko, gipoko limme; ki twon ma gineko-ni riŋone bene gipoko woko.
Nia 21:36 Nyo ka kite oŋene ni yam en twon ma lacob lim wadi atata, rwode bene pe ogwoko, en biculo twon ki twon wadi, ma gineko-ni bibedo mere.
Nia 22:1 “Ka ŋatti mo akwalo twon mo nyo romo mo, ce oneko woko nyo ocato woko, ci biculo twoni abic pi twon acel, ki romi aŋwen pi romo acel, En biculo waŋe; ka gire mo pe, ci gibicate woko, wek gicul kwede lim ma ekwalo.
Nia 22:2 -4Ka lim makwo ma gikwalo ginoŋo bot lakwalone makwo, kadi bed twon nyo kana nyo romo, ci biculo ma dodo kiryo. “Ka lakwo ginoŋo ka turo ot, ce gigoyo gineko woko, ci pe gibiculo remo pa lato; ento ka ce ginoŋe iye ma ceŋ doŋ otuc, ci gibiculo kwor pi remone.
Nia 22:5 “Ka ŋatti mo omiyo limme makwo gucamo poto cam nyo poto olok, nyo owekogi ocodo tol, ci gucamo poto pa dano mo, ci en biculone ki mere mabecone ma i potone ki i poto olokke.
Nia 22:6 “Ka mac ocako waŋ ce ogamo okuto, ci owaŋo kal ma giduro nyo kal ma peya gikayo, nyo owaao poto ducu otyeko woko, ci lacwiny mac biculone ducu.
Nia 22:7 “Ka ŋatti mo omiyo lim me akana bot lawote, nyo jami me agwoka, ka gikwalo woko ki i ot pa dano meno, ka dok lakwo meno ginoŋo, ci biculo ma dodo kiryo.
Nia 22:8 Ka pe ginoŋo lakwo, ci won ot bicito cok bot Lubaŋa, pi nyuto ka en kikome aye oketo ciŋe i kom jami pa lawote, nyo pe.
Nia 22:9 “Ka bal mo opoto, kadi bed pi twon, pi romo, pi boŋo, nyo pi kit gin mo murwenyo ka ŋat acel mo otuco ni, ‘Man aye en,’ ci kop ma i kin jo meno gibiketo i nyim Lubaŋa; ŋat ma Lubaŋa oŋolo kop oloye biculo lawote lim ma dodo kiryo.
Nia 22:10 “Ka ŋatti mo omiyo kana nyo twon nyo romo nyo lee mo me akana bot lawote, ce oto woko nyo gigoyo nyo giryemo orwenyo woko, ma ŋatti mo pe oneno,
Nia 22:11 ci en bikwoŋ ki nyiŋ Rwot, wek ginen ka pe en kikome aye oketo ciŋe i kom jami pa lawote; rwode myero oye kwon meno, en pe biculone.
Nia 22:12 Ento ka gikwalo ki bote, ci en biculo rwode.
Nia 22:13 Ka ŋuu aye om wodo, ci en okel gin me moko lokke; ci en pe biculo gin ma ŋuu aye omwodo.
Nia 22:14 “Ka ŋatti mo oomo lim makwo bot lawote, ce gigoyo nyo oto woko, ma rwode pe tye, ci myero ocul waŋe atir.
Nia 22:15 Ka onoŋo rwode bene tye, ci pe biculo waŋe: ka yam obino pi awak, ci cul me awak biromo.
Nia 22:16 “Ka ŋatti mo obito nyako mo ma peya oŋeyo co, ma pe gitoŋo keny i kome, ce obedo kwede, ci myero okol lim me keny me nyome, ci oter obed dakone.
Nia 22:17 Ka wonne okwero woko matek pi nyare, ci en biculo wei lim ma romo nyomo nyako ma peya oŋeyo co.
Nia 22:18 “Pe iwek dako ma latal obed makwo.
Nia 22:19 “Ŋat ma obuto ki lee ce ginek woko.
Nia 22:20 “Ŋat ma otumo gitum bot lubaŋa mo, ma pe bot Rwot, gibidyere woko me aneka.
Nia 22:21 “Pe itim labedo ma bedo i kinwu marac, nyo pe iune bene, pien yam wun bene wubedo lubedo i lobo Ejipt.
Nia 22:22 Pe wuket giŋi kom daa-to mo nyo latin kic mo.
Nia 22:23 Ka iketo giŋi komgi, ce gukok bota, ci abiwinyo kokogi ada.
Nia 22:24 Akemo bimaka matek, ci abinekowu ki pala lucwan, ci monwu bene gibidoko mon-to ki litinowu bene gibidoko litino kic.
Nia 22:25 “Ka imiyo danona mo ma bedo i kinwu omako limmi ma en lacan, pe ibed kwede macalo labanyani, dok pe ipeny magoba mo ki bote.
Nia 22:26 Ka lawoti ojeŋo boŋone boti, ci ber idwokke ma ceŋ peya opoto;
Nia 22:27 pien giumme eno keken, boŋo ma umo kome; en dok bibuto ki gin aŋo? Ka en okok bota, ci abiwinyo, pien an lakica.
Nia 22:28 “Pe iyet Lubaŋa, nyo pe icen ladit ma loyo wun lwak.
Nia 22:29 “Pe igalle ki tyero jami ma ikayo opoŋo deroni kacel ki yino ki mooni bene. “Ibityero litino awobe kayo, imiyogi bota.
Nia 22:30 Ibikelo twoni meri ki nyogi romi bene kit meno, Gubed ki megigi nino abiro, ka ibimiyogi bota i kom nino me aborone.
Nia 22:31 “Wubibedo jo maleŋ ma gikwerogi pira: pienno pe wucam riŋo ma ŋuu omwodo i t im; wubol woko ki gwogi.
Nia 23:1 “Pe irwe lok ma iwinyo awinya ata; pe iribbe ki dano marac ka kelo lok goba me keto can i kom dano.
Nia 23:2 Pe ilub lwak ma gitiyo gin marac, Ka i lok me pido pe ilokke ilub kor lwak pi balo ŋolo kop atir,
Nia 23:3 kadi dworo kor lacan i pidone.
Nia 23:4 “Ka irwatte ki twon pa lamoneni, nyo kanane, ma orwenyo, dwok bote.
Nia 23:5 Ka ineno kana pa ŋat ma dagi obuto piny ma yec obwoyo, pe iwek ata, konye akonya.
Nia 23:6 “Pe ibal te pido pa danoni ma lacan wek lok oloye.
Nia 23:7 Pe idony i lok goba: pe inek dano ma kite atir ma pe ki bal, pien pe abiye labalo loyo kop.
Nia 23:8 Pe igam lim lawil loyo kop, pien lim lawil loyo kop miyo jo ma neno piny waŋgi umme woko, ci balo te pido pa dano ma lokke tye atir.
Nia 23:9 “Pe iun larok ma bedo i kinwu, pien wun bene wuŋeyo cwiny lubedo, pien wun bene wubedo lubedo i Ejipt. Mwaka me cabit ki nino me cabit (Levi 25.1-7)
Nia 23:10 “Ibicoyo potoni ci icoko cam ma ocek iye pi mwaka abicel.
Nia 23:11 Ento i mwaka me abirone ibiweko ywe, okanne roc, wek arupinnye lucan ma i kinwu gunoŋ ginacama; ci ma obwotte lee tim bicamone. Ibitimo kit meno ki poto olokki ki poto jeitunini bene.
Nia 23:12 “Ti ticci nino abicel, ento i kom nino me abirone ibiywe, wek twon ki kanani gunoŋ yweyo, dok wek latin pa aŋecani ki labedo boti guom ki kero komgi.
Nia 23:13 Wumak gin ducu ma awaco botwu, dok pe wutuc nyiŋ lubaŋa, mukene; lok ma kit enno pe giwiny a ki i dogi.
Nia 23:14 “Ibikwero nino madito bota tyen adek i mwaka acel acel.
Nia 23:15 Ibikwero ni madito me Mugati ma Tobi Pe Iye, macalo yam aciko. Ibicamo mugati tobi pe iye pi nino abiro, i kare ma giciko, i dwe me Abib, pien meno aye dwe ma yam ia iye ki i Ejipt. Dano mo pe obin i nyima ki ciŋe noŋo.
Nia 23:16 Ibikwc ronino madito me wi mwaka, pic: mukwoŋo cek pi tic me ciŋi, i kom cam ma icoyo i poto; ki nino madito me nyonone i dero i agikki me mwaka, doŋ icoko gin ma ocek i poto pi ticci.
Nia 23:17 Co ma boti ducu gibibino i nyim Rwot Lubaŋa tyen adek i mwaka.
Nia 23:18 “Pe ityer remo me gitumma kacel ki mugat i ma tobi tye iye; pe iwek dwolo mo me kwero nino madito bota obed nio wa odiko.
Nia 23:19 “Cam mukwoŋo cek i potoni me wi mwaka myero ikel i ot pa Rwot Lubaŋani. “Pe ited riŋo latin dyel ki cak pa minne. Gicwalo lamalaika pa Rwot pi telo nyim dano
Nia 23:20 “Nen, acwalo lamalaika i nyim pi gwokowu i yo, ki me kelowu i kabe ma yam ayubo piwu.
Nia 23:21 Wugwokke wek wuwiny doge, pe wujem i kor pien kica pe bimake i komwu ka wuba pien nyiŋa tye iye.
Nia 23:22 “Ento ka wuwinyo doge ki cwinywu ducu, kun wutiyo k it ma awa botwu ducu, ci abibedo lamerok lumerokwu ki lamone pa lumonewu.
Nia 23:23 “Ka lamalaikana bitelo nyimwu terowu bot jo Amor, jo Kit, jo Per jo Kanaan, jo Kiv ki jo Jebuc, abijwa: gi woko.
Nia 23:24 Pe wuryebbe i nyim lubaŋagi pe wuworgi, pe wulub kit tic Ento wubimuko calgi woko ducu, dok wubiŋido wir jogigi woko.
Nia 23:25 Wubiwc Rwot Lubaŋawu, ci abimiyo gum i kom kwonwu ki i kom piiwu; abikwanyo two woko ki i kinwu.
Nia 23:26 I lobowu-nu lim pe bibwogo litinogi, dako ma lalur bibedo pe; abicobo nino me kwowu ducu kakare.
Nia 23:27 Abicwalo lworo i koma i nyimwu, abibaŋo rok ducu ma wubiromo kwedgi; abimiyo lumerokwu giriŋo giloko ŋegi botwu.
Nia 23:28 Abicoro pino jobi i nyimwu i kom jo Kiv, jo Kanaan ki jo Kit, wek oryemgi woko ki i nyimwu.
Nia 23:29 Pe abiryemogi woko ki i nyimwu i mwaka acel, miyo lobo bidoŋ noŋo, ci gin tim bimedde mapol, yelowu.
Nia 23:30 Abiryemogi woko ki i nyimwu motmot, nio ka wunya, wucamo lobo.
Nia 23:31 Abiketo waŋ lobowu obed nia ki i Nam Makwar nio i nam pa Lupiliciti ki nia ki i tim nio i kulu Euprate. Dok abimiyo wegi lobo-nu i ciŋwu, wun bene wubiryemogi woko ki i nyimwu.
Nia 23:32 Pe wuket gicikke mo kwedgi, kadi bot lubaŋagi.
Nia 23:33 Pe gubed i lobowu, miyo wubitimo bal i koma; pien ka wubiworo lubaŋagi, ci bidoko owic botwu.”
Nia 24:1 Dok Rwot owaco bot Moses ni, “Bin malo bota kany, in ki Aron, Nadab ki Abiu, ki ludoŋo pa jo Icrael pyerabiro, wuwora ki ka mabor.
Nia 24:2 Moses keken aye binyiko cok bota. Jo mukene pe gibinyiko cok, dok lwak bene pe gibibino kwede malo.”
Nia 24:3 Moses ocito otito ki lwak lok ducu ma Rwot owaco, ki cikke ducu. Lwak ducu gugamo ki dwan acel kun giwaco ni, “Lok ducu ma Rwot owaco wabiti yo.”
Nia 24:4 Moses ocoyo lok ducu ma Rwot owaco. Oa malo odiko con, ocano keno tyer i te got, ki wir apar wiye aryo, muporo wel kaka pa jo Icrael apar wiye aryo.
Nia 24:5 Ci ocwalo awobe pa jo Icrael, ma gutyero gitum awaŋa dok gutumo twoni bot Rwot me gityer lakwecwiny.
Nia 24:6 Lacen Moses okwanyo nucu remo, oonyo i weer, ki nucu remo ocoro i kom keno tyer.
Nia 24:7 Ka dok okwanyo buk me gicikke, ci okwano bot lwak, guwinyo. Ci gugamo ni, “Gin ducu ma Rwot owaco wabitiyo, dok wabiworo doge bene,”
Nia 24:8 Ka Moses dok otiŋo remo, ocoro i kom lwak, kun wacci, “Nen remo me gicikke ma Rwot oketo kwedwu, ma lubo lok magi ducu.”
Nia 24:9 Ka Moses ki Aron, Nadab ki Abiu, ki ludoŋo pa jo Icrael pyerabiro-ni gucito malo,
Nia 24:10 ci guneno Lubaŋa pa Icrael. Gin mo obedo ka tyene macalo kidi capir ma bulu ma gipeto, ma ryeny macalo polo kikome.
Nia 24:11 Ento Lubaŋa pe ogudo kom ludoŋo pa Icrael ki ciŋe; guneno Lubaŋa, ci gucamo dok gumato pii bene.
Nia 24:12 Rwot owaco bot Moses ni, “Bin bota malo i wi got, ci ikura kunnu, Abimini kidi ma apada, kacel ki cik ki ginacika ma acoyo me pwonyo lwak.”
Nia 24:13 Ci Moses oa malo, kacel ki Yocwa ma lakonye, ka ocito i wi got pa Lubaŋa.
Nia 24:14 Owaco ki ludoŋo ni, “Wubed wukurwa kany, nio ka dok wadwogo botwu, Nen, Aron ki Kur gudoŋ botwu; ka ŋat mo tye ki lok mo, oter botgi.”
Nia 24:15 Ka Moses cito malo i wi got, ci pol oumo got woko.
Nia 24:16 Deyo pa Rwot obedo i kom got Cinai, ci pol oumo kema pi nino abicel. I kom nino me abirone, Rwot olwoŋo Moses ki i dye pol.
Nia 24:17 I kare meno deyo pa Rwot onen bot jo Icrael macalo mac arum i wi got.
Nia 24:18 Ka Moses odonyo i dye pol, ocito malo i wi got; ci Moses obedo i wi got nino pyeraŋwen, dyeceŋ ki dyewor.
Nia 25:1 Rwot owaco bot Moses ni,
Nia 25:2 “Wac bot jo Icrael ni gujogga gityer, ci gugam gityer pa dano ducu ma gukelo ma cwinygi opwoyo.
Nia 25:3 Man aye kit gityer ma wubigamo ki botgi: jabu, ryal, mola;
Nia 25:4 uci ma bulu, ki ma lamar lamar, ki makwar, ki boŋo camanini maberre; yer dyegi,
Nia 25:5 laa nyogi romi ma ginyoŋo, laa dyegi; bao yat okuto lalwii:
Nia 25:6 moo me mac tara, aŋwece me yubo moo wir ki pi odok eceta ma ŋwe kur;
Nia 25:7 litino kidi onik litino kidi me wel me amwona i kom jabu pi epod ki kicaa kor.
Nia 25:8 Ber gu yubba kabedo maleŋ wek abed i kingi
Nia 25:9 Wuti gin ducu kun wulubo kit cal ma abinyutti, ma dok i kom timo kema ki jami ma giketo iye ducu.
Nia 25:10 “Gibipayo canduk ki bao yat lalwii; borre obed futi aŋwen , ki lacce futi aryo, ki borre tuŋ malo futi aryo.
Nia 25:11 Mwon kome woko ki jabu ma giliyo maber, mwon iye ki ŋeye bene. Lul doge ducu irum woko ki jabu.
Nia 25:12 Ti agit me jabu aŋwen pire, iketgi i kom tyene aŋwen: ket agit aryo tuŋ cel ki aryo mukene tuŋ cel.
Nia 25:13 Ti tal me yat lalwii, imwon komgi woko ki jabu.
Nia 25:14 Rwak tal i agit ducu ma tye i but canduk, me tiŋo canduk.
Nia 25:15 Tal gibibedo i agit ma i kom canduk-ki matwal, pe gibiwotogi woko.
Nia 25:16 Kidi ma apada ma gicoyo iye lok me caden ma amiyi-ni ibiketogi i canduk.
Nia 25:17 Dok ibitiyo kom mekica ki jabu ma giliyo maber; borre obed futi aŋwen, ki lacce futi aryo.
Nia 25:18 Ti cal lukerubi aryo ki jabu kun itetogi ki nyol, i kom agikki kom me kica aryo ducu.
Nia 25:19 Ti cal lakerubi acel i agikkine tuŋ cel; ki acel i agikkine tuŋ cel; ti cal lukerubi kun gikubbe i kom me kica-ni i agikkine aryo ducu.
Nia 25:20 Lukerubi gibiyaro bwomgi malo me umo kom me kica ki bwomgi, kun waŋgi kemo lawote; waŋ Lukerubi binen kun kemo kom me kica.
Nia 25:21 Ibicibo kom me kica cuŋ i wi canduk, ci iket lok me caden ma abimiyo boti-ni i canduk.
Nia 25:22 An abirwatte kwedi kunnu, ci abilok kwedi ki malo i wi kom me kica, ki i kin lukerubi ma gitye malo i wi canduk lok me caden-ni, kun aloko kwedi i kom cik ducu ma abimiyi pi jo Icrael. Meja me cano mugati ma giketo i nyim Rwot (Nia 37.10-16)
Nia 25:23 “Ti meja ki bao yat lalwii; borre obed futi adek, ki lacce futi acel ki nucu, ki borre tuŋ malo futi aryo.
Nia 25:24 Mwon kome woko ki jabu ma giliyo maber, dok ilul doge ducu, irum woko ki jabu.
Nia 25:25 Ket riine ma lacce rom ki dye ciŋ, ilul dog rii ki jabu orum woko.
Nia 25:26 Dok itim agit me jabu aŋwen pire, ci imwon agit i twoke aŋwen ducu, i tyene aŋwen.
Nia 25:27 Agit bibuto i kom rii, ci ibirwako iye tal me latin meja.
Nia 25:28 Ti tal ki jabu; gibitiŋo meja ki tal meno.
Nia 25:29 Dok iti caanine, ki ata bone me odok eceta, ki cupane ki werre me liyo gityer amate ibitimogi ki jabu ma giliyo mabe
Nia 25:30 Ibicano mugati me aketa i nyima i wi meja jwijwi.
Nia 25:31 “Dok ibitiyo okar-mac ki jabu m giliyo maber. Tedi okar-mac ki bolle gibiteto ki nyol; kikopone, en aye wene ki ature ducu, gibikubbe kwede kacel.
Nia 25:32 Jaŋe bibedo abicel ma gujany guryey gukaco ŋete ryoryo, jaŋ okar-mac ade ma guryeyo i bute tuŋ cel, ki jaŋ okai mac cadek ma guryeyo i tuŋ mukene-ni.
Nia 25:33 I kom jaŋe tuŋ cel bibedo iye kikop adek ma gitimo macalo tur yaa, ku; acel acel tye ki wene ki ature, ki i kor jaŋe tuŋ mukene bene bibedo iy kikopo adek ma gitimo macalo tu yaa, kun acel acel tye ki wene ki ature jaŋe abicel ducu ma guryeyo gukac okar-mac-ci gibibedo kit meno.
Nia 25:34 Ka dok i kom okar-mac kikome-ni bibedi iye kikopo aŋwen ma gitimo macalo tu yaa, ki wengi ki aturegi,
Nia 25:35 ki wene ma; okubbe i kom okar-mac-ci i te jaŋe abicel ma guryeyo ryoryo i kom okar mac.
Nia 25:36 Wengi ki jaŋgi gubed ma gu kubbe kacel, kun kome ducu bedo jabi ma giliyo maber ma giteto ki nyol
Nia 25:37 Ci doŋ ibitiyo pire mac laput abiro gicib mac laput malo i wiye wek omen: kabedo ma i nyime.
Nia 25:38 Magacce ki caanine bibedo me jabu ma giliyo maber.
Nia 25:39 Giyub okar-mac kacel ki jami tic magi ducu ki jabu ma giliyo maber ma pekke romo ratili miya acel .
Nia 25:40 Dok ber inen ni itimogi i kit cal ma gibenyutti ki i wi got-ti.
Nia 26:1 “Doki ibitiyo kema ki boŋo cuka apar me boŋo camanini ma giwiyo maberre, ki uci ma bulu ki ma lamar lamar ki makwar; ibicweyo iye cal lukerubi ma gitiyogi ki diro
Nia 26:2 Bor boŋo cuka acel acel obed ma romo yadi apar wiye aŋwen, ki lac me boŋo cuka acel acel obed ma romo yat lalwii, ci imwon komgi woko ki yadi aryo; boŋo cuka ducu gibibedc marom.
Nia 26:3 Boŋo cuka abic gibiribog kacel, ki boŋo cuka abic mukene bene gibiribogi kacel.
Nia 26:4 Kwo waŋ jarara ma bulu i dog boŋo cuka me dul mukwoŋo me agikk i; ka dok ibikwoyo waŋ jarara i dog boŋo cuka me dul me aryone me agikk i, ma rom ki wadi.
Nia 26:5 Kwo waŋ jarara pyerabic i dog boŋo cuka acel acel, ki waŋ jarara pyerabic i dog cuka me aryone kun waŋ jarara bikemme ki wadi.
Nia 26:6 Ibitiyo jarara gol me jabu pyerabic me ribo dog boŋo cuka i kom lawote pi golo wad i wek kema obed mukubbe kacel likiŋ.
Nia 26:7 “Ibit iyo cuka me yer dyegi me laum wi kema; ibitimo cuka apar wiye acel.
Nia 26:8 Bor cuka acel acel obed ma romo yadi apar wiye abic, ki lac me cuka acel acel obed ma romo yadi aryo; cuka apar wiye acel-li ducu gubed marom.
Nia 26:9 Ibiribo cuka abic kacel pat kengi, ki cuka abicel bene ibiribo pat kengi, dok cuka me abicelle ibibamo idolo iye aryo i nyim kema.
Nia 26:10 Kwo waŋ jarara pyerabic i dog cuka me dul mukwoŋo me agikki, ka dok ikwo waŋ jarara pyerabic i dog cuka me dul me aryone me agikk i.
Nia 26:11 “Dok ibitiyo lagol me mola me aroya i waŋ jarara, irib ki kema, wek obed mukubbe kacel likiŋ.
Nia 26:12 Dul cuka me kema ma odon, en nucu cuka mudoŋŋe, bipyelle i ŋe kema.
Nia 26:13 Futi acel ki nucu tuŋ cel ki futi acel ki nucu tuŋ cel bene, en bor me cuka mudoŋŋe, bipyelle i but kema tuŋŋi ki tuŋŋi me umone.
Nia 26:14 Dok ikwo laa romo ma ginyoŋo, ki laa dyegi me umo wi kema.
Nia 26:15 “Ibitiyo guti me bao yat lalwii, ma ocun atir, pi kema.
Nia 26:16 Bor gut i obed futi apar wiye abic ki lacce futi aryo, i kom guti acel acel.
Nia 26:17 Wek tyene aryo i kom guti acel acel, me kubogi kacel; ibitiyo guti me kema ducu kit meno.
Nia 26:18 Ibitiyo guti me kema, guti pyeraryo i tuŋ acuc;
Nia 26:19 dok ibitiyo tedi tergi me ryal ma romo pyeraŋwen pi guti pyeraryo-nu, tedi tere aryo pi guti acel pi tyene aryo, ki tedi tere aryo pi guti mu kene pi tyene aryo.
Nia 26:20 Ki pi kema tuŋ me aryone, ma tuŋ acam, obed guti pyeraryo,
Nia 26:21 ki tedi tergi me ryal ma romo pyeraŋwen, tedi tere aryo pi guti acel, ki tedi tere aryo pi guti mukene.
Nia 26:22 Ki pi ne kema ma tuŋ potoceŋ bene iti guti abicel.
Nia 26:23 Ti guti aryo me twok kema ma i ŋeye;
Nia 26:24 gibipoko kingi ki tuŋ piny ento giribo doggi ki tuŋ wigi malo i kom agut mukwoŋo; gin aryo ducu gibibedo kit meno, ci twoke bibedo aryo.
Nia 26:25 Guti bibedo aboro, ki tedi tergi me ryal, tedi tergi apar wiye abicel, tedi tere aryo pi guti bao acel, ki tedi tere aryo pi gut i bao mukene.
Nia 26:26 “Dok ibitiyo rii me bao yat lalwii abic pi guti me kema tuŋ cel,
Nia 26:27 ki rii bao abic pi guti me kema tuŋ mukene, ki rii bao abic pi guti me kema me ŋeye tuŋ potoceŋ.
Nia 26:28 Rii bao ma i dyere, ma ŋolo kor guti ari, bia ki i agikk i tuŋ cel nio i agikki tuŋ mukene.
Nia 26:29 Ibimwono kom guti woko ki jabu, dok ibitiyo agit me rwako iye rii bao, ibimwono rii bao bene ki jabu.
Nia 26:30 Gur kema i kit ma yam ginyutti i wi got.
Nia 26:31 “Ibikwoyo boŋo kicika ki uci ma bulu ki ma lamar lamar ki makwar, ki boŋo camanini ma giwiyo maberre; gibicweyo iye cal lukerubi ki tic me diro.
Nia 26:32 Ibiŋabo i kom wir aŋwen me bao yat lalwii ma gimwono komgi woko ki jabu, ma tye iye gol jabu, ma ocuŋ i kom tedi tergi me ryal aŋwen.
Nia 26:33 Ŋab boŋo kicika ki jarara lagolle. Kel canduk lok me caden kunnu ki i boŋo kicika, ci boŋo kicika bipoko kin kabedo maleŋ ki kabedo maleŋ makato ducu.
Nia 26:34 Ka doŋ iket kom me kica i wi canduk me cik i kabedo maleŋ makato ducu.
Nia 26:35 Ket meja ki woko i ŋe boŋo k icika, ki okar-mac iket tuŋ acuc me kema, ma okemo meja; ibiketo meja tuŋ acam.
Nia 26:36 “Dok ikwo boŋo cuka Laum doggola me kema ki uci ma bulu ki ma lamar lamar ki makwar, ki boŋo camanini ma giwiyo maberre, ma gidero maber.
Nia 26:37 Ti wir abic me boŋo cuka laum doggola ki bao yat lalwii, ci imwon komgi woko ki jabu; golgi bibedo me jabu, dok ibiliyo tedi tergi me mola abic.
Nia 27:1 “Ibitiyo keno tyer ki bao yat lalwii; borre obed futi abiro ki nucu ki lacce futi abiro ki nucu. Bor keno tyer ki lacce bibedo ma rom, ki borre tuŋ malo bibedo futi aŋwen ki nucu.
Nia 27:2 Ibitimo ten keno i kom twoke aŋwen ducu; ten keno ducu gibikubbe kacel kwede, dok ibimwono kome woko ki mola.
Nia 27:3 Ibiyubo lajob burune, ki akwaya latokke, ki becen, ki gin lacob riŋo, ki weer lawaŋ mac; jami tic meno ducu ibiyubogi ki mola.
Nia 27:4 Yub keikeine bene me obwo mola, dok i twok obwo mola aŋwen-ni iket iye agit aŋwen me mola.
Nia 27:5 Ibiketo i te rii me keno tyer wek obwo obut i kor keno tyer.
Nia 27:6 Dok itim tal me keno tyer, tal me yat lalwii, ci ibimwono komgi woko ki mola.
Nia 27:7 Ibirwako tal donyo i agit ducu, wek tal orine i keno tyer tuŋŋi ki tuŋŋi me latiŋŋe.
Nia 27:8 Ibitiyo keno tyer ma iye twolo, ki bao; ti macalo yam ginyutti i wi got. Dyekal me kema (Nia 38.9-20)
Nia 27:9 “Ibitiyo dyekal me kema. I tuŋ acuc me dyekal gibiŋabo iye boŋo cuka camanini ma giwiyo maberre, ma borre tuŋ cel romo yadi pyerabic.
Nia 27:10 Wir bibedo pyeraryo, ki tedi tergi bene pyeraryo, me mola, ento gol me wir ki otacgi ducu gubed me ryal.
Nia 27:11 Ki tuŋ acam bene borre obed kit meno, kunnu bene gibiŋabo iye cuka ma borre romo yadi pyerabic; wir obed pyeraryo ki tedi tergi pyeraryo, me mola, ento gol me wir ki otacgi ducu gubed me ryal.
Nia 27:12 Ki bute ma tuŋ potoceŋ dyekalle bene gibiŋabo iye boŋo cuka ma borre romo yadi pyeraryo wiye abic; wir obed apar ki tedi tergi bene obed apar.
Nia 27:13 Lac dyekal ma tuŋ nyime ma tuŋ wokceŋ biromo yadi pyeraryo wiye abic.
Nia 27:14 Gibiŋabo boŋo cuka i ŋet doggaŋ tuŋcel ma romo yadi abiro ki nucu; wir obed adek ki tedi tergi adek.
Nia 27:15 Ki tuŋ mukene bene gibiŋabo iye boŋo cuka ma romo yadi abiro ki nucu; wirgi obed adek ki tedi tergi adek.
Nia 27:16 Doggaŋ me dyekal gibiumo ki boŋo cuka ma lacce romo yadi apar ma gitiyo ki uci ma bulu ki ma lamar lamar ki makwar, ki boŋo camanini ma giwiyo maberre, ma gidero maber; bibedo ki wir aŋwen ki tedi tergi aŋwen.
Nia 27:17 Wir murumo dyekal ducu bibedo iye otac me ryal; golgi bibedo me ryal, ki tedi tergi me mola.
Nia 27:18 Bor me dyekal biromo yadi pyerabic, ki lacce yadi pyeraryo wiye abic, ki borre tuŋ malo futi abiro ki nucu; gibiŋabo iye boŋo cuka camanini ma giwiyo maberre; tedi te wir bibedo me mola.
Nia 27:19 Jami tic ducu ma i kema ma konyo kwa tic ducu, kacel ki teke lagurre ducu, ki teke ma orumo dyekal ducu bibedo me mola.
Nia 27:20 “Dok ibiciko jo Icrael ducu gukel moo me nyig jeituni ma giodo, giliyo maleŋ, me menyo piny, wek giket mac laput obed ka lyel nino ducu ma pe to.
Nia 27:21 Aron ki awobene gucan mac olyel i nyim Rwot nia otyeno nio odiko, kun giketo i kema me rwatte, ki woko i ŋe boŋo kicika ma i nyim canduk lok me caden. Man bibedo cik ma jo Icrael bigwoko matwal, wa i kare pa likwayogi ducu.
Nia 28:1 “Kel omeru Aron cok boti kacel ki awobene, gua woko ki i kin jo Icrael, wek guti bota tic me ajwagi; gin ene: Aron ki awobe pe Aron, Nadab ki Abiu, Eleajar ki Itamar.
Nia 28:2 “Ibikwoyo boŋŋi maleŋ pi omeru Aron, me deyo dok mamwonya.
Nia 28:3 Dok ibiwaco bot jo makwiri ducu, ma apoŋo cwinygi ki kwiri, ni gukwo boŋo aruka pi Aron me kwero en pi tic me bedo, ajwakana.
Nia 28:4 Man aye boŋŋi aruka ma gibikwoyo: kicaa kor, epod, jor, kanyi ma giŋweko kome, kitambara adwala me wic ki kitambara latwe pyer; myero gikwogi gubed boŋŋi aruka maleŋ pi omeru Aron ki awobene pi ticgi me bedo ajwagina.
Nia 28:5 “Gibigamo jabu, uci ma bulu ki ma lamar lamar ki makwar, ki boŋo camanini ma giwiyo maberre.
Nia 28:6 Gibikwoyo epod ki jabu ki uci ma bulu ki ma lamar lamar ki makwar, ki boŋo camanini ma giwiyo maberre, ma gikwoyo ki diro.
Nia 28:7 Bibedo ki gin wi gwoke aryo ma gikubo i doge ryoryo, wek okubbe kacel.
Nia 28:8 Ceme ma i kome ma latwene ma gicweyo ki diro bibedo kit tic acel-lu, me jami acel-lu, en aye me jabu, uci ma bulu ki ma lamar lamar ki makwar, ki boŋo camanini ma giwiyo maberre.
Nia 28:9 Ibikwanyo litino kidi onik aryo, igor nyiŋ awobe pa Icrael i komgi,
Nia 28:10 nyiŋ awobe abicel i kom kidi onik acel, ki nyiŋ awobe mudoŋŋe abicel i kom kidi onik mukene-ni, kun ilubo kit dito me anywalligi.
Nia 28:11 Macalo ladiro goro kom kidi, in bene ibigoro nyiŋ awobe pa Icrael i kom kidi aryo-nu: ibimwonogi i kom jabu ma giŋweko kome ki diro ma okwa ko tere.
Nia 28:12 Ci doŋ ibiketo litino kidi aryo meno i gin wi gwok epod, gubed kidi me po pi awobe pa Icrael; Aron bitiŋo nyiŋgi i wi gwoke aryo ducu me po pigi i nyim Rwot.
Nia 28:13 Tim gin lakwak tere ki jabu ma giŋweko kome ki diro;
Nia 28:14 dok itim nyor aryo me jabu ma giliyo maber ma giminogi macalo tol; ka imwon tol nyor meno i kom gin lakwak tere.
Nia 28:15 “Dok ibikwoyo kicaa kor me ŋolo kop ki tic me diro; ibitiyo macalo tic i kom epod; ibitimo ki jabu, ki uci ma bulu ki ma lamar lamar ki makwar, ki boŋo camanini ma giwiyo maberre.
Nia 28:16 Ibibano iye aryo ma borre ki lacce rom ki dye ciŋ acel.
Nia 28:17 Ci ibimwono iye litino kidi me wel ma guryeyo tyen aŋwen. I tyeŋ mukwoŋo gibiketo iye cadiuc, topaj ki kabankel:
Nia 28:18 tyen me aryone obed emeradi, capir ki dayaman;
Nia 28:19 tyen me adekke obed jacint, agat ki ameticito;
Nia 28:20 ki tyen me aŋwenne obed berul, onik ki jacipa; gibimwonogi i jabu ma giŋweko ki diro.
Nia 28:21 Litino kidi ducu bibedo apar wiye aryo ma nyiŋ awobe pa jo Icrael gigoro i komgi; gibibedo macalo kidi ma gigoro me agit, kun acel acel tye ki nyiŋ ma gigoro i kome muporo kaka apar wiye aryo.
Nia 28:22 Tim bene nyor aryo ki jabu ma giliyo maber ma giminogi macalo tol, me tweyo kicaa kor;
Nia 28:23 ibitimo agit me jabu aryo, pi kicaa kor, ci iket agit aryo-nu i kom dog kicaa kor aryo.
Nia 28:24 Dok irwak tol jabu aryo-nu odony i agit aryo ma gitye i kom kicaa kor-ri,
Nia 28:25 ki dog tol aryo-nu ibimwonogi i kom gin lakwak tere aryo me jabu ma giŋweko ki diro-ni, me tweyo kicaa kor i gin wi gwok epod tuŋ nyime.
Nia 28:26 Dok itim agit me jabu aryo, ci iketgi i twok kicaa kor aryo ducu i kom doge ma tuŋ iye ma cok ki epod.
Nia 28:27 Tim agit jabu mukene doki, ci ikubgi i gin wi gwok epod aryo anyim tuŋ tere, ka ma okubbe tuŋ malo i wi ceme me epod ma gicweyo ki diro.
Nia 28:28 Gibitweyo kicaa kor ki agitte i kom agit me epod ki tol ma bulu, wek gitwe obut opyelle i wi ceme me epod ma gicweyo ki diro, wek kicaa kor pe ogonnye woko ki i kom epod.
Nia 28:29 Wek Aron otiŋ nyiŋ awobe pa Icrael i kicaa kor me ŋolo kop i pal cwinye i kare me donyo i kabedo maleŋ nino ducu, wek obed me po i komgi i nyim Rwot.
Nia 28:30 I kicaa kor me ŋolo kop ibiketo iye Urim ki Tumim ; gin bene gibibedo i pal cwiny Aron i kare ma en donyo i nyim Rwot; kit meno Aron bitiŋo ŋolo kop pa jo Icrael i pal cwinye nino ducu i nyim Rwot.
Nia 28:31 “Dok ibitimo jor me epod ma kome ducu obedo bulu.
Nia 28:32 Gituc doge obed twolo i dyere pi rwako wic; gibicweyo kun gidolo doge macalo dog boŋo aruka ma gidolo, orumo wo ko likiŋ, wek pe oyeci.
Nia 28:33 I dog boŋo ibiluŋo iye gin muporo okwer pomegranat munyak ma gikwoyo ki uci ma bulu ki ma lamar lamar ki makwar, orum dog jor ducu, kun iŋobo kingi ki olaŋ me jabu;
Nia 28:34 olaŋ jabu ki okwer pomegranat orum dog jor ducu kun gigwennye agwenya.
Nia 28:35 Aron biruko ka donyo ka tic, ci dwan olaŋ bikok winnye i kare ma en donyo i kabedo maleŋ i nyim Rwot, ki i kare ma en kato woko, wek pe oto.
Nia 28:36 “Ibitimo akwaya jabu ma giliyo maber, ci igor i ko me macalo agora i kom agit, ni, ‘Maleŋ pi Rwot.’
Nia 28:37 Ci ibitweyo irido i kom kitambara adwala me wic-ci ki tol ma bulu; ibiketo i nyim kitambara adwala me wic.
Nia 28:38 Gibiketo cun i tur nyim Aron, ci Aron bitiŋo alii me bal pi jami maleŋ ma jo Icrael gityero me bedo motgi maleŋ; bicuŋ i tur nyime jwijwi, wek Rwot ogamgi.
Nia 28:39 “Ibicweyo kanyi ki boŋo camanini maberre ma giŋweko kome, itim kitambara me adwala i wic ki boŋo camanini maberre, ci itim bene kitambara me latwe pyer ma gidero maber.
Nia 28:40 “Pi awobe pa Aron ibikwoyo kanyi ki kitambara latwe pyer, ki gitok matino; ibitimogi obed me deyo ki mamwonya.
Nia 28:41 Ibirukogi i kom omeru Aron kacel ki awobene, ibiwirogi ki moo me ketogi i dog tic, pi kwerogi pi tic maleŋ, wek guti bota tic me ajwagi.
Nia 28:42 Dok ibikwoyo pali boŋo camanini pigi me umo komgi nia i pyergi nio i emgi.
Nia 28:43 Aron ki awo bene birukogi i kare me donyo i kema me rwatte, nyo i kare ma gicito cok ki keno tyer pi tic i kabedo maleŋ; wek pe gutiŋ alii me bal, miyo gito woko, Man bibedo cik matwal bote ki bot likwaye ma bilube.
Nia 29:1 “Man aye gin ma ibitimo i komgi ka ikwerogi, wek guti bota tic me ajwagi. Kwany wod twon acel ki nyogi romi aryo ma mwonyo pe i komgi,
Nia 29:2 ki mugati ma tobi pe iye, ki capat ma tobi pe iye ma girubo ki moo, ki capat marep ma gireyo moo i komgi; ibitimogi ki moko ŋano ma pwotte.
Nia 29:3 Ibiketogi i aduku acel, ci ikelogi ki aduku-nu, ka ikel, bene wod twon ki nyogi romi aryo.
Nia 29:4 Ibikelo Aron ki awobene i nyim doggola kema me rwatte, ci ilwok komgi woko ki pii.
Nia 29:5 Ibikwanyo boŋŋi aruka, ci iruko Aron ki kanyi, ki jor me epod, ki epod, ki kicaa kor, ci itwe pyere ki ceme me epod ma gicweyo ki diro;
Nia 29:6 ibidwalo kitambara adwala i wiye, ka iketo lakukana maleŋ cuŋ i wi kitambara adwala.
Nia 29:7 Ka ibikwanyo moo me wir, iwiro kwede.
Nia 29:8 Ka dok ibikelo awobene, irukogi ki kanyi,
Nia 29:9 ci ibitweyo pyergi ki kitambara, ka itwe gitok matino i wigi; ci tic me ajwagi bibedo megi pi cik ma bibedo matwal. Ibiketo Aron ki awobene i dog ticgi kit meno.
Nia 29:10 “Dok ibikelo twon i nyim kema me rwatte, ci Aron ki awobene gibiketo ciŋgi i wiye,
Nia 29:11 ka doŋ ibineko wod twon-nu i nyim Rwot, ki i doggola kema me rwatte.
Nia 29:12 Ibigwelo remo twon, ci ireyo remone i kom ten keno aŋwen me keno tyer ki lwet ciŋi; ki remo mudoŋŋe ibionyo i te tedi keno tyer.
Nia 29:13 Ibikwanyo dwolo ducu ma oumo jam iye, ki okene ma i kom cwiny, ki olaŋ aryo ki dwolo ma tye i komgi, ci iwaŋgi woko i wi keno tyer.
Nia 29:14 Ento riŋo wod twon-nu ki pyenne ki wee iye-gu, ibiwaŋo awaŋa ki mac wa i ŋe gony; en aye gitum me bal.
Nia 29:15 “Ka man otum ci ibikwanyo nyok romo acel imiyo Aron ki awo bene giketo ciŋgi i wiye
Nia 29:16 ci ibineko nyok romo, ibijolo remone, ci icoro remone i kom keno tyer irumo kwede kome ducu.
Nia 29:17 Dok ibiŋido riŋo nyok romo matitino ci ilwoko jam iye, ki tyene ducu, ci iketogi i kom riŋo ma giŋido-ni, kacel ki wiye,
Nia 29:18 ibiwaŋo riŋo nyok romo woko ducu ki berre i wi keno tyer; en aye gitum awaŋa bot Rwot; en aye gin ma ŋwece kur me layom cwiny, gityer ma giwaŋo ki mac bot Rwot.
Nia 29:19 “Ka lacen dok ibikwanyo nyok romo mukene; ci Aron ki awobene gibiketo ciŋgi i wiye,
Nia 29:20 ci ibineko nyok romo, igwelo remone ci ireyo i ogwilo it Aron malacuc, ki i ogwilo it awo bene malacuc, ki i kom twon nyig tyengi malacuc, ci ibicoro remo mudoŋŋe i kom keno tyer irumo kwede kome ducu.
Nia 29:21 Ka ibikwanyo remo manok ma i wi keno tyer, ki moo wir, ci ikirogi i kom Aron ki i kom boŋŋi arukane, ki i kom awobene ki i kom boŋŋi aruka pa awobene, ci en ki boŋŋi arukane gibibedo maleŋ, kacel ki awobene ki boŋŋi arukagi bene.
Nia 29:22 “Dok bene ibikwanyo dwolo nyok romo, ki moo yibe, ki dwolo ma oumo jam iye, ki okene ma i kom cwiny, ki olaŋ aryo kacel ki dwolo ma tye i komgi, ki em tun lacuc, (pien obedo nyok romo me keto dano i dog tic),
Nia 29:23 ki mugati acel ki capat acel ma girubo iye moo, ki capat marep acel ma i aduku me mugati ma tobi pe iye ma tye i nyim Rwot;
Nia 29:24 ci ibiketogi ducu i dye ciŋ Aron ki i dye ciŋ awo bene bene, wek gikwatgi me bedo gityer akwata i nyim Rwot.
Nia 29:25 Ka dok ikwany woko ki i ciŋgi, iwaŋgi woko i wi keno tyer me ameda i kom gitum awaŋa, obed gin ma ŋwece kur ma yomo cwiny Rwot; en aye gityer ma giwaŋo ki mac bot Rwot.
Nia 29:26 “Dok ibikwanyo gok nyok romo me keto Aron i dog ticce, ci ikwat me bedo gityer me akwata i nyim Rwot; en aye bibedo waŋ wat ma tuŋ boti.
Nia 29:27 Dok ibikwero gok me gityer me akwata, ki em me waŋ wat pa ajwagi, ma gikwato, ma gityero nia ki i kom nyok romo me keto dano i dog tic, pien en aye pa Aron ki pa awobene.
Nia 29:28 Bibedo waŋ wat pa Aron ki pa awobene ma myero jo Icrael gumi botgi dikdik, pien en aye waŋ wat pa ajwagi ma jo Icrael myero gutyer nia ki gitumgi me gityer lakwecwiny, en aye gityergi bot Rwot.
Nia 29:29 “Boŋŋi aruka pa Aron maleŋ ducu bibedo pa likwaye ma bilube; gibiruko i komgi ka giwirogi ki moo, me ketogi i dog tic.
Nia 29:30 Latin awobi ma bileyo kakare i t ic me bedo ajwaka birukogi tyeko kwede nino abiro, i kare ma en ci to i kema me rwatte ka tic i kabedo maleŋ.
Nia 29:31 “Ibitero riŋo nyok romo me ketogi i dog tic, ci itedo i kabedo mo maleŋ;
Nia 29:32 ci Aron ki awobene gibicamo riŋo nyok romo-nu ki mugati ma tye i aduku, i doggola kema me rwatte.
Nia 29:33 Gibicamo jami meno ma gitiyo kwede me lakwany bal pi ketogi i dog tic ki kwerogi pi tic maleŋ, ento jo mukene pe gibicamone, pien gin jami maleŋ.
Nia 29:34 Ka riŋo mo me ketogi i dog tic, nyo mugati mo, odoŋ nio odiko, ci ibiwaŋo mudoŋ-ŋi awaŋa ki mac; pe dok gibicamo, pien leŋ.
Nia 29:35 “Ibitimo i kom Aron ki awobene kameno, kit macalo aciki kwede ducu; ibitiyo tic me ketogi i dog ticgi pi nino abiro;
Nia 29:36 dok ibityero twon acel pi gitum me bal nino ducu me lakwany bal. Dok ibitumo gitum me bal pi keno tyer, ka itimo gin lakwany bal ki i kome, dok ibiwire ki moo pi kwerone.
Nia 29:37 Ibitimo gin lakwany bal ki i kom keno tyer, ibikwere pi nino abiro, miyo keno tyer doko maleŋ maka to; gin ducu ma bigudo ke no tyer bidoko maleŋ.
Nia 29:38 “Magi aye gin ma ibityero i wi keno tyer: nyogi romi aryo ma ditogi romo mwaka acel acel en aye ibityerogi nino ducu.
Nia 29:39 Ibityero nyok romo acel odiko ki nyok romo acel ibityero otyeno.
Nia 29:40 Kacel ki romo mukwoŋo-ni ibityero moko kwon mapwotte ma romo agwata acel ma girubo ki moo nyig jeituni ma giodo aoda ma romo cupa aryo ki nucu, ki vino ma romo cupa aryo ki nucu, me bedo gityer amata.
Nia 29:41 Nyok romo mukene ibityero otyeno, kacel ki gityer me moko kwon ki gityer amatane, macalo me odiko, pi bedo gin ma ŋwece kur ma yomo cwiny, gityer ma giwaŋo ki mac bot Rwot.
Nia 29:42 Bibedo gitum awaŋa me nino ducu ma wubityero wa i kare pa likwayowu ducu, i doggola kema me rwatte i nyim Rwot, ka ma abirwatte iye kwedwu, pi lok kwedwu kunnu.
Nia 29:43 Abirwatte ki jo Icrael kunnu, ci deyona bilonyogi gibedo maleŋ;
Nia 29:44 abikwero kema me rwatte ki keno tyer; ka dok abikwero Aron ki awobene pi t icgi bota me bedo ajwagi.
Nia 29:45 Dok abibedo i kin jo Icrael, abibedo Lubaŋagi.
Nia 29:46 Gin giŋeyo ni an a Rwot Lubaŋagi, ma yam akwanyogi woko ki i lobo Ejipt wek abed i kingi; an a Rwot Lubaŋagi.
Nia 30:1 “Ibitiyo keno tyer me waŋo odok eceta; ibitiyo ki bao yat lalwii.
Nia 30:2 Borre obed futi acel ki nucu, ki lacce bene futi acel ki nucu; borre ki Lacce bibedo marom, Borre tuŋ malo obed futi adek; ten keno aŋwen ducu bene gubed ma gukubbe kacel kwede.
Nia 30:3 Ibimwono kome woko ki jabu ma giliyo maber, wiye ki bute ducu, ki ten keno aŋwen ducu; dok ibilulo doge ducu, irumo woko ki jabu.
Nia 30:4 Ibitimo agit me jabu aryo pire; ibiketo agit ki piny i te doge ma ilulo-ni, kun agit acel acel okemme ki wadi tun cel, ci ibirwako iye tal me tiŋone.
Nia 30:5 Ibitiyo tal ki bao yat lalwii, ibimwono komgi woko ki jabu.
Nia 30:6 Ibiketo keno tyer man i nyim boŋo kicika ma umo canduk lok me caden, i nyim kom me kica ma i wi canduk lok me caden, ka ma abirwatte iye kwedi.
Nia 30:7 Ci Aron biwaŋo iye odok eceta ma ŋwece kur. Nino ducu ka en yubo mac laput odiko, ci biwaŋone;
Nia 30:8 dok ka Aron keto mac laput malo otyeno, ci biwaŋone, Kit meno gibiwaŋo odok eceta nino ducu i nyim Rwot, wa i kare pa likwayowu ducu.
Nia 30:9 Pe wubityero iye odok eceta mo ata, kadi gitum awaŋa, kadi gityer me moko kwon; dok pe wuony iye gityer amata.
Nia 30:10 Aron myero otim gin lakwany bal i kom ten keno aŋwen ducu ma i kome i mwaka acel kicel; en bitimo gin lakwany bal ki i kome ki remo me gitum me bal me lakwany bal i mwaka acel kicel wa i kare pa likwayowu ducu: en aye gin maleŋ makato bot Rwot.” Lim me lakwany bal
Nia 30:11 Rwot owaco bot Moses ni
Nia 30:12 “Ka icako kwaŋo wei jo Icrael, ci ŋat acel acel bimiyo gin lakok kwone kene bot Rwot ka ikwanogi, wek two gemo pe opot i komgi ka ikwanogi.
Nia 30:13 Dano acel acel ka ikwano welle bimiyo gin man: nucu cekel me kabedo maleŋ (cekel acel rom ki gerapyeraryo); nucu cekel meno bibedo gityer bot Rwot.
Nia 30:14 Dano ducu ki acel acel ma doŋ gikwano welle, cakke i kom jo ma ditogi romo mwaka pyeraryo ki makato, bimiyo gityer bot Rwot.
Nia 30:15 Lalonyo pe bimiyo madwoŋ, dok lacan bene pe bimiyo matidi ma pe rom ki nucu cekel, i kare me miyo gityer bot Rwot me lakwany bal ki i komwu.
Nia 30:16 Ibigamo lim me lakwany bal ki bot jo Icrael, i biketo pi tic me kema me rwatte, wek obed me po pi jo Icrael i nyim Rwot pi kwanyo bal ki i komwu.”
Nia 30:17 Rwot owaco bot Moses ni
Nia 30:18 “Dok ibitiyo otako mola, ki tedi tere bene me mola, obed me lwok. Ibicibo cuŋ i kin kema me rwatte ki keno tyer; ka doŋ ibionyo iye pii;
Nia 30:19 en aye ka ma Aron ki awo bene gibilwoko iye ciŋgi ki tyengi.
Nia 30:20 I kare ma gicito i kema me rwatte, nyo ka gicito cok ki keno tyer ka tic iye, me waŋo gityer ma giwaŋo ki mac bot Rwot, koŋ gibilwokke ki pii, wek pe guto.
Nia 30:21 Gibilwoko ciŋgi ki tyengi wek pe guto; bibedo cik botgi matwal, bote ki bot likwaye, wa i kare pa likwayogi ducu.” Moo wir
Nia 30:22 Dok Rwot omedde owaco bot Moses ni,
Nia 30:23 “Kwany aŋwece mabecone makato: murra maliyo ma romo cekel miya abic, cinamon ma ŋwece mit ma romo cekel miya aryo ki pyerabic, ma en aye nucune, lum ma ŋwece kur ma roma miya aryo ki pyerabic,
Nia 30:24 kaciya cinamon miya abic, ma gipimo ki cekel me kabedo maleŋ, ki moo jeituni ma romo cupa apar.
Nia 30:25 Man aye ibitimo ki moo maleŋ me wir ma girubo i kit macalo larub moo ma ŋwe kur rubo kwede; bibedo moo wir maleŋ.
Nia 30:26 Ibiwiro ki kema me rwatte ki canduk lok me caden,
Nia 30:27 ki meja ki jami ticce ducu, ki okar-mac tara ki jami ticce ducu, ki keno me odok eceta,
Nia 30:28 ki keno tyer me gitum awaŋa ki jami ticce ducu, ki otako lwok ki tedi tere.
Nia 30:29 Ibikwerogi wek gubed jami maleŋ makato; gin ducu ma bigudo komgi bidoko maleŋ.
Nia 30:30 Dok ibiwiro Aron ki awobene, me kwerogi wek guti bota tic me ajwagi.
Nia 30:31 Dok ibiwaco ki jo Icrael ni, ‘Man aye bibedo moona maleŋ me wir, wa i kare pa likwayowu ducu.
Nia 30:32 Pe gibionyo i kom dano mo ata, pe wubitiyo mukene ma girubo macalo en; en moo maleŋ, bibedo maleŋ botwu bene.
Nia 30:33 Dok ŋat ma birubo macalo meno, nyo ŋat ma biwiro i kom dano mo ata, waŋe birwenyo woko ki i kin lutugi.’ ” Odok eceta
Nia 30:34 Rwot owaco bot Moses ni, “Kwany aŋwece makur, citakte ki onika ki galbanu, aŋwece makur, ki odok luban ma giliyo maber, (pekgi ducu obed marom)
Nia 30:35 ci itim ki odok eceta maleŋ ma, giliyo maber, ma girubo i kit macalo larub gin ma ŋwe kur rubo kwede, ci ipwor iye kado.
Nia 30:36 Mukene ibiluro iŋido matitino twatwal, ci iket mogo i nyim canduk lok me caden ma i kema me rwatte ka ma abirwatte iye kwedi; bibedo botwu gin maleŋ makato.
Nia 30:37 Pe wubitimo piwu kenwu odok eceta ma irubo macalo meno; bibedo gin maleŋ bot Rwot ki tuŋ botwu.
Nia 30:38 Ŋat ma birubo gin me aŋweya macalo meno, waŋe birwenyo woko ki i kin lutugi.”
Nia 31:1 Rwot owaco bot Moses ni,
Nia 31:2 “Nen, atyeko lwoŋo nyiŋ Bejalel wod pa Uri, ma wod pa Kur, ma i kaka pa Juda.
Nia 31:3 Doŋ atyeko poŋo en ki Cwiny pa Lubaŋa, ki kwiri me tic, ki niaŋ matut, ki ŋec, ki kit tic ducu me diro,
Nia 31:4 pi roto cal manyen me tic diro mapatpat, me tic ki jabu, ki ryal, ki mola,
Nia 31:5 ki pi ŋolo litino kidi me wel me amwona i kom jabu, ki pi payo bao, ki pi tiyo kit tic ducu me diro.
Nia 31:6 Dok nen, atyeko keto Okoliab bene kacel ki en, ma wod pa Akicamak, ma i kaka pa Dan; dok atyeko miyo kwiri me tic bot jo ducu makwiri, wek guti gin ducu ma aciko boti-ni:
Nia 31:7 kema me rwatte, ki canduk lok me caden, ki kom me kica ma i wiye, ki jami ma i kema ducu,
Nia 31:8 meja ki jami ticce, okar-mac me jabu ma giliyo maber ki jami ticce ducu, keno tyer me odok eceta,
Nia 31:9 keno tyer me gitum awaŋa ki jami ticce ducu, otako lwok ki tedi tere,
Nia 31:10 boŋŋi aruka ma gitiyo mabeco, boŋŋi aruka maleŋ pa ajwaka Aron, ki boŋŋi aruka pa awobene pi ticgi me bedo ajwagi,
Nia 31:11 moo wir ki odok eceta ma ŋwece kur pi kabedo maleŋ. Gibitiyo kit macalo doŋ aciki kwede ducu.” Cabit aye lanyut
Nia 31:12 Rwot owaco bot Moses ni,
Nia 31:13 “Wac bot jo Icrael ni, ‘Wubigwoko cabitta, pien en aye lanyut ma tye i kin an ki wun wa i kare pa likwayowu ducu, wek wuŋe ni an a Rwot, ma alonyowu wubedo maleŋ.
Nia 31:14 Wugwok cabit, pien nino-nu leŋ botwu; ka ŋatti mo opyedde i kome, myero gineke woko. Ka ŋat ma otiyo iye tic mo, dano meno waŋe birwenyo woko ki i kin lutugi.
Nia 31:15 Wubitiyo tic nino abicel, ento nino me abiro en aye cabit me yweyo mot, nino maleŋ bot Rwot; ŋat ma otiyo tic mo i cabit gibineko woko.
Nia 31:16 Pi meno myero jo Icrael gugwok cabit wa i kare pa likwayogi ducu, macalo gicikke ma bedo matwal.
Nia 31:17 En aye lanyut matwal i kin an ki jo Icrael, ni, Rwot yam otiyo polo ki lobo nino abicel, oywe mot i nino me abiro, oomo iye kero kome.’ ”
Nia 31:18 Ka Lubaŋa doŋ otyeko lok ki Moses i wi got Cinai, ci omiye kidi ma apada aryo me lok me caden, kidi ma apada aryo ma Lubaŋa ocoyo ki ciŋe.
Nia 32:1 Ka lwak guneno ni Moses doŋ ori, pe dwogo piny ki i wi got, ci gucokke gugurre kengi bot Aron, kun giwacce ni, “A malo, itim ki wan lubaŋa, ma gibitelo wiwa; pien Moses man, ma en aye dano ma yam okwanyowa woko ki i lobo Ejipt, pe doŋ waŋeyo gin mutimme i kome.”
Nia 32:2 Ci Aron owaco botgi ni, “Wukwany agit me jabu ma gitye i it monwu ki awobewu ki anyirawu, wukelgi bota.”
Nia 32:3 Kit meno lwak ducu gukwanyo agit me jabu ki i itgi woko, gukelo bot Aron.
Nia 32:4 En ogamo jabu ki i ciŋgi, ci oteto ki nyol me liŋo kome, ci otimo cal wod twon ma giliyo aliya, ci guwaco ni, “Man aye lubaŋawu, wun jo Icrael, ma yam okwanyowu woko ki i lobo Ejipt!”
Nia 32:5 Ka Aron oneno kit man, ci ocako caŋo keno tyer i nyime; ka ocako tucone ka maleŋ kun waco ni, “Diki bibedo kwero nino madit bot Rwot.”
Nia 32:6 Ci gua malo odiko con, gutyero gitum awaŋa mapol, ka gukelo tyergi me lakwecwiny; ci lwak gubedo piny gucamo ka gumato, ci gua malo ka tuko.
Nia 32:7 Rwot owaco bot Moses ni, “Lor piny; pien joni ma yam ikwanyogi ki i lobo Ejipt guballe woko.
Nia 32:8 Guweko kit ma yam acikogi kwede woko oyotoyot, gutimo pigi kengi cal wod twon ma giliyo aliya, gucako worone ki miye gitum, dok giwacci, ‘Man aye lubaŋawu, wun jo Icrael, ma yam okwanyowu woko ki i lobo Ejipt!’”
Nia 32:9 Ci Rwot owaco bot Moses ni, “Atyeko neno jo man, ci nen, gin jo ma ŋutgi tek:
Nia 32:10 mumiyo kombeddi doŋ iweka gira, wek akemo omaka matek i komgi, arid wigi woko; ento in abimiyi idoko rok madit.”
Nia 32:11 Ento Moses obako doge bot Rwot Lubaŋane kun waco ni, “Ai Rwot, piŋo akemo omaki matek i kom lwakki, ma yam in ikwanyogi woko ki i lobo Ejipt ki tek madwoŋ ki badi matek.
Nia 32:12 Piŋo iweko jo Ejipt giwacci, ‘Oterogi marac akaka me tyekogi i kin godi kuca, ki pi rido wigi woko ki i wi lobo.’ Lok akemoni mager-ri woko, dok iŋut i kom gin marac ma imito timo i kom lwakki.
Nia 32:13 Po i kom Abraim, Icaka ki Icrael luticci, ma yam in kikomi aye, ikwonne ki nyiŋi kekeni botgi. Yam iwaco botgi ni, ‘Abimiyo wunya mapol macalo lakalatwe me polo; ki lobo man ducu, ma yam aciko pire, abimiyo bot likwayowu, ma gibileyone ma twal.’ “
Nia 32:14 Ci Rwot oŋut i kom gin marac ma yam en otamo ni ebitimo i kom lwakke.
Nia 32:15 Moses olokke, olor piny ki i wi got kun tye ki kidi ma apada aryo me lok me caden i ciŋe; kidi magi gicoyo tuŋ igi ki ŋegi bene, gicoyo tuŋ cel ki tuŋ ŋegi ducu.
Nia 32:16 Kidi meno ma apada Lubaŋa aye otiyo, ki coc bene Lubaŋa aye ocoyo, ma gigoro i kom kidi meno ma apada.
Nia 32:17 Ka Yocwa owinyo dwan lwak ma giwo, ci owaco bot Moses ni, “Woo me lweny tye i gony.”
Nia 32:18 Ento Moses ogamo ni, “Meno pe woo me loyo lweny, dok pe koko pa jo ma giloyogi, ento an awinyo dwan me wer aye.”
Nia 32:19 Ka en obino cok ki gony, ma oneno twon ki myel, ci akemo omako Moses matek; obolo kidi aryo ma apada ma tye i ciŋe-ni piny, otyerogi woko i te got.
Nia 32:20 Ci okwanyo cal wod twon ma gitimo-ni owaŋo woko i mac, orego woko mayom, oonyo i pii, omiyo jo Icrael gumato.
Nia 32:21 Moses openyo Aron ni, “Lwak man gutimi niŋniŋ, mumiyo ikelo bal madit i komgi-ni?”
Nia 32:22 Aron ogamo ni, “Pe iwek akemo omaki matek, laditta; in iŋeyo ni lwak man cwinygi okemo gin marac.
Nia 32:23 Pien gin guwacca ni, ‘Tim ki waŋ lubaŋa, ma gibitelo wiwa; pien Moses man, ma en aye dano ma yam okwanyowa woko ki i lobo Ejipt, pe doŋ waŋeyo gin mutimme i kome.’
Nia 32:24 Ci awaco botgi ni, ‘Dano acel acel ma tye ki jabu ogony woko’; ci gimiya, aonyo i mac, ci cal wod twon man oa ki iye.”
Nia 32:25 Ka Moses oneno ni lwak wigi oteŋ woko, (pien Aron aye omiyo wigi oteŋ, kun oweko lewic omakogi i kin lukworgi),
Nia 32:26 ci Moses ocuŋ i doggaŋ me gony, owaco ni, “Aŋa ma tye tuŋ bot Rwot? Obin bota.” Ci awobe pa Levi ducu gucokke kacel bote.
Nia 32:27 Ci owaco botgi ni, “Rwot Lubaŋa pa jo Icrael owaco kuman ni ‘Dano acel acel oket pala lucwanne i lak ŋete, wek ocit kwede i dye gony kun wirre kwede dok i doggaŋ tuŋ cel ki tuŋ cel, orum iye, kun ŋat man neko ominne, ŋat man neko latugi, ki ŋat man neko lawote.’ ”
Nia 32:28 Awobe pa Levi gutiyo kit macalo Moses ocikogi; ci gineko lwak dano i nino meno ma guromo co alip adek.
Nia 32:29 Moses owaco ni, “Tin wun wukette kenwu i dog tic pa Rwot, kun ŋat acel acel omiyo wode ki ominne me bedo gityer, wek omiwu gum tin.”
Nia 32:30 Orwone Moses owaco bot lwak ni, “Wun wutimo bal madit; kombeddi abicito malo bot Rwot, gwok nyo abikwanyo bal woko ki i komwu.”
Nia 32:31 Kit meno Moses odok bot Rwot, owaco ni, “Maa do, lwak man gutimo bal, madit; gutimo lubaŋa me jabu pigi kengi.
Nia 32:32 Ento koni, ka ibitimogi kica i kom balgi, ci timgi; nyo ka pe, ci alegi ni, ijwa nyiŋa woko ki i bukki ma icoyo.”
Nia 32:33 Ento Rwot owaco ki Moses ni, “Ŋat ma obalo i nyima en aye abijwayo nyiŋe woko ki i bukka.
Nia 32:34 Ento doŋ icit kombeddi, icitel wi lwak, itergi i kabedo ma yam alokki pire-ni; nen, lamalaikana bitelo nyimi. Ento i kare ma abilimogi, an aye abiketo can i komgi pi bal man.”
Nia 32:35 Ci Rwot ocwalo gemo opoto i kom lwak, pien gutimo cal wod twon ma Aron otiyo.
Nia 33:1 Rwot owaco bot Moses ni, “Wua woko ki kany, in ki lwak ducu ma yam ikwanyogi woko ki i lobo Ejipt, pi terogi i lobo ma yam akwoŋo pire bot Abraim, Icaka, ki Yakobo, kun acikogi ni, abimiyo bot likwayogi.
Nia 33:2 Dok abicwalo lamalaika i nyimgi, ci abiryemo jo Kanaan woko, ki jo Amor, jo Kit, jo Periji, jo Kiv ki jo Jebuc.
Nia 33:3 Cit malo i lobo ma mol cak ki moo kic; ento an pe abicito kwedwu kunnu, wek pe arid wiwu woko iyo, pien wun jo ma ŋutwu tek.”
Nia 33:4 Ka lwak giwinyo lok man marac-ci, ci gukumo; pe tye dano mo ma orukke me deyo.
Nia 33:5 Pien onoŋo Rwot owaco bot Moses ni, “Wac bot jo Icrael ni, ‘Wun wu jo ma ŋutwu tek; kono ka acito kwedwu kunnu pi kare manok mo, kono arido wiwu woko cut. Kombeddi doŋ wuluny ruk me deyowu woko ki i komwu, wek aŋe gin ma abitimo i komwu.’ “
Nia 33:6 Mumiyo jo Icrael gulunyo ruk me deyogi woko, nia ki i te got Koreb ki cito kwede anyim.
Nia 33:7 I kare meno Moses obedo ka tero kema, ci guro woko i ne gony, ka mabor ki gony; ci olwoŋo ni, kema me rwatte. Ci ŋat ma yenyo Rwot cito woko i kema me rwatte, ma tye woko i ŋe gony.
Nia 33:8 I kare ducu ma Moses kato cito woko i kema me rwatte, lwak ducu gia malo, kun ŋat acel acel cuŋ i nyim dog kemane, ka neno kor Moses nio ka odonyo wa i kema.
Nia 33:9 Ka Moses odonyo i kema, ci wir me pol dwogo piny cuŋ i doggola kema me rwatte, ci Rwot loko ki Moses.
Nia 33:10 Ka lwak dano ducu guneno wir me pol ma ocuŋ i dog kema, ci dano ducu gia malo, giworo Lubaŋa, kun ŋat acel acel tye i dog kemane.
Nia 33:11 Kit meno Rwot yam loko ki Moses waŋ ki waŋ, macalo dano loko ki lareme, Ka Moses odok i gony, Yocwa wod pa Nun, latin awobi ma lakony en, yam doŋ i kema.
Nia 33:12 Moses owaco bot Rwot ni, “Nen, in onoŋo iwacca ni, ‘Kwany jo man woko;’ ento pe imiya aŋeyo ŋat ma ibicwalo acito kwede. Ento iwacci, ‘Aŋeyo in ki nyiŋi, ki in bene iyomo cwinya.’
Nia 33:13 Koni doŋ alegi, ka onoŋo ayomo cwinyi, nyutta kiti, wek aŋeyi, anoŋ gum ki boti. Dok itam bene ni, rok man gin aye lwakki.”
Nia 33:14 Ci Rwot ogamo ni, “An kikoma abiwot kwedi, abimiyi iywe mot.”
Nia 33:15 Dok owacce ni, “Ka in kikomi pe ibicito kweda, ci pe ikwanywa woko ki kany.
Nia 33:16 Pien biŋene niŋniŋ ni anoŋo gum ki boti, an kacel ki lwakki? Pe pi in ma iwoto kwedwa-ni mumiyo wanen pat? An, kacel ki lwakki, wapat ki jo mukene ducu ma gitye i wi lobo.”
Nia 33:17 Rwot owaco bot Moses ni, “Abitiyo gin man ma iwaco-ni kikome; pien iyomo cwinya, dok aŋeyo in ki nyiŋi.”
Nia 33:18 Moses ogamo ni, “Alegi inyutta deyoni.”
Nia 33:19 Rwot ogamo ni, “Abimiyo berra ducu kato ki i nyimi, ka dok abituco nyina ni, ‘A Rwot’; abinyuto berra bot ŋat ma abinyuto berra bote, dok abitimo kica bot ŋat ma abitimo kica bote.”
Nia 33:20 Rwot dok owaco ni, “Ento pe ibineno waŋa; pien dano pe neno waŋa ci bedo kwo.”
Nia 33:21 Ci Rwot owacci, “Nen, kabedo mo tye ka ŋeta ka ma ibicuŋ iye i kom got.
Nia 33:22 Ka deyona bikato ki kenyo, ci abiketi i kin got ma obar, ci abiumi woko ki ciŋa nio ka akato otum;
Nia 33:23 ka doŋ abikwanyo ciŋa woko, ci ibineno ŋeya; ento waŋa pe ibinenone.”
Nia 34:1 Rwot owaco bot Moses ni, “Tyeŋ kidi ma apada aryo macalo mukwoŋo ca, ci abicoyo i komgi lok ma nene acoyo i kom kidi mukwoŋo-ni, ma yam ityero wokoni.
Nia 34:2 Bed ma iyubbe odiko, ci ibin malo odiko i wi got Cinai, icuŋ i nyima i wi got.
Nia 34:3 Pe ŋatti mo bibino kwedi malo, pe ŋatti mo onen i wi got ducu; romi ki dyaŋi pe gucam nyim got.”
Nia 34:4 Ci Moses otyeŋo kidi aryo ma apada macalo mukwoŋo ca; ci oa malo odiko con, oito i wi got Cinai, kit macalo Rwot ocike, otero kidi ma apada ma omako i ciŋe.
Nia 34:5 Ci Rwot olor piny i pol, ocuŋ kacel kwede kunnu, ci otuco nyiŋe.
Nia 34:6 Rwot okato ki i nyime kun tucce ni, “Rwot, Rwot, Lubaŋa ma lakica dok maro dano, kiniga pe make oyot, marre ma pe lokke dwoŋ, en lagen mada.
Nia 34:7 En gwoko mar ma pe lokke pi jo alip ki alip, kun weko rocgi, ki tim aranyigi ki balgi. En pe kwanyo kop i kom lubalo, ento keto can i kom likwayogi ki i kom likwayo pa likwayogi nio i yalwak me adek ki me aŋwen.”
Nia 34:8 Moses orune oyot, okulo wiye piny i ŋom, oworo Lubaŋa.
Nia 34:9 Owaco ni. “Koni doŋ ka ayomo cwinyi, ai Rwot, alegi in Rwot iwot kwedwa, kadi bed waŋ jo ma ŋutwa tek; itimwa kica pi rocwa ki balwa, imiwa wabed lwakki.”
Nia 34:10 Rwot dok owaco ni, “Nen aketo gicikke. Abitiyo gin me aura mapol i nyim lwakki ducu, ma yam peya otine i lobo ducu nyo i rok mo; ci jo ducu ma wubedo i kingi gibineno tic pa Rwot; abitiyo kwedwu gin ma kelo atiba i kom dano.
Nia 34:11 “Gwok lok ma aciki iye tin. Nen, abiryemo jo Amor woko ki i nyimi, ki jo Kanaan, jo Kit, jo Periji, jo Kiv ki jo Jebuc.
Nia 34:12 Gwokke pe iket gicikke mo ki jo ma bedo i lobo-nu, wek pe odok owic i kinwu.
Nia 34:13 Ento wumuk keno jogigi woko, wuret wir jogigi piny, wutoŋ yadi ma gipito ka ma giworo iye jok ma dako ma gilwoŋo Acera.
Nia 34:14 Pe myero wuwor lubaŋa mukene, pien Rwot, ma nyiŋe Lanyeko, en Lubaŋa ma lanyeko.
Nia 34:15 Gwok iket gicikke mo ki jo ma bedo i lobo-nu: pien ka giworo lubaŋagi ki tim kwele kwele, nyo gityero gitum bot lubaŋagi, ce ŋatti mo olwoŋi, miyo ibicamo gin ma en otumo.
Nia 34:16 Dok ka inyomo anyiragi ki awobeni, ce anyiragi gitimo abor pi woro lubaŋagi, ci miyo awobeni bene giworo lubaŋagi ki tim kwele kwele.
Nia 34:17 “Pe iti cal lubaŋa mo me nyonyo aliya piri keni.
Nia 34:18 “Ibikwero nino madito me Mugati ma Tobi Pe Iye, Ibicamo mugati ma tobi pe iye pi nino abiro macalo yam acikowu, i kare ma giciko, i dwe me Abib; pien yam ia woko ki i lobo Ejipt i dwe me Abib.
Nia 34:19 “Litino kayo ducu mega, litino twonini, litino kayo me dyaŋi ki me romi.
Nia 34:20 Latin kayo pa kana ibikoko ki latin nyok romo, nyo ka pe ikoko, ci itur ŋute woko. Litino kayo ducu ma gin litino awobeni ibikokogi. Dano mo pe obin i nyima ki ciŋe noŋo.
Nia 34:21 “Ibitic nino abicel, ento i nino me abiro ibiywe iye; wa i kare me pur ki i kare me kac bene ibiywe.
Nia 34:22 Ibibedo ki nino madit me kwero agikki cabit abiro, en aye wi mwaka me kayo naŋo mukwoŋo cek; ki nino madito me nyonone i dero i tum mwaka.
Nia 34:23 Joni ma co ducu gibibino i nyim Rwot Lubaŋa, Lubaŋa pa Icrael, tyen adek i mwaka acel.
Nia 34:24 Pien abiryemo lurok woko ki i nyimi, abimiyo waŋ loboni bedo malac; ŋatti mo bene pe bibedo ki miti i kom loboni i kare ma ibiwot ka nen i nyim Rwot Lubaŋawu tyen adek i mwaka acel acel.
Nia 34:25 “Pe ityer remo me gitumma kacel ki tobi; pe giwek gitum me nino madit me Kato (Paska) obed nio wa odiko.
Nia 34:26 “Cam mukwoŋo cek i potoni me wi mwaka myero ikel i ot pa Rwot Lubaŋani. “Pe ited riŋo latin dyel ki cak pa minne.”
Nia 34:27 Rwot owaco bot Moses ni, “Co lok magi; pien doŋ acikke kwedwu, in ki jo Icrael, ki gicikke ma lubo lok magi ducu.”
Nia 34:28 En obedo kunnu kacel ki Rwot nino pyeraŋwen, dyeceŋ ki dyewor, kun pe camo dok pe mato pii bene. Ci ocoyo lok me gicikke i kom kidi ma apada, gin aye cik apar-ri.
Nia 34:29 Ka lacen Moses olor piny ki i wi got Cinai, ma omako kidi ma apada aryo me lok me caden i ciŋe. I kare ma en lor piny ki wi got, onoŋo Moses pe ŋeyo ni tur nyime tye ka ryeny, pien onoŋo obedo ka lok ki Lubaŋa.
Nia 34:30 Ka Aron ki jo Icrael ducu guneno Moses, ci nen, tur nyime obedo ka ryeny; ci gulworo cito bote cok.
Nia 34:31 Ento Moses olwoŋogi; ci Aron ki lutel wi lwak ducu gucako dok bote, Moses oloko kwedgi.
Nia 34:32 Ka lacen jo Icrael ducu gucito bote cok, ocako miyogi cik ducu ma Rwot otitte i wi got Cinai.
Nia 34:33 Ka doŋ Moses otyeko lok kwedgi, ci umo tur nyime ki boŋo;
Nia 34:34 ento i kare ducu ma Moses cito i nyim Rwot ka lok kwede, kwanyo boŋo woko ki i tur nyime, nio wa ka dwogone; ka okatti woko ci tito ki jo Icrael lok ma gicike kwede.
Nia 34:35 Ka jo Icrael gineno tur nyim Moses, gineno ni del tur nyim Moses ryeny; ci Moses dok umo tur nyime woko ki boŋo, nio ka dok cito ka lok kwede.
Nia 35:1 Moses ocoko lwak jo Icrael ducu, owaco botgi ni, “Man aye gin ma Rwot ociko ni wutim.
Nia 35:2 Wuti tic nino abicel, ento i nino me abirone wubed ki cabit maleŋ me yweyo mot bot Rwot; ŋat ma otiyo iye tic mo gibineke woko.
Nia 35:3 Pe wubimoko mac i pacowu ducu i nino me cabit.”
Nia 35:4 Dok Moses owaco bot lwak jo Icrael ducu ni, “Man aye gin ma Rwot ociko ni,
Nia 35:5 wujog gityer pa Rwot ki i kinwu; ŋat ma cwinye aye opwoyo wek en okel gityer bot Rwot: jabu, ryal ki mola;
Nia 35:6 uci ma bulu ki ma lamar lamar ki makwar, ki boŋo camanini ma giwiyo maberre; yer dyegi,
Nia 35:7 laa nyogi romi ma ginyoŋo, laa dyegi; bao yat okuto lalwii;
Nia 35:8 moo me mac, aŋwece me yubo moo wir ki pi odok eceta ma ŋwece kur;
Nia 35:9 litino kidi onik ki litino kidi me wel me amwona i kom jabu pi epod ki pi kicaa kor.
Nia 35:10 “Dok jo ducu ma i kinwu makwiri i tic gubin guti jami ducu ma Rwot ociko pigi: guti kema,
Nia 35:11 kemane ki laum wiye, golle ki gutine, riine, wirre ki tedi tere;
Nia 35:12 canduk me cik ki talle, kom me kica ki boŋo kicika me laumme;
Nia 35:13 meja ki talle ki jami ticce ducu, ki mugati me aketa i nyim Lubaŋa;
Nia 35:14 okar-mac ki jami ticce ki laputte, ki moo me macce;
Nia 35:15 keno tyer me odok eceta ki talle, ki moo wir, ki odok eceta ma ŋwece kur, ki boŋo cuka laum doggola, me doggola me kema;
Nia 35:16 keno tyer me gitum awaŋa, kacel ki keikeine me mola, ki talle ki jami ticce ducu, ki otako lwok ki tedi tere;
Nia 35:17 boŋo cuka me aŋaba ma larum dyekal, ki wirre ki tedi tere, ki boŋo cuka laum doggaŋ me dyekal;
Nia 35:18 teke me terro kema ki teke me dyekal ki tol lacikgi;
Nia 35:19 boŋŋi aruka ma gitiyogi mabeco me tic kwedgi i kabedo maleŋ, ki boŋŋi aruka maleŋ pi ajwaka Aron, ki boŋŋi aruka pa awobene pi tic megi me bedo ajwagi.” Dano gukelo gityer
Nia 35:20 Ci lwak jo Icrael ducu gua woko ki i nyim Moses.
Nia 35:21 Ka gucako dwogo, kun ŋat acel acel oyubbe ki gin ma cwinye olyetto pire, ki ŋat acel acel ma iye pwoyo, okelo gityer bot Rwot me timo ki kema me rwatte, ki pi ticce ducu, ki pi boŋŋi aruka maleŋ.
Nia 35:22 Ci gubino, co wa ki mon; jo ducu ma cwinygi aye opwoyo gukelo jarara, ki agit me it, ki agit ciŋ, ki mola ŋut ciŋ, ki kit jabu ducu, kun dano acel acel emo gityer me jabu bot Rwot.
Nia 35:23 Dano ducu ma tye ki uci ma bulu, nyo ma lamar lamar, nyo makwar, nyo boŋo camanini maberre, nyo yer dyegi, nyo laa nyogi romi ma ginyoŋo, nyo laa dyegi, ducu gukelogi.
Nia 35:24 Dano acel acel ma romo kela gityer me ryal, nyo mola, gukelo me gityer bot Rwot; ki dano ducu ma tye ki bao yat okuto lalwii ma romo kit tic ducu gukelo bene.
Nia 35:25 Ki mon ducu makwiri i tic gubedo ka wiyo uci ki ciŋgi, gucako kela uci ma guwiyo ma bulu, ki ma lamar lamar ki makwar, ki boŋo camanini ma giwiyo maberre.
Nia 35:26 Ci mon ducu ma cwinygi olyetto pi kwiri me tic guwiyo yer dyegi.
Nia 35:27 Ki lutel wic bene gukelo litino kidi onik, ki litino kidi me wei me amwona i kom jabu, pi epod ki pi kicaa kor,
Nia 35:28 ki aŋwece, ki moo me mac ki pi moo wir, ki pi odok eceta ma ŋwece kur.
Nia 35:29 Jo Icrael ma co ki ma mon ducu ma yam cwinygi opwoyo pi kelo gin mo pi tic ma onoŋo Rwot ociko Moses ni oti, gukelo gityer ma igi opwoyo bot Rwot.
Nia 35:30 Ci Moses owaco bot jo Icrael ni, “Nen, Rwot otyeko lwoŋo nyiŋ Bejalel wod pa Uri, ma wod pa Kur, ma i kaka pa Juda;
Nia 35:31 dok otyeko poŋo en ki Cwiny pa Lubaŋa, ki kwiri me tic, ki niaŋ matut, ki ŋec, ki k it tic ducu me diro,
Nia 35:32 pi roto cal manyen me tic diro mapatpat, me tic ki jabu, ki ryal ki mola,
Nia 35:33 ki pi ŋolo litino kidi me wel me amwona i kom jabu, ki pi payo bao, pi tiyo kit tic ducu me diro.
Nia 35:34 Dok omiye cwiny me pwony, en kacel ki Okoliab wod pa Akicamak, ma i kaka pa Dan.
Nia 35:35 En otyeko poŋogi ki kwiri me tiyo kwa tic ducu me diro, ki me roto cal tic manyen me tic diro, ki me dero boŋo ki uci ma bulu, ki ma lamar lamar, ki makwar, ki boŋo camanini ma giwiyo maberre, ki me cweyo boŋo, ki me tiyo kwa t ic ducu, ki me roto cal manyen me tic diro mapatpat.
Nia 36:1 “Bejalel ki Okoliab ki jo ducu ma kwiri i tic, ma Rwot oketo kwiri me tic i igi, ki niaŋ matut, me ŋeyo ki me tiyo tic ducu me tic i kabedo maleŋ, gibitiyo kun gilubo kit ducu ma yam Rwot ociko.” Dano gutyero mot madwoŋ
Nia 36:2 Moses olwoŋo Bejalel ki Okoliab ki jo ducu ma kwiri i tic, ma Rwot onoŋo oketo kwiri me tic i igi, dano ducu ma cwinygi olyetto pi bino ka tic;
Nia 36:3 ci gugamo ki bot Moses mot ducu ma jo Icrael gutyero pi tic i kom kabedo maleŋ, Pud onoŋo gimedde ameda ki kelo gityer ma igi opwoyo odiko odiko.
Nia 36:4 Pien lukwiri tic ducu ma gitiyo kwa tic mo ma i kom kabedo maleŋ gubino, kun ŋat acel acel oa ki i dog tic ma en tiyo,
Nia 36:5 ci guwaco bot Moses ni, “Dano doŋ gukelo madwoŋ mukato ma yam mitte pi tic ma Rwot ocikowa ni wati.”
Nia 36:6 Kit meno omiyo Moses ocwalo cik, lokke gitito oromo i gony ducu ni, “Pe dok laco mo kadi dako mo otim gin mo me gityer pi kabedo maleŋ.” Ci gijuko dano pe dok gukelo;
Nia 36:7 pien jami ma gukelo onoŋo doŋ oromo tiyo tic ducu, ki makato bene.
Nia 36:8 Jo ducu ma kwiri i tic ma yam gitye i kin lutic gutiyo kema ki boŋo cuka apar, ma gitiyogi ki boŋo camanini ma giwiyo maberre, ki uci ma bulu ki ma lamar lamar ki makwar, kun gicweyo iye cal lukerubi ma gitiyogi ki diro.
Nia 36:9 Bor boŋo cuka acel acel onoŋo oromo yadi apar wiye aŋwen, ki lacce romo yadi aryo; boŋo cuka ducu gubedo marom.
Nia 36:10 Oribo boŋo cuka abic kacel, ki abic mu kene bene oribo kacel kit meno.
Nia 36:11 Ci okwoyo waŋ jarara ma bulu i dog boŋo cuka me dul mukwoŋo mugikoni, ka dok okwoyo waŋ jarara i dog boŋo cuka me dul me aryone mugiko-ni, ma rom ki wadi.
Nia 36:12 Okwoyo waŋ jarara pyerabic i dog boŋo cuka acel, ki waŋ jarara pyerabic i dog boŋo cuka me aryone, kun waŋ jarara kemo wadi.
Nia 36:13 Dok otiyo jarara gol me jabu pyerabic, ci oribo dog boŋo cuka ki jarara gol-li; ci kema obedo mukubbe kacel likiŋ.
Nia 36:14 Dok otiyo boŋo cuka me yer dyegi bene me laum wi kema; otimo cuka apar wiye acel.
Nia 36:15 Bor pa cuka acel acel romo yadi apar wiye abic, lac pa cuka acel acel romo yadi aryo; boŋo cuka apar wiye acel-li ducu girom.
Nia 36:16 Oribo cuka abic kacel pat kengi, ki cuka abicel bene kacel pat kengi.
Nia 36:17 Okwoyo waŋ jarara pyerabic i dog cuka me dul mukwoŋo mugiko-ni, dok okwoyo jarara pyerabic me dul mukene mugikoni.
Nia 36:18 Otiyo jarara gol me mola pyerabic me ribo dog kema kacel, wek obed mukubbe kacel likiŋ.
Nia 36:19 Dok okwoyo laa nyogi romi ma ginyoŋo, ki laa dyegi, me umo wi kema.
Nia 36:20 Dok otiyo guti me bao yat lalwii, ma ocuŋ atir pi kema.
Nia 36:21 Bor pa guti obedo futi apar wiye abic, ki lacce futi aryo, i kom guti acel acel.
Nia 36:22 Guti acel acel obedo ki tyene aryo me kubogi kacel; otiyo guti me kema ducu kit meno.
Nia 36:23 Otiyo guti me kema kit man: guti pyeraryo i tuŋ acuc.
Nia 36:24 Ka dok otiyo tedi tere me ryal ma romo pyeraŋwen me kubo iye guti pyeraryonu; tedi tere aryo aryo pi guti acel acel, pi tyene aryo.
Nia 36:25 Ka dok pi kema tuŋ me aryone, ma tuŋ acam, otiyo guti pyeraryo
Nia 36:26 ki tedi tere me ryal ma romo pyeraŋwen, tedi tere aryo aryo pi guti acel acel.
Nia 36:27 Ki pi ne kema, ma tuŋ porocen, en otiyo guti abicel.
Nia 36:28 Ka dok otiyo guti aryo me twok kema ma i ŋeye.
Nia 36:29 Gipoko kingi ki tuŋ piny, ento giribo doggi ki tuŋ wigi malo i kom agit mukwoŋo; otiyo aryo ma kit meno pi twoke aryo.
Nia 36:30 Yam tye guti aboro ki tedi tergi me ryal; tedi tergi obedo apar wiye abicel; i te guti acel acel bedo iye tedi tere aryo.
Nia 36:31 Otiyo rii me bao yat lalwii abic pi guti me kema tuŋ cel,
Nia 36:32 ki rii bao abic pi guti me kema tuŋ cel, ki rii bao abic pi guti me kema me ŋeye tuŋ potoceŋ.
Nia 36:33 Ka dok otiyo rii bao ma i dyere ma oa ki i agikki tuŋ cel nio wa i agikki tuŋ cel ma oŋolo kor guti ari.
Nia 36:34 Ci omwono kom guti woko ki jabu, ka otiyo agit me jabu me rwako bao iye; ki rii bao bene omwono komgi woko ki jabu.
Nia 36:35 Ka dok otiyo boŋo kicika me uci ma bulu ki ma lamar lamar ki makwar, ki boŋo camanini ma giwiyo maberre; otiyo ma gicweyo iye lukerubi ki tic me diro.
Nia 36:36 Otiyo pire wir aŋwen me bao yat lalwii, ci omwono komgi woko ki jabu; golgi obedo me jabu, ci oliyo tedi tergi me ryal aŋwen.
Nia 36:37 Dok onyo boŋo cuka me laum doggola me kema ki uci ma bu lu ki lamar lamar ki makwar, ki boŋo camanini ma giwiyo maberre, ma gidero maber.
Nia 36:38 Dok otiyo wirre abic, ki golgi, Omwono wigi woko, ki otacgi bedo me jabu, ento tedi tergi abic obedo me mola.
Nia 37:1 Bejalel opayo canduk ki bao yat lalwii; borre obedo futi aŋwen, ki lacce futi aryo, ki borre tuŋ malo futi aryo.
Nia 37:2 Omwono iye ki ŋeye woko ki jabu ma giliyo maber, ka olulo doge ducu, orumo woko ki jabu.
Nia 37:3 Ci oliyo agit me jabu aŋwen pi twoke aŋwen ducu, agit aryo pi tuŋ cel ki agit aryo mukene pi tuŋ cel.
Nia 37:4 Ka dok otiyo tal me yat lalwii, omwono komgi woko ki jabu,
Nia 37:5 ka orwako tal i agit ma tye i but canduk-ki me tiŋo canduk.
Nia 37:6 Dok otimo kom me kica ki jabu ma giliyo maber; borre obedo futi aŋwen, ki lacce futi aryo.
Nia 37:7 Ka otiyo lukerubi aryo me jabu ma otetogi ki nyol. Otiyogi i agikki kom me kica ryoryo ducu,
Nia 37:8 lakerubi acel i agikki tuŋ cel, ki lakerubi acel i agikkine tun cel; otiyo lukerubi kun gikubbe i kom kom me kica i agikkine aryo ducu.
Nia 37:9 Lukerubi guyaro bwomgi malo i wiye, guumo wi kom me kica ki bwomgi, kun waŋgi kemme ki wadi; waŋ lukerubi nen ma okemo kom me kica.
Nia 37:10 En dok otiyo meja ki bao yat lalwii; borre obedo futi adek ki lacce futi acel ki nucu, ki borre tuŋ malo futi aryo.
Nia 37:11 Omwono kome woko ki jabu ma giliyo maber, ci olulo doge ducu orumo woko ki jabu.
Nia 37:12 Oketo riine tuŋŋi ki tuŋŋi ducu, ma lacce rom ki dye ciŋ, ci olulo doge ducu orumo woko ki jabu.
Nia 37:13 Oliyo agit aŋwen me jabu pire, ci omwono agit i twoke aŋwen ducu i kom tyene aŋwen.
Nia 37:14 Agit giketo cok i kom rii, me rwako tal latin meja.
Nia 37:15 Otiyo tal ki bao yat lalwii me tiŋo meja, omwono komgi woko ki jabu.
Nia 37:16 Otiyo jami me jabu ma giliyo maber me aketa i wi meja, caanine ki atabone me odok eceta, ki weerre, ki cupane me liyo gityer amata.
Nia 37:17 En dok otiyo okar-mac ki jabu ma giliyo maber. Tedi okar-mac ki bolle oteto ki nyol; kikopone, en aye wene ki ature ducu, obedo ma gukubbe k acel kwede.
Nia 37:18 Jaŋe onoŋo tye abicel ma gujany guryeyo gukaco i Jete ryoryo; jaŋ okar-mac adek ma guryeyo i bute tun cel, ki jaŋ okar-mac adek ma guryeyo i bute tuŋ cel, ki jaŋ okar-mac adek ma guryeyo i tuŋ mukene-ni.
Nia 37:19 I kom jaŋe tuŋ cel obedo iye kikopo adek ma gitimo macalo tur yaa, kun acel acel tye ki wene ki ature, ki i kom jaŋe tuŋ mukene bene obedo iye kikopo adek ma gitimo macalo tur yaa, kun acel acel tye ki wene ki ature; jaŋe abicel ma guryeyo gukaco okar-mac-ci gubedo kit meno.
Nia 37:20 Ka dok i kom okar-mac kikome-ni onoŋo tye iye kikopo aŋwen ma gitiyo macalo tur yaa, ki wengi ki aturegi,
Nia 37:21 ki wene ma okubbe i kom okar-mac-ci i te jaŋe abicel ma guryeyo ryoryo i kom okar-mac.
Nia 37:22 Wengi ki jaŋgi obedo ma gukubbe kacel, kun kome ducu obedo me jabu ma giliyo maber ma giteto ki nyol.
Nia 37:23 Otiyo mac laputte abiro, ki magacce, ki caanine ki jabu ma giliyo maber.
Nia 37:24 Oyubo okar-mac ki jami ticce ducu ki jabu ma giliyo maber ma pekke oromo ratili miya acel.
Nia 37:25 Otiyo keno tyer me waŋo odok eceta ki yat lalwii; borre obedo futi acel ki nucu, ki lacce bene futi acel ki nucu; obedo ma twoke aŋwen ma rom, Borre tuŋ malo oromo futi adek; obedo ki ten keno aŋwen ma gukubbe i kome.
Nia 37:26 Omwono kome woko ducu ki jabu ma giliyo maber, wiye ki bute ki ten keno ducu; olulo doge ducu orumo woko ki jabu.
Nia 37:27 Otiyo agit me jabu aryo oketogi i te doge ma gilulo-ni, kun agit acel okemme ki wadi tuŋ cel, me rwako iye tal me tiŋone.
Nia 37:28 Otiyo tal ki bao yat lalwii, omwono komgi woko ki jabu. Tiyo moo wir ki odok eceta.
Nia 37:29 Otiyo moo maleŋ me wir bene, ki odok eceta ma ŋwece kur ma giliyo maber, ma girubo kit macalo larub gin ma ŋwe kur timo-ni.
Nia 38:1 Dok otiyo keno tyer me gitum awaŋa ki bao yat lalwii; borre obedo futi abiro ki nucu, lacce bene futi abiro ki nucu, obedo ki twoke aŋwen ma rom, borre tuŋ malo oromo futi aŋwen ki nucu.
Nia 38:2 Otimo ten keno aŋwen ducu; ten keno aŋwen ducu gubedo ma gukubbe kacel kwede, dok omwono kome woko ki mola.
Nia 38:3 Otiyo jami tic me keno tyer ducu, otako, ki akwaya latokke, ki becen, ki lacob riŋo, ki weer Iawau mac; otiyo jami tic meno ducu ki mola.
Nia 38:4 Dok oyu bo keikei pi keno tyer, me obwo mola ma oketo i te riine, ki i kore.
Nia 38:5 Oliyo agit aŋwen pi twoke aŋwen me keikei mola, me rwako iye tal me tiŋone.
Nia 38:6 Otiyo tal ki bao yat lalwii, ci omwono komgi woko ki mola.
Nia 38:7 Orwako tal odonyo i agit ma tye i but keno tyer-ri me latiŋŋe; otiyo ma iye twolo, ki bao.
Nia 38:8 En dok otiyo otako mola ki tedi tere bene me mola; otiyo ki madara pa mon ma lutic ma gitiyo i doggola kema me rwatte.
Nia 38:9 Otimo dyekal me kema; i tuŋ acuc me dyekal giŋabo iye boŋo cuka camanini ma giwiyo maberre ma borre tuŋ cel romo yadi pyerabic.
Nia 38:10 Wirre onoŋo giromo pyeraryo, ki tedi tergi me mola gubedo pyeraryo, ento gol me wir ki otacgi ducu gubedo me ryal.
Nia 38:11 Ki tuŋ acam bene borre oromo yadi pyerabic, ki wirre pyeraryo ki tedi tergi pyeraryo me mola; ento gol me wir ki otacgi ducu gubedo me ryal.
Nia 38:12 Ki bute ma tuŋ potoceŋ bene giŋabo iye boŋo cuka ma borre romo yadi pyeraryo wiye abic; wirre gubedo apar, ki tedi tergi bene apar; gol me wir ki otacgi ducu gubedo me ryal.
Nia 38:13 Nyime tuŋ wokceŋ onoŋo romo yadi pyeraryo wiye abic.
Nia 38:14 Boŋo ma giŋabo i ŋet doggola tuŋ cel onoŋo romo yadi abiro ki nucu; wirre gubedo adek, ki tedi tergi adek.
Nia 38:15 I ŋete tuŋ mukene bene kit meno; i ŋet doggaŋ tuŋŋi ki tuŋŋi giŋabo iye boŋo cuka ma romo yadi abiro ki nucu; wir gubedo adek ki tedi tergi adek.
Nia 38:16 Boŋo cuka ducu ma giŋabo i doggaŋ me dyekal onoŋo gubedo boŋo camanini ma giwiyo maberre.
Nia 38:17 Tedi te wir ducu onoŋo gibedo me mola, ento gol me wir ki otacgi gu bedo me ryal; gimwono wigi bene ki ryal, ki wir ducu ma i dyekal giketo iye otac ryal.
Nia 38:18 Boŋo cuka laum doggaŋ me dyekal gidero kome maber ki uci ma bulu, ki ma lamar lamar ki makwar, ki boŋo camanini ma giwiyo maberre, kun borre romo yadi apar, ki borre tuŋ malo romo futi abiro ki nucu, ma rom ki boŋo cuka me aŋaba me dyekal.
Nia 38:19 Wirre gubedo aŋwen, ki tedi tergi aŋwen me mola; golgi gubedo me ryal, ki wigi gumwono woko ki ryal, ki otacgi bene gubedo me ryal.
Nia 38:20 Teke lagur kema ducu ki teke ma orumo dyekal ducu gubedo me mola. Kwa nyonyo mapatpat ma gitiyo kwede pi kabedo maleŋ
Nia 38:21 Man aye wel jami ma gitiyo ki kema, en aye kema lok me caden, macalo gikwanogi i kare ma Moses ociko, ma yam obedo pi tic pa jo Levi, kun ladit wi ticgi en aye Itamar wod pa Aron ma ajwaka-ni.
Nia 38:22 Bejalel wod pa Uri ma wod pa Kur, ma i kaka pa Juda, otiyo jami ducu ma Rwot ociko ki Moses.
Nia 38:23 Onoŋo tiyo kacel ki Okoliab wod pa Akicamak, ma i kaka pa Dan, dano ma ladiro, ma larot cal tic manyen, ki lader jami ki uci ma bulu, ki lamar lamar, ki makwar, ki boŋo camanini ma giwiyo maberre.
Nia 38:24 Jabu ducu ma gitiyo kwede pi tic i kabedo maleŋ, ki jabu ducu ma oa i gityer, pekke onoŋo romo talanta pyeraryo wiye aboŋwen, ki cekel miya abiro ki pyeradek, kun giporo ki cekel me kabedo maleŋ.
Nia 38:25 Ki ryal ma oa ki bot lwak ma gikwano onoŋo pekke romo talanta miya acel ki cekel alip acel, ki miya abiro ki pyerabiro wiye abic, kun giporo ki cekel me kabedo maleŋ.
Nia 38:26 Onoŋo dano acel acel okelo beka acel, (en aye nucu cekel me kabedo maleŋ), pi dano acel acel ma yam gikwano welgi, cakke i kom jo ma ditogi romo mwaka pyeraryo ki dok kwede malo, jo alip miya abicel ki adek, ki miya abic ki pyerabic.
Nia 38:27 Talanta miya acel me ryal onoŋo obedo me aliya pi tedi te wir me kabedo maleŋ, ki pi tedi te wir me boŋo kicika; tedi tere ma romo miya acel gua ki i kom talanta miya acel, en aye talanta acel pi tedi te wir acel acel.
Nia 38:28 Ki cekel alip acel ki miya abiro ki pyerabiro wiye abic, otimo ki gol me wir ducu, omwono wigi ducu, dok otiyo ki otacgi.
Nia 38:29 Mola ma gimiyo onoŋo talanta pyerabiro, ki cekel alip aryo ki miya aŋwen.
Nia 38:30 Otiyo ki tedi te wir me doggola kema me rwatte, ki ke no tyer me mola, ki keikei me mola, ki jami tic ducu me keno tyer,
Nia 38:31 ki tedi te wir ma orumo dyekal, ki tedi te wir me doggaŋ me dyekal, ki teke me guro kema, ki teke ma orumo dyekal.
Nia 39:1 Gikwoyo boŋŋi aruka ma gitiyo mabeco ki uci ma bulu ki lamar lamar, ki makwar pi tic i kabedo maleŋ, gikwoyo boŋŋi maleŋ pi Aron macalo Rwot ociko ki Moses.
Nia 39:2 Otiyo epod ki jabu ki uci ma bulu ki lamar lamar ki makwar ki camanini ma giwiyo maberre.
Nia 39:3 Gipado jabu woko marep ki nyol, giliro odoko macalo tol me dero boŋo, kacel ki uci ma bulu, ki ma lamar lamar, ki makwar ki me dero ki boŋo camanini ma giwiyo maberre, ki tic me diro.
Nia 39:4 Gukwoyo gin wi gwok epod, gikubo i doge ryoryo.
Nia 39:5 Ceme ma i kome ma gicweyo ki diro, me latwene, gikwoyo ki jami lakite acel-lu, ki kit tic acel-lu bene, ki jabu, ki uci ma bulu, ki ma lamar lamar ki makwar ki boŋo camanini ma giwiyo maberre: macalo Rwot ociko ki Moses.
Nia 39:6 Giyubo litino kidi onik, gimwonogi i kom jabu ma giŋweko ki diro, ma doŋ gigoro komgi macalo ladiro goro kom kidi, muporo nyiŋ awobe pa Icrael.
Nia 39:7 Omwonogi i kom gin wi gwok me epod, wek gubed kidi me po pi awobe pa Icrael, macalo Rwot ociko ki Moses.
Nia 39:8 Otimo kicaa kor ki tic me diro, macalo tic i kom epod, ki jabu ki uci ma bulu, ki ma lamar lamar, ki makwar, ki boŋo camanini ma giwiyo maberre.
Nia 39:9 Obedo ma twoke aŋwen marom; gibano i kicaa kor aryo; ka doŋ gibano iye aryo, ci borre bedo rom ki lac cin acel, ki lacce bene rom ki lac cin acel.
Nia 39:10 Gumwono iye litino kidi me wel ma guryeyo i tyeŋ aŋwen. Tyen mukwoŋo obedo cadiuc, topaj ki kabankel:
Nia 39:11 i tyen me aryone giketo iye emeradi capir ki dayaman;
Nia 39:12 i tyeŋ me adekke giketo jacint, agat ki ameticito;
Nia 39:13 ki i tyen me aŋwenne giketo berul, onik ki jacipa; gimwonogi i jabu ma giŋweko ki diro.
Nia 39:14 Litino kidi gubedo apar wiye aryo, muporo nyiŋ awobe pa Icrael; gubedo macalo kidi ma gigoro me agit, kun kidi acel acel gigoro iye nyiŋ, muporo kaka apar wiye aryo.
Nia 39:15 Dok gutimo nyor me jabu ma giliyo maber, ma giminogi macalo tol.
Nia 39:16 Dok gutimo gin lakwak tere aryo me jabu giŋweko ki diro, ki agit me jabu aryo, ci gukwoyo agit aryo-nu i dog kicaa kor aryo bene;
Nia 39:17 ka dok gurwako tol jabu aryo-nu odonyo i agit aryo ma gitye i dog kicaa kor-ri.
Nia 39:18 Gumwono dog tol aryo-nu ducu i kom gin lakwak tere aryo ma giŋweko ki dironi, gutweyo kwede i kom gin wi gwok me epod.
Nia 39:19 Dok gutimo agit aryo me jabu, ci gukwoyogi i twok kicaa kor aryo ducu, i doge ma tuŋ iye ma cok ki epod.
Nia 39:20 Ci gutimo agit me jabu aryo gukubogi i gin wi gwok epod aryo anyim tuŋ tere, ka ma okubbe tuŋ malo i wi ceme me epod ma gicweyo ki diro-ni.
Nia 39:21 Ci gutweyo kicaa kor ki agitte i kom agit ma i dog epod ki tol ma bulu, wek obut opyelle i kom ceme me epod ma gicweyo ki diro-ni, wek kicaa kor pe ogonnye woko ki i kom epod; macalo Rwot ociko ki Moses.
Nia 39:22 Dok otimo jor me epod ma gicweyo kome ducu ki uci ma bulu.
Nia 39:23 Otuco dog jor obedo twolo macalo dog boŋo aruka, ma gidolo doge orumo woko likiŋ wek pe oyeci.
Nia 39:24 I dog jor guluno iye gin muporo okwer pomegranat munyak, ma gikwoyo ki uci ma bulu, ki ma lamar lamar, ki makwar, ki boŋo camanini ma giwiyo maberre.
Nia 39:25 Dok gutimo olaŋ me jabu ma giliyo maber, ci gikwoyo olaŋ giŋobo kin okwer pomegranat orumo dog jor woko, oŋobo kin okwer pomegranat ducu;
Nia 39:26 olaŋ ki okwer pomegranat orumo dog jor ducu kun gigwennye agwenya, i dog jor me aruka i dog tic; macalo Rwot ociko ki Moses.
Nia 39:27 Dok gutimo kanyi ma gicweyo ki boŋo camanini maberre, ki pali me boŋo camanini ma giwiyo maberre, pi Aron ki awobene,
Nia 39:28 ki kitambara me adwala i wic me boŋo camanini maberre ki gitok matino me boŋo camanini maberre, ki pali me boŋo camanini ma giwiyo maberre,
Nia 39:29 ki k itambara me latwe pyer me boŋo camarum ma giwiyo maberre, ki uci ma bulu, ki ma lamar lamar, ki makwar, ma gidero maber; macalo Rwot ociko ki Moses.
Nia 39:30 Dok gutimo akwaya jabu me lalukana maleŋ ki jabu ma giliyo maber, gigoro kome macalo agora i kom agit ni, “Maleŋ pi Rwot.”
Nia 39:31 Gutweyo tol ma bulu i kome wek gitwe girid kwede i kom kitambara adwala me wic-ci; macalo Rwot ociko ki Moses.
Nia 39:32 Yam gutyeko tic i kom kema, en kema me rwatte, kit meno; jo Icrael gutyeko tic ducu macalo Rwot ociko ki Moses; gutimo kit meno.
Nia 39:33 Gukelo kema bot Moses, kema ki jami ticce ducu, lwak golle ki gutine ki riine wirre ki tedi tergi;
Nia 39:34 laa nyogi romi ma ginyoŋo, kicika me laumme;
Nia 39:35 canduk lok me caden, ki tal latiŋŋe, ki kom me kica;
Nia 39:36 meja ki jami ticce ducu, ki mugati me aketa i nyim Lubaŋa;
Nia 39:37 okar-mac me jabu ma giliyo maber, ki lwak laputte ma giketo malo i wiye, ki jami ticce ducu, ki moo me mac;
Nia 39:38 ke no tyer me jabu, moo me wir, ki odok eceta ma ŋwece kur, ki boŋo laum doggola me kema;
Nia 39:39 keno tyer me mola, ki tal latiŋŋe, ki jami ticce ducu; otako lwok ki tedi tere;
Nia 39:40 boŋo cuka me aŋaba me rumo dyekal, wirre ki tedi tergi ki boŋo laum doggaŋ me d yekal, ki lwak tol lacikgi ki lwak teke lagurgi; jami me tic kwedgi i kema, pi kema me rwatte;
Nia 39:41 ki boŋŋi aruka ma gitiyo mabeco me tic i kabedo maleŋ, boŋŋi aruka maleŋ pi ajwaka Aron, ki boŋŋi aruka pi awobene pi ticgi me bedo ajwagi.
Nia 39:42 Macalo Rwot ociko ki Moses, jo Icrael gutiyo gutyeko tic ducu kit meno.
Nia 39:43 Moses oneno tic ducu, ci nen, gutiyo tic kikome; macalo Rwot onoŋo ociko, gutiyo tic ducu kakare. Ci Moses olamo gum i komgi.
Nia 40:1 Rwot owaco bot Moses ni,
Nia 40:2 “I nino dwe acel i dwe mukwoŋo, cak guro iye kema, en kema me rwatte.
Nia 40:3 Ket iye canduk lok me caden, ci iŋab boŋo kicika me laum kom canduk.
Nia 40:4 Ka doŋ iter iye meja, ican iye jami ducu kikore, ka dok ikel okar-mac ci icib laput malo i wiye.
Nia 40:5 Dok iket keno tyer me jabu me waŋo odok eceta i nyim canduk lok me caden, ci iŋab boŋo cuka laum doggola me kema.
Nia 40:6 Ket keno tyer me gitum awaŋa i nyim doggola me kema, en kema me rwatte;
Nia 40:7 iket otako lwok ocuŋ i kin kema me rwatte ki keno tyer, ci iony iye pii.
Nia 40:8 Dok iŋab boŋo cuka me dyekal irum woko ducu, ci iŋab boŋo cuka me laum doggaŋ me dyekal.
Nia 40:9 Kwany moo wir, iwir ki kema ki lwak jami ducu ma gitye iye, kun ikwero en ki jami ma giketo iye ducu gubed maleŋ.
Nia 40:10 Dok bene wir keno tyer me gitum awaŋa ki moo, ki jami ticce ducu; kwer keno tyer, ci bidoko maleŋ makato.
Nia 40:11 Wir moo bene i kom otako lwok ki tedi tere ikwergi.
Nia 40:12 Ka doŋ ibikelo Aron ki awobene i doggola kema me rwatte, ci ilwok komgi ki pii.
Nia 40:13 Ka doŋ iruk Aron ki boŋŋi aruka maleŋ, ci iwire ki moo, ikwere wek oti bo ta tic me ajwaka.
Nia 40:14 Ka dok ikel awobene bene, irukgi ki kanyi,
Nia 40:15 iwirgi ki moo macalo iwiro wongi-ni, wek guti bota tic me ajwagi: wirogi ki moo bimiyo gibedo ajwagi matwal wa i kare pa likwayogi ducu.”
Nia 40:16 Moses otimo kit meno kit ma yam Rwot ocike kwede ducu; otimo ducu kit meno.
Nia 40:17 I dwe mukwoŋo, i mwaka me aryone, i nino dwe mukwoŋo aye giguro iye kema.
Nia 40:18 Moses oguro kema: oryeyo tedi tere; ocibo iye guti, ka orwako iye rii bao, oilo wir malo.
Nia 40:19 Ka dok oyaro boŋo opeto i wi kema, oketo laum kema, opeto i wiye, macalo yam Rwot ociko ki Moses.
Nia 40:20 Ka dok otero lok me caden oketo i canduk, ka orwako tal i kor canduk, oketo kom me kica i wi canduk;
Nia 40:21 ka otero canduk i kema, oŋabo boŋo kicika malo me laumme, ci oumo kom canduk lok me caden woko, macalo Rwot ociko ki Moses.
Nia 40:22 Ka dok oketo meja i kema me rwatte, i kema tuŋ acam, ki woko i ŋe boŋo kicika ma oumo canduk-ki
Nia 40:23 ka dok ocano mugati i nyim Rwot macalo Rwot ociko ki Moses.
Nia 40:24 Ka dok oketo okar-mac i kema me rwatte tuŋ acuc me kema kun okemme ki meja,
Nia 40:25 ka ocibo laput malo i nyim Rwot; macalo Rwot ociko ki Moses.
Nia 40:26 Ka dok oketo keno tyer me jabu i kema me rwatte i nyim boŋo kicika,
Nia 40:27 ci owaŋo odok eceta ma ŋwece kur i wiye; macalo Rwot ociko ki Moses.
Nia 40:28 Dok oŋabo boŋo cuka me laum doggola me kema.
Nia 40:29 Ka dok oketo keno tyer me gitum awaŋa cok ki doggola kema me rwatte, ka ocako tyero iye gitum awaŋa, ki gityer me moko kwon; macalo Rwot ociko ki Moses.
Nia 40:30 Ka dok oketo otako lwok i kin kema me rwatte ki keno tyer, oonyo iye pii me lwok;
Nia 40:31 en aye ka ma Moses ki Aron ki awobene gilwoko iye tyengi.
Nia 40:32 Ka gicito i kema me rwatte, dok ka ginyiko cok ki keno tyer, ci gilwokke, macalo Rwot ociko ki Moses.
Nia 40:33 Oguro dyekal orumo kema ki keno tyer, ci oŋabo boŋo cuka laum doggaŋ me dyekal, Kit meno Moses otyeko tic kakare.
Nia 40:34 Lacen pol obino, oumo wi kema me rwatte woko, ci deyo pa Rwot opoŋo i kema.
Nia 40:35 Moses onoŋo pe twero donyo i kema me rwatte, pien pol oboyo kom kema me rwatte woko, dok deyo pa Rwot opoŋo i kema.
Nia 40:36 I kare me wotgi ducu, ka pol owarre woko ki i wi kema, ci jo Icrael gicako wot anyim;
Nia 40:37 ento ka pol pe owarre woko, ci pe gimedde ki wotgi anyim, gikuro nio i nino ma owarre woko.
Nia 40:38 I kare me wotgi ducu pol pa Rwot umo wi kema dyeceŋ, ki mac bedo iye dyewor, ma kun jo ducu me ot pa Icrael gineno.
Lulevi 1:1 Rwot olwoŋo Moses ci oloko kwede ki i kema me rwatte kun waco ni,
Lulevi 1:2 “Lok bot jo Icrael kun iwaco botgi ni, Ka dano mo i kinwu kelo tyer mo bot Rwot, wubikelo gityerwu me lim makwo ma wukwanyo ki i kin dyaŋi nyo ki i kin romi ki dyegi.
Lulevi 1:3 “Ka ce dano mo okwanyo gityerre me gitum awaŋa ki i kin dyaŋi, en bityero twon ma kome pe ki mwonyo; en bityero i doggola kema me rwatte, wek Rwot ogame.
Lulevi 1:4 En biketo ciŋe i wi gitum awaŋa, ci Lubaŋa bigamone pire me lakwany bal ki i kome.
Lulevi 1:5 En bineko twon meno i nyim Rwot ci awobe pa Aron ma gin aye ajwagi gibityero remo; gibicoro remo i kom keno tyer ma tye i doggola kema me rwatte kun rumo kome ducu.
Lulevi 1:6 En biyaŋo gitum awaŋa, biŋido woko matitino,
Lulevi 1:7 ka awobe pa ajwaka Aron gibimoko mac i wi keno tyer, kun gicano yen i mac kikore.
Lulevi 1:8 Ci awobe pa Aron ma gin aye ajwagi gibicano riŋo ma giŋido-ni kikore, kacel ki wic ki dwolo, i wi yen ma tye i mac ma i wi keno tyer;
Lulevi 1:9 ento jam iye ki tyene ducu gibilwokogi ki pii. Ajwaka biwaŋo woko ducu ki berre i keno tyer obed gitum awaŋa, gityer ma giwaŋo ki mac, en gin ma ŋwece kur me yomo cwiny Rwot.
Lulevi 1:10 “Ka ce okwanyo gityerre me gitum awaŋa ki i kin romi nyo dyegi, en bityero nyok ma kome pe ki mwonyo.
Lulevi 1:11 En bineko i nyim Rwot, yo tuŋ acam me keno tyer; awobe pa Aron ma gin aye ajwagi gibicoro remo i kom keno tyer rumo kome ducu.
Lulevi 1:12 En biŋido woko matitino, kacel ki wic ki dwolone, ci ajwaka bicanogi kikore i wi keno tyer;
Lulevi 1:13 ento jam iye ki tyene ducu gibilwokogi ki pii. Ajwaka bityero ducu ki berre kun waŋo i keno tyer; en aye gitum awaŋa, gityer ma giwaŋo ki mac, en gin ma ŋwece kur me yomo cwiny Rwot.
Lulevi 1:14 “Ka ce gityerre bot Rwot obedo winyo me gitum awaŋa, ci en bikelo amam nyo litino akuri me gityerre.
Lulevi 1:15 Ajwaka bikelone i keno tyer ci dwoyo ŋute, ka waŋo woko i wi keno tyer.
Lulevi 1:16 En bikwanyo lacukone ki yece ci onyogi i ŋet keno tyer tuŋ wokceŋ ka ma gionyo iye buru;
Lulevi 1:17 biyecone ki bwome, ento pe bipoko iye. Ajwaka biwaŋo i keno tyer, i wi yen ma tye i mac; en aye gitum awaŋa, gityer ma giwaŋo ki mac, gin ma ŋwece kur me yomo cwiny Rwot.
Lulevi 2:1 “Ka ŋatti mo okelo gityer me moko kwon me atyera bot Rwot, gityer mere bibedo moko kwon mapwotte. En bionyo iye moo, ci keto iye odok luban,
Lulevi 2:2 ka en bikelo bot awobe pa Aron ma gin aye ajwagi. Ajwaka bijobo moko kwon mapwot-ti poŋ ciŋ acel, kacel ki moo ki odok luban mere ducu; ci ajwaka biwaŋo man i wi keno tyer obed gin me po i kome; en gityer ma giwaŋo ki mac, gin ma ŋwece kur me yomo cwiny Rwot.
Lulevi 2:3 Gin ma odoŋ ki i kom gityer me moko kwon bibedo pa Aron ki awobene; en aye gin maleŋ makato me gityer ma giwaŋo ki mac bot Rwot.
Lulevi 2:4 “Ka ityero gityer me moko kwon ma gitedo i keno, bibedo capat ma tobi pe iye me moko kwon mapwotte ma girubo ki moo, nyo capat marep ma tobi pe iye ma gireyo moo i komgi.
Lulevi 2:5 Ka ce gityer meri obedo gityer me moko kwon ma gitedo i otako nyonyo, bibedo moko kwon mapwotte ma tobi pe iye, ma girubo ki moo;
Lulevi 2:6 ka ocek ibiŋido iye matitino ci ionyo iye moo; en aye gityer me moko kwon.
Lulevi 2:7 Ka ce gityer meri obedo gityer me moko kwon ma gitedo i cupuriya, ibitedo ki moo ki moko kwon mapwotte.
Lulevi 2:8 Gityer me moko kwon ma gitimo ki jami magi ibikelo bot Rwot; ka doŋ gityero bot ajwaka, ci en bikelo i wi keno tyer.
Lulevi 2:9 Ki i kom gityer me moko kwon ajwaka bikwanyo iye gin me po, biwaŋo i wi keno tyer obed gityer ma giwaŋo ki mac, gin ma ŋwece kur me yomo cwiny Rwot.
Lulevi 2:10 Gin ma odoŋ ki i kom gityer me moko kwon bibedo pa Aron ki awobene; en aye gin maleŋ makato me gityer ma giwaŋo ki mac bot Rwot.
Lulevi 2:11 “Gityer me moko kwon ma gikelo bot Rwot pe wuted ki tobi; pien pe wubiwaŋo tobi nyo moo kic me bedo gityer ma giwaŋo ki mac bot Rwot.
Lulevi 2:12 Wutwero kelogi bot Rwot pi gityer me wi mwaka, ento pe wubityerogi i wi keno tyer me bedo gin ma ŋwece kur me yomo cwiny Rwot.
Lulevi 2:13 Ibiketo kado i gityer me moko kwon meri ducu; pe ibiweko kado me gicikke pa Lubaŋani bedo pe i gityer me moko kwon meri; myero ityer kado kacel ki gityer meri ducu.
Lulevi 2:14 “Ka ityero gityer me moko kwon me wi mwaka bot Rwot, ibityero wit bel manyen ma gicoto, gicelo ki mac.
Lulevi 2:15 Ibiketo moo ki odok luban i kome; en aye gityer me moko kwon.
Lulevi 2:16 Ajwaka biwaŋo bel mogo ma gicoto, kacel ki moo ki odok luban mere ducu, obed gin me po i kome; en aye gityer ma giwaŋo ki mac bot Rwot.
Lulevi 3:1 “Ka dano mo tyero gitum me gityer lakwecwiny, ka tyero lim ma okwanyo ki i kin dyaŋi, ma twon nyo ma roya, en bityero i nyim Rwot ma kome pe ki mwonyo.
Lulevi 3:2 En biketo ciŋe i wi gityerre, ci bineko i doggola kema me rwatte; awobe pa Aron ma gin aye ajwagi gibicoro remo i kom keno tyer kun rumo kome ducu.
Lulevi 3:3 En bityero gityer ma giwaŋo ki mac bot Rwot ma okwanyo ki i kom gitum meno me gityer lakwecwiny, en aye dwolo ma oumo jam iye, ki dwolo ducu ma tye i kom jam iye,
Lulevi 3:4 ki olaŋ aryo ducu ki dwolo ma tye i komgi ma tye i pyere, ki okene ki i kom cwiny, ma en bi kwanyo woko kacel ki olaŋ aryo.
Lulevi 3:5 Awobe pa Aron biwaŋo i wi keno tyer i wi gitum awaŋa ma tye i wi yen ma i mac; en aye gityer ma giwaŋo ki mac, gin ma ŋwece kur me yomo cwiny Rwot.
Lulevi 3:6 “Ka gityerre bot Rwot me gityer lakwecwiny obedo lim ma okwanyo ki i kin romi, ma nyok nyo ma bwoŋ romo, en bityero ma kome pe ki mwonyo.
Lulevi 3:7 Ka en tyero latin romo me gityerre, en bityero i nyim Rwot,
Lulevi 3:8 biketo ciŋe i wi gityerre, ka doŋ neko woko i nyim kema me rwatte; ci awobe pa Aron gibicoro remone i kom keno tyer kun rumo kome ducu.
Lulevi 3:9 Lacen en bityero gityer ma giwaŋo ki mac bot Rwot ma okwanyo ki i kom gitum meno me gityer lakwecwiny, en aye dwolone, ki moo yibe oluu, kun giŋolo cok ki i oguro cogo ŋeye, ki dwolo ma oumo jam iye,
Lulevi 3:10 ki olaŋ aryo ducu, ki dwolo ma tye i komgi ma tye i pyere, ki okene ma i kom cwiny ma en bikwanyo woko kacel ki olaŋ aryo.
Lulevi 3:11 Ci ajwaka biwaŋo woko i wi keno tyer, obed cam ma gityero ki mac bot Rwot.
Lulevi 3:12 “Ka ce gityerre obedo dyel, en bityero i nyim Rwot,
Lulevi 3:13 biketo ciŋe i wiye, ka doŋ neko woko i nyim kema me rwatte; awobe pa Aron gibicoro remone i kom keno tyer rumo kome ducu.
Lulevi 3:14 Lacen en bityero jami magi ma okwanyo ki i kome gubed gityer ma giwaŋo ki mac bot Rwot, en aye dwolo ma oumo jam iye, ki dwolo ducu ma i kom jam iye,
Lulevi 3:15 ki olaŋ aryo ducu, ki dwolo ma i komgi ma tye i pyere, ki okene ma i kom cwiny ma en bikwanyo woko kacel ki olaŋ aryo.
Lulevi 3:16 Ajwaka biwaŋogi i wi keno tyer obed cam ma gityero ki mac, ma ŋwece kur. Dwolo ducu bedo pa Rwot.
Lulevi 3:17 Bibedo cik matwal nio wa i kare pa likwayowu ducu, wa i kabedo ma wubedo iye ducu, ni, pe wucam dwolo nyo remo.”
Lulevi 4:1 Rwot owaco bot Moses ni,
Lulevi 4:2 “Wac bot jo Icrael ni, Ka dano mo obalo ma pe otimo akaka, i kom gin ma yam Rwot ociko ni pe gitim, ce otimo acel mo i kingi,
Lulevi 4:3 ka ce ajwaka ma giwiro ki moo aye obalo, kun okelo bal i kom lwak, myero en otyer bot Rwot wod twon ma kome pe ki mwonyo pi bal ma en otimo, obed gitum me bal.
Lulevi 4:4 En bikelo wod twon i doggola kema me rwatte i nyim Rwot, biketo ciŋe i wi twon ci neko woko i nyim Rwot.
Lulevi 4:5 Ajwaka ma giwiro bikwanyo remo twon manok, tero i kema me rwatte;
Lulevi 4:6 ajwaka biluto lwet ciŋe i remo ci kiro remo tyen abiro i nyim Rwot, i nyim boŋo kicika ma umo kabedo maleŋ.
Lulevi 4:7 Ajwaka bireyo remo mukene i kom ten keno aŋwen me keno tyer me odok eceta ma ŋwece kur ma tye i kema me rwatte i nyim Rwot; remo twon mudoŋŋe en bionyo woko i te tedi keno tyer me gitum awaŋa ma tye i doggola kema me rwatte.
Lulevi 4:8 En bikwanyo dwolo ducu ki i kom twon me gitum me bal, dwolo ma oumo jam iye, ki dwolo ducu ma tye i kom jam iye,
Lulevi 4:9 ki olaŋ aryo ducu ki dwolo ma tye i komgi ma tye i pyere, ki okene ki i kom cwiny ma en bikwanyo woko kacel ki olaŋ aryo,
Lulevi 4:10 kit macalo gikwanyo ki i kom twon me gityer lakwecwiny; ci ajwaka biwaŋogi woko i wi keno tyer me gitum awaŋa.
Lulevi 4:11 Ento pyen twon ki riŋone ducu, kacel ki wiye ki tyene ki jam iye ki wee iye,
Lulevi 4:12 en bitero woko ki berre wa i ŋe gony i kabedo ma olony ka ma gionyo iye buru, ci biwaŋo i wi yen ki mac; i kabedo ka ma gionyo iye buru en aye gibiwaŋo iye.
Lulevi 4:13 “Ka lwak jo Icrael ducu gutimo bal ma pe gutimo akaka, ce lokke pe oŋene i nyim kacokke, kun gitiyo gin mo acel i kom gin ducu ma yam Rwot ociko ni pe gitim, ci gutiŋo alii;
Lulevi 4:14 ka bal ma gutimo-ni doŋ oŋene, ci kacokke myero otyer wod twon me gitum me bal kun gikelo i nyim kema me rwatte.
Lulevi 4:15 Ludoŋo pa lwak gibiketo ciŋgi i wi twon i nyim Rwot, ci gibineko twon i nyim Rwot.
Lulevi 4:16 Ajwaka ma giwiro bitero remo twon manok i kema me rwatte:
Lulevi 4:17 ajwaka biluto lwet ciŋe i remo ci kiro tyen abiro i nyim Rwot i nyim boŋo kicika.
Lulevi 4:18 En bireyo remo mukene i kom ten keno aŋwen me keno tyer ma tye i kema me rwatte i nyim Rwot; remo mudoŋŋe en bionyo woko i te tedi keno tyer me gitum awaŋa ma tye i doggola kema me rwatte.
Lulevi 4:19 En bikwanyo dwolone ducu ki i kome ci wano woko i wi keno tyer.
Lulevi 4:20 En bitiyo ki twon man kit ma onoŋo otiyo ki twon me gitum me bal; ajwaka bitimo gin me lakwany bal ki i komgi ci Rwot biweko balgi.
Lulevi 4:21 Ci ajwaka bitero twon woko Wa i ŋe gony, biwaŋo kit macalo owaŋo ki twon mukwoŋo-ni; en aye gitum me bal pa lwak mucokke.
Lulevi 4:22 “Ka laloc mo aye obalo ma pe otimo akaka, kun otiyo gin mo acel i kom gin ducu ma yam Rwot Lubaŋane ociko ni pe gitim, ci otiŋo alii,
Lulevi 4:23 ka gimiyo en oŋeyo bal ma en otimo-ni, ci en bikelo dyel pi gityerre, nyok ma kome pe ki mwonyo.
Lulevi 4:24 Biketo ciŋe i wi dyel, ci neko i kabedo ma gineko iye gitum awaŋa i nyim Rwot; co aye gitum me bal.
Lulevi 4:25 Ajwaka bigwelo remo me gitum me bal ki lwet ciŋe, ci reyo i kom ten keno aŋwen me keno tyer me gitum awaŋa; remo mudoŋŋe en bionyo woko i te tedi keno tyer me gitum awaŋa.
Lulevi 4:26 En biwaŋo dwolone ducu i wi keno tyer, macalo dwolo me gityer lakwecwiny; kit meno ajwaka bitimo gin lakwany bal ki i kome pi balle, ci Rwot biweko balle.
Lulevi 4:27 “Ka ŋat mo acel ma i kin lwak obalo ma pe otimo akaka, kun otiyo gin mo acel i kom gin ducu ma yam Rwot ociko ni pe gitim, ci otiŋo alii,
Lulevi 4:28 ka gimiyo en oŋeyo bal ma en otimoni, ci en bikelo dyel pi gityerre, bwonne ma kome pe ki mwonyo, pi balle ma en otimo-ni.
Lulevi 4:29 En biketo ciŋe i wi gitum me bal, ci neko gitum me bal i kabedo ma gineko iye gitum awaŋa.
Lulevi 4:30 Ajwaka bigwelo temo ki lwet ciŋe, ci reyo i kom ten keno aŋwen me keno tyer; remo mudoŋŋe en bionyo woko i te tedi keno tyer.
Lulevi 4:31 En bikwanyo dwolone ducu macalo gikwanyo dwolo ki i gityer lakwecwiny, ajwaka biwaŋo i wi keno tyer obed gin ma ŋwece kur me yomo cwiny Rwot; kit meno ajwaka bitimo gin me i akwany bal ki i kome, ci Rwot biweko balle.
Lulevi 4:32 “Nyo ka en mito kelo latin romo me gityerre pi gitum me bal, en bikelo bwonne ma kome pe ki mwonyo.
Lulevi 4:33 Biketo ciŋe i wi gitum me bal, ci neko i kabedo ma gineko iye gitum awaŋa-ni.
Lulevi 4:34 Ajwaka bigwelo remo me gitum me bal ki lwet ciŋe, bireyo i ten keno aŋwen me keno tyer me gitum awaŋa; remo mudoŋŋe en bionyo woko i te tedi keno tyer.
Lulevi 4:35 En bikwanyo dwolone ducu macalo gikwanyo dwolo latin romo ki i gityer lakwecwiny, ajwaka biwaŋo i wi keno tyer i kom gityer ma giwaŋo ki mac bot Rwot; kit meno ajwaka bitimo gin lakwany bal ki i kome pi bal ma en otimo-ni, ci Rwot biweko balle.
Lulevi 5:1 “Ka dano mo obalo kun owinyo lam ma gilamo i kom lwak ni dano myero gutuc lok ma giŋeyo, ma kun en caden ma oneno nyo oniaŋ lokke, ce pe otuco, bal bidok i wiye.
Lulevi 5:2 Nyo ka dano mo ogudo kom gin ma gikwero, kadi bed kom lee tim ma keni muto, ma gikwero; nyo kom lee ma paco ma keni muto, ma gikwero, nyo kom gin ma nya ma corre limuk ma keni muto, ma gikwero, kun pe oŋeyo, en bene odoko keni, noŋo otiŋo alii.
Lulevi 5:3 Nyo ka ogudo gin me kwer ma i kom dano, kit gin mo-ni makwer ma twero miyo dano doko keni, kun pe oŋeyo, ka doŋ oniaŋ iye, noŋo otiŋo alii.
Lulevi 5:4 Nyo ka dano mo okwono kwon laboŋo tamo tere pi timo gin mo marac nyo maber, kit kwon ma dano kwoŋo kun pe gitamo tere, kun pe oniaŋ iye, ka doŋ oniaŋ iye ci bitiŋo alii, ka otimo lok mo acel i kom magi.
Lulevi 5:5 Ka ŋat mo otiŋo alii, ka otimo lok acel mo i kom magi, ci myero otuc bal ma en otimo,
Lulevi 5:6 okel gitumme me tiŋo alii bot Rwot pi bal ma en otimo-ni, bwoŋ romo nyo bwoŋ dyel, obed gitum me bal; ci ajwaka bitimo gin lakwany bal ki i kome pi balle.
Lulevi 5:7 “Ento ka noŋo latin romo oloye, ci en bikelo amam aryo nyo litino akuri aryo bot Rwot me gitumme me tiŋo alii pi bal ma otimo; acel obed pi gitum me bal, acel pi gitum awaŋa.
Lulevi 5:8 Bikelogi bot ajwaka, ci ajwaka bikwoŋo tyero acel me gitum me bal. Bidwoyo ŋute turo woko, ento pe biputo wiye,
Lulevi 5:9 ci bikiro remo manok me gitum me bal i but keno me tyer, remo mudoŋŋe en bibiyo cwer i te tedi keno tyer; en aye gitum me bal.
Lulevi 5:10 Lacen bityero me aryone me gitum awaŋa macalo giciko; kit meno ajwaka bitimo gin lakwany bal ki i kome pi bal ma en otimo-ni, ci Rwot biweko balle.
Lulevi 5:11 “Ento ka noŋo amam aryo nyo litino akuri aryo oloye, ci bikelo agwata moko kwon acel me moko mapwotte me gityer mere pi bal ma otimo, obed gitum me bal. Pe bionyo iye moo pe biketo rye odok luban, pien obedo gitum me bal.
Lulevi 5:12 Bikelo bot ajwaka, ci ajwaka bijobo poŋ ciŋ acel obed gin me po i kome, biwaŋone i wi keno tyer, i wi gityer ma giwaŋo ki mac bot Rwot; en aye gitum me bal.
Lulevi 5:13 Kit meno ajwaka bitimo gin lakwany bal ki i kome pi bal ma otimo pi lok mo acel i kom magi, ci Rwot biweko balle. Mudoŋŋe bibedo pa ajwaka, macalo gitimo i kom gityer me moko kwon.” Gitum me tiŋo alii
Lulevi 5:14 Rwot owaco bot Moses ni,
Lulevi 5:15 “Ka dano mo oturo cik pa Lubaŋa kun otimo bal ma pe otimo akaka i kom mot mo maleŋ ma myero en omi bot Rwot, en bikelo gitumme me tiŋo alii bot Rwot, nyok ma kome pe ki mwonyo ma okwanyo ki i kin romi i wel ma iŋolo i cekel me ryal kun ilubo cekel me kabedo maleŋ, obed gitum me tiŋo alii.
Lulevi 5:16 Dok en biculo waŋ gin ma en obalo iye i kom mot maleŋ, kun medo iye acel me abic, ci miyo bot ajwaka. Ajwaka bitimo gin lakwany bal ki i kome ki nyok romo me gitum me tiŋo alii, ci Rwot biweko balle.
Lulevi 5:17 “Ka dano mo obalo kun otiyo gin mo acel i kom gin ducu ma yam Rwot ociko ni pe gitim, kadi bed pe oŋeyo, noŋo otiŋo alii, ci bal bidok i wiye.
Lulevi 5:18 En bikelo bot ajwaka nyok ma kome pe ki mwonyo ma okwanyo ki i kin romi, i wei ma iŋolo, obed gitum me tiŋo alii. Ajwaka bitimo gin lakwany bal ki i kome pi bal ma opoto iye ma pe me akaka, ci Rwot biweko balle.
Lulevi 5:19 En aye gitum me tiŋo alii, noŋo en otiŋo alii i nyim Rwot.”
Lulevi 6:2 “Dano twero balo kun oturo cik pa Rwot, macalo ka obwolo lawote i kom gin ma con okano bote, nyo ojeŋo bote, nyo ka omayo jamine, nyo oburo lawote,
Lulevi 6:3 nyo onoŋo gin ma orwenyo ci oloko iye lok goba, kun okwoŋo iye kwoŋ me goba; nyo otimo gin mo acel i kom gin ducu ma dano gitimo ci gibalo kwede.
Lulevi 6:4 Ka ŋat mo obalo kumeno ce otiŋo alii, en bidwoko waŋ gin ma omayo-ni, nyo gin ma en otero me bura, nyo gin ma onoŋo gikano: bote, nyo gin ma orwenyo ma en onoŋo,
Lulevi 6:5 nyo gin mo-ni ma en okwoŋo iye kwoŋ me goba. Bidwoko ducu ki berre, dok bimedo acel me abic i kome, ci miyo bot won jami i nino ma en tyero iye gitumme me tiŋo alii.
Lulevi 6:6 En bikelo gitumme me tiŋo alii bot Rwot, nyok ma kome pe ki mwonyo ma okwanyo ki i kin romi, i wel ma iŋolo, wek obed gitum me tiŋo alii; bikelo bot ajwaka.
Lulevi 6:7 Ajwaka bitimo gin lakwany bal ki i kome i nyim Rwot, ci Rwot biweko balle i kom gin mo-ni i kom gin ducu ma dano twero tiyo ma miyo etiŋo alii.” Cik mukene i kom gityer mapatpat
Lulevi 6:8 Rwot owaco bot Moses ni,
Lulevi 6:9 “Cik Aron ki awobene ni, Man aye cik me gitum awaŋa, Gitum awaŋa bibedc i keno tyer dyewor benebene nio wa odiko, kun mac bedo ka lyel iye nakanaka.
Lulevi 6:10 Ajwaka biruko boŋo arukane boŋo camanini, ci ruko pali camaninine i pyere, ka bijobo buru ma odon ka mac doŋ owaŋo gitum awaŋa woko, ci keto i ŋet keno tyer.
Lulevi 6:11 Ka doŋ en bilunyo boŋŋine woko ruko boŋŋi mukene, ci tero buru woko wa i ne gony i kabedo ma olony.
Lulevi 6:12 Mac ma i wi keno tyer bibedo ka lyel nakanaka, pe myero oto. Ajwaka biwaŋo iye yen odiko ki piny ma ru, bicano gitum i wiye kikore, dok biwaŋo dwolo bene i wiye me gityer lakwecwiny.
Lulevi 6:13 Mac bibedo ka Lyel i wi keno tyer nakanaka, pe myero oto.
Lulevi 6:14 “Man aye cik me gityer me moko kwon. Awobe pa Aron gibityerone i nyim Rwot, i nyim keno me tyer,
Lulevi 6:15 ŋat acel bijobo moko kwon mapwot-ti poŋ ciŋ acel ki i gityer me moko kwon, kacel ki moone ki odok luban ma i kom gityer me moko kwon, ci wano i wi keno tyer obed gin me po i kome, gin ma ŋwece kur me yomo cwiny Rwot.
Lulevi 6:16 Ma odoŋŋe Aron ki awobene gibicamo; gibicamo ma tobi pe iye i kabedo mo maleŋ, i dyekal me kema me rwatte.
Lulevi 6:17 Pe gibitedo capatte ki tobi. Atyeko miyo botgi me bedo dul megi me gityer mera ma giwaŋo ki mac; en gin maleŋ makato, macalo gitum me bal ki gitum me tiŋo alii.
Lulevi 6:18 Co ducu ma i kin likwayo pa Aron gitwero camo dul man ma gikwanyo ki i kom gityer ma giwaŋo ki mac bot Rwot; en cik ma bibedo matwal wa i kare pa likwayowu ducu. Ŋat ma ogudo bidoko maleŋ.”
Lulevi 6:19 Rwot owaco bot Moses ni,
Lulevi 6:20 “Man aye gityer ma Aron ki awobene gibityero bot Rwot i nino ma giwire iye ki moo: agwata moko kwon acel me moko mapwotte, obed gityer me moko kwon me kare ducu; bityero nucune odiko ki nucune otyeno.
Lulevi 6:21 Gibitedo ki moo i otako nyonyo; ibikelo ma doŋ girubo maber, ma noŋo iŋido matitino macalo gityer me moko kwon, ityer obed gin ma ŋwece kur me yomo cwiny Rwot.
Lulevi 6:22 Ajwaka ma oa ki i kin awobe pa Aron ma gibiwiro ki moo me leyo kakare bityero bot Rwot pi cik ma bibedo matwal; gibiwaŋo ducu ki berre.
Lulevi 6:23 Gityer me moko kwon pa ajwaka gibiwaŋo woko ducu ki bene; pe gibicamo.”
Lulevi 6:24 Rwot owaco bot Moses ni
Lulevi 6:25 “Wac bot Aron ki awo bene ni, Man aye cik me gitum me bal. I kabedo ma gineko iye gitum awaŋa-ni, en aye gibineko iye gitum me bal i nyim Rwot; en gin maleŋ makato.
Lulevi 6:26 Ajwaka ma otyero pi bal en aye bicamone; gibicamo i kabedo mo maleŋ, i dyekal me kema me rwatte.
Lulevi 6:27 Gin ducu ma ogudo riŋone bidoko maleŋ; ka remone okir i kom ginaruka, ibilwoko gin ma remo okir i kome-ni i kabedo mo maleŋ.
Lulevi 6:28 Agulu lobo ma gitedo iye gibineko woko; ento ka gitedo i weer mola, ci gibirudo kome, gilako ki pii.
Lulevi 6:29 Co ducu ma i kin ajwagi gitwero camone; en gin maleŋ makato.
Lulevi 6:30 Ento gitum me bal pe gibicamone tekke ka remone gitero i kema me rwatte pi timo gin lakwany bal i kabedo maleŋ; gibiwaŋo woko awaŋa ki mac.
Lulevi 7:1 “Man aye cik me gitum me tiŋo alii. En gin maleŋ makato;
Lulevi 7:2 i kabedo ma gineko iye gitum awaŋa-ni en aye gibineko iye gitum me tino alii, ci gibicoro remone i kom keno tyer rumo kome ducu.
Lulevi 7:3 Gibityero dwolone ducu, moo yibe, dwolo ma oumo jam iye,
Lulevi 7:4 olaŋ aryo ducu ki dwolo ma i komgi ma tye i pyere, ki okene ma tye i kom cwiny ma en bikwanyo woko kacel ki olaŋ aryo.
Lulevi 7:5 Ajwaka biwaŋogi i wi keno tyer obed gin ma giwaŋo ki mac bot Rwot; en aye gitum me tiŋo alii.
Lulevi 7:6 Co ducu ma i kin ajwagi gitwero camone; gibicamo i kabedo mo maleŋ; en gin maleŋ makato.
Lulevi 7:7 Gitum me tiŋo alii rom ki gitum me bal, cikgi tye acel; ajwaka ma otimo kwede gin lakwany bal, en aye biterone.
Lulevi 7:8 Dok ajwaka ma otyero gitum awaŋa pa ŋat mo bitero pyen me gitum awaŋa ma en otyero-ni.
Lulevi 7:9 Gityer me moko kwon ducu ma gitedo i keno, ki mukene ma gitedo i cupuriya nyo i otako nyonyo, bibedo pa ajwaka ma otyero-ni.
Lulevi 7:10 Gityer me moko kwon ducu, ma girubo ki moo, nyo ma noŋone, bibedo pa awobe pa Aron ducu; ŋat man bitero ma rom ki lawote.
Lulevi 7:11 “Man aye cik me gityer lakwecwiny ma ŋat mo bityero bot Rwot.
Lulevi 7:12 Ka en tyero pi miyo pwoc, ci bityero, kacel ki gityer me pwoc, capat ma tobi pe iye ma girubo ki moo, capat marep ma tobi pe iye ma gireyo moo i komgi, ki capat ma tobi pe iye me moko kwon mapwotte ma girubo maber ki moo.
Lulevi 7:13 En bityero bene capat me mugati ma girubo iye tobi kacel ki gitumme me gityer lakwecwiny.
Lulevi 7:14 I kom magi en bityero capat acel ki i kom gityer acel acel obed gityer bot Rwot; meno bibedo pa ajwaka ma ocoro remo me gityer lakwecwiny.
Lulevi 7:15 Riŋo me gitumme me gityer lakwecwiny pi miyo pwoc gibicamo i nino ma en otyero iye; en pe biweko mo doŋ nio odiko.
Lulevi 7:16 Ento ka gityerre obedo gityer me cobo kwoŋ, nyo gityer mo ma iye opwoyo, gibicamo i nino ma en otyero iye, dok mudoŋŋe gitwero camo orwone.
Lulevi 7:17 Ento riŋo mo me gitum mere ma odon i nino me adekke myero giwaŋ awaŋa ki mac.
Lulevi 7:18 Ka gicamo riŋo mo me gitum mere me gityer lakwecwiny i nino me adekke, Lubaŋa pe bigamo ŋat ma otyero-ni, dok pe gibikwano ni en otyero gin mo, Bibedo gin me kwer: ŋat ma ocamo, bal bidok i wiye.
Lulevi 7:19 “Riŋo ma ogudo kom gin mo ma gikwero pe gibicamo; gibiwaŋone awaŋa ki mac. Jo ducu ma olonnye gitwero camo riŋo,
Lulevi 7:20 ento ka ŋat mo ocamo riŋo me gityer lakwecwiny pa Rwot ma onoŋo en odoko keni, dano meno waŋe birwenyo woko ki i kin lutugi.
Lulevi 7:21 Ka ŋat mo ogudo kom gin mo ma gikwero, kadi bed gin me kwer ma i kom dano, nyo lee ma gikwero, nyo kit gin mo-ni me kwer ma keni, ka dok camo kwede riŋo me gityer lakwecwiny pa Rwot, dano meno waŋe birwenyo woko ki i kin lutugi.”
Lulevi 7:22 Rwot owaco bot Moses ni,
Lulevi 7:23 “Wac bot jo Icrael ni, Pe myero wucam kit dwolo ducu, kadi me twon, kadi me romo nyo me dyel.
Lulevi 7:24 Dwolo geŋ lee ma oto kene, ki dwolo lee ma ŋuu omwodo gitwero tic kwede i yo mukene ducu, ento pe gibicamo kadi ki acel.
Lulevi 7:25 Dano ducu ma ocamo dwolo lee mo ma gityero kwede gityer ma giwaŋo ki mac bot Rwot, wane birwenyo woko ki i kin lutugi.
Lulevi 7:26 Dok pe wubicamo remo gin mo ducu, kadi bed me winyo nyo me lee, ka ma wubedo iye ducu.
Lulevi 7:27 Dano ma ocamo remo gin mo, waŋe birwenyo woko ki i kin lutugi.”
Lulevi 7:28 Rwot owaco bot Moses ni,
Lulevi 7:29 “Wac bot jo Icrael ni, ŋat ma otyero gitumme me gityer lakwecwiny myero okel gityer mere ma okwanyo iye me amiya bot Rwot. Ki i kom gityer mere me lakwecwiny,
Lulevi 7:30 en bikelo gire ki ciŋe gityer ma giwaŋo ki mac bot Rwot; en bikelo dwolo ki gok, wek gikwat gok obed gityer me akwata i nyim Rwot.
Lulevi 7:31 Ajwaka biwaŋo dwolo i wi keno tyer, ento gok bibedo pa Aron ki awobene.
Lulevi 7:32 Em malacuc wubimiyo bot ajwaka obed gityer mere ma oa ki i kom gitum me gityer lakwecwiny;
Lulevi 7:33 ŋat ma i kin awobe pa Aron ma otyero remo me gityer lakwecwiny, ki dwolone, bitero em malacuc obed waŋ watte.
Lulevi 7:34 Pien gok ma gikwato, ki em ma gityero, atyeko kwanyogi woko ki bot jo Icrael ki i kom gityergi me lakwecwiny, amiyogi bot ajwaka Aron ki bot awobene, ma myero jo Icrael gumi botgi dikdik.
Lulevi 7:35 Man aye waŋ wat pa Aron ki pa awo bene ma a ki i kom gityer ma giwaŋo ki mac bot Rwot, ma yam gikwero obed megi i nino ma yam gikelogi wek guti bot Rwot macalo ajwagi.
Lulevi 7:36 Rwot yam ociko ni jo Icrael gubed ka miyo botgi i kare ma yam giwirogi ki moo; man bibedo waŋ watgi matwal nio wa i kare pa likwayogi ducu.”
Lulevi 7:37 Man aye cik me gitum awaŋa, me gityer me moko kwon, me gitum me bal, me gitum me tiŋo alii, me keto ajwaka i dog tic, ki me gitum me gityer lakwecwiny,
Lulevi 7:38 ma yam Rwot ociko ki Moses i wi got Cinai i nino ma yam ociko iye jo Icrael ni gukel gityer megi bot Rwot, i tim Cinai.
Lulevi 8:1 Rwot owaco bot Moses ni,
Lulevi 8:2 “Ter Aron kacel ki awobene, ki boŋŋi arukagi, ki moo wir, ki twon me gitum me bal, ki nyogi romi aryo, ki aduku me mugati ma to bi pe iye;
Lulevi 8:3 ci icok lwak ducu kacel i doggola kema me rwatte.”
Lulevi 8:4 Moses otiyo kit macalo Rwot ocike; ci lwak gucokke i doggola kema me rwatte.
Lulevi 8:5 Moses owaco bot lwak ni, “Man aye gin ma Rwot ociko ni giti.”
Lulevi 8:6 Ci Moses okelo Aron ki awobene olwokogi ki pii.
Lulevi 8:7 Oruko Aron ki kanyi, otweyo pyere ki kitambara latwe pyer, ka dok oruke ki jor, oketo epod i kome, otweyo pyere ki ceme me epod ma gicweyo ki diro, otweyo, orido kwede i kome.
Lulevi 8:8 Oketo kicaa kor i kore, ka dok oketo Urim ki Tumim i kicaa kor.
Lulevi 8:9 Odwalo kitambara me adwala i wiye, ka otweyo akwaya jabu i kom kitambara me wic i nyime, me bedo lalukana maleŋ: macalo yam Rwot ociko ki Moses.
Lulevi 8:10 Moses okwanyo moo wir ci owiro ki kema ki jami ducu ma, tye iye, okwerogi.
Lulevi 8:11 Okiro moo i kom keno tyer tyen abiro, ci owiro keno tyer ki jami ticce ducu ki moo, kacel ki otako lwok ki tedi tere, pi kwerogi.
Lulevi 8:12 Oonyo moo i wi Aron, owire kwede pi kwerone.
Lulevi 8:13 Moses dok okelo awobe pa Aron, orukogi ki kanyi, otweyo pyergi ki kitambara latwe pyer, ka otweyo gitok matino i wigi, macalo yam Rwot ociko ki Moses.
Lulevi 8:14 Lacen okelo twon me gitum me bal, ci Aron ki awobene guketo ciŋgi i wi twon me gitum me bal.
Lulevi 8:15 Moses oneko, ogwelo remone ci oreyo i kom ten keno aŋwen me keno tyer ki lwet ciŋe orumo kome ducu, olonyo kwede keno tyer, okwero pi kwanyo bal ki i kome.
Lulevi 8:16 Dok Moses okwanyo dwolo ducu ma i kom jam iye, ki okene ma i kom cwiny, ki olaŋ aryo ki dwologi ducu, owaŋogi i wi keno tyer.
Lulevi 8:17 Ento riŋo twon-nu ki pyenne ki wee iye owaŋo awaŋa ki mac woko wa i ŋe gony, macalo yam Rwot ociko ki Moses.
Lulevi 8:18 Ka man otum, okelo nyok romo me gitum awaŋa, ci Aron ki awobene guketo ciŋgi i wi nyok romo.
Lulevi 8:19 Moses oneko, ocoro remone i kom keno tyer kun rumo kome ducu.
Lulevi 8:20 Ka doŋ giŋido ruŋo nyok romo woko, Moses owaŋo wiye ki riŋo ma giŋido-ni ki dwolone.
Lulevi 8:21 Jam iye ki tyene ducu gilwoko ki pii lacen Moses owaŋo riŋo nyok romo woko ducu ki berre i wi keno tyer obed gitum awaŋa, gin ma ŋwece kur me yomo cwiny, gityer ma giwaŋo ki mac bot Rwot, macalo yam Rwot ociko ki Moses.
Lulevi 8:22 Lacen okelo nyok romo mukene, en nyok romo me keto dano i dog tic, ci Aron ki awobene guketo ciŋgi i wi nyok romo.
Lulevi 8:23 Moses oneko, ogwelo remone ci oreyo i ogwilo it Aron malacuc, ki i kom twon nyig ciŋe malacuc, ki i kom twon nyig tyene malacuc.
Lulevi 8:24 Gikelo awobe pa Aron ci Moses oreyo remo i ogwilo itgi malacuc, ki i kom twon nyig ciŋgi malacuc, ki i kom twon nyig tyengi malacuc; ka Moses ocoro remo i kom keno tyer kun rumo kome ducu.
Lulevi 8:25 Lacen okwanyo dwolo, ki moo yibe, ki dwolo ducu ma i kom jam iye, ki okene ma tye i kom cwiny, ki olaŋ aryo ducu kacel ki dwologi, ki em malacuc.
Lulevi 8:26 Ka okwanyo capat acel ma tobi pe iye ki i aduku me mugati ma tobi pe iye ma tye i nyim Rwot, ki capat acel me mugati ma girubo ki moo, ki capat acel marep, oketogi i wi dwolo ki i wi em malacuc.
Lulevi 8:27 Oketo magi ducu i dye cin Aron ki i dye cin awobene, okwatogi me bedo gityer me akwata i nyim Rwot.
Lulevi 8:28 Lacen Moses okwanyogi ki i ciŋgi, owaŋogi woko i wi keno tyer kacel ki gitum awaŋa, obed gityer me keto dano i dog tic, gin ma ŋwece kur me yomo cwiny, gityer ma giwaŋo ki mac bot Rwot.
Lulevi 8:29 Moses okwanyo gok, okwato me bedo gityer akwata i nyim Rwot; en aye obedo waŋ wat pa Moses ma oa ki i kom nyok romo me ketogi i dog tic, macalo yam Rwot ociko ki Moses.
Lulevi 8:30 Moses okwanyo moo wir ki remo man ok ma i wi keno tyer, okiro i kom Aron ki i kom boŋŋi arukane, ki i kom awo bene ki boŋŋi arukagi; kit meno okwero Aron ki boŋŋi arukane, ki awobene ki boŋŋi arukagi, gudoko maleŋ.
Lulevi 8:31 Moses owaco bot Aron ki awobene ni, “Wuted riŋo i doggola kema me rwatte, wucam ki kunnu, kacel ki mugati ma tye i aduku me gityer me ketowu i dog tic, macalo yam aciko kun awaco ni, ‘Aron ki awobene aye gibicamone.’
Lulevi 8:32 Riŋo ki mugati ma odoŋ myero wuwaŋ awaŋa ki mac.
Lulevi 8:33 Pe wubikato woko ki i doggola kema me rwatte pi nino abiro, nio ka kare me ketowu i dog tic ocobbe kakare, pien ketowu i dog tic bitero nino abiro.
Lulevi 8:34 Gin ma gibedo ka tiyone tin, yam Rwot ociko ni gitim me lakwany bal ki i komwu.
Lulevi 8:35 Wun wubibedo i doggola kema me rwatte pi nino abiro, kun wulubo gin ma Rwot ociko, wek pe wuto; pien gicika kit meno.”
Lulevi 8:36 Aron ki awobene gutiyo gin ducu ma Rwot yam ociko ki i dog Moses.
Lulevi 9:1 I nino me aborone Moses olwoŋo Aron ki awobene ki ludoŋo pa jo Icrael,
Lulevi 9:2 ci owaco bot Aron ni, “Kwany wod twon, pi gitum me bal, ki nyok romo pi gitum awaŋa, ma pe komgi ki mwonyo ducu, wek ityergi i nyim Rwot.
Lulevi 9:3 Dok iwac bot jo Icrael ni, ‘Wukwany nyok dyel pi gitum me bal, wod twon ki latin romo ma ditogi mwaka acel acel ma pe komgi ki mwonyo ducu, pi gitum awaŋa,
Lulevi 9:4 ki twon ki nyok romo pi gityer lakwecwiny, me atuma i nyim Rwot, ki gityer me moko kwon ma girubo ki moo; pien Rwot binen botwu tin.’ “
Lulevi 9:5 Gukelo gin ma Moses ociko i nyim kema me rwatte; ci lwak ducu gunyiko cok, gucuŋ i nyim Rwot.
Lulevi 9:6 Moses owaco ni, “Man aye gin ma Rwot ociko ni wuti, ci deyo pa Rwot binen botwu.”
Lulevi 9:7 Moses dok owaco bot Aron ni, “Nyik cok ki keno tyer, wek ityer gitum me balli ki gitum awaŋani, ci itim gin lakwany bal ki i komi ki i kom lwak. Dok ikel gityer pa lwak itim gin lakwany bal ki i komgi macalo yam Rwot ociko.”
Lulevi 9:8 Aron ocako nyiko cok kt keno tyer ci oneko wod twon me gitum me bal ma onoŋo tye pire kikome.
Lulevi 9:9 Ka awobe pa Aron gumiyo remo bote, en oluto lwet ciŋe i remo ci oreyo kom ten keno aŋwen me keno tyer, ka oonyo remo i te tedi keno tyer.
Lulevi 9:10 Ento dwolo ki olaŋ aryo ki okene ma tye i kom cwiny ma okwanyo ki i kom gitum me bal en owaŋo woko i wi keno me tyer, macalo yam Rwot ociko ki Moses.
Lulevi 9:11 Riŋone ki pyenne en owaŋo awaŋa ki mac woko i ne gony.
Lulevi 9:12 Ka oneko gitum awaŋa, ci awobe pa Aron gumiyo remo bote, en ocoro i kom keno tyer kun rumo kome ducu.
Lulevi 9:13 Ka dok gumiyo gitum awaŋa bote i kit ma giŋido kwede, kacel ki wic ci en owaŋogi i wi keno tyer.
Lulevi 9:14 En olwoko jam iye ki tyene ducu, ci owaŋogi i wi keno tyer kacel ki gitum awaŋa.
Lulevi 9:15 Ka man otum, otyero gityer pa lwak, Okwanyo dyel me gitum me bal ma onoŋo tye pi lwak, ci oneko, otyero pi bal, macalo gitum me bal mukwono.
Lulevi 9:16 Ka dok omiyo gitum awaŋa, otyero kun lubo cik.
Lulevi 9:17 Ka otyero gityer me moko kwon, ojobo poŋ ciŋe, owaŋo i wi keno tyer, omedo i kom gitum awaŋa me odiko.
Lulevi 9:18 Oneko twon ki nyok romo bene en gitum me gityer lakwecwiny ma onoŋo tye pi lwak. Awobe pa Aron gumiyo remo bote, ci en ocoro i kom keno tyer kun rumo kome ducu.
Lulevi 9:19 Ka dok gumiye dwolo me twon ki me nyok romo, ki moo yibe, dwolo ma oumo jam iye, olaŋ aryo, ki okene ki i kom cwiny.
Lulevi 9:20 Guketo dwolo i wi gok, ci owaŋo dwolo i wi keno tyer,
Lulevi 9:21 ento gok ki em malacuc Aron okwato me bedo gityer akwata i nyim Rwot, macalo Moses ociko.
Lulevi 9:22 Ka doŋ Aron otiŋo ciŋe malo tuŋ bot lwak, ci olamo gum i komgi, ci olor piny nia ki ka tyero gitum me bal ki gitum awaŋa ki gityer lakwecwiny ducu.
Lulevi 9:23 Lacen Moses ki Aron gudonyo i kema me rwatte; ka gukatti woko, ci gulamo gum i kom lwak, ci deyo pa Rwot onen bot lwak ducu.
Lulevi 9:24 Ka mac oa ki i nyim Rwot obino owaŋo gitum awaŋa ki dwolo ma i wi keno tyer, otyeko woko ducu. Ka lwak ducu oneno gudaŋŋe ki woo, gupoto piny aryeba ic.
Lulevi 10:1 Nadab ki Abiu, awobe pa Aron, ŋat acel acel okwanyo atabo weerre me waŋo odok eceta, oketo iye mac, ka oketo iye odok eceta, ci gutyero mac mapat i nyim Rwot, kit mac ma yam pe ocikogi kwede.
Lulevi 10:2 Ka mac oa ki i nyim Rwot, owaŋogi woko, ci guto woko ki i nyim Rwot.
Lulevi 10:3 Ka Moses owaco bot Aron ni, “Man aye gin ma Rwot owaco, ni, ‘Abinyutte kekena i kin jo ma gitye cok kweda ni aleŋ, dok gibiketo deyo i koma i nyim lwak ducu.’ ” Ci Aron oliŋ gire mot.
Lulevi 10:4 Ka Moses olwoŋo Micael ki Elijapan, awobe pa Ujiel omin won Aron, owaco botgi ni, “Wunyik cok, wutiŋ omegiwu ki i nyim kabedo maleŋ, wutergi woko i ne gony.” owaco.
Lulevi 10:5 Ci gunyiko cok, gutiŋogi ki kanyigi, guterogi woko i ne gony, kit macalo Moses Cik ma obwoyo tic pa ajwagi ki wag watgi
Lulevi 10:6 Moses owaco bot Aron ki bot Eleajar ki Itamar ma gin awobene ni, “Pe wugony yer wiwu oket ata lijayi, dok pe wuyec ginarukawu, wek pe wuto, dok wek kiniga pe opol i kom lwak ducu, Ento utmegiwu, jo ducu me ot pa Icrael, gitwero kok pi to ma mac pa Rwot okelo.
Lulevi 10:7 Pe wukat woko ki i doggola ke ma me rwatte, wek pe wuto, pien moo wir pa Rwot tye i komwu.” Ci gutiyo kit ma Moses owaco botgi.
Lulevi 10:8 Rwot oloko ki Aron kun waco ni,
Lulevi 10:9 “Pe imat koŋo vino nyo gin ma mero dano, in kacel ki awobeni, ka onoŋo wucito i kema me rwatte, wek pe wuto; meno bibedo cik matwal nio wa i kare pa likwayowu ducu.
Lulevi 10:10 Myero wupok kin jami maleŋ ki jami ma pe leŋ, ki kin gin ma keni ki gin ma olony.
Lulevi 10:11 Dok wubipwonyo jo Icrael ki cik ducu ma Rwot ocikogi kwede ki i dog Moses.”
Lulevi 10:12 Ci Moses owaco bot Aron, ki bot Eleajar ki Itamar, awobene ma yam gudoŋ, ni, “Wukwany gityer me moko kwon ma odoŋ ki i kom gityer ma giwaŋo ki mac bot Rwot, ci wucam ma to bi pe iye, i ŋet keno tyer, pien en gin maleŋ makato.
Lulevi 10:13 Myero wucam ki i kabedo mo maleŋ, pien en aye waŋ watti ki waŋ wat pa awobeni ma a ki i kom gityer ma giwaŋo ki mac bot Rwot; pien yam gicika kit meno.
Lulevi 10:14 Ento gok ma gikwato ki em ma gityero wubicamo i kabedo mo ma olony, in ki awobeni ki anyirani kacel, pien gimiyogi gubed waŋ watti ki waŋ wat pa awobeni, ma a ki i kom gityer lakwecwiny pa jo Icrael.
Lulevi 10:15 Em ma gityero ki gok ma gikwato-ni gibikek kacel ki gityer ma giwaŋo ki mac ma en aye dwolo, wek gikwat i nyim Rwot me gityer akwata. Bibedo meri ki pa awobeni kacel kwedi; en cik ma bibedo matwal, macalo yam Rwot ociko.”
Lulevi 10:16 Ka Moses openyo mot pi dyel me gitum me bal, ci onoŋo ni doŋ giwaŋo woko. Akemo omake i kom Eleajar ki Itamar, awobe pa Aron ma con gudoŋŋi, owaco ni,
Lulevi 10:17 “Piŋo pe wucamo gitum me bal ki i kabedo maleŋ? Pien en gin maleŋ makato ma gimiyowu wek wutiŋ bal pa lwak, pi timo gin lakwany bal ki i komgi i nyim Rwot.
Lulevi 10:18 Nenu, wa remone pe gukelo i tyelo i kabedo maleŋ. Yam myero wucam ki i kabedo maleŋ, macalo yam aciko.”
Lulevi 10:19 Aron ogamo dog Moses ni, “Nen, tin gutyero gitum me bal ki gitum awaŋagi i nyim Rwot, ci gin macalo man doŋ opoto i koma, Ka kono abedo ka camo gitum me bal tin, kono obedo myero i waŋ Rwot?”
Lulevi 10:20 Ka Moses owinyo lok meno, ci iye okwe.
Lulevi 11:1 Rwot owaco bot Moses ki Aron ni,
Lulevi 11:2 “Wuwac bot io Icrael ni, Man aye gin makwo ma wutwero camo ki i kin lee ducu ma tye i wi lobo.
Lulevi 11:3 Lee ducu ma oboŋ tyengi akara, ma kin tyengi opokke, ma nyamo omen, ma i k in lee ducu wutwero camone.
Lulevi 11:4 Ento lee ma nyamo omen nyo ma oboŋ tyengi akara ma pe wubicamo gin ene: Kinaga kadi en nyamo omen, ento oboŋ tyene pe akara; pienno bedo keni botwu, wubikwerone.
Lulevi 11:5 Ki oduka nyamo omen, ento oboŋ tyene pe akara; pienno bedo keni botwu, wubikwerone.
Lulevi 11:6 Ki apwoyo bene kadi en nyamo omen, ento oboŋ tyene pe akara; pienno bedo keni botwu, wubikwero.
Lulevi 11:7 Ki opego, kadi oboŋ tyene akara, kin tyene opokke, ento pe nyamo omen; pienno bedo keni botwu, wubikwero.
Lulevi 11:8 Pe wucam riŋogi, pe wugud wa komgi ma oto bene; gin bedo keni botwu, wubikwerogi.
Lulevi 11:9 “Magi aye wutwero camogi ki i kin gin ducu ma bedo i pii. Gin ducu ma bedo i pii ma tye ki kiŋa ŋegi ki pok komgi, ma i nam ki ma i kulu ducu, wutwero camogi.
Lulevi 11:10 Ento gin ducu ma tye i nam ki i kulu ducu ma pe ki kiŋa ŋegi ki pok komgi i kin gin ma corre limuk i pii ki i kin gin makwo ma bedo i pii, bedo gin me kwer botwu.
Lulevi 11:11 Gibibedo me kwer botwu; pe wubicamo riŋogi, dok komgi mutone bene bedo me kwer botwu.
Lulevi 11:12 Gin ducu ma i pii ma pe ki kiŋa ŋegi ki pok komgi bedo me kwer botwu.
Lulevi 11:13 “Magi aye gin ma bibedo me kwer botwu ki i kin winyo; pe gibicamogi, gin gibedo me kwer: ocur, acut, koga,
Lulevi 11:14 okwata, ocecu ki kit kwagi ducu;
Lulevi 11:15 agak ki kit kwagi ducu;
Lulevi 11:16 udu, tebu, wetwet, olwilwit ki kit kwagi ducu;
Lulevi 11:17 tula, alwinya, adyeladyel,
Lulevi 11:18 lagweno kulu, kikuŋ, ki ocur madito,
Lulevi 11:19 acebe, ogoro ki kit kwagi ducu; ki putput, ki olik.
Lulevi 11:20 “Kwidi ducu ma tye ki bwomgi, ma giwoto ki tyengi aŋwen, bedo me kwer botwu.
Lulevi 11:21 Ento i kin kwidi ma tye ki bwomgi, ma giwoto ki tyengi aŋwen, wutwero camo gin ma tye ki tyengi mabocone ma gipye kwede i wi lobo.
Lulevi 11:22 Wutwero ca mo magi i kingi: bonyo ki kit kwagi ducu; ocenne ki kit kwagi ducu, labari ki kit kwagi ducu; ki otwoŋo ki i kit kwagi ducu.
Lulevi 11:23 Ento kwidi mukene ducu ma gitye ki bwomgi, ma gitye ki tyengi aŋwen, gibedo me kwer botwu.
Lulevi 11:24 “Magi gin ma bimiyo wudoko keni; ŋat ma ogudo kom mutone bibedo keni nio wa otyeno.
Lulevi 11:25 Ŋat ma ot iŋo dul komgi mo muto-ni bilwoko boŋŋine ci bibedo keni nio wa otyeno.
Lulevi 11:26 Lee ducu ma oboŋ tyene akara, ento kin tyene pe opokke, nyo ma pe nyamo omen, bedo keni botwu; ŋat ma ogudo komgi bibedo keni.
Lulevi 11:27 Ki lee ducu ma woto ki opany tyengi, i kin lee ducu ma giwoto ki tyengi aŋwen, bedo keni botwu. Ŋat ma ogudo kom mutone bibedo keni nio wa otyeno.
Lulevi 11:28 Dok ŋat ma ot iŋo kom mutone bilwoko boŋŋine ci bibedo keni nio wa otyeno; gin bedo keni botwu, wubikwerogi.
Lulevi 11:29 “Man aye gin ma bedo keni botwu ki i kin gin ma nya ma corre limuk i wi lobo: oculi, oyoo adeŋ, lagwe lakaka ki kit kwagi ducu,
Lulevi 11:30 laromo ot, ŋec, lagwe kweyo, ki laŋogo.
Lulevi 11:31 Man aye gin makeni botwu ki i kin gin ducu ma gicorre limuk; ŋat ma ogudo komgi ka guto bibedo keni nio wa otyeno.
Lulevi 11:32 Ka mo i kingi ma doŋ oto opoto i kom jami mo-ni, jami-nu bibedo keni, kadi weer, nyo boŋo aruka, nyo laa, nyo kicaa, jami mo keken ma gitiyo kwede pi kit tic mo-ni; myero giket i pii, ci bibedo keni nio wa otyeno, ka doŋ bibedo ma olony.
Lulevi 11:33 Dok ka mo i kingi opoto i agulu, nyo atabo nyo kit gin mo macalo meno ma gicweyo ki lobo, gin ducu ma tye iye bibedo keni, agulu nyo atabo-gu wubineko woko.
Lulevi 11:34 Ginacama mo ma gicamo ma tye iye, ma gionyo iye pii, bibedo keni; ki ginamata ma gimato ki i agulu-ni nyo atabo-gu bibedo keni.
Lulevi 11:35 Jami ducu ma dul komgi mo muto-ni opoto i kome bibedo keni, kadi keno nyo tuk keno gibimuko woko; gin gudoko keni, ci gibibedo keni botwu.
Lulevi 11:36 Kadi bed kumeno, waŋ it nyo bur taŋi me jolo pii bibedo ma olony; ento gin ducu ma ogudo kom mutone bibedo keni.
Lulevi 11:37 Ka dul komgi muto-ni opoto i kom kodi mo me acoya, ma gibicoyo, kodi-nu bibedo ma olony;
Lulevi 11:38 ento ka onoŋo gionyo pii i kom kodinu, ce dul komgi mo muto-ni opoto i kome, ci bedo keni botwu.
Lulevi 11:39 “Ka lee mo ma gicamo oto woko, ŋat ma ogudo geŋŋe bibedo keni nio wa otyeno.
Lulevi 11:40 Ŋat ma ocamo geŋ meno bilwoko boŋŋine ci bibedo keni nio wa otyeno. Dok ŋat ma otiŋo geŋ-ŋu bilwoko boŋŋine, ci bibedo keni nio wa otyeno.
Lulevi 11:41 “Gin ducu ma nya ma corre limuk i wi lobo gin aye gin me kwer; pe gibicamone.
Lulevi 11:42 Gin ducu ma woto kun ywane ki iye, ki gin ducu ma woto ki tyengi aŋwen, nyo ma tye ki lwak tyengi mapol, gin ducu ma nya ma corre limuk i wi lobo pe wubicamogi, pien gin aye gin me kwer.
Lulevi 11:43 Pe wulokke wudok gin me kwer pi gin mo-ni ma nya ma corre limuk; dok pe wuballe wudok keni pigi.
Lulevi 11:44 Pien an a Rwot Lubaŋawu; pi meno wulonnye kekenwu wubed maleŋ, pien an aleŋ. Pe wuballe wudok keni pi gin mo ma corre limuk ma lak i wi lobo.
Lulevi 11:45 Pien an aye a Rwot ma akwanyowu woko ki i lobo Ejipt, wek abed Lubaŋawu; mumiyo wubed jo maleŋ, pien an aleŋ.”
Lulevi 11:46 Man aye cik ma otiko lee ki winyo ki gin makwo ducu ma kwan i pii, ki gin ducu ma corre limuk i wi lobo,
Lulevi 11:47 wek dano gupok kin gin ma keni ki gin ma olony, ki kin gin makwo ma gitwero camo ki gin makwo ma pe gitwero camo.
Lulevi 12:1 Rwot owaco bot Moses ni,
Lulevi 12:2 “Wac bot jo Icrael ni, Ka dako ogamo ic ce onywalo latin laco, en bibedo keni pi nino abiro; bibedo keni macalo i kare me two kwer.
Lulevi 12:3 I nino me aborone en aye gibiliro iye del kom nyim latin me co.
Lulevi 12:4 Dako dok bimedde pi nino pyeradek wiye adek wek olonnye pi remo me kwerre; pe bigudo gin mo maleŋ, pe bicito i ot pa Lubaŋa, nio ka kare me lonnyene otum.
Lulevi 12:5 Ento ka onywalo latin nyako, en bibedo keni macalo i kare me two kwer pi cabit aryo; dok bimedde pi nino pyerabicel wiye abicel wek olonnye pi remo me kwer mere.
Lulevi 12:6 “Ka kare me lonnyene otum, ka nyo pi awobi nyo pi nyako, dako bikelo latin romo ma ditte romo mwaka acel bot ajwaka i doggola kema me rwatte pi gitum awaŋa, ki latin akuri, nyo amam, pi gitum me bal.
Lulevi 12:7 Ajwaka bityero i nyim Rwot, bitimo gin lakwany bal ki i kom dako, ci doŋ bilonnye ki i remone ma ocwer. Man aye cik ma mako dako ma onywalo latin laco nyo ma nyako.
Lulevi 12:8 Ka noŋo latin romo oloye, en bitero amam aryo, nyo litino akuri aryo, acel pi gitum awaŋa, acel pi gitum me bal: ajwaka bitimo gin lakwany bal ki i kome, ci doŋ bedo ma olonnye.”
Lulevi 13:1 Rwot owaco bot Moses ki Aron ni,
Lulevi 13:2 “Ka dano mo del kome okwot, nyo orugo, nyo orobo, ci odoko two me dobo i del kome, ci myero gikele bot ajwaka Aron, nyo bot ŋat acel i kin awobene ma gin aye ajwagi.
Lulevi 13:3 Ajwaka biŋiyo two ma orobo i del kome-ni; ci ka yer ma i del kome ma orobo-ni odoko lwar matar, dok ka twone onen ni ogolle matut ma okato del kome, ci meno two dobo, Ka ajwaka doŋ oŋiyo kome, ci bituco ni, kome ki keni.
Lulevi 13:4 Ento ka del kome-ni orobo matar kun nen ni pe ogolle matut okato del, dok ka yer ma tye iye bene pe olokke odoko lwar, ci ajwaka bitweyo dano ma latwo-ni i ot pi nino abiro.
Lulevi 13:5 I nino me abirone ajwaka dok biŋiyo kome, ci ka onen bote ni two doŋ ocuŋ, pe onya omedde i del kome, ci ajwaka bimedo tweyo dano-nu i ot pi nino abiro mukene.
Lulevi 13:6 I nino me abirone ajwaka dok biŋiyo kome, ci ka two ma orobo kome-ni doŋ ojwik woko, dok two pe on ya omedde i del kome, ci ajwaka bituco ni kome pe ki keni; orugo aruga noŋo. Dano-nu myero olwok boŋŋine ci bibedo ma olony.
Lulevi 13:7 Ento ka ce kome ma orugo-ni onya omedde i delkome, ma doŋ onoŋo onyutte kene bot ajwaka pi lonnyene, ci en myero dok obin i nyim ajwaka.
Lulevi 13:8 Ajwaka biŋiyo, ci ka onoŋo ni kome ma orugo-ni doŋ onya omedde i del kome, ajwaka bituco ni kome ki keni, meno two dobo.
Lulevi 13:9 “Ka dano mo two dobo omako gibikele bot ajwaka.
Lulevi 13:10 Ajwaka biŋiyo, ci ka del kome mo tye ma okwot ma okwor matar, ma otyeko loko yer odoko lwar, dok bur odet manyen ka ma okwot-ti,
Lulevi 13:11 meno noŋo two dobo ma yam ori i del kome. Ajwaka bituco ni kome ki keni; pe bitweyone i ot, pien kome ki keni.
Lulevi 13:12 Ka dobo ocorre i del kome, ma two dobo oromo del kom dano ma latwo-ni, nia i wiye nio wa i tyene, ma ajwaka twero neno ducu,
Lulevi 13:13 ci ajwaka biŋiyo. Ka dobo oromo kome ducu, ci ajwaka bituco ni olony i kom two meno; noŋo kome ducu okwor matar, kome pe ki keni.
Lulevi 13:14 Ento ka bur odet ma nen i kome, ci kome bibedo ki keni.
Lulevi 13:15 Ajwaka biŋiyo bur mudet manyen-ni, ci bituco ni kome ki keni; bur mudet manyen bedo keni, meno two dobo.
Lulevi 13:16 Fnto ka ce bur mudet manyen-ni dok olokke odoko matar, ci bidwogo bot ajwaka.
Lulevi 13:17 Ajwaka biŋiyo kome, ci ka two odoko matar, ajwaka bituco ni latwo kome pe ki keni; en doŋ olonnye.
Lulevi 13:18 “Ka ŋatti i mo odeke okwot i del kome, ci ocaŋ obone woko,
Lulevi 13:19 ka ce lacen dok ojer okwot i waŋ odeke-nu ma okwor matar, nyo orobo matar kun bedo makwarkwar, ci myero ginyut bot ajwaka.
Lulevi 13:20 Ajwaka biŋiyo, ci ka onen ni ogolle matut okato del kom, ki yer bene odoko lwar, ajwaka bituco ni kome ki keni: meno two dobo ma otyer i waŋ odeke.
Lulevi 13:21 Ento ka ajwaka oŋiyo, ci yer ma tye iye pe lwar, dok pe ogolle matut ma okato del kom, ento doŋ ojwik woko, ci ajwaka bitweyo dano-nu i ot pi nino abiro.
Lulevi 13:22 Ka onya omedde i del kome, ci ajwaka bituco ni kome ki keni, pien meno two.
Lulevi 13:23 Ento ka ce waŋe ma orobo-ni ogik i kabedo acel ma pe on ya omedde, meno po yo waŋ odeke keken, ci ajwaka bituco ni kome pe ki keni.
Lulevi 13:24 “Nyo ka dano mo mac owaŋo, opwaco del kome, ce bur odet manyen i waŋ ka ma opwac-ci, ci orobo matar kun obedo makwarkwar, nyo okwor matar,
Lulevi 13:25 ci ajwaka biŋiyo, Ka yer ma i waŋe odoko lwar, dok onen ni ogolle matut, okato del kom, meno two dobo otyer i waŋ ka ma opwac-ci. Ajwaka bituco ni kome ki keni; meno two dobo.
Lulevi 13:26 Ento ka ajwaka oŋiyo, ci yer ma i wane ma orobo-ni pe lwar, dok pe ogolle matut ma okato del kom, ento ojwik woko, ci ajwaka bitweyo dano-nu i ot pi nino abiro.
Lulevi 13:27 I nino me abirone ajwaka biŋiyo; ka tye ka nya medde i del kome, ci ajwaka bituco ni kome ki keni; meno two dobo.
Lulevi 13:28 Ento ka ce waŋe ma orobo-ni ogik i kabedo acel ma pe onya omedde i del kome, ento ojwik woko, meno gin ma okwot i waŋ ka ma opwac keken; ajwaka bituco ni ko me pe ki keni, pien meno waŋ po yo ka ma mac owaŋo.
Lulevi 13:29 “Ka laco mo nyo dako mo two tye i wiye nyo i yer tike,
Lulevi 13:30 ajwaka biŋiyo twone. Ka onen ni ogolle matut okato del kom, dok yer ma tye iye odoko ocwakocwak, dok ojwer woko, ci ajwaka bituco ni kome ki keni; meno two akukuc, en dobo me wic nyo me yer tik.
Lulevi 13:31 Ka ajwaka oŋiyo two akukuc, ka onen ni ogolle matut okato del kom, kun yer macol pe iye, ci ajwaka bitweyo dano meno ma tye ki two akukuc i ot pi nino abiro.
Lulevi 13:32 I nino me abirone ajwaka bi ŋiyo twone; ka akukuc pe on ya omedde, dok pe tye iye yer ma obedo ocwakocwak, dok akukuc pe onen ni ogolle matut okato del kom,
Lulevi 13:33 ci dano-nu bilyelo wiye woko, ento pe bilyelo ka ma obedo akukuc-ci. Ajwaka bimedo tweyo dano meno i ot pi nino abiro mukene.
Lulevi 13:34 I nino me abirone ajwaka biŋiyo akukuc; ka akukuc pe onya omedde i del kome, kun nen ni pe ogolle matut okato del kom, ci ajwaka bituco ni ko me pe ki keni. En bilwoko boŋŋine ci bibedo ma olony.
Lulevi 13:35 Ento ka ce akukuc onya omedde i del kome i ŋe lonnyene,
Lulevi 13:36 ci ajwaka biŋiyo kome, Ka akukuc omedde i del kome, ajwaka pe dok oyeny yer ma obedo ocwakocwak; kome ki keni.
Lulevi 13:37 Ento ka onen bote ni akukuc doŋ ocuŋ, dok yer macol tye olot iye, akukuc doŋ ocaŋ woko, en doŋ olonnye; ajwaka bituco ni kome pe ki keni.
Lulevi 13:38 “Ka laco mo nyo dako mo del kome orobo, kome oonyo ma okwor matar,
Lulevi 13:39 ajwaka biŋiyo. Ka del kome orobo, kome oonyo ma pe okwor matar twatwal, noŋo del ko me oonyo odugo aduga keken; kome pe ki keni.
Lulevi 13:40 “Ka yer wi laco mo otal oo woko, en bedo lawiye otal, ento kome pe ki keni.
Lulevi 13:41 Dok ka laco mo yer olwer woko ki i tur nyime nyo i teŋ wiye, en bedo ma wiye otal i tur nyime, ento kome pe ki keni.
Lulevi 13:42 Ento ka tye two mo i wiye nyo i tur nyime mutal-li ma orobo matar kun obedo makwarkwar, meno two dobo aye ma ocorre i wiye ma otal-li, nyo i tur nyime ma otal-li.
Lulevi 13:43 Ajwaka biŋiyo kome: ci ka two ma okwoto wiye mutal-li nyo tur nyime mutal-li obedo matar makwarkwar, kun nen calo two dobo ma i del kom dano,
Lulevi 13:44 en dano ma ladobo, ko me ki keni. Ajwaka myero otuc ni kome ki keni; twone tye i wiye.
Lulevi 13:45 “Ladobo ma tye ki two dobo myero oruk boŋŋi ma oket, bigonyo yer wiye ket ata lijayi, ci umo del doge mamalo woko, ka daŋŋe ni, ‘Koma ki keni, koma ki keni.’
Lulevi 13:46 En bibedo keni pi kare ducu me twone; kome ki keni. En bibedo i kabedone kene, woko i ŋe gony.
Lulevi 13:47 “Ka ce two dobo tye i kom ginaruka mo, kadi bed me boŋo yer romo nyo boŋo camanini,
Lulevi 13:48 i kom uci ma atirre nyo i kom uci ma ariine, nyo i kom laa, nyo i kom gin mo ma gitiyo ki laa,
Lulevi 13:49 ka two nen atworo-atworo nyo makwarkwar i kom boŋo, i kom uci ma atirre nyo i kom uci ma ariine, nyo i kom gin mo ma gitiyo ki laa, meno two dobo, myero ginyut bot ajwaka.
Lulevi 13:50 Ajwaka biŋiyo two meno, ci bitweyo wi jami ma two tye iye-ni pi nino abiro.
Lulevi 13:51 I nino me abirone en biŋiyo two-nu. Ka two onya omedde i ginaruka, i kom uci ma atirre nyo i kom uci ma ariine, nyo i kom laa, kadi bed laa ma giyubo pi kit tic mo, meno aye dobo ma ŋuno jami; jami-nu keni.
Lulevi 13:52 Ajwaka biwaŋo ginaruka meno, kadi bed two tye i kom uci ma atirre nyo i kom uci ma ariine, i boŋo yer romo nyo i boŋo camanini, nyo i kom gin mo ma gitiyo ki laa, pien meno two dobo ma ŋuno jami; gibiwaŋo woko awaŋa ki mac.
Lulevi 13:53 “Ka ajwaka oŋiyo, ce two pe onya omedde i ginaruka, i kom uci ma atirre nyo i kom uci ma ariine, nyo i kom gin mo ma gitiyo ki laa,
Lulevi 13:54 ci ajwaka biciko ni gilwok jami ma two tye iye-ni, ci bimedo tweyo wiye pi nino abiro mukene.
Lulevi 13:55 Dok ajwaka biŋiyo jami ma two tye iye-ni i ne lwokogi. Ka raŋi pe olokke ka ma two tye iye-ni, kadi bed two pe onya omedde, jami-nu keni; wubiwaŋo woko awaŋa ki mac, kadi bed two oŋuno tuŋ ŋeye nyo tuŋ iye.
Lulevi 13:56 “Ento ka ce ajwaka oŋiyo, ci two pe nen twatwal i ne lwokone, en biyeco dul meno woko ki i kom ginaruka, nyo ki i kom laa, ki i kom ucine ma atirre nyo i kom uci ma ariine.
Lulevi 13:57 Lacen ka two dok onen i kom ginaruka-nu, nyo i kom ucine ma atirre nyo i kom uci ma ariine, nyo i kom gin mo ma gitiyo ki laa, noŋo tye ka nya medde; gin ma two tye iye-ni wubiwaŋo woko awaŋa ki mac.
Lulevi 13:58 Ento ginaruka, kadi bed uci ma atirre nyo uci ma ariine, nyo gin mo ma gitiyo ki laa, ma two oa i kome ka ilwoko, myero gilwok tyen me aryo, ci bibedo ma olonnye.”
Lulevi 13:59 Man aye cik ma mako two dobo ma i kom ginaruka me boŋo yer romo nyo boŋo camanini, i kom uci ma atirre nyo i kom uci ma ariine, nyo i kom gin mo ma gitiyo ki laa, pi ŋolo ka olony nyo keni.
Lulevi 14:1 Rwot owaco bot Moses ni,
Lulevi 14:2 “Man aye bibedo cik ma mako ladobo i nino me lonnyene. Gibikele bot ajwaka,
Lulevi 14:3 ci ajwaka bikato woko i ŋe gony ka ŋiyo kome. Ka two dobo doŋ ocaŋ woko ki i kome,
Lulevi 14:4 ci ajwaka biciko ni gikel winyo makwo aryo ma olony, te lokke ni, winyo ma gitwero camogi, ki yat cedar, uci makwar, ki anyero, pi dano ma gimito lonyo-ni.
Lulevi 14:5 Ajwaka biciko ni gitwom pii ma mol, giony i otako, ci ginek winyo acel ki malo i wi pii meno.
Lulevi 14:6 En bimako winyo makwo kacel ki yat cedar ki uci makwar-ri ki anyero, ci lutogi kacel ki winyo makwo i remo winyo ma onoŋo gineko ki malo i wi pii mamol-li.
Lulevi 14:7 Bikiro remo i kom dano ma gimito lonyo i kom dobo-ni tyen abiro; lacen bituco ni en doŋ olonnye, ci biweko winyo makwo-ni tuk dok woko i tim.
Lulevi 14:8 Ci dano ma obino pi lonnye bilwoko boŋŋine, bilyelo yer kome ducu, ka lwoko kome ki pii, ci bibedo ma olonnye. I ŋe meno en doŋ cako bino i gony, ento bibuto woko i ne kemanepi nino abiro.
Lulevi 14:9 I nino me abirone bilyelo yer wiye ducu, dok bilyelo yer tike ki yer pyen waŋe ki yer kome ducu. Ka dok bilwoko boŋŋine, bilwoko kome ki pii, ci doŋ bedo ma olonnye.
Lulevi 14:10 “Dok i nino me aborone en bitero litino nyogi romi aryo ma komgi pe ki mwonyo, ki bwoŋ romo ma ditte romo mwaka acel, ki gityer me moko kwon ma romo agwata adek, moko mapwotte ma girubo ki moo, ki moo ma romo cupa acel.
Lulevi 14:11 Ajwaka ma lonyo en-ni bitero dano ma gilonyo-ni, cibo kacel ki jamine i nyim Rwot i doggola kema me rwatte.
Lulevi 14:12 Ajwaka bikwanyo nyok romo acel, bityero me gitum pi alii, kacel ki cupa moo acel-lu, ci kwatogi me bedo gityer akwata i nyim Rwot.
Lulevi 14:13 Bineko latin romo-nu i kabedo ma gineko iye gitum pi bal ki gitum awaŋa, i kabedo maleŋ, pien gitum me alii rom ki gitum me bal, ducu bedo pa ajwaka; en gin maleŋ makato.
Lulevi 14:14 Ajwaka bigwelo remo me gitum me alii, bireyo i ogwilo it dano ma gilonyo-ni, malacuc, ki i kom twon nyig ciŋe malacuc, ki i twon nyig tyene malacuc.
Lulevi 14:15 Ka ajwaka bikwanyo moo ma romo cupa acel-li, bitono manok i dye ciŋe malacam,
Lulevi 14:16 ka luto lwet ciŋe malacuc i moo ma i dye ciŋe malacam-mi, ci kiro moo ki nyig ciŋe tyen abiro i nyim Rwot.
Lulevi 14:17 Moo ma odon i ciŋe ajwaka bireyo i ogwilo it dano ma gilonyo-ni malacuc, ki i twon nyig ciŋe malacuc, ki i twon nyig tyene malacuc, i kom remo me gitum me alii.
Lulevi 14:18 Moo ma odoŋ i ciŋ ajwaka en bidunyo i wi dano ma gilonyo-ni, ka ajwaka bitimo gin lakwany bal ki i kome i nyim Rwot.
Lulevi 14:19 Ajwaka bityero gitum me bal me kwanyo bal ki; kom dano ma gimito lonyo keni ma i keme-ni. Lacen en bineko gitum awaŋa,
Lulevi 14:20 ci ajwaka bityero gitum awaŋa kacel ki gitum me moko kwon i wi keno tyer, Kit meno ajwaka bitimo gin lakwany bal ki i kome, ci doŋ bilonnye.
Lulevi 14:21 “Ento ka en lacan ma noŋo meno ducu oloye, en bikwanyo latin nyok romo acel obed gitum me alii me akwata, pi kwanyo bal ki i kome, ki agwata moko kwon acel me moko mapwotte ma girubo ki moo pi gityer me moko kwon, ki moo ma romo cupa acel;
Lulevi 14:22 dok amam aryo nyo litino akuri aryo, macalo en romo noŋone; acel bibedo gitum me bal, acel bibedo gitum awaŋa.
Lulevi 14:23 I nino me aborone en bikelo bot ajwaka pi lonnyene i doggola kema me rwatte i nyim Rwot.
Lulevi 14:24 Ajwaka bikwanyo latin romo me gitum me alii, kacel ki moo ma romo cupa acel-li, bikwatogi me bedo gityer akwata i nyim Rwot.
Lulevi 14:25 Ka dok bineko latin romo me gitum me alii; ci ajwaka bigwelo remo me gitum me alii, bireyo i ogwilo it dano ma gilonyo-ni malacuc, ki i twon nyig ciŋe malacuc, ki i twon nyig tyene malacuc.
Lulevi 14:26 Ka ajwaka bitono moo manok i dye ciŋe malacam,
Lulevi 14:27 ci bikiro moo ma i dye ciŋe malacam-mi tyen abiro i nyim Rwot ki nyig ciŋe malacuc.
Lulevi 14:28 Ka ajwaka bireyo moo ma i ciŋe malacuc i ogwilo it dano ma gilonyo-ni, ki i twon nyig ciŋe malacuc, ki i twon nyig tyene malacuc, ka ma gireyo iye remo me gitum me alii.
Lulevi 14:29 Moo ma odoŋ i ciŋe ajwaka bidunyo i wi dano ma gilonyo-ni, me lakwany bal ki i kome i nyim Rwot.
Lulevi 14:30 I kom amam nyo litino akuri ma en romo noŋone,
Lulevi 14:31 en bityero acel pi gitum me bal, acel pi gitum awaŋa, kacel ki gityer me moko kwon; ci ajwaka bitimo gin lakwany bal ki i kom dano ma gilonyoni, i nyim Rwot.
Lulevi 14:32 Man aye cik ma mako dano ma tye ki two dobo, ma pe romo noŋo gityer ducu ma giciko pi lonnyene.”
Lulevi 14:33 Rwot owaco bot Moses ki Aron ni,
Lulevi 14:34 “Ka doŋ wuo i lobo Kanaan ma abimiyowu me bedo mewu, ka ce aketo two dobo i ot mo i lobo ma abimiyowuni,
Lulevi 14:35 ci won ot bicito tito bot ajwaka kun waco ni, ‘I oda nen calo tye iye kit two mo.’
Lulevi 14:36 Ajwaka biciko ni gicok jami, gikel woko wek ot odoŋ ma iye nono ma noŋo peya en ajwaka odonyo iye ka ŋiyo two, wek pe gituc ni jami ducu ma tye i ot bedo keni; lacen ajwaka bidonyo ka ŋiyo ot.
Lulevi 14:37 En biŋiyo two; ka ce twone tye i kor ot kun omido ma obedo atworo atworo, nyo omido makwarkwar, ka nen ni odonyo wa matut i kor ot,
Lulevi 14:38 ci ajwaka bikato woko ki i ot meno, cito i doggolane, cego dog otte woko pi nino abiro.
Lulevi 14:39 I nino me abirone ajwaka dok dwogo ci neno. Ka two onya omedde i kor ot,
Lulevi 14:40 ci ajwaka biciko ni gimuk matafali got ma two omido iye-ni, gibolgi woko i ne gaŋ i kabedo ma pe olony.
Lulevi 14:41 Dok bimiyo gicwero i ot rumo woko ducu, lobo ma gicwero i kor ot-ti gibionyo woko i ne gaŋ i kabedo ma pe olony.
Lulevi 14:42 Ka dok gibikelo matafali got mukene, giketogi i kabedo ma gikwanyo iye godi- ni, ka dok gikelo lobo mukene, ci gipuyo ki ot meno.
Lulevi 14:43 “Ka two dok otuc i ot meno, ma onoŋo doŋ gityeko muko godi woko, dok gicwero kor ot, gipuyo odoco,
Lulevi 14:44 ci ajwaka dok bidok ka nenone. Ka two onya omedde i ot aye, meno two dobo ma ŋuno kor ot; ot-ti keni.
Lulevi 14:45 Gibimuko ot meno gireto woko piny, godine ki baone ki lobo ma gipuyo kwede ducu, gibiterogi woko i ŋe gaŋ i kabedo ma pe olony.
Lulevi 14:46 Dano ma odonyo i ot meno ma onoŋo gicego woko-ni bibedo keni nio wa otyeno
Lulevi 14:47 Dano ma obuto piny i ot meno bilwoko boŋŋine; dok ŋat ma ocamo i ot-tu bilwoko boŋŋine.
Lulevi 14:48 “Ento ka ajwaka obino, oŋiyo ot ce onoŋo two pe onya omedde nia ma gipuyo- ni, ci ajwaka bituco ni otte pe keni, pien twone doŋ ocaŋ.
Lulevi 14:49 Pi lonyo ot, en bikwanyo litino winyo aryo, kacel ki yat cedar ki uci makwar ki anyero.
Lulevi 14:50 Gibitwomo pii ma mol i otako, ci en bineko winyo acel ki malo i wi pii meno.
Lulevi 14:51 Bimako yat cedar ki anyero ki uci makwar, kacel ki winyo makwo, ci lutogi i remo winyo ma onoŋo gineko malo ki i wi pii mamol-li, ci kiro kom ot tyen abiro.
Lulevi 14:52 Kit meno en bilonyo ot ki remo winyo, kacel ki pii mamol-li, ki winyo makwo, ki yat cedar, ki anyero ki uci makwar-ri,
Lulevi 14:53 ci biweko winyo makwo tuk dok woko i tim i ne gaŋ. Kit meno en bitimo gin lakwany bal ki i kom ot, ci bibedo ma olony.”
Lulevi 14:54 Man aye cik ma mako two dobo ducu: pi two akukuc,
Lulevi 14:55 pi two dobo ma i kom ginaruka nyo i kom ot,
Lulevi 14:56 nyo pi gin ma okwot, nyo orugo, nyo orobo del kom dano,
Lulevi 14:57 pi nyuto ka obedo keni nyo ma olony. Man aye cik ma mako dobo.
Lulevi 15:1 Rwot owaco bot Moses ki Aron ni,
Lulevi 15:2 “Wuwac bot jo Icrael ni, Ka laco mo kome cwer tut, cwer tutte miyo kome bedo ki keni.
Lulevi 15:3 Dok man aye cik ma mako dano ma kome ki keni pi cwer tut, ka nyo kome mol tut, nyo ka tut ma cwer i kome ocony, noŋo kome ki keni.
Lulevi 15:4 Kitanda ducu ma dano ma kome cwer tut obuto iye bibedo keni, ki gin ducu ma en obedo iye bibedo keni.
Lulevi 15:5 Ŋat ma ogudo kom kitandane myero olwok boŋŋine, olwok kome ki pii, ci bedo keni nio wa otyeno.
Lulevi 15:6 Ŋat ma obedo i kom gin ma dano ma kome cwer tut obedo iye bilwoko boŋŋine, lwoko kome ki pii, ci bedo keni nio wa otyeno.
Lulevi 15:7 Ŋat ma ogudo kom dano ma kome cwer tut-ti bilwoko boŋŋi ne, lwoko kome ki pii, ci bedo kem nio wa otyeno.
Lulevi 15:8 Ka ŋat ma kome cwer tut oŋulo laa i kom dano mo ma olony, dano-nu bilwoko boŋŋine, lwoko kome ki pii, ci bedo keni nio wa otyeno.
Lulevi 15:9 Kom mo me bedo i wi kinaga ma dano ma kome cwer tut obedo i wiye bibedo keni.
Lulevi 15:10 Ka ŋat ma ogudo gin mo ma en obedo nyo obuto iye, bibedo keni nio wa otyeno; ki ŋat ma otiŋo jami meno bilwoko boŋŋine, bilwoko kome ki pii, ci bedo keni nio wa otyeno.
Lulevi 15:11 Ka dano ma kome cwer tut ogudo kom dano mo ma onoŋo pe olako ciŋe ki pii, dano-nu bilwoko boŋŋine, lwoko kome ki pii, ci bedo keni nio wa otyeno.
Lulevi 15:12 Ka dano ma kome cwer tut ogudo kom agulu mo, ci agulune gibineko woko, ki jami macalo weer bao ducu gibilako komgi ki pii.
Lulevi 15:13 “Ka dano mo ma kome cwer tut kome doŋ olony, ci bikwano nino abiro pi lonnyene, ka bilwoko boŋŋine, lwoko kome i pii mamol, ci bedo ma ko me pe ki keni.
Lulevi 15:14 I nino me aborone en bitero amam aryo nyo litino akuri aryo, bibino i nyim Rwot i doggola kema me rwatte, bimiyogi bot ajwaka.
Lulevi 15:15 Ajwaka bityerogi, acel me gitum me bal, acel me gitum awaŋa; kit meno ajwaka bitimo gin lakwany bal ki i kome i nyim Rwot pi kome ma obedo ka cwer tut-ti.
Lulevi 15:16 “Ka laco mo kodi me co ne omol i kome, en bilwoko kome ducu ki pii, ci bedo keni nio wa otyeno.
Lulevi 15:17 Ginaruka nyo pyen ducu ma kodine me co omol i kome myero gilwok ki pii, ci bedo keni nio wa otyeno.
Lulevi 15:18 Ka laco obuto ki dako ci kodi me co odonyo i kome, gin aryo ducu gibilwoko komgi ki pii, ci gibibedo keni nio wa otyeno.
Lulevi 15:19 “Dako ma remo mol ki i kome i kit me nino ducu bibedo ki kwerre pi nino abiro; dano ducu ma ogudo kome bibedo keni nio wa otyeno.
Lulevi 15:20 Gin ducu ma en obuto iye i kare ma tye ki kwer bibedo keni, ki gin ducu ma en obedo iye bibedo keni.
Lulevi 15:21 Ŋat ma ogudo kitandane myero olwok boŋŋine, olwok kome ki pii, ci bedo keni nio wa otyeno,
Lulevi 15:22 Ŋat ma ogudo kom gin ma en obedo iye bilwoko boŋŋine, lwoko kome ki pii, ci bedo keni nio wa otyeno.
Lulevi 15:23 Kadi bed kitanda nyo gin mo ma en obedo iye, dano ma ogudo bibedo keni nio wa otyeno.
Lulevi 15:24 Ka laco mo obuto kwede, ce kwerre ogudo kome, en bibedo keni pi nino abiro, dok kitanda ducu ma danonu obutoiye bibedo keni.
Lulevi 15:25 “Ka dako mo remo mol ki i kome pi nino mapol, ma pe i i kare me two kwerre keken, nyo ka remone mol ma okato kare me two kwerre, en bimedde bedo keni pi kare ducu ma remone mol; en bibedo keni macalo i kare me two kwer.
Lulevi 15:26 Kitanda ducu ma en obuto iye, i kare ducu ma remone mol-li, bibedo bote macalo kitanda me two kwerre; dok gin ducu ma en obedo iye bibedo keni, macalo bedo keni i kare me two kwer.
Lulevi 15:27 Ŋat ma ogudo jami magi bibedo keni; myero olwok boŋŋine olwok kome ki pii, ci bedo keni nio wa otyeno.
Lulevi 15:28 Ento ka dako kome doŋ olony i kom kwerre, en bikwano nino abiro, lacen en bibedo ma kome pe ki keni.
Lulevi 15:29 I nino me aborone en bitero am am aryo nyo litino akuri aryo, bikelogi bot ajwaka i doggola kema me rwatte.
Lulevi 15:30 Ajwaka bityero acel me gitum me bal, acel me gitum awaŋa; kit meno ajwaka bitimo gin lakwany bal ki i kome i nyim Rwot pi remone ma omol ma omiyo en bedo keni.
Lulevi 15:31 “Myero wumi jo Icrael gugwokke i kom gin ma miyogi bedo keni kit meno, wek pe guto ma gitye keni pi balo kemana ma tye i kingi.”
Lulevi 15:32 Man aye cik ma mako laco ma kome cwer tut ki ma kodi me co omol i kome ma omiyo en odoko keni,
Lulevi 15:33 ki dako bene ma two two kwer; man aye cik ma mako dano ducu, laco nyo dako, ma kome cwer tut nyo remo, ki laco bene ma obuto ki dako ma kome ki keni.
Lulevi 16:1 Rwot oloko bot Moses i kare ma doŋ awobe pa Aron aryo gutyeko to, pien onoŋo gunyiko cok i nyim Rwot ci guto woko.
Lulevi 16:2 Ci Rwot owaco bot Moses ni, “Tit ki omeru Aron ni pe obed ka donyo nino ducu i kabedo maleŋ ma boŋo kicika oumo i nyim kom me kica ma tye i wi canduk: wek pe oto; pien abinen i wi kom me kica i po!.
Lulevi 16:3 Ento Aron bidonyo i kabedo maleŋ ki gin magi: bidonyo iye ki wod twon pi gitum me bal, ki nyok romo pi gitum awaŋa.
Lulevi 16:4 En biruko kanyi maleŋ me boŋo camanini, biruko pali boŋo camanini i kome, bitweyo pyere ki kitambara boŋo camanini, ka tweyo kitambara adwala i wiye; man aye gin boŋŋi aruka maleŋ. En bilwoko kome ki pii, ka doŋ birukogi.
Lulevi 16:5 Dok en bigamo ki bot lwak jo Icrael nyogi dyegi aryo pi gitum me bal, ki nyok romo acel me gitum awaŋa.
Lulevi 16:6 “Aron bityero twon obed gitum me bal ma otiko en, kun timo gin lakwany bal ki i kome ki i kom jo ma i ode.
Lulevi 16:7 Dok en bikelo dyegi aryo-nu, biketogi i nyim Rwot i doggola kema me rwatte.
Lulevi 16:8 Ci Aron bibolo kwir i kom nyogi dyegi aryo-nu, kwir acel pi Rwot ki kwir mukene pi Ajajel.
Lulevi 16:9 Aron bikelo dyel ma kwir pa Rwot opoto i kome-ni bityero me bedo gitum me bal.
Lulevi 16:10 Ento dyel ma kwir pa Ajajel opoto i kome-ni gibikelo makwo i nyim Rwot pi timo gin lakwany bal i kome, wek gicwale woko ceŋ i tim bot Ajajel.
Lulevi 16:11 “Aron bityero twon me bedo gitum me bal ma otiko en kun timo gin lakwany bal ki i kome ki i kom jo ma i ode; bineko twon obed gitum me bal ma otiko eno
Lulevi 16:12 En bikwanyo atabo weer me waŋo odok eceta ma opoŋ ki lodi mac ma okwanyo ki i wi keno tyer ma i nyim Rwot, ki odok eceta ma ŋwece kur ma giluro matitino poŋ ciŋ aryo, ci bikelone i tyelo ka ma boŋo kicika oumo-ni.
Lulevi 16:13 Bionyo odok eceta ma ŋwece kur-ri i mac ma i nyim Rwot, wek yito me odok eceta ma ŋwece kur-ri oduny macalo pol oum kom me kica ma bedo i wi canduk lok me caden, wek pe oto.
Lulevi 16:14 Ka dok bikwanyo remo twon manok, ci kiro ki lwet ciŋe i kom kom me kica tuŋ nyime, dok bikiro remo ki lwet ciŋe tyen abiro piny i nyim kom me kica.
Lulevi 16:15 “Ka man otum, bineko dyel me gitum me bal ma onoŋo tye pi lwak, ci kelo remone i tyelo ma boŋo kicika oumo-ni, ci timo remone kit ma otimo ki remo twon-ni; bikiro i wi kom me kica ki i nyim kom me kica.
Lulevi 16:16 En bitimo gin lakwany bal ki i kom kabedo maleŋ kit meno, pi keni pa jo Icrael, ki pi tim aranyigi ki balgi ducu. Dok bitimo kit meno bene ki kema me rwatte ma bedo kwedgi i dye keni megi ducu.
Lulevi 16:17 I kare ma en donyo i kabedo maleŋ ka timo gin lakwany bal, dano mo pe obed i kema me rwatte, nio ka doŋ okato woko ma otyeko timo gin lakwany bal ki i kome ki i kom jo ma i ode, ki i kom jo Icrael mucokke ducu.
Lulevi 16:18 Lacen en bikato woko i nyim keno me tyer ma tye i nyim Rwot, ci timo gin lakwany bal ki i kome. Bikwanyo remo twon, ki remo dyel, ci reyo i kom ten keno aŋwen me keno tyer, rumo kome ducu.
Lulevi 16:19 Ka dok bikiro remo iye ki lwet ciŋe tyen abiro kun lonyo, kwero doko maleŋ pi kwanyo keni pa jo Icrael ducu ki i kome.
Lulevi 16:20 “Ka doŋ otyeko timo gin lakwany bal ki i kom kabedo maleŋ, ki kema me rwatte, ki keno tyer, en bikelo dyel makwo.
Lulevi 16:21 Aron biketo ciŋe aryo ducu i wi dyel, kun tuco i kome bal ducu ma jo Icrael gutimo, ki tim aranyigi ki kwa balgi ducu, Biketogi i wi dyel-lu, ci cwale woko kwede i tim, kun dano mo ma doŋ giyero aye tero.
Lulevi 16:22 Dyel bitiŋo balgi ducu i kome, cito kwede wa i t im ata; ci dano-nu bigonyo dyel cito woko i tim.
Lulevi 16:23 “Aron dok bidonyo i kema me rwatte, bilunyo boŋŋi camanini woko ma onoŋo oruko i kare ma en cito i kabedo maleŋ-ŋi, ci wekogi kunnu.
Lulevi 16:24 Ka bilwoko kome ki pii i kabedo mo maleŋ, ka ruko boŋŋine i kome, ci katti woko, tyero gitum awaŋane, ki gitum awaŋa pi lwak, ci timo gin lakwany bal ki i kome ki i kom lwak.
Lulevi 16:25 Dwolo me gitum awaŋa en biwaŋo woko i wi keno tyer.
Lulevi 16:26 Ŋat ma otero dyel, ocwalo bot Ajajel, bilwoko boŋŋine, lwoko kome ki pii, ka lacen bibino i gony.
Lulevi 16:27 Twon me gitum me bal ki dyel me gitum me bal, ma onoŋo gitero remogi i kabedo maleŋ ka timo gin lakwany bal, gibiterogi woko wa i ŋe gony; pyengi ki riŋogi ki wee igi gibiwaŋo woko ki mac.
Lulevi 16:28 Ŋat ma owaŋo bilwoko boŋŋine, lwoko kome ki pii, ka lacen en bibino i gony.
Lulevi 16:29 “Man bibedo cik matwal botwu, ni, i dwe me abiro, i nino dwe me aparre, wubikumo ki toncwiny. Pe wubitiyo tic mo, kadi anywalli me lobo, kadi labedo ma bedo i kinwu.
Lulevi 16:30 Pien i nino meno aye gibitimo iye gin lakwany bal ki i komwu me lonyowu; myero wubed ma wulonnye i nyim Rwot ki i kom balwu ducu.
Lulevi 16:31 En aye bedo botwu cabit me yweyo mot, ci wubikumo ki toncwiny; man aye cik ma bedo matwal.
Lulevi 16:32 Ajwaka ma giwiro ki moo ka giketo en i dog ticce me bedo ajwaka, kun leyo kaka wonne, bitimo gin lakwany bal, kun ruko boŋŋi aruka maleŋ me boŋo camanini.
Lulevi 16:33 En bitimo gin lakwany bal ki i kom kabedo maleŋ, dok bitimo gin lakwany bal ki i kom kema me wratte ki i kom keno tyer, Ka dok bitimo gin lakwany bal ki i kom ajwagi, ki i kom jo ducu mucokke.
Lulevi 16:34 Man bibedo cik botwu matwal, ni, myero gitim gin lakwany bal ki i kom jo Icrael i mwaka acel kicel, pi balgi ducu.” Ci Moses otimo kit ma Rwot ocike kwede.
Lulevi 17:1 Rwot owaco bot Moses ni,
Lulevi 17:2 “Wac bot Aron ki awobene ki bot jo Icrael ducu ni, Man aye gin ma Rwot ociko.
Lulevi 17:3 Ka dano mo me ot pa Icrael oneko twon nyo lat in romo nyo dyel ki i dye gony, nyo ka oneko woko ki i ne gony,
Lulevi 17:4 kun pe okelo i doggola kema me rwatte me tyerone obed mot pa Rwot i nyim kema pa Rwot, ci gibikwano alii me remo i wi dano meno, Pi oyo remo, waŋ dano meno birwenyo woko ki i kin lutugi.
Lulevi 17:5 Man giciko wek jo Icrael gukel gitumgi ma gibedo ka nekogi i dye bar; gikelgi bo! Rwot, bot ajwaka, i doggola kema me rwatte, ginekgi me bedo gityer lakwecwiny bot Rwot.
Lulevi 17:6 Ajwaka bikiro remone i wi keno tyer pa Rwot i doggola kema me rwatte, biwaŋo dwolo obed gin ma ŋwece kur me yomo cwiny Rwot.
Lulevi 17:7 Pe doŋ gibitumo gitumgi bot jogi ma calo nyogi oyima ma gitye ka worogi ki tim kwele kwele. Man bibedo cik botgi matwal wa i kare pa likwayogi ducu.
Lulevi 17:8 “Ci ibiwaco ki gin ni, Dano mo me ot pa Icrael, nyo ki i kin lubedo ma bedo i kingi, ma otyero gitum awaŋa, nyo gitum mo
Lulevi 17:9 ma pe okelo i doggola kema me rwatte pi tumo bot Rwot, dano meno waŋe birwenyo woko ki i kin lutugi. Pe gicam remo
Lulevi 17:10 “Ka dano mo me ot pa Icrael, nyo ki i kin lubedo ma bedo i kingi, ocamo remo mo, abiketo waŋa i kom dano meno ma ocamo remo-ni, dok abimiyo waŋe rwenyo woko ki i kin lutugi.
Lulevi 17:11 Pien kwo pa riŋo tye i Temo; an doŋ atyeko miyone botwu i wi keno tyer pi kwanyo bal ki i kom tipowu pien remo aye gin ma kwanyo bal, pi kwo ma tye iye- ni.
Lulevi 17:12 En mumiyo awaco bot jo Icrael ni, Dano mo i kinwu pe ocam remo.
Lulevi 17:13 Dano mo bene ki i kin jo Icrael, nyo ki i kin lubedo ma bedo i kingi, ma omako lee nyo winyo mo ma gicamo, ka en owoto ka dwar, bionyo remone woko piny i ŋom, ci umo woko ki lobo.
Lulevi 17:14 “Pien kwo pa lee-gu ducu en aye remone; mumiyo awaco ki jo Icrael ni Pe wucam remo pa gin mo, pien kwo pa gin makwo ducu en remone; ŋat ma ocamo wane birwenyo woko.
Lulevi 17:15 Dok ka dano mo ocamo geŋ ma oto kene, nyo lee ma ŋuu omwodo, kadi anywalli me lobo, kadi labedo, bilwoko boŋŋine, lwoko kome ki pii, ci bedo keni nio wa otyeno, ka doŋ bedo ma olony.
Lulevi 17:16 Ento ka pe olwoko boŋŋine, nyo pe olwoko kome, ci bal bidok i wiye.”
Lulevi 18:1 Rwot owaco bot Moses ni,
Lulevi 18:2 “Wac bot jo Icrael ni, An a Rwot Lubaŋawu.
Lulevi 18:3 Pe wubitimo macalo gitimo i lobo Ejipt ma yam wubedo iye-ni; pe bene wubitimo kit macalo gitimo i lobo Kanaan ka ma atye ka terowu iye-ni. Pe wulub cikgi.
Lulevi 18:4 Myero wuti gin ma aciko, wumak cikka, wulubi. An a Rwot Lubaŋawu.
Lulevi 18:5 Pi meno, wubimako cikka ki gin ma aŋolo ducu, Pi timo k it meno dano bikwo; an a Rwot.
Lulevi 18:6 “Dano mo pe onyik cok ki dako ma watgi me bedo kwede, An a Rwot.
Lulevi 18:7 Pe ibibedo ki meni, pien miyo iketo lewic i kom woru; en aye meni, pe ibiketo lewic i kome.
Lulevi 18:8 Pe ibibedo ki ci-woru; pe, iket lewic i kom woru kumeno.
Lulevi 18:9 Pe ibibedo ki lameru ma nya pa woru nyo nya pa meni, kadi ma ginywalo paco nyo ma ginywalo ka mukene.
Lulevi 18:10 Pe ibibedo ki nya pa wodi nyo nya pa nyari, pien miyo ikelo lewic i komi keni.
Lulevi 18:11 Pe ibibedo ki nya pa ci-woru ma woru aye onywalo, pien en lameru kikome.
Lulevi 18:12 Pe ibibedo ki wayu, pien en wat ma i ot pa woru kikome.
Lulevi 18:13 Pe ibibedo ki lamiŋ meni, pien en wat ma i ot pa meni kikome.
Lulevi 18:14 Pe ibibedo ki ci-omin woru, pe ibinyiko cok ki dakone, pien en ci-omin woru.
Lulevi 18:15 Pe ibibedo ki ci-wodi, pien en dako pa wodi, pe ibibedo kwede.
Lulevi 18:16 Pe ibibedo ki ci-omeru, ma omeru aye bedo kwede.
Lulevi 18:17 Pe ibibedo ki dako mo, ka idodo ki bedo ki nyare; pe ibitero nya pa wode, nyo nya pa nyare, me bedo kwede.
Lulevi 18:18 Pe ibinyomo yweri obed nyek laminne, kun ibedo kwede ma laminne pud kwo.
Lulevi 18:19 “Pe ibinyiko cok ki dako me bedo kwede i kare ma en tye ki kwer, ma peya olonnye.
Lulevi 18:20 Pe ibibuto ki dako pa lawoti me bedo kwede, miyo ijerre kekeni.
Lulevi 18:21 Pe ibityero latinni mo me awaŋa ki mac bot jok Molek, pe ibipyedo nyiŋ Lubaŋani kulu; an a Rwot.
Lulevi 18:22 Pe ibibuto ki laco macalo ibuto ki dako; meno tim gwok.
Lulevi 18:23 Pe ibibuto ki lee mo ma ipyedde kwede kekeni, kadi dako mo pe opyedde i kom lee mo me buta kwede; meno tim kipyeda.
Lulevi 18:24 “Pe wupyedde kekenwu i kom gin ducu, pien rok ducu ma atye ka ryemogi woko ki i nyimwu-ni gubedo ka pyedde kekengi i komgi;
Lulevi 18:25 mumiyo lobo opyedde woko, omiyo aketo can i kome pi balle, ci lobo oŋoko jo ma gibedo iye woko.
Lulevi 18:26 Ento wun myero wumak cikka ki lok ducu ma aŋolo, kun pe wutimo gin mo i kom kipyeda magi ducu, kadi anywalli me lobo, kadi larok mo ma bedo i kinwu.
Lulevi 18:27 Pien tim kipyeda meno ducu wegi lobo-ni gubedo ka timone, jo ma yam gukwoŋo nyimwu, mumiyo lobo gipyedo woko.
Lulevi 18:28 Pe wutim tim kipyeda, wek lobo pe oŋokwu woko ka wutimo tim kipyeda i kome, macalo con oŋoko kwede rok ma okwoŋo nyimwu-ni.
Lulevi 18:29 Pien jo ducu ma gutimo gin mo i kom kipyeda magi, jo ma gitimo-ni waŋgi birwenyo woko ki i kin lutugi.
Lulevi 18:30 Wumak gin ma aciko, ni, pe wunyebbe i kit me timo kipyeda macalo yam ginyebbe ka timone i nyimwu, pe wubed ka pyedde kekenwu ki kit tim macalo meno; an a Rwot Lubaŋawu.”
Lulevi 19:1 Rwot owaco bot Moses ni,
Lulevi 19:2 “Wac bot lwak jo Icrael ducu ni, Myero wubed jo maleŋ, pien an Rwot Lubaŋawu aleŋ,
Lulevi 19:3 ŋat acel acel ma i kinwu owor minne ki wonne, doki wugwok cabitta ducu; an a Rwot Lubaŋawu.
Lulevi 19:4 Pe wulokke wudok bot cal lubaŋa-gu, pe wutim lubaŋawu me nyonyo aliya piwu kenwu; an a Rwot Lubaŋawu.
Lulevi 19:5 “Ka wutyero gitum mewu me gityer Lakwecwiny bot Rwot, wubityero i kit ma miyo Lubaŋa ye gamowu.
Lulevi 19:6 Myero wucam i nino ma wutumo iye, nyo orwone; ma odoŋ nio wa i nino me adekke gibiwaŋo awaŋa ki mac.
Lulevi 19:7 Ka ce dok pud gicamo i nino me adekke, ci bedo gin me kwer; pe doŋ gibiye gamone,
Lulevi 19:8 ŋat ma ocamo-ni bal bidok i wiye, pien opyedo gin maleŋ pa Rwot; dano meno waŋe birwenyo woko ki i kin lutugi.
Lulevi 19:9 “Ka wukayo cam ma ocek i lobowu, pe wuka woko ducu nio wa i ŋet potowu, pe dok wubed ka beko obote ma odoŋ i kare me kac.
Lulevi 19:10 Pe wupwon nyig olokwu wugwer ducu, pe bene wucok nyige ma opoto piny i poto olokwu; wubiwekogi pi konyo lucan ki lubedo; an a Rwot Lubaŋawu.
Lulevi 19:11 “Pe wukwal kwo, pe wunyebbe ka bwolo dano, pe wulok lok goba i kinwu kekenwu.
Lulevi 19:12 Pe wukwoŋ kwoŋ i nyina ki goba, ma miyo wupyedo nyiŋ Lubaŋawu; an a Rwot.
Lulevi 19:13 “Pe ibur lawoti, pe ima jamine. Pe igalle ki mucara pa lapakaca mo dyewor kulu nio wa odiko.
Lulevi 19:14 Pe iyet ladiŋit, pe iket gin mo i yo ma twomo tyen latowaŋ, ento lwor Lubaŋani; an a Rwot.
Lulevi 19:15 “Pe wuŋol kop aleŋa; pe idwor kor lacan, pe idwor dano madit, ento ŋol kop atir i kom lawoti.
Lulevi 19:16 Pe ibed ka wirre i kin lutuwu ka kwoto nyiŋgi, pe ikel lok mo ma kelo to i kom lawoti; an a Rwot.
Lulevi 19:17 “Pe ikwer omeru ki i cwinyi, ento juk lawoti ajuka, wek balle pe odok i wii.
Lulevi 19:18 Pe icul kwor, pe ibed ki akeca i kom lutuwu; ento mar lawoti macalo imarre keni; an a Rwot.
Lulevi 19:19 “Wumak cikka. Pe iye limmi onywal ki kit lee mukene; pe ico kit kodi aryo mapatpat i poto acel; pe iruk boŋo ma gicweyo ki kit uci aryo mapatpat.
Lulevi 19:20 “Ka laco mo obuto ki dako ma aŋeca ma ŋat mukene mito nyomo, ma peya gikoko gigonyo woko ki i opii, gibilaro koppe. Pe gibinekogi, pien dako onoŋo pe lone kene.
Lulevi 19:21 Laco bikelo gitum me aliine bot Rwot i doggola kema me rwatte, nyok romo me gitum me tiŋo alii.
Lulevi 19:22 Ajwaka bitimo gin lakwany bal ki i kome i nyim Rwot ki nyok romo me gitum me tiŋo alii, pi bal ma en otimo-ni, ci Lubaŋa biweko balle.
Lulevi 19:23 “Ka doŋ wuo i lobo-nu, ce wupito iye kwa yadi ducu me acama, myero wuŋe ni gijuko ni nyige peya gicamo; gibijukowu camone pi mwaka adek.
Lulevi 19:24 I mwaka me aŋwenne nyige ducu bibedo maleŋ, gibityero me lapak Rwot.
Lulevi 19:25 Ento i mwaka me abicce wutwero camo nyige, wek yadiwu gunyak ki wun nyiggi madwoŋ; an a Rwot Lubaŋawu.
Lulevi 19:26 “Pe wucam riŋo mo ma tye ki remo i kome. Pe wutyet tyet, pe wubed luyer war.
Lulevi 19:27 Pe wuko yer te wiwu, pe wulyel teŋ yer tikwu.
Lulevi 19:28 Pe wutoŋ komwu pi kwero cola, pe wuked kedo mo i komwu; an a Rwot.
Lulevi 19:29 “Pe imi nyari odok lapyeda pi timo kwele, weko lobo balle woko ki tim kwele, bimiyo lobo poŋ ki tim kipyeda.
Lulevi 19:30 Wugwok cabitta, wuwor kabedona maleŋ; an a Rwot.
Lulevi 19:31 “Pe wulokke wudok bot lukor tipo ki megi jogi, pe wucit ka yenyogi, miyo wupyedde kekenwu pi gin; an a Rwot Lubaŋawu.
Lulevi 19:32 “A malo i nyim dano ma wiye obuk lwar, wor dano ma doŋ guti, dok ilwor Lubaŋani: an a Rwot.
Lulevi 19:33 “Ka labedo mo obedo: kwedi i lobowu, pe wutime marac.
Lulevi 19:34 Labedo ma obedo kwedwu bibedo macalo latin anywalli i kinwu, ibimare macalo imarre keni; pien wun bene yam wubedo lubedo i lobo Ejipt; an a Rwot Lubaŋawu.
Lulevi 19:35 “Pe wutim rac i ŋolo kop, nyo i pimo bor me gin mo, nye pekke, nyo ditte.
Lulevi 19:36 Wubed ki mijan ma pi mo kakare, kidi lapim pek muromo kakare, aduku lapim bel muromo kakare ki agulu lapim moo muromo kakare; an a Rwot Lubaŋawu ma con akwanyowu woko ki i lobo Ejipt.
Lulevi 19:37 Wugwok cikka ki gin ma aciko ducu, wucobi; an a Rwot.”
Lulevi 20:1 Rwot owaco bot Moses ni,
Lulevi 20:2 “Wac bot Icrael ni, Dano mo ma i kin jo Icrael, nyo labedo ma bedo i kin jo Icrael, ma omiyo latinne mo bot jok Molek gibineko woko; lwak gibicele woko ki got.
Lulevi 20:3 An kikoma abiketo waŋa i kom dano meno, abimiyo waŋe rwenyo woko ki i kin lutugi, pien omiyo latinne bot jok Molek, kun obalo kwede kabedona maleŋ, dok opyedo nyina maleŋ.
Lulevi 20:4 Ka lwak pe guyabo wangi i kom dano meno kun en miyo latinne mo bot Molek, ce pe gumedo ki neko en,
Lulevi 20:5 ci abiketo waŋa i kom dano meno ki i kom doggolane abimiyo waŋe rwenyo woko ki i kin lutugi, en kacel ki jo ducu ma gilube pi woro jok Molek ki tim kwele kwele.
Lulevi 20:6 “Ka dano mo olokke odok bot lukor tipo ki megi jogi kun lubogi pi tim kwele kwele, abiketo waŋa i kom dano meno, abimiyo waŋe rwenyo woko ki i kin lutugi.
Lulevi 20:7 Wulonnye kekenwu wubed maleŋ, pien an a Rwot Lubaŋawu.
Lulevi 20:8 Wugwok cikka wucobgi, pien an a Rwot ma alonyowu wudoko maleŋ.
Lulevi 20:9 Dano mo ma oceno wonne nyo minne gibineko woko; en otyeko ceno wonne nyo minne, remone dok i wiye.
Lulevi 20:10 “Ka dano mo otimo abor ki dako pa lawote, laco ki dako ma gutimo abor-ri gibinekogi woko.
Lulevi 20:11 Dano ma obuto ki ci-wonne, noŋo oketo lewic i kom wonne; gibineko gin aryo ducu, remogi dok i wigi.
Lulevi 20:12 Ka dano mo obuto ki ci-wode, gibineko gin aryo ducu, pien gutimo k ir, remogi dok i wigi.
Lulevi 20:13 Ka dano mo obuto ki laco macalo dako, gin aryo ducu gutimo gwok, gibinekogi woko, remogi dok i wigi.
Lulevi 20:14 Ka dano mo onyomo dako ci ododo ki bedoki minne bene, meno kipyeda; gibiwaŋogi woko ki mac, en ki gin mon aryo ducu, wek kipyeda pe obed i kinwu.
Lulevi 20:15 Ka dano mo obuto ki lee, gibineko woko, dok wubineko lee meno bene.
Lulevi 20:16 Ka dako mo onyiko cok ki lee ce obedo kwede, wubineko dako-nu ki lee meno; gibinekogi woko, remogi dok i wigi.
Lulevi 20:17 “Ka dano mo otero laminne, kun nya pa wonne nyo nya pa minne, ce en oneno nyime, ki nyako bene oneno kome, meno lok me lewic atika, wangi birwenyo woko ki i kin lutugi. En obedo ki laminne, bal bidok i wiye.
Lulevi 20:18 Ka dano mo obuto ki dako ma tye ki kwer, ci obedo kwede, noŋo en pe oworo remo pa dako ma cwer, dako bene lewic pe omako pi remone ma cwer-ri; gin aryo ducu wangi birwenyo woko ki i kin lutugi.
Lulevi 20:19 Pe ibed ki lamiŋ meni nyo lamiŋ woru, pien meno noŋo ibedo ki watti; balgi bidok i wigi.
Lulevi 20:20 Ka dano mo obuto ki ci-omin wonne, obedo kwede, meno no no oketo lewic i kom omin wonne; balgi bidok i wigi, gibito laboŋo latin mo.
Lulevi 20:21 Ka dano mo obedo ki ci-ominne, meno otimo kir; noŋo okelo lewic i kom ominne; gibito laboŋo latin mo.
Lulevi 20:22 “Pi meno wumak cikka ducu, ki gin ma aŋolo ducu, wucobgi, wek lobo ma atye ka terowu iye-ni pe oŋokwu woko.
Lulevi 20:23 Wun pe wulub kit pa lurok ma atye ka ryemogi woko i nyimwu-ni; pien gin gutimo gin magi ducu, mumiyo iya okwerogi woko.
Lulevi 20:24 Ento atyeko waco botwu ni, ‘Wubileyo lobogi, abimiyo botwu me bedo mewu, lobo ma mol cak ki moo kic.’ An a Rwot Lubaŋawu ma apokowu woko ki i kom rok mukene.
Lulevi 20:25 Mumiyo myero wupok kin lee ma gilony ki lee makeni, ki i kin winyo makeni ki winyo ma gilony. Pe wuballe wudok gin me kwer pi lee, nyo pi winyo, nyo pi gin mo ma corre i wi lobo, ma an doŋ atyeko pokone woko pat, ni obed keni botwu.
Lulevi 20:26 Wubed jo maleŋ pira, pien an Rwot aleŋ, doŋ atyeko pokowu woko ki i kom rok mukene ducu, wek wubed jona.
Lulevi 20:27 “Laco nyo dako mo ma lakor tipo nyo ma min jok gibineko woko; gibicelo woko ki got, remogi bidok i wigi.”
Lulevi 21:1 Rwot owaco bot Moses ni, “Lok ki ajwagi, awobe pa Aron, iwac botgi ni, ŋatti mo i kingi pe oballe odok keni pi gudo kom dano muto ma i kin lutugi,
Lulevi 21:2 kono nyo watgi keken ma cok kwede, macalo minne, wonne, wode, nyare, ominne,
Lulevi 21:3 nyo laminne ma peya oŋeyo co, En pud cok kwede, pien peya tye ki cware; en twero balle pire doko keni.
Lulevi 21:4 Kadi bed en won gaŋ i kin lutugi, myero pe oballe odok keni, miyo bedo kipyeda.
Lulevi 21:5 Ajwagi pe gulyel wigi, pe gulyel teŋ yer t ikgi, pe guton komgi.
Lulevi 21:6 Gubed jo maleŋ pi Lubaŋagi, pe gupyed nyiŋ Lubaŋagi, pien gin aye gityero gityer ma giwaŋo ki mac bot Rwot, en cam pa Lubaŋagi; pienno myero gubed jo maleŋ.
Lulevi 21:7 Pe gunyom dako ma lakwele, nyo ma doŋ tye ki meye, Gin pe gunyom dako ma cware oryemo pien ajwaka en dano maleŋ bot Lubaŋane.
Lulevi 21:8 Wubigwoke obed maleŋ pi ticce, pien en tyero cam pa Lubaŋawu; en bibedo maleŋ botwu, pien an a Rwot ma alonyowu wubed maleŋ, an bene aleŋ.
Lulevi 21:9 Ka nya pa ajwaka mo odoko lapyeda pi timo kwele, noŋo opyedo wonne; gibiwane woko ki mac.
Lulevi 21:10 “Ajwaka madit i kin omege, ma en aye gionyo moo wir i wiye, ma onoŋo gikwere wek oruk boŋŋi aruka me ticce, myero pe ogony yer wiye oket ata lijayi, pe oyec ginarukane;
Lulevi 21:11 pe odony i ot ka ma kom dano muto tye iye, pe oballe odok keni, kadi bed pi wonne nyo minne.
Lulevi 21:12 Pe okat woko nia ki i kabedo maleŋ, wek pe opyed kabedo maleŋ pa Lubaŋane, pien moo wir ma yam gikwere kwede bot Lubaŋane tye i kome; an a Rwot.
Lulevi 21:13 En myero onyom nyako ma peya oŋeyo co.
Lulevi 21:14 Pe onyom daa-to, nyo dako ma cware oryemo, nyo dako ma doŋ tye ki meye, nyo dako ma lakwele; en onyom anyira tugi ma peya oŋeyo co,
Lulevi 21:15 wek pe opyedde i kom litinone i kin lutugi; pien an a Rwot ma alonye obed maleŋ.”
Lulevi 21:16 Rwot owaco bot Moses ni
Lulevi 21:17 “Wac bot Aron ni, i kare pa likwayo wu ducu, lakwaru mo ma kome ki mwonyo pe onyik cok ka tyero cam pa Lubaŋane.
Lulevi 21:18 Pien dano ma ko me ki mwonyo pe binyiko cok bota, macalo dano ma latowaŋ, nyo laŋolo, nyo ŋat ma waŋe ki poyo, nyo ma tyene nyo bade tuŋcel laŋabu,
Lulevi 21:19 nyo ŋat ma tyene otur, nyo ma bade otur,
Lulevi 21:20 nyo dano ma kore oruŋŋe, nyo dano muran, nyo ma waŋe ocor, nyo ma twoyo gwenyo nyo nyac, nyo ma gidino mane.
Lulevi 21:21 Dano mo i kin likwayo pa ajwaka Aron ma kome ki mwonyo pe onyik cok ka tyero gityer ma giwaŋo ki mac bot Rwot; tekke kome ki mwonyo, pe binyiko cok ka tyero cam pa Lubaŋane.
Lulevi 21:22 En twero camo cam pa Lubaŋane, jami maleŋ makato, ki jami maleŋŋe;
Lulevi 21:23 ento pe binyiko cok ki boŋo kicika, pe bibino cok ki keno tyer, pien kome ki mwonyo, wek pe opyed kabedona ducu maleŋ-ŋi, pien an a Rwot ma alonyogi gubed maleŋ.”
Lulevi 21:24 Moses oloko kit meno bot Aron ki awo bene ki bot jo Icrael ducu.
Lulevi 22:1 Rwot dok owaco bot Moses ni,
Lulevi 22:2 “Tit ki Aron ki awobene ni gugwokke i kom gin maleŋ pa jo Icrael ma gudyero bota, wek pe gupyed nyina maleŋ-ŋi; an a Rwot.
Lulevi 22:3 Wac botgi ni, ‘I kare pa likwayowu ducu, ka ŋatti mo ma i kin likwayowu onyiko cok ki gin maleŋ ma jo Icrael gudyero bot Rwot-ti ma kun kome ki keni, dano meno waŋe birwenyo woko ki i nyima; an a Rwot.
Lulevi 22:4 Dano mo i kin likwayo pa Aron ma ladobo, nyo ma kome cwer tut, pe ocam gin maleŋ nio ka ko me olony. Ŋatti mo ma ogudo kom gin ma odoko keni pi gudo kom dano muto, nyo dano ma kodi me co mere omol i kome,
Lulevi 22:5 nyo dano ma ogudo gin ma lak alaka ma twero miyo en doko keni, nyo ma ogudo dano ma kenine twero kobo i kome, nyo kwa gin mo ma twero miyo en doko keni;
Lulevi 22:6 dano ma ogudo gin macalo meno bibedo keni nio wa otyeno, dok pe bicamo gin maleŋ ka peya olwoko kome ki pii.
Lulevi 22:7 Ka ceŋ doŋ opoto, ci bibedo ma olony, lacen en twero camo gin maleŋ, pien en aye camme.
Lulevi 22:8 En pe ocam geŋ lee ma oto kene, nyo lee ma ŋuu omwodo, wek pe oballe kwede odok keni; an a Rwot.’
Lulevi 22:9 Gumak gin ma aciko, wek bal pe odok i wigi, ma miyo gibito ka gipyedde i kom gin ma aciko; an a Rwot ma alonyogi gubed maleŋ.
Lulevi 22:10 “Dano ata pe ocam gin maleŋ. Dano ma labedo bot ajwaka, nyo lapakaca, pe ocam gin mo maleŋ.
Lulevi 22:11 Ento ka ajwaka owilo opii ki lim, ma odoko calo gipinnye, en twero camo, ki opii ma ginywalogi i ode bene gitwero camo camme.
Lulevi 22:12 Ka dano mo mukene onyomo nya pa ajwaka, nyare-nu aye pe doŋ bicamo gin maleŋ ma gityero.
Lulevi 22:13 Ento ka nya pa ajwaka odoko daa-to, nyo cware oryemo, kun pe tye ki latin mo, ci odwogo i ot pa wonne macalo yam obedo iye ma pud tidi, twero camo cam pa wonne; ento dano ata pe ocam.
Lulevi 22:14 Ka dano mo ocamo gin mo maleŋ ma pe ocamo akaka, en bimedo acel me abic i kom welle, ci culo waŋ gin meno maleŋ bot ajwaka.
Lulevi 22:15 Ajwagi pe gupyed jami maleŋ pa jo Icrael ma gityero bot Rwot,
Lulevi 22:16 wek bal ki alii pe odok i wigi pi camo jamigi maleŋ; pien an a Rwot ma alonyogi gubed maleŋ.”
Lulevi 22:17 Rwot owaco bot Moses ni
Lulevi 22:18 “Wac bot Aron ki awo bene ki bot jo Icrael ducu ni, Ka ŋat mo ma i ot pa Icrael, nyo labedo mo ma i Icrael, miyo gityer mere, kadi obed me cobo kwoŋ, nyo gityer ma iye opwoyo ma otyero bot Rwot me gitum awaŋa,
Lulevi 22:19 ka wubikelo wod twon, nyo nyok romo, nyo nyok dyel ma kome pe ki mwonyo, Lubaŋa biye gamone.
Lulevi 22:20 Ento pe wutyer gin mo ma kome ki mwonyo, pien pe gibiye gamone piwu.
Lulevi 22:21 Ka dano mo okelo gityer lakwecwiny bot Rwot, pi cobo kwoŋ nyo pi gityer ma iye opwoyo, ma okwanyo ki i kin dyaŋi nyo i kin romi nyo dyegi, gibigamo ma komgi becone; komgi pe obed ki mwonyo mo.
Lulevi 22:22 Lee ma wane oto, nyo ma tyene otur, nyo ma oŋol, nyo ma kome cwer tut, nyo ma aŋoli omako, nyo kit two macalo meno, pe wutyer bot Rwot, pe wumigi me bedo gityer ma giwaŋo ki mac bot Rwot i wi keno tyer.
Lulevi 22:23 Wutwero kelo twon nyo nyok romo ma kome obedo alwaya nyo ma aduno obed gityer ma iwu opwoyo, ento pe gibigamone pi cobo kwoŋ.
Lulevi 22:24 Pe wutyer bot Rwot lee mo ma gidino mane, nyo ginyoto woko, nyo gikayo, nyo gikwanyo woko, pe wutum lee ma kit meno i lobowu.
Lulevi 22:25 Dok pe wutyer lee mo macalo meno ma wuwilo ki bot larok obed cam pa Lubaŋawu, Pe gibigamogi piwu, pien komgi ki mwonyo pi bal ma tye i komgi-ni.”
Lulevi 22:26 Rwot owaco bot Moses ni,
Lulevi 22:27 “Ka ginywalo wod twon nyo romo nyo dyel, koŋ obed bot minne pi nino abiro; nia i nino me aborone gibiye gamone me bedo gityer ma giwaŋo ki mac bot Rwot.
Lulevi 22:28 Kadi bed minne min dyaŋ nyo min romo, pe gibir omo neko minne ki latinne i nino acel.
Lulevi 22:29 Ka ce wutumo gityer me pwoc bot Rwot wutum i kit ma miyo giye gamowu.
Lulevi 22:30 Gicam i nino meno kikome; pe wuwek mo odoŋ nio wa odiko; an a Rwot.
Lulevi 22:31 “Kit meno wugwok cikka ducu, wucobgi; an a Rwot.
Lulevi 22:32 Pe wupyed nyiŋa maleŋ, ento jo Icrael myero guŋe ni an aleŋ; an a Rwot ma alonyowu wubed maleŋ,
Lulevi 22:33 ma ceŋ akwanyowu woko ki i lobo Ejipt wek abed Lubaŋawu; an a Rwot.”
Lulevi 23:1 Rwot owaco bot Moses ni,
Lulevi 23:2 “Wac bot jo Icrael ni, Nino madito ma Rwot ocikogi, ma wubituco pigi ni gubed gurre maleŋ, nino madito ma an aciko, gin ene.
Lulevi 23:3 Wubitiyo tic nino abicel, ento i nino me abirone en ceŋ cabit me yweyo mot, en aye gurre maleŋ, Pe wuti iye tic mo; en aye ceŋ cabit pa Rwot ka ma wubibedo iye ducu. Kato (Paska) ki nino madito me Mugati ma Tobi Pe Iye (Wel 28.16-25)
Lulevi 23:4 “Magi aye nino madito ma Rwot ociko, gin gurre maleŋ ma wubituco pigi i kare ma Rwot ociko pigi.
Lulevi 23:5 I dwe mukwono i nino dwe apar wiye aŋwen otyeno, en aye Kato (Paska) pa Rwot.
Lulevi 23:6 I kom nino dwe apar wiye abic me dwe acel-lu en nino madit pa Rwot me Mugati ma Tobi Pe tye; wubicamo mugati ma tobi pe iye pi nino abiro.
Lulevi 23:7 I kom nino mukwoŋone wubibedo iye ki gurre maleŋ; pe wuti iye tic mo matek.
Lulevi 23:8 Ento wubityero gityer ma giwaŋo ki mac bot Rwot pi nino abiro; i nino me abirone wubibedo ki gurre maleŋ, pe wuti iye tic mo matek.” Larita bel me akwata
Lulevi 23:9 Rwot dok owaco bot Moses ni,
Lulevi 23:10 “Wac bot jo Icrael ni, Ka doŋ wuo i lobo ma abimiyowu, ka wukayo iye kac, ci wubikelo wic larita cam me wi mwaka bot ajwaka.
Lulevi 23:11 En bikwato wic larita cam i nyim Rwot, wek oye gamowu; ajwaka bikwato i nino ma lubo cabit.
Lulevi 23:12 I nino ma wubikwato iye wic larita-ni, en aye wubityero iye latin nyok romo ma ditte romo mwaka acel, ma kome pe ki mwonyo, obed gitum awaŋa bot Rwot.
Lulevi 23:13 Gityer me moko kwon ma wutyero kacel kwede bibedo moko kwon mapwotte ma romo agwata aryo, ma girubo ki moo, ma gibityero kun giwaŋo ki mac bot Rwot obed gin ma ŋwece kur me yomo cwiny. Gityer amatane bibedo vino ma romo cupa aryo kt nucu.
Lulevi 23:14 Pe wucam mugati, pe wumwod nyig bel ma gicelo nyo manumo, nio wa i nino meno kikome, waŋ ma wukelo gityer pa Lubaŋawu; meno bibedo cik matwal wa i kare pa likwayowu ducu, ikabedo ducu ma wubibedo iye. Pwoyo kac (Wel 28.26-31)
Lulevi 23:15 “Ka doki wubikwano cabit abiro kulu kun wucako ki nino ma lubo cabit, en aye nino ma wutyero iye wic larita cam me gityer akwata.
Lulevi 23:16 Wukwan nino pyerabic nio i nino ma lubo cabit me abirone, ka doŋ wucak kelo gityer me moko kwon kai manyen bot Rwot.
Lulevi 23:17 Wubikelo ki i kabedowu mugati aryo me akwata ma gitedo ki moko ma romo agwata aryo; gibitedogi ki moko mapwotte ma onoŋo girubo iye tobi, gubed wi mwaka ma gityero bot Rwot.
Lulevi 23:18 Dok wubikelo litino romi abiro kacel ki mugati meno ma ditogi mwaka acel acel, ma komgi pe ki mwonyo, ki wod twon acel ki nyogi romi aryo. Gibibedo gitum awaŋa bot Rwot, kacel ki gityer me moko kwon ki gityer amata mutikogi; gin gityer ma giwaŋo ki mac, gin ma ŋwece kur me yomo cwiny Rwot.
Lulevi 23:19 Dok wubityero nyok dyel acel obed gitum me bal, ki litino nyogi romi aryo ma ditogi mwaka acel acel gubed gityer Lakwecwiny.
Lulevi 23:20 Ajwaka bikwatogi kacel ki mugati me wi mwaka gubed gityer akwata i nyim Rwot, kacel ki litino nyogi romi aryo-nu; gibibedo maleŋ bot Rwot, pi ajwaka.
Lulevi 23:21 I nino meno kikome wubibedo ki gurre maleŋ ma wutito pire ka maleŋ; pe wuti iye tic mo matek. Meno bibedo cik matwal wa i kare pa likwayowu ducu, i kabedo ducu ma wubibedo iye.
Lulevi 23:22 “Ka wukayo cam ma ocek i lobowu, pe wuka woko ducu nio wa i ŋet potowu, pe dok wubed ka beko obote ma odoŋ i kare me kac. Wubiwekogi pi konyo lucan ki lubedo; an a Rwot Lubaŋawu.”
Lulevi 23:23 Rwot owaco bot Moses ni
Lulevi 23:24 “Wac bot jo Icrael ni, I dwe me abiro, i nino dwe acel, wubikwero iye nino me yweyo mot, nino me po ma gituco pire ki koko gwara, nino me gurre maleŋ.
Lulevi 23:25 Pe wuti iye tic mo matek, dok wubityero iye gityer ma giwaŋo ki mac bot Rwot.”
Lulevi 23:26 Rwot dok owaco bot Moses ni,
Lulevi 23:27 “I nino dwe apar me dwe man me abiro-ni en aye bedo nino me Kwanyo Bal. Bibedo botwu nino me gurre maleŋ; wubikumo ki toncwiny, dok wubityero gityer ma giwaŋo ki mac bot Rwot.
Lulevi 23:28 Pe wuti tic mo i nino meno, pien en aye nino me kwanyo bal, pi timo gin lakwany bal ki i komwu i nyim Rwot Lubaŋawu.
Lulevi 23:29 Ŋat ma pe okumo ki toncwiny i nino meno wane birwenyo woko ki i kin lutugi.
Lulevi 23:30 Ŋat ma otiyo tic mo i nino meno abineko woko wek pe obed i kin lutugi.
Lulevi 23:31 Pe wuti iye tic mo; meno bibedo cik matwal wa i kare pa likwayowu ducu, i kabedo ducu ma wubibedo iye.
Lulevi 23:32 En aye bibedo botwu cabit me yweyo mot, ci wubikumo iye ki toncwiny, i nino dwe aboŋwen cakke otyeno nio wa orwone otyeno en aye wubiywe mot.”
Lulevi 23:33 Rwot dok owaco bot Moses ni,
Lulevi 23:34 “Wac bot jo Icrael ni, I nino dwe apar wiye abic me dwe man me abiro-ni en aye bibedo acakki me nino madito pa Rwot, kare me Bolo, ci tyeko nino abiro.
Lulevi 23:35 I kom nino mukwoŋo wubibedo iye ki gurre maleŋ; pe wuti iye tic mo matek.
Lulevi 23:36 Wubityero gityer ma giwaŋo ki mac bot Rwot pi nino abiro. I nino me aborone wubibedo iye ki gurre maleŋ, ma wubityero iye gityer ma giwaŋo ki mac bot Rwot; meno cokke madit me woro Lubaŋa, pe wuti iye tic mo matek.
Lulevi 23:37 “Magi aye nino madito ma Rwot ociko, ma wubitito ki lwak ni gin aye kare me gurre maleŋ, pi tyero bot Rwot gityer ma giwaŋo ki mac, gitum awaŋa, gityer me moko kwon, gitum mukene, ki gityer amata, kun acel acel bedo ki ninone ma otike,
Lulevi 23:38 kun wumedogi i kom ceŋ cabit pa Rwot me kare ducu, ki i kom mot mewu, i kom gityer mewu ducu me cobo kwoŋ, ki i kom gityerwu ducu ma iwu opwoyo ma wumiyo bot Rwot.
Lulevi 23:39 “I kom nino dwe apar wiye abic me dwe me abiro, ka doŋ wucoko cam ma ocek i lobo, wubikwero nino madito pa Rwot pi nino abiro; nino mukwoŋo bibedo nino me yweyo mot, ki nino me aborone bene bibedo nino me yweyo mot.
Lulevi 23:40 I nino mukwoŋo wubicoko iye nyig yat mabecone, ki jaŋ otit, ki jaŋ yat muluk, ki yat oget ma i ŋet kulu; ci wubibedo ki yomcwiny i nyim Rwot Lubaŋawu pi nino abiro.
Lulevi 23:41 Wubikwero nino madito man pa Rwot pi nino abiro mwaka ki mwaka; meno bibedo cik matwal wa i kare pa likwayowu ducu; wubikwerone i dwe me abiro.
Lulevi 23:42 Wubibedo i bolo pi nino abiro; litino anywalli ducu ma i Icrael bibedo i bolo,
Lulevi 23:43 wek likwayowu guŋe ni, yam amiyo jo Icrael gubedo i bolo i kare ma akwanyogi woko ki i lobo Ejipt; an a Rwot Lubaŋawu.”
Lulevi 23:44 Kit meno Moses otito bot jo Icrael pi nino madito ducu ma Rwot ociko pigi.
Lulevi 24:1 Rwot owaco bot Moses ni,
Lulevi 24:2 “Cik jo Icrael gukel boti moo me nyig jeituni ma giodo aoda, giliyo maber, me mac tara, wek giket mac laput obed ka lyel nino ducu ma pe to.
Lulevi 24:3 Aron myero ocaŋ mac olyel jwijwi i nyim Rwot nia otyeno nio odiko, ki woko i ŋe boŋo kicika ma umo canduk lok me caden, i kema me rwatte; meno bibedo cik matwal wa i kare pa likwayowu ducu.
Lulevi 24:4 En bicano laput kakare i wi okar-mac me jabu ma giliyo maber i nyim Rwot jwijwi. Mugati me aketa i nyim Rwot
Lulevi 24:5 “Dok ibikwanyo moko mapwotte, ibitedo kwede capat apar wiye aryo, kun i capat acel acel bedo iye agwata moko aryo.
Lulevi 24:6 Ibicanogi latyeŋ aryo kun iryeyogi abicel abicel i wi meja me jabu ma giliyo maber-ri.
Lulevi 24:7 I kom tyen acel acel ibiketo iye odok luban ma giliyo maten, wek obed gin me po i kom mug ati-nu, gityer ma giwaŋo ki mac bot Rwot.
Lulevi 24:8 I ceŋ cabit ducu Aron biryeyogi jwijwi i nyim Rwot kun gamo ki bot jo Icrael; en gicikke ma bedo matwal.
Lulevi 24:9 Bibedo pi Aron ki awobene: gibicamo i kabedo mo maleŋ, pien en gin maleŋ makato ma gimiye ki i kin gityer ma giwaŋo ki mac bot Rwot ma myero gimi bote dikdik.” Yeto nyiŋ Lubaŋa ki cik ma mako culo waŋ bal
Lulevi 24:10 Ceŋ mo wod pa nya jo Icrael mo ma wonne onoŋo Laejipt, okato woko i kin jo Icrael, ci ocako lwenyo ki dano mo ma Laicrael i gony.
Lulevi 24:11 Wod pa nya jo Icrael meno ocako yeto nyiŋ Lubaŋa kun ceno bene, ci gitere bot Moses. Nyiŋ minne Celomit, nya pa Dibri, ma i kaka pa Dan.
Lulevi 24:12 Ci gikete i ot kol, nio ka Rwot binyuto botgi gin ma en mito.
Lulevi 24:13 Rwot owaco bot Moses ni,
Lulevi 24:14 “Kel ŋat ma oceno cen woko i ŋe gony, jo ducu ma guwinyo lokke guket ciŋgi i wiye, ci wek lwak ducu gucele woko ki got.
Lulevi 24:15 Ka dok iwac ki jo Icrael ni, ŋat ma oceno Lubaŋane, balle bidok i wiye.
Lulevi 24:16 Ŋat ma oyeto nyiŋ Rwot gibineko woko; lwak ducu gibicele woko ki got; labedo kacel ki anywalli me lobo, ka oyeto Nyiŋ meno gibineke woko.
Lulevi 24:17 Ŋat ma oneko dano gibineke bene.
Lulevi 24:18 Ŋat ma oneko lee biculo acula; kwo giculo ki kwo.
Lulevi 24:19 Ka ŋat mo oketo ŋolo i kom lawote, en bene gibitime kit meno;
Lulevi 24:20 turo cogo giculo ki turo cogo, waŋ giculo ki waŋ, lak giculo ki lak; kit macalo oketo ŋolo i kom dano mo-ni, en bene gibiketo ŋolo i kome.
Lulevi 24:21 Ŋat ma oneko lee biculo acula; ŋat ma oneko dano gibineke woko.
Lulevi 24:22 Cik bibedo acel pi labedo ki pi anywalli me lobo; pien an a Rwot Lubaŋawu.”
Lulevi 24:23 Moses ocako lok ki jo Icrael, ci gutero dano ma oceno cen woko i ŋe gony, gucele woko ki got. Kit meno jo Icrael gutiyo kit ma Rwot ociko ki Moses.
Lulevi 25:1 Rwot owaco bot Moses i wi got Cinai ni,
Lulevi 25:2 “Wac bot jo Icrael ni, Ka doŋ wuo i lobo ma abimiyowu-ni, lobo bigwoko cabit pa Rwot.
Lulevi 25:3 Wubicoyo pottiwu mwaka abicel, wubiŋolo kin jaŋ olokwu mwaka abicel, wubicoko nyige;
Lulevi 25:4 ento mwaka me abirone en aye bibedo cabit me yweyo mot pi lobo, en cabit pa Rwot; pe wubicoyo pottiwu, pe wubiŋolo kin jaŋ olokwu.
Lulevi 25:5 Gin ma otwi kene i okaŋ pe wubikayo, pe wubicoko nyig olokwu ma pe wuŋolo kin jaŋe; bibedo mwaka me yweyo mot pi lobo.
Lulevi 25:6 Cabit man me lobo bimiyowu cam, in ki opiini ki aŋecani ki lapakacani ki labedo ma bedo boti.
Lulevi 25:7 Pi lim mewu makwo bene, ki pi lee ducu ma gitye i lobowu, gin ma cek iye ducu bedo me acamagi.
Lulevi 25:8 “Dok ibikwano cabit abiro me mwaka bene, mwaka abiro tyen abiro; kare meno me cabit abiro me mwaka bibedo mwaka pyeraŋwen wiye aboŋwen.
Lulevi 25:9 I mwaka meno ibimiyo gwara kok maloŋo i kom nino dwe apar me dwe me abiro; i nino me kwanyo bal en aye wubimiyo gwara kok romo lobowu ducu.
Lulevi 25:10 Wubikwero mwaka me pyerabic obed maleŋ, kun wutito i lobowu ducu ni kuc tye pi jo ducu ma bedo iye, En aye bibedo kare me jubili mewu, ma noŋo ŋat acel acel i kinwu dok gire i dul lobone, dok ŋat acel acel i kinwu bidok i doggolagi.
Lulevi 25:11 Mwaka me pyerabicce aye bibedo jubili mewu; pe wubicoyo iye kodi, pe wubikayo gin ma otwi kene, pe wubicoko nyig olok ma pe wuŋolo kin jaŋe.
Lulevi 25:12 Pien obedo jubili, bibedo maleŋ botwu; wubicamo gin ma oa ki i poto.
Lulevi 25:13 “I mwaka man me jubili-ni ŋat acel acel i kinwu bidok i dul lobone.
Lulevi 25:14 Ka icato lobo mo bot lawoti, nyo iwilo lobo mo ki bote, pe wubed ka bune kekenwu.
Lulevi 25:15 Ka iwilo ki bot lawoti, welle biporo wel mwaka mulubo jubili; en bicato boti kun poro wel mwaka ma ibinoŋo iye cam.
Lulevi 25:16 Ka mwaka pud odoŋ mapol, ibimedo wel ma iculo, ka mwaka doŋ odoŋ manok, ci ibidwoko welle piny, pien gin ma en tye ka cato boti en aye mwaka me cam ma bia iye.
Lulevi 25:17 Pe wubune kekenwu, ento wulwor Lubaŋawu; pien an a Rwot Lubaŋawu.
Lulevi 25:18 “Pi meno wubilubo cikka, wubigwoko gin ma aŋolo, wubicobone, wek wubed ma lobo okwe mot.
Lulevi 25:19 Pien lobo biceko cam, wubicamo, wubiyeŋ kwede, ci wubibedo ma piny okwe mot.
Lulevi 25:20 Ka ce wuwacci, ‘Wabicamo mono gin aŋo i mwaka me abiro-nu, ka ce pe wacoyo kodi, dok pe wacoko camwa ma a iye?’
Lulevi 25:21 An abiciko gumma poto i komwu i mwaka me abicelle, wek onyak nyige ma romo pi mwaka adek kulu.
Lulevi 25:22 Ka wucoyo potowu i mwaka me aborone, noŋo pud wutye ka camo cam macon ca; nio wa i mwaka me aboŋwen i kare ma cam doŋ ocek, gikayo, noŋo pud wucamo en macon ca.
Lulevi 25:23 Lobo pe gibicato me atera woko matwal, pien lobona gira; pien wun wuwelo, dok wun lubedona.
Lulevi 25:24 I lobo ducu ma bibedo mewu wubiye ni giwar lobo.
Lulevi 25:25 “Ka ce omeru odoko lacan, ce ocato lobone mo ci watgi macok aye bibino ka waro lobo meno ma ominne ocato woko-ni.
Lulevi 25:26 Ka dano meno pe tye ki watgi mo ma twero warone, ce en kikome odoko lalonyo, ka onoŋo gin ma romo warone,
Lulevi 25:27 wek en okwan wel mwaka nia i kare ma ocato, ocul bot dano ma owilo-nu wel ma pud odon, ci potone bidok i ciŋe.
Lulevi 25:28 Ento ka pe tye ki lim ma romo dwokone i ciŋe, ci poto ma ocato-nu bidoŋ i cin lawilone nio ka mwaka me jubili oromo; gibidwoko potone i kare me jubili, bidok i ciŋe.
Lulevi 25:29 “Ka dano mo ocato ode ma tye i gaŋ madit ma gicelo ki cel, en twero warone ma peya mwaka acel oromo; bibedo ki twer me warone kadi pi mwaka kulu.
Lulevi 25:30 Ka pe giwaro ma peya mwaka acel oromo, ci ot meno ma tye i gaŋ madit ma gicelo-ni gibimoko ni doŋ bedo pa ŋat muwilo-ni matwal, wa i kare pa likwayone ducu; pe gibidwoko i kare me jubili.
Lulevi 25:31 Ento odi ma i caro ata ma pe gicelo ki cel ma orumogi gibikwanogi kacel ki potti ma i caro; gitwero warogi, dok gibidwokogi ceŋ i kare me jubili.
Lulevi 25:32 “I gaŋi pa Lulevi odi ma i gaŋi ma gimiyogi me bedo megi-ni Lulevi gitwero warogi i kare ducu.
Lulevi 25:33 Ka ce ŋat mo i kin Lulevi pe owaro, ci ot ma gicato i gaŋ mo ma omiyogi obed megi bidok bot rwode i kare me jubili, pien odi ma i gaŋ pa Lulevi meno jami megi ma gimiyogi i kin jo Icrael.
Lulevi 25:34 Ento olet ma orumo gaŋi megi pe gicato; meno lobogi matwal.
Lulevi 25:35 “Ka ce omeru ma bedo ka ŋeti odoko lacan ma pe twero konnye kekene, in ibikonye; en bibedo boti macalo weloni nyo labedo.
Lulevi 25:36 Pe igam lim mo me magoba ki bote nyo pe imed wiye, ento lwor Lubaŋani, wek omeru obed kwo ki ka ŋeti.
Lulevi 25:37 Pe ibimiyo en mako banya boti wek inoŋ iye magoba, pe imiye cam wek odwok boti kun omedo wiye.
Lulevi 25:38 An a Rwot Lubaŋawu ma yam akwanyowu ki i lobo Ejipt wek amiwu lobo Kanaan, abed Lubaŋawu.
Lulevi 25:39 “Ka omeru ma bedo ka ŋeti odoko lacan, ci ocatte boti kekene, pe ibimiyo en tiyo boti macalo opii;
Lulevi 25:40 en bibedo boti macalo lapakaca nyo labedo. En bitic boti nio wa i mwaka me jubili;
Lulevi 25:41 ka lacen en bia woko ki boti, en kacel ki litinone bene. Bidok cen i doggolane, bidok i lobo pa kwarogi.
Lulevi 25:42 Pien gin luticca ma yam akwanyogi woko ki i lobo Ejipt; pe gibicatogi me bedo opii.
Lulevi 25:43 Pe ibiloyo en ki loc magwa, ento ibilworo Lubaŋani.
Lulevi 25:44 “Lok i kom opiini ki aŋecani ma ibibedo kwedgi; itwero wilo opii ki aŋeca ki bot lurok ma orumo ka ŋetwuni.
Lulevi 25:45 Wutwero wilo ki i kin lubedo ma bedo botwu, dok ki i kin doggolagi ma bedo botwu, ma ginywalogi i lobowu; gibidoko limwu.
Lulevi 25:46 Wutwero miyogi bot litino awobewu ma bilubowu, gubed ginaleyagi matwal. Wutwero miyogi gibedo opiiwu, ento omegiwu ma jo Icrael pe wubiloyogi kit meno kun ŋat man loyo wadi ki loc magwa.
Lulevi 25:47 “Ka welo mo nyo labedo mo ma tye boti odoko lalonyo, kun omeru ma tye ka ŋete odoko lacan, ci ocatte kekene bot welo nyo labedo ma tye boti-ni, nyo ocatte bot wat ma i doggola pa welo meno,
Lulevi 25:48 ka doŋ otyeko catte, ci gitwero koko; ŋat mo ma i kin omege twero koke woko.
Lulevi 25:49 Nyo omin wonne nyo latin pa omin wonne twero koke, nyo watgi mo ma i doggolagi twero koke; nyo ka en odoko lalonyo, ci kokke gire kene.
Lulevi 25:50 En bikwano wel kacel ki ŋat ma con owile-nu, kun cako i mwaka ma yam owile iye nio wa i jubili, Wel me gonye bibedo ma poro wel mwaka; kare ma en obedo kwede bot rwode gibikwano macalo kare pa lapakaca.
Lulevi 25:51 Ka ce mwaka pud odoŋ mapol, en biculo lim me koke ma oporo ki wel mwaka, kun kwanyo ki i kom wel lim ma yam giwile kwede.
Lulevi 25:52 Ka pud odoŋ mwaka manok mo i mwaka me jubili, en bikwano wel ki dano ma owile-nu; ci biculo lim me koke ma oporo wel mwaka me ticce ma pud odon.
Lulevi 25:53 En bibedo bot rwode macalo lapakaca ma giculo mwaka ki mwaka; pe gibiloye ki loc magwa kun in ineno.
Lulevi 25:54 Ka ce pe gikoke i kit yo meno, ci gibigonye i mwaka me jubili, en kacel ki litinone bene.
Lulevi 25:55 Pien jo Icrael gin aye lutic ma tuŋ ciŋa; gin aye luticca ma yam akwanyogi woko ki i lobo Ejipt; an a Rwot Lubaŋawu.
Lulevi 26:1 “Pe wutim piwu kenwu cal lubaŋa mo, pe wucib cal apaya nyo wir jok mo, pe wucib got mo ma gigoro cal i kome ocuŋ i lobowu pi ryebbe i nyime, pien an a Rwot Lubaŋawu.
Lulevi 26:2 Wubigwoko cabitta dok wubiworo ot mera maleŋ; an a Rwot.
Lulevi 26:3 “Ka wubilubo cikka kun wugwoko gin ma aciko ducu, wucobo kakare,
Lulevi 26:4 an abimiyowu kot ma cwer i karene, lobo biceko cam, yadi ma i poto binyako nyiggi.
Lulevi 26:5 Kare me dino kalwu bidikke olo wa i kare me pwono otok, pwono olok bene bidikke nio wa i kare me coyo kodi. Wubicamo cam ma romowu, doŋ, ci wubibedo i lobowu ma piny okwe mot.
Lulevi 26:6 Abimiyo kuc bedoi lobo, wubibuto piny, dano ma miyowu lworo bibedo pe. Abikwanyo ŋuu woko ki i lobo, pala lucwan pe biwok ki i lobowu.
Lulevi 26:7 Wubiryemo lumerok mewu, gibito i nyimwu ki palawu.
Lulevi 26:8 Jo abic ki i komwu gibiryemo jo miya kulu, jo miya ki i komwu biryemo jo alip apar; lumerokwu gibito i nyimwu ki palawu.
Lulevi 26:9 Abiparo piwu, abimiyo wunywal, wunya, dok abimoko gicikkena kwedwu.
Lulevi 26:10 Wubicamo cam macon i derowu pi kare malac, wubionyo maconne woko wek kabedo odoŋ pi manyenne.
Lulevi 26:11 Abiyubo kabedona i kinwu, tipo koma pe bikwerowu.
Lulevi 26:12 Abibedo ka wot i kinwu, abibedo Lubaŋawu, wun bene wubibedo jona.
Lulevi 26:13 An a Rwot Lubaŋawu ma yam akwanyowu ki i lobo Ejipt wek pe wubed opiigi; aturo rii okol ma giriyo i ŋutwu, amiyowu wutirre, wuwot atir. Can ma bino pi balo cik (Nwo 28.15-68)
Lulevi 26:14 “Ento ka pe wubiwinya, ka pe wubilubo cik magi ma aketo ducu,
Lulevi 26:15 ka ce wucayo cikka, ka iwu okworo gin ma aŋolo, ma miyo pe wubicobo gin ma aciko ducu, ento wuturo gicikkena,
Lulevi 26:16 ci abitimowu kit man: abimiyo lworo poto i komwu atura, ki aona opiyo, ki aburu ma coro waŋwu kun balo komwu woko. Dok wubicoyo kodiwu noŋo, pien lumerok gibicamo.
Lulevi 26:17 Abiketo waŋa i komwu, merok bigoyowu ki i nyimgi; jo ma gidagwu aye gibiloyowu; dok wubiriŋo ata ma kun ŋat mo pe ma ryemo korwu.
Lulevi 26:18 Ka pe wuwinyo lokka kadi bed atimo kumeno, ci abimedde ki keto can i komwu tyen abiro pi balwu.
Lulevi 26:19 Abituro tek me wakkewu woko, abimiyo polo bedo tek macalo nyonyo, ki lobowu bene bedo tek macalo mola.
Lulevi 26:20 Wubityeko tek komwu nono pien lobowu pe biceko cam, ki yadi bene pe gibinyako nyiggi.
Lulevi 26:21 “Ka wun wukemo an marac, ma pe wuwinyo lokka, ci abimedde ki kelo two mapek i komwu, ma romo lwak balwu tyen abiro.
Lulevi 26:22 Dok abicwalo ŋuu me tim i kinwu, ma bimako litinowu, ma bityeko lim makwo ma i ciŋwu, ci bijwikowu wudoko jo manok, wa yowu birido woko.
Lulevi 26:23 “Ka pe wujukke, wudwogo bota pi kit can meno, kun pud wukemo an marac aye,
Lulevi 26:24 an bene abikemowu marac, ci an ki koma abipwodowu tyen abiro pi balwu.
Lulevi 26:25 Abikelo pala lucwan i komwu me lacul kwor me balo gicikkena, Ka wugurre i gaŋwu, abicwalo two gemo magwa i kinwu, ci gibimiyowu i ciŋ lumerokwu.
Lulevi 26:26 Ka abikwanyo cam ma wukwo kwede woko, ci mon apar gibitedo mugatiwu i keno acel, dok gibipokowu mugati kun gipimowu apima; ka wubicamo; pe biyeŋowu.
Lulevi 26:27 “Ka pe wuwinyo lokka kadi bed atimo kumene, ento pud wukemo an marac,
Lulevi 26:28 ci an bene abikemowu malyet, kun an kikoma aketo can i komwu tyen abiro pi balwu.
Lulevi 26:29 Wubicamo riŋo kom litino awobewu ki riŋo kom anyirawu.
Lulevi 26:30 Abituro waŋ jogiwu ma i wi godi, abitoŋo keno tyerwu me odok eceta, kun abolo komwu ma oto i kom kom muto me cal lubaŋawu, ci tipo koma bikwerowu woko.
Lulevi 26:31 Abijwero gaŋwu woko ducu, abimiyo kabedowu ducu maleŋ doŋ noŋo, pe dok abiŋweyo ginwu ma ŋwece kur me yomo cwiny.
Lulevi 26:32 Abineko lobowu woko, wek lumerokwu ma bibedo iye gubed ki ur pire.
Lulevi 26:33 Abikeyowu i kin lurok, ci abiwoto pala lucwan ki i akura me lubo korwu, miyo lobowu bidoŋ noŋo cut, ki gaŋiwu bene gibidoŋ obur.
Lulevi 26:34 “I kare meno lobo bikwero cabitte pi kare ducu ma noŋo pud giweko ata-ni, kun wun pud wutye i lobo pa lumerokwu. I kare meno lobo biywe, kun noŋo tye ka kwero karene me yweyo mot macalo i ceŋ cabit.
Lulevi 26:35 Pi kare ma pud giweko ata-ni koŋ biywe, ki yweyo ma naka yam en pe onoŋo i cabitwu i kare ma onoŋo wun wubedo iye.
Lulevi 26:36 Jo ma i kinwu ma bidoŋ abicwalo lworo i cwinygi i lobo pa lumerokgi, miyo gibiriŋo dwan pot oboke keken ma yamo yeŋo. Gibiriŋo macalo ŋat ma riŋo pala lucwan, ci gibipoto piny kun ŋat mo pe ma ryemo korgi.
Lulevi 26:37 Gibiyokke kekengi ŋat man i kom lawote, macalo giriŋo lak pala lucwan, kadi bed ŋat mo pe ma ryemo korgi: pe wubibedo ki twero me cun i nyim lumerokwu.
Lulevi 26:38 Wubitum woko ki i kin lurok, lobo pa lumerokwu bicamo komwu woko ducu.
Lulevi 26:39 Jo ma i kinwu ma bidoŋ, komgi bilwal woko i lobo pa lumerokwu pi bal megi; dok pi bal pa kwarogi bene komgi bilwal woko macalo gin.
Lulevi 26:40 “Ento ka gibituco balgi ki bal pa kwarogi pi tim roro ma gutimo i koma, dok pi kemo an marac,
Lulevi 26:41 ma omiyo an bene akemogi marac kun aterogi i lobo pa lumerokgi; ka gibedo jo ma gulirre i cwinygi, pe i komgi keken, ci gidoko mwol ma giculo ka waŋ balgi,
Lulevi 26:42 ka doŋ abipo pi gicikkena ma acikke ki Yakobo, abipo pi gicikkena ki Icaka ki gicikkena ki Abraim, dok abipo pi lobogi.
Lulevi 26:43 Ento lobo bidoŋ ma gin jona pe iye, bigwoko cabitte ducu ma kun noŋo pud giweko woko ata ma dano pe iye. Ci gibiculo ka waŋ balgi, pien gubedo ka cayo gin ma aciko, dok tipo komgi okwero cikka.
Lulevi 26:44 Ento kadi bed kumeno, ka pud noŋo gitye i lobo pa lumerokgi, pe abicayogi, tipo koma pe bikwerogi ma romo miyo atyekogi woko liweŋ kun aturo gicikkena kwedgi, pien an a Rwot Lubaŋagi.
Lulevi 26:45 Pi gin weko abipo pi gicikkena ma acikke ki kwarogi ma yam akwanyogi woko ki i lobo Ejipt ma rok ducu gineno, wek abed Lubaŋagi; an a Rwot.”
Lulevi 26:46 Magi aye cik ki gin ma Rwot oŋolo, ki cik ma en oketo i kin en ki jo Icrael i wi got Cinai ki i dog Moses.
Lulevi 27:1 Rwot owaco bot Moses ni,
Lulevi 27:2 “Wac bot jo Icrael ni, Ka dano mo okwoŋo kwoŋ ma pire tek ma otiko kom dano bot Rwot, ma myero in iŋol welle,
Lulevi 27:3 ci wel ma iŋolo pi laco ma mwaka me ditte romo pyeraryo o-wa i pyerabicel bibedo cekel me ryal pyerabic, ma giporo ki cekel me kabedo maleŋ.
Lulevi 27:4 Ka ce dano meno ma kwon otiko obedo dako, ci ibiŋolo wel me cekel pyeradek.
Lulevi 27:5 Ka mwaka me ditte romo abic o wa i pyeraryo, ibiŋolo pi laco cekel pyeraryo, pi dako cekel apar.
Lulevi 27:6 Ka ce ditte romo dwe acel o wa i mwaka abic, ibiŋolo cekel me ryal abic pi laco, cekel me ryal adek pi nyako.
Lulevi 27:7 Ka mwaka me ditte romo pyerabicel nyo makato, ibiŋolo cekel apar wiye abic pi laco, pi dako apar.
Lulevi 27:8 Ka ce dano mo lacan twatwal, ma pe twero miyo wel ma iŋolle, ci en bitero dano ma gikwoŋo pire-ni i nyim ajwaka ci ajwaka aye biŋolle wel, kun lubo gin ma dano ma okwoŋo kwoŋ-ŋu twero noŋone.
Lulevi 27:9 “Ka ce kwoŋ otiko lee mo ma gityero me bedo gityer bot Rwot, lee ducu ma kit meno ma dano miyo bot Rwot bedo maleŋ.
Lulevi 27:10 En pe bilokone woko ki gin mukene, nyo gwenyo loko ki wadi mo, maberre ki maracce, nyo maracce ki maberre; nyo ka en oloko lee mo ki lee wadi, ci gin aryo ducu ma gilokogi-ni gibibedo maleŋ.
Lulevi 27:11 Ka ce obedo lee mo ma keni, ma pe gityero me bedo gityer bot Rwot, ci dano meno bitero lee-nu i nyim ajwaka.
Lulevi 27:12 Ajwaka biŋolo welle, kadi lee-nu ber kadi rac; macalo in ajwaka iŋolo welle, ci bicuŋ kit meno.
Lulevi 27:13 Ento ka en mito kokone woko, en bimedo acel me abic i kom welle.
Lulevi 27:14 “Ka dano mo onyero ode obed maleŋ bot Rwot, ci ajwaka biŋolo welle, ka ber ka rac; ka ajwaka oŋolo welle, ci bicuŋ kit meno.
Lulevi 27:15 Ka ce ŋat ma odyero ode-ni mito warone woko, en bimedo acel me abic i kom welle ci bidok bote.
Lulevi 27:16 “Ka dano mo odyero but lobone bot Rwot ki i kom lobo ma oleyo ki bot kwarone, ci ibiŋolo welle kun poro kodi ma gitwero coyo iye; ka romo coyo iye kodi cayiri guniya adek, Gibiŋolo iye cekel me ryal pyerabic.
Lulevi 27:17 Ka en odyero potone i mwaka me jubili, ci bicuŋ i wel kikome ma iŋolo.
Lulevi 27:18 Ento ka odyero potone lacen i ŋe jubili, ajwaka biŋolo wel-lim ma myero gicul iye kun poro wel mwaka ma pud odoŋ nio i mwaka me jubili, ci wel ma yam iŋolo-ni gibidwoko piny.
Lulevi 27:19 Ka ce dano ma odyero peto-ni mito warone woko, en bimedo acel me abic i kom welle, ci bidoŋ i ciŋe.
Lulevi 27:20 Ento ka en pe mito waro po to-nu, nyo ka otyeko cato poto woko bot dano mukene, pe doŋ gibiwarone matwal.
Lulevi 27:21 Poto meno ka gigonyo i jubili bibedo maleŋ pi Rwot, macalo poto ma gikwero matwal; ci ajwaka aye doŋ bibedo rwode.
Lulevi 27:22 “Ka odyero bot Rwot poto mo ma owilo awila, ma pe dul lobo ma oleyo ki bot kwarone,
Lulevi 27:23 ajwaka biŋolo wene nio i mwaka me jubili, ci dano-nu bimiyo wel ma giŋolo i nino meno wek obed maleŋ pi Rwot.
Lulevi 27:24 Ci i mwaka me jubili poto bidok i ciŋ ŋat ma yam giwilo ki bote-ni, en ŋat ma poto-nu obedo mere kun oleyo ki bot kwarone.
Lulevi 27:25 Wel ducu ma giŋolo bilubo cekel me kabedo maleŋ, kun cekel acel romo gera pyeraryo.
Lulevi 27:26 “Ento litino kayo pa lee dano pe twero dyero, pien litino kayo ducu gibedo pa Rwot; kadi bed twon nyo romo, meno pa Rwot gire.
Lulevi 27:27 Ka lee ma keni, en biwilone ki boti i wel ma iŋolo, kun medo acel me abic i wiye; nyo ka pe gikoko, gibicatone acata i wel ma iŋolo.
Lulevi 27:28 “Ento gin ducu ma onoŋo gidyero i ciŋ Rwot matwal, ma dano mo odyero i ciŋ Rwot matwal ki i kin gin ma tye bote, kadi dano nyo lee nyo poto ma oleyo ki bot kwarone, pe gibicato kadi ki warone; gin ducu ma gidyero iciŋ Rwot matwal bedo gin maleŋ makato pi Rwot.
Lulevi 27:29 Dano mo-ni ma gidyero iciŋ Rwot matwal, ma myero ginek woko ki i kin dano, pe gitwero kokone; gibineke woko aneka.
Lulevi 27:30 “Acel me apar ducu mua i lobo, kadi bed kodi ma ocek i poto nyo nyig yat ma onyak, meno jami pa Rwot gire, gin maleŋ pa Rwot.
Lulevi 27:31 Ka dano mo mito koko gin mo i kom gin me aparre, en bimedo dul acel me abic i wiye.
Lulevi 27:32 Dul acel me apar pa dyaŋi ki romi nyo dyegi ducu, lee me aparre ducu i kin lim ducu ma kato i te odoo pa lakwat, meno bibedo maleŋ pi Rwot.
Lulevi 27:33 Rwode pe bipenyo ka ber nyo rac, dok pe bi koko kun gwenyo ki wadi mo; ka giloko, ci gin aryo ducuma gilokogi-ni gibibedo maleŋ; pe gibikokogi akoka.”
Lulevi 27:34 Magi aye cik ma yam Rwot ociko ki Moses pi jo Icrael ki i wi got Cinai.
Wel 1:1 Rwot oloko ki Moses i tim Cinai; i kema me rwatte, i kom nino dwe mukwoŋo me dwe me aryo, i mwaka me aryone nia i kare ma doŋ gua woko ki i lobo Ejipt. Owacci,
Wel 1:2 “Kwan wel lwak jo Icrael ducu, kun ilubo doggolagi ki dog odi pa kwarogi kit ma Wel nyiŋgi tye kwede, kun ikwano co ducu ki acel acel,
Wel 1:3 cakke ki i kom jo ma ditogi romo mwaka pyeraryo dok kwede malo, jo Icrael ducu ma romo cito ka lweny; wubikwanogi wun ki Aron ki bucagi.
Wel 1:4 Dok wubibedo ki dano acel ma oa ki i kaka acel acel, ma ŋat acel acel bibedo ladit wi kaka ki i ot pa kwarogi.
Wel 1:5 Man gin aye nyiŋ jo ma gibicuŋ ka konyowu: Jo pa Reuben, Elijur wod pa Cedeur;
Wel 1:6 jo pa Cimeon, Celumiel wod pa Juricadai;
Wel 1:7 jo pa Juda, Nakucon wod pa Aminadab;
Wel 1:8 jo pa Icakar, Netanel wod pa Juar;
Wel 1:9 jo pa Jabulon, Eliab wod pa Kelon;
Wel 1:10 i awobe pa Yucepu, jo pa Epraim, Elicama wod pa Amikud, jo pa Manace, Gamaliel wod pa Pedajur;
Wel 1:11 jo pa Benjamin, Abidan wod pa Gideoni;
Wel 1:12 jo pa Dan, Akiejer wod pa Amicadai;
Wel 1:13 jo pa Acer, Pagiel wod pa Okoran;
Wel 1:14 jo pa Gad, Eliacap wod pa Deuel;
Wel 1:15 jo pa Naputali, Akira wod pa Enan.”
Wel 1:16 Man gin aye dano ma giyero ki i lwak, ma gin aye lutel wi kaka pa kwarogi, gin ludito ma i kaka pa jo Icrael.
Wel 1:17 Moses ki Aron gukwanyo jo meno ma doŋ gikwano nyiŋgi-ni,
Wel 1:18 ci i kom nino mukwoŋo me dwe me aryo gucoko lwak ducu kacel. Gin gunyuto watgi kun gilubo doggolagi ki dog odi pa kwarogi, kit ma wel nyiŋgi tye kwede, cakke ki i kom jo ma ditogi romo mwaka pyeraryo dok kwede malo, ki acel acel,
Wel 1:19 macalo Rwot ociko ki Moses. En okwanogi i tim Cinai kit meno, Welgi ene:
Wel 1:20 Jo pa Reuben, latin kayo pa Icrael. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:21 wel jo ma i kaka pa Reuben oromo alip pyeraŋwen wiye abicel, ki miya abic.
Wel 1:22 Jo pa Cimeon. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:23 wel jo ma i kaka pa Cimeon oromo alip pyerabic wiye aboŋwen, ki miya adek.
Wel 1:24 Jo pa Gad. Ka gikwano wel likwayo ne kun gicoyo nyiŋgi ki acel acel ma lubo doggolagi ki dog odi pa kwarogi co ducu cakke ki i kom jo ma mwaki me ditogi romo pyeraryo dok kwede malo, jo ducu ma giromo cito ka lweny,
Wel 1:25 wel jo ma i kaka pa Gad oromo alip pyeraŋwen wiye abic, ki miya abicel ki pyerabic.
Wel 1:26 Jo pa Juda. Ka gikwano wel likwayo ne kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:27 wel jo ma i kaka pa Juda oromo alip pyerabiro wiye aŋwen, ki miya abicel.
Wel 1:28 Jo pa Icakar. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny.
Wel 1:29 Wel jo ma i kaka pa Icakar oromo alip pyerabic wiye aŋwen, ki miya aŋwen.
Wel 1:30 Jo pa Jabulon. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:31 wel jo ma i kaka pa Jabulon oromo alip pyerabic wiye abiro, ki miya aŋwen.
Wel 1:32 Jo pa Yucepu, jo pa Epraim. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:33 wel jo ma i kaka pa Epraim oromo alip pyeraŋwen, ki miya aŋwen.
Wel 1:34 Jo pa Manace. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:35 wel jo ma i kaka pa Manace oromo alip pyeradek wiye aryo, ki miya aryo.
Wel 1:36 Jo pa Benjamin. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki I kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:37 wel jo ma i kaka pa Benjamin oromo alip pyeradek wiye abic, ki miya aŋwen.
Wel 1:38 Jo pa Dan. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:39 wel jo ma i kaka pa Dan oromo alip pyerabicel wiye aryo, ki miya abiro.
Wel 1:40 Jo pa Acer. Ka gikwano Wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:41 wel jo ma i kaka pa Acer oromo alip pyeraŋwen wiye acel, ki miya abic.
Wel 1:42 Jo pa Naputali. Ka gikwano Wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny.
Wel 1:43 Wel jo ma i kaka pa Naputali oromo alip pyerabic wiye adek, ki miya aŋwen.
Wel 1:44 Meno gin aye jo ma gikwano welgi, ma yam Moses ki Aron gukwano, kun lutel wi Icrael gukonyogi, jo apar wiye aryo, ma ŋat acel acel ocuŋ pi ot pa kwarogi.
Wel 1:45 Kit meno wel jo Icrael ducu ma gikwano kun gilubo odi pa kwarogi, nia ki i kom jo ma ditogi romo mwaka pyeraryo dok kwede malo, jo Icrael ducu ma romo cito ka lweny,
Wel 1:46 welgi ducu onoŋo oromo alip miya abicel ki adek, ki miya abic ki pyerabic noŋo. Giketo jo pa Levi ka loyo kema pa Lubaŋa
Wel 1:47 Ento jo pa Levi pe gikwano welgi kacel kwedgi kun gilubo kaka pa kwarogi,
Wel 1:48 pien onoŋo Rwot owaco ki Moses ni,
Wel 1:49 “Wel kaka pa Levi aye pe ikwan, pe ibikwano welgi i kin jo Icrael;
Wel 1:50 ento ket jo pa Levi gubed ludito ma loyo tic i kema lok me caden, gulo jamine ducu, wa gin ducu ma tye iye. Gin aye bitiŋo kema ki jami ma tye iye ducu, gibitic iye, dok gibiguro kema me butogi rumo kema pa Lubaŋa.
Wel 1:51 Ka kema bicako wot, ci gin Lulevi aye gibiputo woko; dok ka gibiguro kema, Lulevi aye gibigurone. Ka ce dano mo ata onyiko cok ki kema, gibineko woko.
Wel 1:52 Jo Icrael gibiguro kemagi ki dog buca monygi, dano acel acel ki dog gonygi, ki dano acel acel i te benderane.
Wel 1:53 Ento jo pa Levi gibiguro kemagi rumo kema lok me caden, wek akemo pe opot i kom lwak jo Icrael; jo pa Levi gibigwoko kema lok me caden.”
Wel 1:54 Jo Icrael gutimo kit meno gutiyo gin ducu kit ma onoŋo Rwot ociko ki Moses.
Wel 2:1 Rwot owaco bot Moses ki Aron ni,
Wel 2:2 “Jo Icrael gibiguro kemagi ŋat acel acel i te benderane, kun gitye ki lanyut me odi pa kwarogi; gibiguro kemagi kun doggi tiko kema me rwatte tuŋŋi ki tuŋŋi ducu.
Wel 2:3 Jo ma biguro kemagi yo tuŋ wokceŋ, ka ma ceŋ tuc ki iye-ni, gibibedo jo ma i te bendera pa Juda, kun gilubo buca monygi; latel wi jo pa Juda aye Nakucon ma wod pa Aminadab,
Wel 2:4 ma gikwano wel dano ma i buca monnye oromo alip pyerabiro wiye aŋwen, ki miya abicel.
Wel 2:5 Jo ma biguro kemagi ma cok kwede gibibedo kaka pa Icakar; latel wi jo pa Icakar aye Natanel ma wod pa Jura,
Wel 2:6 ma gikwano wel dano ma i buca monnye oromo alip pyerabic wiye aŋwen ki miya aŋwen.
Wel 2:7 Ka dok kaka pa Jabulon; latel wi jo pa Jabulon aye Eliab ma wod pa Kelon,
Wel 2:8 ma gikwano wel dano ma i buca monnye oromo alip pyerabic wiye abiro, ki miya aŋwen.
Wel 2:9 Wel jo ducu ma i gony pa Juda, i bucagi, oromo alip miya acel ki pyeraboro wiye aŋwen, ki miya aŋwen. Ka wot ocakke, gin aye gibitelo yo.
Wel 2:10 “Ki yo tuŋ acuc en aye bendera me gony pa jo pa Reuben bicuŋ iye, kun gilubo buca monygi; latel wi jo pa Reuben aye Elijur ma wod pa Cedeur,
Wel 2:11 ma gikwano Wel dano ma i buca monnye oromo alip pyeraŋwen wiye abicel, ki miya abic.
Wel 2:12 Jo ma biguro kemagi ma cok kwede gibibedo kaka pa Cimeon; latel wi jo pa Cimeon aye Celumiel ma wod pa Juricadai,
Wel 2:13 ma gikwano Wel dano ma i buca monnye oromo alip pyerabic wiye aboŋwen ki miya adek.
Wel 2:14 Ka dok kaka pa Gad; latel wi jo pa Gad aye Eliacap wod pa Reuel,
Wel 2:15 ma gikwano wel dano ma i buca monnye oromo alip pyeraŋwen wiye abic, ki miya abicel ki pyerabic.
Wel 2:16 Wel jo ducu ma i gony pa Reuben, i bucagi, oromo alip miya acel ki pyerabic wiye acel, ki miya aŋwen ki pyerabic. Ka wot cakke, gin aye gibimol me aryone.
Wel 2:17 “Lacen kema me rwatte bicako wot, kacel ki gony pa jo Levi, i dye gony ducu. Kit ma giguro ki kemagi gibicako wotgi kikore kit meno, kun dul acel acel tye ki kabedone, kun gilubbe aluba bendera ki bendera.
Wel 2:18 “Ki yo tuŋ potoceŋ bendera pa jo Epraim bicuŋ iye, kun gilubo buca monygi; latel wi jo pa Epraim aye Elicama ma wod pa Amikud,
Wel 2:19 ma gikwano wel dano ma i buca monnye oromo alip pyeraŋwen, ki miya aŋwen.
Wel 2:20 Jo ma biguro kemagi ma cok kwede gibibedo kaka pa Manace; latel wi jo pa Manace aye Gamaliel ma wod pa Pedajur,
Wel 2:21 ma gikwano wel dano ma i buca monnye oromo alip pyeradek wiye aryo, ki miya aryo.
Wel 2:22 Ka dok kaka pa Benjamin; latel wi jo pa Benjamin aye Abidan ma wod pa Gideoni,
Wel 2:23 ma gikwano wel dano ma i buca monnye oromo alip pyeradek wiye abic, ki miya aŋwen.
Wel 2:24 Wel jo ducu ma i gony pa Epraim, i bucagi, oromo alip miya acel ki aboro, ki miya acel. Gin gibimol me adekke.
Wel 2:25 “Ki yo tuŋ acam bendera pa jo pa Dan bicuŋ iye, kun gilubo buca monygi; latel wi jo pa Dan aye Akiejer ma wod pa Amicadai,
Wel 2:26 ma gikwano wel dano ma i buca monnye oromo alip pyerabicel wiye aryo, ki miya abiro.
Wel 2:27 Jo ma biguro kemagi ma cok kwede gibibedo kaka pa Acer; latel wi jo pa Acer en aye Pagiel ma wod pa Okoran,
Wel 2:28 ma gikwano wel dano ma i buca monnye oromo alip pyeraŋwen wiye acel, ki miya abic.
Wel 2:29 Ka dok kaka pa Naputali; latel wi jo pa Naputali aye Akira ma wod pa Enan,
Wel 2:30 ma gikwano wel dano ma i buca monnye oromo alip pyerabic wiye adek, ki miya abicel.
Wel 2:31 Wel jo ducu ma i gony pa Dan oromo alip miya acel ki pyerabic wiye abiro, ki miya abicel. Gin gibimol me agikkine, kun gilubbe aluba bendera ki bendera.”
Wel 2:32 Meno aye jo Icrael kit ma gikwanogi kwede, kun lubo dog odi pa kwarogi; jo ducu ma i gonygi ducu ma gikwanogi i buca monygi onoŋo guromo alip miya abicel ki adek, ki miya abic ki pyerabic noŋo.
Wel 2:33 Ento jo pa Levi pe gikwano i kom jo Icrael, macalo Rwot onoŋo ociko ki Moses.
Wel 2:34 Jo Icrael yam gutiyo kit meno. Kit ma Rwot con ociko ki Moses ducu, guguro kemagi kit meno i te benderagi, gucako wot bene gumol kit meno, ŋat acel acel ki doggolane, macalo dog odi pa kwarogi tye kwede.
Wel 3:1 Magi aye likwayo pa Aron ki Moses i kare ma Rwot obedo ka lok ki Moses i wi got me Cinai.
Wel 3:2 Magi aye nyiŋ awobe pa Aron: Nadab latin kayone ki Abiu, Eleajar ki Itamar;
Wel 3:3 meno aye nyiŋ awobe pa Aron, gin aye ajwagi ma giwirogi ki moo, ma Moses yam okwerogi pi tiyo tic me bedo ajwagi.
Wel 3:4 Ento Nadab ki Abiu guto i nyim Rwot i kare ma gutyero mac mapat i nyim Rwot i tim Cinai, kit mac ma yam pe ocikogi kwede; gin pe gubedo ki litino. Mumiyo Eleajar ki Itamar gutiyo tic pa ajwagi i kare ma wongi pud kwo.
Wel 3:5 Rwot owaco bot Moses ni,
Wel 3:6 “Kel kaka pa Levi cok, ci iketgi i nyim ajwaka wek guti bote.
Wel 3:7 Gibicobo tic mapatpat pire ki pi lwak ducu i nyim kema me rwatte, dok gibitiyo tic pi jo Icrael kun gitiyo ticgi i kema.
Wel 3:8 Gin aye gibigwoko jami ducu ma i kema me rwatte, dok gibitiyo tic pi jo Icrael kun gitiyo ticgi i kema.
Wel 3:9 Ibimiyo Lulevi bot Aron ki awobene; gityeko miyogi bote matwal kun gikwanyogi woko ki i kin jo Icrael.
Wel 3:10 Ci ibiketo Aron ki awo bene, gibitiyo ticgi me bedo ajwagi; ento ka ŋat mo mukene onyiko cok, gibineke woko.”
Wel 3:11 Rwot dok owaco bot Moses ni,
Wel 3:12 “Nen, doŋ atyeko kwanyo jo pa Levi ki i kin jo Icrael ma ka litino kayo ducu mukwono yabo ic i kin jo Icrael. Jo pa Levi aye gibibedo jona,
Wel 3:13 pien litino kayo ducu mera. I nino ma yam aneko iye litino kayo ducu ma i lobo Ejipt ca, en aye akwero iye litino kayo ducu ma i Icrael gubed mera, pa dano ki pa lee; gibibedo mera; an a Rwot.”
Wel 3:14 Rwot owaco bot Moses ki i tim Cinai ni,
Wel 3:15 “Kwan wel likwayo pa Levi, kun ilubo dog odi pa kwarogi, ki doggolagi; ibikwano co ducu cakke ki i kom jo ma ditogi romo dwe acel dok kwede malo.”
Wel 3:16 Kit meno Moses okwano welgi kit ma Rwot owaco-ni, macalo yam ocike-ni.
Wel 3:17 Magi aye awobe pa Levi ma giyeko nyiŋgi: Gercon, Kokat ki Merari.
Wel 3:18 Magi aye nyiŋ awobe pa Gercon kun lubo doggolagi: Libni ki Cimei.
Wel 3:19 Awobe pa Kokat kun lubo doggolagi gin aye Amram, Ijar, Kebron ki Ujiel.
Wel 3:20 Awobe pa Merari kun lubo doggolagi gin aye Makali ki Muci. Meno aye doggola pa Lulevi, kun lubo dog odi pa kwarogi.
Wel 3:21 Jo pa Gercon aye doggola pa jo pa Libni ki doggola pa jo pa Cimei; meno aye doggola pa jo pa Gercon.
Wel 3:22 Welgi ka gikwano wel co ducu cakke ki i kom jo ma ditogi romo dwe acel dok kwede malo oromo alip abiro, ki miya abic.
Wel 3:23 Doggola pa jo pa Gercon yam giguro kemagi i ŋe kema yo tuŋ potoceŋ,
Wel 3:24 kun Eliacap wod pa Lael obedo ladit ki i ot pa kwaro pa jo Gercon.
Wel 3:25 Tic pa likwayo pa Gercon i kema me rwatte obedo me gwoko kema; en aye kema kikome ki laum wiye, boŋo cuka laum doggola me doggola kema me rwatte,
Wel 3:26 boŋo cuka me aŋaba me larum dyekal, boŋo cuka laum doggola me dyekal ma orumo kema ki keno tyer, ki lwak tol lacikgi; dog tic ducu ma mitte pi jami magi.
Wel 3:27 Jo pa Kokat aye doggola pa jo pa Amram, ki doggola pa jo pa Ijar, ki doggola pa jo pa Kebron, ki doggola pa jo pa Ujiel; meno aye doggola pa jo pa Kokat.
Wel 3:28 Welgi ka gikwano Wel co ducu cakke ki i kom jo ma ditogi romo dwe acel dok kwede malo oromo alip aboro, ki miya abicel ma gitiyo ticgi i kabedo maleŋ.
Wel 3:29 Doggola pa jo pa Kokat yam giguro kemagi i ŋet kema yo tuŋ acuc,
Wel 3:30 kun Elijapan wod pa Ujiel obedo ladit ki i ot pa kwaro me doggola pa jo. Kokat.
Wel 3:31 Ticgi obedo me gwoko canduk, meja, okarmac, keno tyer, jami me kabedo maleŋ ma ajwagi gitiyo kwedgi ducu, ki boŋo kicika; dog tic ducu ma mitte pi jami magi.
Wel 3:32 Ladit ma loyo ludito ducu pa Lulevi obedo Eleajar wod pa ajwaka Aron. En onoŋo loyo jo ma gitiyo ticgi i kabedo maleŋ.
Wel 3:33 Jo pa Merari aye doggola pa jo pa Makali ki doggola pa jo pa Muci; meno aye doggola pa jo pa Merari.
Wel 3:34 Welgi ka gikwano Wel co ducu cakke ki i kom jo ma ditogi romo dwe acel dok kwede malo oromo alip abicel, ki miya aryo.
Wel 3:35 Ladit ki i ot pa kwarogi ma i doggola pa jo Merari obedo Juriel wod pa Abikail. Gin yam giguro kemagi i ŋet kema yo tun acam.
Wel 3:36 Tic ma gimiyo bot likwayo pa Merari obedo me gwoko lwak guti me kema, lwak riine, lwak wirre lwak tedi tere ki gin ma okemo ticce ducu; dog tic ducu ma mitte pi jami magi ducu.
Wel 3:37 Ka dok lwak wir ducu ma gurumo dyekal, ki tedi tergi ki lwak teke lagurgi, ki lwak tolle.
Wel 3:38 Jo ma yam giguro kemagi i nyim kema yo tuŋ wokceŋ, i nyim kema me rwatte ka ma cen tuc iye-ni, gin aye Moses ki Aron ki awobene. Gin onoŋo gityeko ketogi i dog tic ma i kabedo maleŋ, pi tiyo tic ducu ma mitte pi jo Icrael; ka ŋat mo mukene onyiko cok, myero ginek woko.
Wel 3:39 Wel jo Levi ducu ma yam gikwano, ma Moses ki Aron gukwano welgi pi lubo cik pa Rwot, kun lubo doggolagi, co ducu cakke ki i kom jo ma ditogi romo dwe acel dok kwede malo, oromo alip pyeraryo wiye aryo. Koko litino kayo
Wel 3:40 Rwot owaco bot Moses ni, “Kwan wel litino kayo ducu ma co ki i kin jo Icrael, cakke ki i kom jo ma ditogi romo dwe acel dok kwede malo; kwan welgi kun ilubo nyiŋgi.
Wel 3:41 An a Rwot; ibikwanyo jo pa Levi gubed mera ma ka litino kayo ducu ma i kin jo Icrael; dok iter lim makwo pa jo Levi ma ka litino kayo ducu ma i kin lim makwo pa jo Icrael.”
Wel 3:42 Kit meno Moses okwano Wel litino kayo ma i kin jo Icrael ducu, macalo Rwot ocike.
Wel 3:43 Litino kayo ducu ma co, macalo wel nyiŋgi tye, cakke ki i kom jo ma ditogi romo dwe acel dok kwede malo, ka gikwano welgi onoŋo guromo alip pyeraryo wiye aryo, ki miya aryo ki pyerabiro wiye adek.
Wel 3:44 Rwot owaco bot Moses ni
Wel 3:45 “Kwany jo pa Levi gubed ma ka litino kayo ducu ma i kin jo Icrael, dok iter lim makwo pa jo Levi ma ka limgi; jo pa Levi gibibedo jona; an a Rwot.
Wel 3:46 Pi koko litino kayo miya aryo ki pyerabiro wiye adek ma i kin jo Icrael ma gudoŋ ma wel pa jo pa Levi orem woko pigi-ni,
Wel 3:47 ibigamo cekel abic abic pi dano acel acel; ibigamo kun ilubo cekel me kabedo maleŋ, ma cekel acel romo gera pyeraryo-ni.
Wel 3:48 Lim meno ma gikoko kwede wel jo ma gudoŋ-ŋi ibimiyo bot Aron ki awo bene.”
Wel 3:49 Mumiyo Moses ogamo lim me kok ki bot jo mudoŋ, ma wel pa jo Levi orem me kokogi;
Wel 3:50 ci ogamo lim ryal ki bot litino kayo pa jo Icrael ma romo cekel alip acel, ki miya adek pi pyerabicel wiye abic, kun lubo cekel me kabedo maleŋ.
Wel 3:51 Moses omiyo lim meno me kok bot Aron ki awobene, kit ma Rwot owaco-ni, macalo Rwot yam ociko ki Moses.
Wel 4:1 Rwot owaco bot Moses ki Aron ni,
Wel 4:2 “Kwan wellikwayo pa Kokat ma i kin likwayo pa Levi, kun ilubo doggolagi ki dog odi pa kwarogi,
Wel 4:3 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic ma i kema me rwatte.
Wel 4:4 Man aye tic ma likwayo pa Kokat gibitiyo i kema me rwatte: gibitic i kom jami maleŋ makato.
Wel 4:5 Ka gony doŋ bicako wot, Aron ki awobene bidonyo i kema ka kwanyo boŋo kicika, ci giumo kwede canduk lok me caden.
Wel 4:6 Ka dok gibiumo wiye ki laa dyel, lacen gibiyaro boŋo ma bulu i kom meno, ka doŋ gibirwako talle iye.
Wel 4:7 Gibipeto boŋo ma bulu i kom meja me mugati me aketa i nyim Rwot, ka doŋ gibiketo caani i wiye, ki atabo me odok eceta, ki weer, ki cupa me onyo gityer amata; mugati ma gicano i nyim Rwot jwijwi bene obed i wiye.
Wel 4:8 Lacen gibiyaro boŋo makwar i wiye, ci meno gibiumo ki laa dyel laumme, ka doŋ gibirwako talle iye.
Wel 4:9 Ka dok gibikwanyo boŋo ma bulu, ci giumo ki okarmac, kacel ki laputte, ki magacce, ki caanine ki atabo moone ducu ma gitiyo kwede ticce;
Wel 4:10 ci gibiboyo en ki jami ticce ducu ki laa dyel laumme, ka doŋ gibipyelo i wi tal latiŋŋe.
Wel 4:11 Gibiyaro boŋo ma bulu i kom keno tyer me jabu, ka dok gibiumo kome ki gin ma gikwoyo ki laa dyel, ka doŋ gibirwako talle iye.
Wel 4:12 Gibikwanyo jami tic ducu ma gitiyo kwedgi i kabedo maleŋ, gibiboyogi ducu ki boŋo ma bulu, ka doŋ gibiumogi ki gin ma gikwoyo ki laa dyel, ci gibipyelo i wi tal latingi.
Wel 4:13 Gibijobo buru mac ma i keno me tyer woko, gibiyaro boŋo ma lamar lamar i wiye;
Wel 4:14 ka dok gibiketo iye jami tic ducu me keno tyer, ma gitiyo kwede tic i kome, weer lawaŋ mac, gin lacob riŋo, akwaya latokke ki becen, jami tic ducu me keno tyer; ka dok gibiyaro i kome laa dyel laumme, lacen gibirwako talle.
Wel 4:15 Ka Aron ki awobene doŋ gutyeko umo kabedo maleŋ ki jami ma i kabedo maleŋ ducu i kare ma giputo gony, lacen likwayo pa Kokat doŋ gibibino ka tiŋogi, ento
Wel 4:16 “Eleajar wod pa Aron aye biloyo moo tara, ki odok eceta ma ŋwece kur, ki gityer me moko kwon me nino ducu, ki moo wir, kun dok loyo kom kema ducu ki lwak jami ducu ma bedo iye, en aye kabedo maleŋ kikome ki jami ticce.”
Wel 4:17 Rwot owaco bot Moses ki Aron ni,
Wel 4:18 “Pe iwek doggola ducu me kaka pa jo pa Kokat guto gutum woko ki i kin jo pa Levi,
Wel 4:19 ento ber itimgi kit man wek gubed makwo, ma pe guto i kare ma gibino cok ki jami maleŋ makato-ni: Aron ki awobene aye bidonyo ka nyutogi tic pa ŋat acel acel ki yec ma gibitiŋo,
Wel 4:20 ento gin pe bidonyo iye ka neno kom jami maleŋ kadi matidi mo, wek pe guto.”
Wel 4:21 Rwot owaco bot Moses ni,
Wel 4:22 “Kwan wellikwayo pa Gercon bene, kun ilubo doggolagi ki dog odi pa kwarogi;
Wel 4:23 ibikwano welgi cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic i kom kema me rwatte.
Wel 4:24 Man en aye dog tic ma doggola pa Gercon ducu gibitiyo, me tiyo tic ki me tino yec:
Wel 4:25 gibitiŋo boŋo cuka me kema, ki kema me rwatte ki laum wiye, ki laa dyel ma giumo kwede wiye malo,
Wel 4:26 ki boŋo cuka me aŋaba me rumo dyekal, ki boŋo laum doggaŋ me dyekal ma orumo kema ki keno tyer, ki lwak tol lacikgi, ki jami tic ducu ma gitiyo kwedgi iye; gibitiyo tic ducu ma mitte i kom jami magi.
Wel 4:27 Tic pa likwayo pa Gercon ducu gibitiyo kit ma Aron ki awo bene gicikogi i kom jami ducu ma gibitinone, ki i kom gin ducu ma gibitiyone; dok in aye ibipoko yecgi ducu botgi me agwoka.
Wel 4:28 Man en aye tic pa doggola ducu pa likwayo pa Gercon ki i kema me rwatte; dog ticgi bibedo i te loc pa Itamar wod pa ajwaka Aron.
Wel 4:29 “Likwayo pa Merari ibikwano welgi kun ilubo doggolagi ki dog odi pa kwarogi;
Wel 4:30 ibikwano welgi cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic i kema me rwatte.
Wel 4:31 Magi aye gin ma gimiyo botgi me atiŋa, ma en aye ticgi ducu ki i kema me rwatte: lwak guti me kema, ki riine, ki lwak wirre ki lwak tedi tere,
Wel 4:32 ki wir ducu ma orumo dyekal, ki tedi tergi ducu, ki lwak teke lagurgi ki tol lacikgi, ki lwak jami ticgi ducu ki gin ma okemo tic ducu. Ibipoko botgijami ma gimito ni gutiŋ kun inyuto ki nyiŋgi.
Wel 4:33 Man aye tic pa doggola ducu pa likwayo pa Merari, en aye dog ticgi ducu ki i kema me rwatte; bibedo i te loc pa Itamar wod pa ajwaka Aron.”
Wel 4:34 Moses ki Aron ki lutel wi lwak gukwano wel likwayo pa Kokat, kun lubo doggolagi ki dog odi pa kwarogi,
Wel 4:35 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte;
Wel 4:36 welgi ma gikwano kun lubo doggolagi oromo alip aryo, ki miya abiro ki pyerabic.
Wel 4:37 Meno aye wel doggola ducu pa jo pa Kokat, jo ducu ma gutiyo tic i kema me rwatte, ma Moses ki Aron gukwano welgi, macalo Rwot ociko ki i dog Moses.
Wel 4:38 Man wel likwayo pa Gercon ma gikwano welgi kun lubo doggolagi ki dog odi pa kwarogi,
Wel 4:39 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte;
Wel 4:40 welgi ma gikwano kun lubo doggolagi oromo alip aryo, ki miya abicel ki pyeradek.
Wel 4:41 Meno aye Wel doggola ducu pa likwayo pa Gercon, jo ducu ma gutiyo tic i kema me rwatte, ma Moses ki Aron gukwano welgi, macalo Rwot ociko ki i dog Moses.
Wel 4:42 Man wel likwayo pa Merari ma gikwano welgi kun lubo doggolagi ki dog odi pa kwarogi,
Wel 4:43 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte:
Wel 4:44 welgi ma gikwano kun lubo doggolagi oromo alip adek, ki miya aryo.
Wel 4:45 Meno aye jo me doggola pa likwayo pa Merari ma gikwanogi, ma Moses ki Aron gukwano welgi, macalo Rwot ociko ki i dog Moses.
Wel 4:46 Jo ducu ki i kin jo pa Levi ma gikwano welgi, ma Moses ki Aron ki lutel wi Icrael gukwanogi kun lubo doggolagi ki dog odi pa kwarogi
Wel 4:47 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic mapatpat ki pi tiŋo yec i kema me rwatte
Wel 4:48 jo ma i kingi ma gikwano welgi guromo alip aboro, ki miya abic ki pyeraboro.
Wel 4:49 Macalo Rwot yam ociko kun wok ki i dog Moses ci gimiyogi ticgi kit meno, ŋat acel acel i dog ticce me tiyo tic nyo me tiŋo yec; gikwano welgi kit meno, macalo Rwot ociko ki Moses.
Wel 5:1 Rwot owaco ki Moses ni,
Wel 5:2 “Cik jo Icrael gucwal ludobo ducu gua woko ki i gony, ki dano acel acel ma kome cwer tut, ki dano acel acel ma odoko keni pi gudo kom dano muto.
Wel 5:3 Wubicwalo co wa ki mon bene, kun wucwalogi woko ki i gony, wek pe gubal gonygi ma an abedo iye-ni odok keni.”
Wel 5:4 Jo Icrael gutiyo kit meno, ci guryemogi woko i ŋe gony; macalo Rwot con owaco bot Moses, jo Icrael gutiyo kit meno. Cik ma mako culo waŋ jami
Wel 5:5 Rwot owaco bot Moses ni,
Wel 5:6 “Wac ki jo Icrael ni, Ka ce laco mo nyo dako mo otimo bal mo ma dano timo kun giŋayo waŋ Rwot, ce otiŋo alii,
Wel 5:7 en bituco bal mere ma otimo-ni; ka dok en biculo waŋ gin marac ma otimo; bimedo iye acel me abic, ci miyo bot dano ma en otimo marac-ci.
Wel 5:8 Ento ka dano meno watte mo pe ma myero giculle waŋ gin marac-ci, ci giculo Waŋ gin marac meno bot Rwot pi ajwaka, kun gibamo i kom nyok romo me kwanyo bal ma gitimo kwede gin lakwany bal ki i kome.
Wel 5:9 Gityer ducu, nyo jami ducu maleŋ pa jo Icrael ma gikelo bot ajwaka bibedo mere.
Wel 5:10 Jami maleŋ ma dano acel acel okelo bibedo mere; gin ducu ma dano mo omiyo bot ajwaka bibedo mere.” Cik ma mako nyeko
Wel 5:11 Rwot owaco bot Moses ni,
Wel 5:12 “Wac ki jo Icrael ni, Ka dako pa laco mo waŋe olal, ci otimo kir i kom cware,
Wel 5:13 ka laco-mo obuto kwede, ce cware pe oŋeyo, ma dako ojerre kekene kun lokke okanne woko, dok pe tye caden mo ma moko lok kom dako-nu, pien pe ginoŋe iye;
Wel 5:14 ka cwiny me nyeko omako laco, kun nyeko omake i kom dakone ma ojerre kekene-ni, nyo ka cwiny me nyeko omako laco, kun nyeko omake i kom dakone, kadi bed dako pe ojerre kekene,
Wel 5:15 ci laco bitero dakone bot ajwaka, kun tero gityer ma gimito pi dakone, agwata moko kwon acel me moko cayiri; pe bionyo moo i kome, pe biketo iye odok luban, pien meno gityer me moko kwon me nyeko, en gityer me moko kwon me lapo wic, ma bimiyo gipo pi bal meno.
Wel 5:16 “Ajwaka bikelo dako cok, ci cibo i nyim Rwot.
Wel 5:17 Ka dok ajwaka bitero pii maleŋ ki otako, ci jobo apwa ma i dye ot me kema, onyo i pii.
Wel 5:18 Ka ajwaka bicibo dako i nyim Rwot, bigonyo yer wi dako wek oket ata lijayi, ci keto gityer me moko kwon me lapo wic i cinŋ, ma en aye gityer me moko kwon me nyeko. Ajwaka bimako pii makec me ceno dano i ciŋe.
Wel 5:19 Ka ajwaka bimiyo dako-nu kwoŋo kwoŋ, kun waco ni, ‘Ka laco mo pe obuto kwedi, ka pe iŋak woko, kun ijerre kekeni ma it ye i te twero pa cwari, ci gin marac mo pe otimi pi pii man makec me ceno dano-ni.
Wel 5:20 Ento ka ce waŋi olal woko, ma pud it ye i te twero pa cwari, ka ijerre kekeni, ci laco mo ma pe cwari obuto kwedi,
Wel 5:21 ci (ajwaka bimiyo dako-nu kwoŋo kwoŋ ma kelo ceno dano kun waco ki dako- nu ni,) Rwot omi in idok ŋat ma giceno ki dano, kun dano gikwoŋo akwoŋa ki nyiŋi i kin lutuwu, i kare ma Rwot bitweyo nyodoŋi woko ci miyo ii bene deŋ woko;
Wel 5:22 wek pii man me ceno dano ocit i cin ii, omi ii odeŋ, ci otwe nyodoŋi woko.’ Dako bigamo ni, ‘Amen, Amen.’
Wel 5:23 “Lacen ajwaka bicoyo lok me ceno dano-ni i karatac, ka dok lwoko vinone woko ki pii makec-ci,
Wel 5:24 ci bimiyo dakonu mato pii makec ma giceno ki dano-ni, ci pii me ceno dano bidonyo i iye, miyo iye mwode matek.
Wel 5:25 Ka dok ajwaka bikwanyo gityer me moko kwon me nyeko woko ki i cin dako- nu, ci kwato gityer me moko kwon i nyim Rwot, tero i keno tyer.
Wel 5:26 Ka ajwaka bijobo moko me gityer poŋ ciŋ acel obed gin me po i kome, biwaŋo i wi keno tyer; ka dok lacen en bimiyo dako-nu mato pii.
Wel 5:27 Ka doŋ omiyo omato pii, ka ce onoŋo en otyeko jerre kekene kun otimo kir i kom cware, ci pii me ceno dano bidonyo i iye, miyo iye mwode matek; iye biden woko, nyodone bitwene woko, dako-ni bidoko ŋat ma giceno dano ki nyiŋe i kin lutugi.
Wel 5:28 Ento ka dako-nu pe ojerre kekene, ma bal mo pe i kome, gin marac mo pe bitimo, ci en binywalo litino.
Wel 5:29 “Man aye cik ma mako lok me nyeko, ka dako ma tye i te twero pa cware noŋo wage olal, ci ojerre kekene,
Wel 5:30 nyo ka cwiny me nyeko omako laco mo, kun nyeko omake i kom dakone; en bicibo dako i nyim Rwot, ci ajwaka bitiyo i kom dako kun lubo cik man ducu.
Wel 5:31 Laco pe bibedo ki bal mo, ento bal bidok i wi dako ka obalo.”
Wel 6:1 Rwot owaco bot Moses ni,
Wel 6:2 “Wac bot jo Icrael ni, Ka laco mo nyo dako mo okwoŋo kwoŋ ma pire tek, kwoŋ me bedo ajula pa Lubaŋa , ci okone gire kene pi bedo dano pa Rwot,
Wel 6:3 en bikone gire kene kun pe mato koŋo vino nyo gin ma mero dano; pe bimato kono mawac ma oa i kom vino nyo i kom gin mo ma mero dano; pe bimato pig nyig olok, kadi camo nyige madyak nyo mutwone.
Wel 6:4 I kare ducu ma en okone iye gire kene, pe bicamo gin mo ma oa i kom olok, kadi nyige matino ma i iye, wa odune.
Wel 6:5 “I kare ducu ma noŋo en okwoŋo pire ni ebikone gire kene, lyedi pe bigudo wiye; bibedo dano maleŋ o wa i kare ma en okone iye pi bedo dano pa Rwot doŋ otum; biweko yer wiye lot maboco ma pe giŋolo.
Wel 6:6 “I kare ma en okone iye gire kene pi bedo dano pa Rwot, pe binyiko cok i kom dano muto.
Wel 6:7 Pe biballe doko keni kadi pi wonne nyo minne, nyo ominne, nyo laminne ka ce guto, pien gin ma nyuto konene kene pi bedo dano pa Lubaŋa pud tye i wiye.
Wel 6:8 I kare ducu me konene kene en bibedo maleŋ pi Rwot.
Wel 6:9 “Ka dano mo oto atura ka ŋete, ma miyo wiye ma okwero-ni odoko keni, en bilyelo wiye i nino me lonnyene; bilyelo i nino me abirone.
Wel 6:10 I kom nino me aborone en bitero amam aryo nyo litino akuri aryo bot ajwaka i doggola kema me rwatte.
Wel 6:11 Ajwaka bityero acel pi gitum me bal ki acel pi gitum awaŋa, kun timo gin lakwany bal ki i kom dano-nu, pien onoŋo obalo pi gudo kom dano muto. En bikwero wiye i nino meno kikome,
Wel 6:12 ci kone gire pi bedo dano pa Rwot pi karene me kone kene, dok bikelo wod romo ma ditte mwaka acel obed gitum me tiŋo alii; ento kare mukwono ca noŋo oballe noŋo, pien yer wiye ma okwero-ni odoko keni.
Wel 6:13 “Man aye cik ma mako dano ma ajula pa Lubaŋa ka karene me kone kene doŋ otum. Gibikele i doggola kema me rwatte,
Wel 6:14 ci en bityero motte bot Rwot, wod romo acel me mwaka acel, ma kome pe ki mwonyo, pi gitum awaŋa, ki bwoŋ romo acel ma ditte mwaka acel ma kome pe ki mwonyo pi gityer lakwecwiny,
Wel 6:15 kacel ki aduku me mugati ma tobi pe iye, capat me moko kwon mapwotte ma girubo ki moo, ki capat marep ma tobi pe iye ma gireyo moo i komgi, ki gityer me moko kwon ki gityer amata mutikogi.
Wel 6:16 “Ajwaka bikelogi i nyim Rwot, ci tyero gitum me balle ki gitum me tiŋo alii.
Wel 6:17 Ka dok bityero nyok romo obed gityer Lakwecwiny bot Rwot, kacel ki aduku mugati ma tobi pe iye. Ka dok ajwaka bityero gityer me moko kwon ki gityer amatane.
Wel 6:18 Dano ma ajula pa Lubaŋa bilyelo yer wiye me kone kene i doggola kema me rwatte, ci bikwanyo yer wiye me bedo ajula-ni, keto i mac ma tye i te gityer lakwecwinynyi.
Wel 6:19 Ajwaka bikwanyo bat nyok romo ka doŋ gitedo, ki capat acel ma tobi pe iye, ki i aduku, ki capat marep acel ma tobi pe iye, biketogi i dye cin ajula, ka doŋ olyelo yer wiye me kone kene.
Wel 6:20 Ajwaka bikwatogi me bedo gityer me akwata i nyim Rwot; gin aye waŋ wat maleŋ pa ajwaka, kacel ki gok ma gikwato-ni ki em ma gityero; lacen ajula doŋ twero mato koŋo vino.
Wel 6:21 “Man aye cik ma mako ajula ma okwoŋo kwoŋ. Gityerre bot Rwot bibedo ma oporo kwoŋŋe ma okwoŋo me bedo ajula pa Lubaŋa, ma en miyo kacel ki gin ma en romo noŋone: wek en oti ma oporo kwoŋ ma yam okwoŋo, kun lubo cik ma mako konene kene me bedo ajula.” Lamo gum pa ajwagi
Wel 6:22 Rwot owaco bot Moses ni,
Wel 6:23 “Wac bot Aron ki awobene ni, Wubilamo gum i kom jo Icrael kit man: ibiwaco botgi ni,
Wel 6:24 Rwot omini gum, ogwoki;
Wel 6:25 Rwot oneni ki waŋ me kica, otimi ber
Wel 6:26 Rwot tiŋ waŋe i komi omini kuc.
Wel 6:27 Gibiketo nyiŋa i kom jo Icrael kit meno, ci an abimiyogi gum.”
Wel 7:1 Ka Moses otyeko guro kema, owiro ki moo dok okwero kacel ki jamine ducu. Ka dok owiro keno tyer ki moo bene, okwero kacel ki jami ticce ducu.
Wel 7:2 I kare meno lutel wi Icrael, ma gin ludito kaka ki i odi pa kwarogi, lutel wi kaka ma giloyo wi jo ma yam gikwano welgi-ni,
Wel 7:3 gutyero gityer megi, gukelo i nyim Rwot. Gumiyo gadigadi abicel ma gitye ki gin umo wigi, ki twoni apar wiye aryo; lutel wic aryo aryo gumiyo gadigadi acel acel, ci ŋat acel acel omiyo twon acel; gutyerogi ki i nyim kema.
Wel 7:4 Rwot dok owaco ki Moses ni,
Wel 7:5 “Gam jami-ni woko ducu ki botgi wek giti kwedgi tic ma i kema me rwatte, ci imigi bot Lulevi, macalo dog tic ma ŋat acel acel tye kwede.”
Wel 7:6 Omiyo Moses ogamo gadigadi ducu ki twoni, ci omiyogi bot Lulevi.
Wel 7:7 Gadigadi aryo ki twoni aŋwen omiyo bot likwayo pa Gercon, ma oporo dog ticgi;
Wel 7:8 ka dok gadigadi aŋwen ki twoni aboro omiyo bot likwayo pa Merari, ma oporo dog ticgi, kun gitye i te loc pa Itamar wod pa ajwaka Aron.
Wel 7:9 Ento pe omiyo gin mo bot likwayo pa Kokat, pien yam giketogi i dog tic me gwoko jami maleŋ ki me tiŋogi i wi gwokgi.
Wel 7:10 Ci lutel wic gutyero gityer me kwero keno tyer i kom nino meno ma giwiro iye ki moo-ni; lutel wic gutyero gityergi i nyim keno tyer.
Wel 7:11 Rwot owaco bot Moses ni, “Gibityero gityergi kun latel wic acel acel tyero mere i ninone, pi kwero keno me tyer.”
Wel 7:12 Ŋat ma otyero gityerre i nino mukwoŋo en aye Nakucon wod pa Aminadab, ma i kaka pa Juda.
Wel 7:13 En otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:14 Ka doki atabo me jabu acel ma pekke cekel apar ma opoŋ ki odok eceta;
Wel 7:15 wod twon acel, nyok romo acel, ki wod romo acel me mwaka acel pi gitum awaŋa;
Wel 7:16 nyok dyel acel pi gitum me bal;
Wel 7:17 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Nakucon wod pa Aminadab otyero.
Wel 7:18 I nino me aryone Netanel wod pa Juar, ma en aye latel wi jo pa Icakar otyero gityer.
Wel 7:19 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me
Wel 7:20 Ka doki atabo me jabu acel ma pekke cekel apar ma opoŋ ki odok eceta;
Wel 7:21 wod twon acel, nyok romo acel, ki wod romo acel me mwaka acel pi gitum awaŋa:
Wel 7:22 nyok dyel acel pi gitum me bal;
Wel 7:23 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Netanel wod pa Juar otyero.
Wel 7:24 I nino me adekke obedo kare pa Eliab wod pa Kelon, ma en aye latel wi jo pa Jabulon.
Wel 7:25 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:26 Ka doki atabo me jabu acel ma pekke cekel apar ma opoŋ ki o dok eceta;
Wel 7:27 wod twon acel, nyok romo acel, ki wod romo acel me mwaka acel pi gitum awaŋa;
Wel 7:28 nyok dyel acel pi gitum me bal;
Wel 7:29 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Eliab wod pa Kelon otyero.
Wel 7:30 I nino me aŋwenne obedo kare pa Elijur wod pa Cedeur, ma en aye latel wi jo pa Reuben.
Wel 7:31 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki mo ko kwon mapwotte ma girubo ki moo pi gityer me moko kwon.
Wel 7:32 Ka doki atabo me jabu acel ma pekke cekel apar ma opoŋ ki odok eceta;
Wel 7:33 wod twon acel, nyok romo acel, ki wod romo acel me mwaka acel pi gitum awaŋa;
Wel 7:34 nyok dyel acel pi gitum me bal;
Wel 7:35 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Elijur wod pa Cedeur otyero.
Wel 7:36 I nino me abicce obedo kare pa Celumiel wod pa Juricadai, ma en aye latel wi jo pa Cimeon.
Wel 7:37 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:38 Ka doki atabo me jabu acel ma pekke cekel apar ma opoŋ ki odok eceta;
Wel 7:39 wod twon acel, nyok romo acel, ki wod romo acel me mwaka acel pi gitum awaŋa;
Wel 7:40 nyok dyel acel pi gitum me bal;
Wel 7:41 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Celumiel wod pa Juricadai otyero.
Wel 7:42 I nino me abicelle obedo kare pa Eliacap wod pa Deuel, ma en aye latel wi jo pa Gad.
Wel 7:43 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:44 Ka doki atabo me jabu acel ma pekke cekel apar ma opoŋ ki odok eceta;
Wel 7:45 wod twon acel, nyok romo acel, ki wod romo acel me mwaka acel pi gitum awaŋa:
Wel 7:46 nyok dyel acel pi gitum me bal;
Wel 7:47 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Eliacap wod pa Deuel otyero.
Wel 7:48 I nino me abirone obedo kare pa Elicama wod pa Amikud, ma en aye latel wi jo pa Epraim.
Wel 7:49 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon,
Wel 7:50 ka doki atabo me jabu acel ma pekke cekel apar ma opoŋ ki odok eceta;
Wel 7:51 wod twon acel, nyok romo acel, ki wod romo acel me mwaka acel pi gitum awaŋa;
Wel 7:52 nyok dyel acel pi gitum me bal;
Wel 7:53 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Elicama wod pa Amikud otyero.
Wel 7:54 I nino me aborone obedo kare pa Gamaliel wod pa Pedajur, ma en aye latel wi jo pa Manace.
Wel 7:55 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:56 Ka doki atabo me jabu acel ma pekke cekel apar ma opoŋ ki odok eceta;
Wel 7:57 wod twon acel, nyok romo acel, ki wod romo acel me mwaka acel pi gitum awaŋa;
Wel 7:58 nyok dyel acel pi gitum me bal;
Wel 7:59 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Gamaliel wod pa Pedajur otyero.
Wel 7:60 I nino me aboŋwenne obedo kare pa Abidan wod pa Gideoni, ma en aye latel wi jo pa Benjamin.
Wel 7:61 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:62 Ka doki atabo me jabu acel ma pekke cekel apar ma opoŋ ki odok eceta;
Wel 7:63 wod twon acel, nyok romo acel ki wod romo acel me mwaka acel pi gitum awaŋa;
Wel 7:64 nyok dyel acel pi gitum me bal;
Wel 7:65 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Abidan wod pa Gideoni otyero.
Wel 7:66 I nino me aparre obedo kare pa Akiejer wod pa Amicadai, ma en aye latel wi jo pa Dan.
Wel 7:67 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:68 Ka doki atabo me jabu acel ma pekke cekel apar ma opoŋ ki odok eceta;
Wel 7:69 wod twon acel, nyok romo acel, ki wod romo acel me mwaka acel pi gitum awaŋa;
Wel 7:70 nyok dyel acel pi gitum me bal;
Wel 7:71 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Akiejer wod pa Amicadai otyero.
Wel 7:72 I nino me apar wiye acel obedo kare pa Pagiel wod pa Okoran, ma en aye latel wi jo pa Acer.
Wel 7:73 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:74 Ka dok atabo me jabu acel ma pekke cekel apar ma opoŋ ki odok eceta;
Wel 7:75 wod twon acel, nyok romo acel, ki wod romo acel me mwaka acel pi gitum awaŋa;
Wel 7:76 nyok dyel acel pi gitum me bal;
Wel 7:77 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Pagiel wod pa Okoran otyero.
Wel 7:78 I nino me apar wiye aryo obedo kare pa Akira wod pa Enan, ma en aye latel wi jo pa Naputali.
Wel 7:79 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:80 Ka dok atabo me jabu acel ma pekke cekel apar ma opoŋ ki odok eceta;
Wel 7:81 wod twon acel, nyok romo acel, ki wod romo acel me mwaka acel pi gitum awaŋa;
Wel 7:82 nyok dyel acel pi gitum me bal;
Wel 7:83 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Akira wod pa Enan otyero.
Wel 7:84 Man aye obedo gityer me kwero keno tyer, ma gityero i kom nino ma giwiro iye ki moo, ma oa ki bot lutel wi Icrael: caani me ryal apar wiye aryo, becen me ryal apar wiye aryo, ki atabo me jabu apar wiye aiyo,
Wel 7:85 kun caani me ryal acel acel pekke romo cekel miya acel ki pyeradek, ki becen acel acel pekke romo cekel pyerabiro, mumiyo ryal me jami-nu ducu pekke oromo cekel alip aryo, ki miya aŋwen ka giporo ki cekel me kabedo maleŋ.
Wel 7:86 Atabo me jabu onoŋo tye apar wiye aryo, ma odok eceta opoŋo igi, kun atabo acel acel pekke romo cekel apar ka giporo ki cekel me kabedo maleŋ, mumiyo jabu me atabo ducu oromo cekel miya acel ki pyeraryo.
Wel 7:87 Lim makwo ducu pi gitum awaŋa giromo twoni apar wiye aryo, nyogi romi apar wiye aryo, ki litino nyogi romi apar wiye aryo ma ditogi mwaka acel acel, kacel ki gityer me moko kwon mutikogi; ki nyogi dyegi apar wiye aryo pi gitum me bal.
Wel 7:88 Lim makwo ducu pi gityer lakwecwiny giromo twoni pyeraryo wiye aŋwen, nyogi romi pyerabicel, nyogi dyegi pyerabicel, ki litino nyogi romi ma ditogi mwaka acel acel pyerabicel. Meno aye obedo gityer me kwero keno tyer, ma gityero ka doŋ gityeko wirone ki moo.
Wel 7:89 I kare ma Moses ocito i kema me rwatte ka lok iye ki Rwot, owinyo dwan ma tye ka lok kwede-ni ka a ki malo i wi kom me kica ma i wi canduk lok me caden- ni, kun winnye ki i kin lukerubi aryo, ma kun loko kwede.
Wel 8:1 Rwot owaco ki Moses ni,
Wel 8:2 “Wac bot Aron ni, Ka icibo laput malo, laput abiro-ni bimenyo kabedo ma i nyim okar-mac.”
Wel 8:3 Ci Aron otimo kit meno; ocibo mac laputte malo wek gumeny kabedo ma i nyim okarmac, macalo Rwot ociko ki Moses.
Wel 8:4 Man aye kit tic ma gitiyo kwede okar-mac, gitiyo ki jabu ma giteto ki nyol. Nia ki i tedi tere o kwede wa i kom cal aturene onoŋo gitiyo kun giteto ki nyol; Moses otiyo okar-mac kun lubo kit cal ma Rwot onoŋo onyuto bote. Kwero Lulevi pi tic maleŋ
Wel 8:5 Rwot owaco ki Moses ni,
Wel 8:6 “Kwany Lulevi woko ki i kin jo Icrael, ci ilonygi.
Wel 8:7 Ibitimogi kit man pi lonyogi: kir pii me lwoko bal i komgi, ci wek gin gulyel komgi woko ducu ki lyedi, gulwok boŋŋigi, gulonnye kekengi.
Wel 8:8 Lacen wek gin gukwany wod twon kacel ki gityer me moko kwon mutike, me moko kwon mapwote ma girubo ki moo, ka doki in ibikwanyo wod twon mukene pi gitum me bal.
Wel 8:9 Ka doŋ ibitero Lulevi i nyim kema me rwatte, kun icoko lwak jo Icrael ducu kacel.
Wel 8:10 Ka itero Lulevi i nyim Rwot, jo Icrael gibiketo ciŋgi i wigi,
Wel 8:11 ka Aron bityero Lulevi i nyim Rwot gubed gityer akwata ma oa ki bot jo Icrael, wek gubed ka tiyo tic pa Rwot.
Wel 8:12 Ka dok Lulevi gibiketo ciŋgi i wi twoni, ci ibityero acel pi gitum me bal, ki acel pi gitum awaŋa bot Rwot, pi kwanyo bal ki i kom Lulevi.
Wel 8:13 Ibitero Lulevi i nyim Aron ki awo bene, ci ibityerogi gubed gityer akwata bot Rwot.
Wel 8:14 “Ibipoko Lulevi woko ki i kin jo Icrael kit meno, ci Lulevi doŋ bibedo jona.
Wel 8:15 Ka doŋ lacen Lulevi gibidonyo ka tiyo tic ma i kema me rwatte, ka doŋ ityeko lonyogi kun ityerogi macalo gityer akwata.
Wel 8:16 Pien gityeko miyogi bota matwal ki i kin jo Icrael; atyeko kwanyogi pira kena ma ka litino ducu mukwoŋo yabo ic, ma litino kayo pa jo Icrael ducu.
Wel 8:17 Pien litino kayo ducu ma i kin jo Icrael gin mera, pa dano ki pa lee bene; yam akwerogi gubed mera i nino ma aneko iye litino kayo ducu ma i lobo Ejipt.
Wel 8:18 Ci doŋ atyeko kwanyo jo pa Levi me leyo ka tyengi, gin litino kayo ducu ma i kin jo Icrael.
Wel 8:19 Dok atyeko miyo Lulevi bot Aron ki awobene me mot, kun gia woko ki i kin jo Icrael pi tiyo tic i kema me rwatte pi jo Icrael, dok pi kwanyo bal ki i kom jo Icrael, wek gemo mo pe opot i kom jo Icrael pi nyiko cok ki kabedo maleŋ.”
Wel 8:20 Moses ki Aron ki lwak jo Icrael ducu gutiyo kit meno i kom Lulevi; kit ducu ma yam Rwot ociko ki Moses i kom Lulevi-ni, jo Icrael bene gutimo i komgi kit meno.
Wel 8:21 Lulevi gulonnye kekengi i kom balgi; gulwoko boŋŋigi; ka Aron otyerogi macalo gityer akwata i nyim Rwot, ci Aron otimo gin lakwany bal ki i komgi wek gubed ma gulony.
Wel 8:22 Lacen Lulevi gudonyo ka tiyo ticgi i kema me rwatte me konyo Aron ki awobene; kit ma onoŋo Rwot ociko ki Moses i kom Lulevi, gitimogi kit meno. Kare me tic pa Lulevi
Wel 8:23 Rwot owaco ki Moses ni
Wel 8:24 “Man aye lok ma mako Lulevi: jo ma ditogi romo mwaka pyeraryo wiye abic ki dok kwede malo gibidonyo ka cobo dog ticgi ma gitiyo pi kema me rwatte.
Wel 8:25 Ka mwaka me ditogi oromo pyerabic, ci doŋ gibiweko ticgi ma gitiyo, pe doŋ gibitic matwal.
Wel 8:26 Ento gibikonyo omegigi ma i kema me rwatte wek gugwok cik ma mako ticgi, ento pe gibitiyo tic kikome. Ibitimo Lulevi kit meno pi lok ma dok i kom ticgi.”
Wel 9:1 Rwot oloko ki Moses i tim Cinai i dwe mukwoŋo me mwaka me aryone ma onoŋo doŋ gua woko ki i lobo Ejipt kun wacce ni,
Wel 9:2 “Jo Icrael myero gukwer nino madit me Kato i kare ma giciko.
Wel 9:3 I nino dwe apar wiye aŋwen me dwe man otyeno, i kare ma giciko, en aye wubikwero iye; wubikwero kun wulubo cikke ducu ki lok ducu ma giciko i kome.”
Wel 9:4 Kit meno Moses ociko jo Icrael ni gukwer nino madit me Kato.
Wel 9:5 Ci gukwero nino me Kato i dwe mukwono, i nino dwe apar wiye aŋwen, otyeno i tim Cinai; kit ducu ma yam Rwot ociko ki Moses, jo Icrael bene gutimo kit meno.
Wel 9:6 Onoŋo tye jo mogo ma gudoko keni pi gudo kom dano muto, mumiyo pe gitwero kwero nino madit me Kato i nino meno. Gucito bot Moses ki Aron i nino meno;
Wel 9:7 ci jo meno guwacce ni, “Wan doŋ wadoko keni pi gudo kom dano muto; piŋo gigenowa pe watyer gityer pa Rwot i kin jo Icrael i kare ma giciko?”
Wel 9:8 Moses owaco botgi ni, “Koŋ wukur wek koŋ awiny gin ma Rwot biciko i komwu.”
Wel 9:9 Rwot owaco bot Moses ni.
Wel 9:10 “Wac bot jo Icrael ni, Kadi bed ŋatti mo i kinwu, nyo i kin likwayowu, odoko keni pi gudo kom dano muto, nyo otiŋo wot mabor, en pud twero kwero Kato pa Rwot.
Wel 9:11 Gibikwero i dwe me aryo, i nino dwe apar wiye aŋwen, otyeno; gibicamo iye mugati ma tobi pe iye ki dek mogo makec.
Wel 9:12 Pe gibiweko gin mo doŋ nio odiko, cogone mo pe gibituro; gibikwero kun gilubo cik ducu ma mako nino me Kato.
Wel 9:13 Ento dano ma olony, ma pe ocito ka wot mo, ento dok oweko kwero nino madit me Kato, dano meno waŋe birwenyo woko ki i kin lutugi, pien onoŋo pe otyero gityer pa Rwot i kare ma giciko; dano meno balle bidok i wiye.
Wel 9:14 Ka larok mo obedo i kinwu, ka en kwero Kato pa Rwot, en bitiyo kun lubo cik me nino me Kato ki gin ma giciko iye. Wubibedo ki cik acel pi labedo ki pi anywalli me lobo.” Pol i wi kema
Wel 9:15 I kom nino ma giguro iye kema pa Lubaŋa, en aye pol obino, oboyo kom kema woko, en kema lok me caden; otyeno oumo wi kema ma nen macalo mac nio wa odiko.
Wel 9:16 Ci obedo kwede kit meno jwijwi; pol umo wiye dyeceŋ, ki gin macalo mac umo dyewor.
Wel 9:17 Ka ce pol owarre woko ki i kema, ci jo Icrael gicako wot anyim; i kabedo ka ma pol ocuŋ iye, jo Icrael giguro iye kemagi.
Wel 9:18 Jo Icrael gicako wot pi cik pa Rwot, dok pi cik pa Rwot giguro kemagi; ka ce pol pud oumo wi kema pa Rwot, ci gin bene pud gibedo i gonygi.
Wel 9:19 Ka pol omedde ki umo wi kema lwak nino mapol, jo Icrael bene gimedde ki gwoko cik ma mako tic pa Rwot kun pe gidak.
Wel 9:20 I kare mukene pol umo wi kema pi nino mo manok, ci pi lubo cik pa Rwot gin bene gibedo i gony megi-nu kit meno; dok pi lubo cik pa Rwot miyo gidak.
Wel 9:21 I kin mukene pol bedo cakke otyeno nio wa odiko; ka odiko pol owarre woko ki i wiye, ci gicako wot; nyo ka omedde ori pi nino acel ki dywor acel, kare ma pol owarre iye-ni, en aye gicako iye wot bene.
Wel 9:22 Kadi bed ori i wiye pi nino aryo, nyo dwe acel, nyo pi kare mo malac, ka ce pol pud omedde ki umo wi kema, kun bedo kenyo, ci jo Icrael bene koŋ gibedo i gonygi kun pe gidak; ento ka owarre woko, ci gin bene gicako wot.
Wel 9:23 Pi lubo cik pa Rwot miyo giguro kemagi, dok pi lubo cik pa Rwot miyo gidak, kun gigwokocik ma mako tic pa Rwot kit ma yam Rwot ociko ki i dog Moses.
Wel 10:1 Rwot owaco bot Moses ni,
Wel 10:2 “Yub tum aryo me ryal ma ibitetogi ki nyol, ci ibitic kwedgi me lwoŋo lwak ki pi cako wot.
Wel 10:3 Ka gikuto tum aryo ducu, ci lwak ducu gibicokke kacel boti i doggola kema me rwatte.
Wel 10:4 Ento ka gikuto tum acel keken, ci lutel wic, ma gin ludito ma i kaka ducu pa jo Icrael, gibicokke kacel boti.
Wel 10:5 Ka wukuto okok maloŋo kicel, ci gony ma yo tun wokceŋ gibicako wot.
Wel 10:6 Ka wukuto okok maloŋo tyen me aryone, ci gony ducu ma yo tun acuc gibicako wot. Gibikuto tum kok maloŋo me cako wot anyim.
Wel 10:7 Ento ka wumito coko lwak kacel wubikuto, ento pe wukut okok maloŋo.
Wel 10:8 Awobe pa Aron, ma gin aye ajwagi, gibikuto tumo Cik me kuto tum bibedo botwu cik matwal nio wa i kare pa likwayowu ducu.
Wel 10:9 Ka wucito i mony ka lweny ki lukworwu ma gidiyowu i lobowu, ci wubimiyo oduru mony kok kun wukuto tum, wek Rwot Lubaŋawu opo piwu ci olarwu ki bot lukworwu.
Wel 10:10 I nino ma cwinywu yom iye bene, ki i nino madito ma gicikowu pigi, ki i kare me por dwe ducu, wubikuto iye tum i wi gitum awaŋa mewu, ki i wi gitum mewu me gityer lakwecwiny; gibikutogi wek Lubaŋa opo piwu; an a Rwot Lubaŋawu.” Jo Icrael gua woko ki i Cinai
Wel 10:11 I mwaka me aryone, i dwe me aryone, i kom nino dwe pyeraryo, pol ocako warre woko ki i wi kema lok me caden,
Wel 10:12 omiyo jo Icrael gucako wot, gua woko ki i tim Cinai kun giwoto, gikobo; ci pol ocito ocuŋ wa i tim Paran.
Wel 10:13 Gudak tyen man mukwoŋo kit ma Rwot yam ociko ki Moses.
Wel 10:14 Bendera me gony pa jo pa Juda aye gutelo yo ki buca monygi ducu; lawimonygi aye Nakucon wod pa Aminadab.
Wel 10:15 Lawimony me kaka pa Icakar obedo Natanel wod pa Juar,
Wel 10:16 ki lawimony me kaka pa Jabulon obedo Eliab wod pa Kelon.
Wel 10:17 Ka kema pa Rwot doŋ giputo, ci likwayo pa Gercon ki likwayo pa Merari ma gitiŋo kema, gucako wotgi.
Wel 10:18 Ki bendera me gony pa jo pa Reuben ocako wot ki buca monygi ducu; lawimonygi obedo Elijur wod pa Cedeur
Wel 10:19 Lawimony me kaka pa Cimeon obedo Celumiel wod pa Juricadai.
Wel 10:20 Lawimony me kaka pa Gad obedo Eliacap wod pa Deuel.
Wel 10:21 Dok jo pa Kokat gucako wot, kun gitiŋo jami maleŋ ducu; kema onoŋo doŋ giguro ocuŋ ma peya guo.
Wel 10:22 Ka dok bendera me gony pa jo pa Epraim ocako wot ki buca monygi ducu; lawimonygi obedo Elicama wod pa Amikud.
Wel 10:23 Lawimony me kaka pa Manace obedo Gamaliel wod pa Pedajur.
Wel 10:24 Lawimony me kaka pa Benjamin obedo Abidan wod pa Gideoni.
Wel 10:25 Lacen bendera me gony pa jo pa Dan ocako wot ki buca monygi ducu, kun gicoko ŋe gony ducu; lawimony megi obedo Akiejer wod pa Amicadai.
Wel 10:26 Lawimony me kaka pa Acer obedo Pagiel wod pa Okoran.
Wel 10:27 Lawimony me kaka pa Naputali obedo Akira wod pa Enan.
Wel 10:28 Man aye onoŋo kit wot pa jo Icrael, ma lubo buca monygi, i kare ma gimol me cako wot.
Wel 10:29 Moses owaco bot Kobab wod pa Reuel ma Lamidian, won dakone, ni, “Wan wacako wot wadak i kabedo ma Rwot cen owaco pire ni ebimiyowa-ni. Ber iwot kwedwa, ci wabitimi maber.”
Wel 10:30 Ento Kobab owacce ni, “An pe abicito; abidok i lobo tuwa ki bot lutuwa.”
Wel 10:31 Moses ogamo ni, “Alegi, pe iwekwa, pien in iŋeyo ni wabigony i tim, ci ibibedo botwa ma ka waŋwa.
Wel 10:32 Dok ka ibiwoto kwedwa, gin maber ducu ma Rwot bitimo i komwa, wan bene wabitimi kit meno.”
Wel 10:33 Gucako a woko ki i nyim got pa Rwot, ci gutiŋo wot me nino adek; ci canduk me gicikke pa Rwot owoto otelo yo nyimgi wot me nino adek pi yenyo kabedo me yweyogi,
Wel 10:34 kun pol pa Rwot woto lamalo ka wigi ki i dyeceŋ, i kare ducu ma gicako wot nia ki i gonygi.
Wel 10:35 Kare ducu ka canduk cako wot, ci Moses waco ni, “Doŋ ia malo, ai Rwot imi lumerok meri guket woko ata; wek jo ma dagi guriŋ woko ki i nyimi.”
Wel 10:36 Ka doŋ ocun ka yweyo, ci en dok waco ni, “Doŋ idwog cen, ai Rwot, bot lwak doggola mapol mada ma i Icrael.”
Wel 11:1 Dano gubedo ka lok ki akeca pi can ducu ma gitye iye, ci Rwot owinyo; ka Rwot otyeko winyone, kiniga omake, ci mac pa Rwot opoto, olyel i kingi, owaŋo kabedo mogo ma i ŋet gony.
Wel 11:2 Lwak gukok bot Moses, ci Moses olego Rwot, ka mac ocako pye.
Wel 11:3 Mumiyo nyiŋ kabedo meno gilwoŋo ni, Tabera , pien mac pa Rwot olyel i kingi.
Wel 11:4 I kare meno lwak jo a ta ma gitye i kingi cwinygi opukke matek, omiyo jo Icrael bene gucako koko doki, kun giwaco ni, “Lutuwa, aŋa ma bimiyowa riŋo me acamawa?
Wel 11:5 Pud wapo pi rec ma yam wacamo nono i Ejipt, ki pi okwer ki okono ki kituŋgulu maboco ki kituŋgulu matino ki kituŋgulu matikki;
Wel 11:6 ento i kare-ni kero komwa doŋ peke, dok gin mo bene doŋ peke, kono nyo manna man ma waneno keme-ni.”
Wel 11:7 Onoŋo manna nen macalo nyig koo, dok bene nen macalo odok yat ma gilwoŋo bedola.
Wel 11:8 Dano gicito ka jobone, ka girego ki kidi nyo giodo ki pany, ka gitedo ki agulu, nyo gitimo ki capatine; ka gicamo, mitte rom ki mit pa capat ma gitedo ki moo.
Wel 11:9 Ka toyo oluk i dye gony ki i dyewor, ci manna bene poto piny. Moses oyero ludoŋo pyerabiro
Wel 11:10 Moses owinyo ka dano gikok i doggolagi ducu, kun ŋat acel acel tye i dog kemane; ci kiniga omako Rwot matek, Moses bene cwinye pe obedo yom.
Wel 11:11 Moses owaco bot Rwot ni, “Piŋo itima marac kuman? Piŋo an pe anoŋo gum mo i nyimi, mumiyo in doŋ iketo peko pa lwak man ducu i koma?
Wel 11:12 Onoŋo an aye abedo min lwak man ducu bo? An aye yam anywalogi bo, mumiyo Iwaco bota ni atiggi i kora, macalo lapidi tiŋo latin ma pud dot, atergi i lobo ma yam ikwoŋo pire ni ibimiyo bot kwarogi?
Wel 11:13 Ni kono abinoŋo riŋo kwene me amiya ki lwak dano man ducu? Pien gibedo ka kok i nyima kun giwaco ni, ‘Miniwa riŋo wek wacam.’
Wel 11:14 An pe atwero tigo lwak dano man pira kena; yecce pek mukato kare.
Wel 11:15 Ka ibedo ka tima kit man, ci ber ineka woko magicel, ka anoŋo gum mo i nyimi, wek pe abed ka neno can kuman.”
Wel 11:16 Rwot owaco bot Moses ni, “Cokka jo pyerabiro ki i kin ludoŋo pa jo Icrael, ma iŋeyo ni gin ludoŋo ki i kin lwak ki ludito ma loyogi; ci ikelgi i kema me rwatte, wek gucuŋ kunnu kacel kwedi.
Wel 11:17 An abilor piny abino ka lok kwedi kunnu; ci abikwanyo cwinya mo ma tye i komi-ni, abiketo i komgi; miyo gibinywako tigo peko pa lwak kacel kwedi, wek in pe doŋ ibed ka tiŋone piri keni.
Wel 11:18 Wac bot lwak ni, ‘Wulonnye kekenwu wubed maleŋ pi nino ma diki, ci wubicamo riŋo; pien wubedo ka kok i it Rwot kun wuwaco ni, “Aŋa ma bimiyowa riŋo me acamawa? Pien yam onoŋo watye maber giwa i Ejipt.” Pi meno Rwot bimiyowu riŋo ci wubicamo.
Wel 11:19 Pe wubicamo pi nino acel keken, nyo nino aryo, nyo abic, nyo apar, nyo pyeraryo,
Wel 11:20 ento wubicamo pi dwe acel kulu, nio ka bikatti woko ki i umwu, nio ka ocido cwinywu woko, pien wutyeko kwero Rwot ma bedo i kinwu-ni kun wukok i nyime ki pig waŋwu, wuwaco ni, “Piŋo yam waa woko ki i Ejipt?”’”
Wel 11:21 Ento Moses ogamo ni, “Jo ma abedo i kingi welgi romo alip miya abicel, co ma giwoto ki tyengi, ci in iwaco ni, ‘Abimiyogi riŋo wek gucam pi dwe kulu!’
Wel 11:22 Myero ginek lwak lim makwo, romi ki dyaŋi-gu, wek oromgi? Nyo lwak rec ducu ma, tye i nam gibicoko kacel pigi, wek oromgi?”
Wel 11:23 Rwot ogamo dog Moses ni, “Cin Rwot aye doŋ odoko cek bo? Ibineno tin ka ce lokka bicobbe boti kakare nyo pe.” Ludoŋo guloko macalo lunebi
Wel 11:24 Moses okato woko ka tito ki dano lok ma Rwot owaco; ci ocoko jo pyerabiro ki i kin ludoŋo pa jo Icrael, oketogi gurumo kema me rwatte.
Wel 11:25 Ka Rwot olor piny ki pol, ci oloko kwedgi, okwanyo cwinye mo ma tye i kom Moses, oketo i kom ludoŋo pyerabiro. Ka cwiny pa Lubaŋa opoto i komgi, ci gucako lok macalo lunebi. Ento pe dok gumedde ki timo kit meno.
Wel 11:26 Onoŋo jo aryo gudoŋ cen i gony, acel nyiŋe Eldad ki mukene nyiŋe Medad, ci cwiny pa Lubaŋa opoto i komgi. Onoŋo gitye i kin jo ma yam gicoyo nyiŋgi-ni, ento pe gukato woko gucito i kema me rwatte, mumiyo gubedo ka lok macalo lunebi i dye gony.
Wel 11:27 Latin awobi mo oriŋo otito bot Moses ni, “Eldad ki Medad gitye ka lok macalo lunebi i dye gony.”
Wel 11:28 Ci Yocwa wod pa Nun, ma onoŋo obedo lakeny pa Moses cakke wa i tinone, owacci, “Moses, laditta, jukgi woko.”
Wel 11:29 Ento Moses owaco bote ni, “In nyeko omaki pira ce? Kono jo pa Rwot ducu gubedo lunebi, kono ber mada, wek Rwot oony cwiny mere i komgi!”
Wel 11:30 Ci Moses ki ludoŋo pa jo Icrael gudok i gony. Rwot ocwalo aluru
Wel 11:31 Ka Rwot omiyo yamo okodo, ci okelo lwak aluru nia ki i nam, ci gupoto piny i ŋet gony. Lacce romo wot me nino acel ki tuŋcel, dok ki tuŋ mukene bene lacce romo wot me nino acel ma orumo gony ducu, opoŋo piny ma romo futi adek kulu.
Wel 11:32 Dano gutwarre ka cokogi i nino meno dyeceŋ ki dyewor benebene, ki orwone bene. Jo ma gucoko manok keken gucoko muromo guniya pyeradek; ci gucako moyone murumo gony.
Wel 11:33 I kare ma riŋone pud omoko i kin lakgi, ma peya gucamo otum, kiniga omako Rwot i kom dano, ci opwodo lwak ki two gemo mapek.
Wel 11:34 Mumiyo nyiŋ kabedo meno gulwoŋo ni, Kibrot-atava , pien jo ma kecgi dwoŋ giyikogi kunnu.
Wel 11:35 Nia ki i Kibrotatava lwak gutiŋo wot me cito Kajerot, ci gutiro gubedo kunnu.
Wel 12:1 Onoŋo Moses onyomo dako mo ma nya jo Kuc, ci Miriam ki Aron gucako loko lok akeca i kom Moses pi dako-nu.
Wel 12:2 Gubedo ka waco ni, “Rwot obedo ka lok ki dog Moses kene bo? Pe obedo ka lok ki dogwa bene?” Ci Rwot owinyo yo.
Wel 12:3 Moses onoŋo yam mwol matek, mwol makato dano ducu ma onoŋo yam gitye i wi lobo-ni.
Wel 12:4 Cutcut Rwot owaco bot Moses ki Aron ki Miriam ni, “Wukat woko, wun adek ducu, wubin i kema me rwatte.” Gin adek ducu gukato woko.
Wel 12:5 Ci Rwot olor piny ki wir me pol, ocuŋ i dog kema me rwatte, ka olwoŋo Aron ki Miriam. Gin aryo ducu gukato anyim.
Wel 12:6 Ci owacci, “Wuwiny lokka. Ka ce tye lanebi mo i kinwu, an Rwot aweko en ŋeya ki i ginanyuta, aloko kwede ki i waŋ lek.
Wel 12:7 Ento bot laticca Moses pe bedo kit meno; pien atyeko keto oda ducu i ciŋe.
Wel 12:8 Abedo ka lok kwede waŋ ki waŋ, ka maleŋ atyer, pe agoŋo lok; en neno kit ma Rwot cal kwede, Piŋo pe wulworo loko lok akeca i kom laticca Moses?”
Wel 12:9 Kiniga omako Rwot i komgi, ci ocito woko.
Wel 12:10 Ka pol owarre woko ki i wi kema me rwatte, ci nen, kom Miriam orugo woko cut, okwor matar macalo pee. Ka Aron olokke yo tuŋ bot Miriam, oneno kome orugo woko matar
Wel 12:11 ci owaco bot Moses ni, “Ai, laditta, pe iket can i komwa pien watimo lok me miŋo, doŋ wabalo.
Wel 12:12 Pe iwek en obed macalo latin ma ginywalo ma doŋ oto, ma riŋo kome nucune doŋ oballe woko ma pud oa aaya ki i minne.”
Wel 12:13 Moses okok bot Rwot ni, “Caŋe ba, ai Lubaŋa, abako doga boti do.”
Wel 12:14 Ento Rwot owaco bot Moses ni, “Ka nene wonne aye onoŋo oŋulo laa i waŋe keken, kono pe en obedo ki lewic pi nino abiro? Wek koŋ gitweye woko i ŋe gony pi nino abiro, ka lacen gibikele doŋ i gony.”
Wel 12:15 Kit meno gitweyo Miriam woko i ne gony pi nino abiro; ci lwak pe gumedo ki dak ka mo nio waŋ ma gimiyo Miriam odwogo woko i gony.
Wel 12:16 Ka doŋ lacen dano gucako wot nia ki i Kajerot, ci gugony i tim Paran gubedo iye.
Wel 13:1 Rwot owaco bot Moses ni,
Wel 13:2 “Cwal dano gucit gurot lobo Kanaan ma abimiyo bot jo Icrael. Cwal dano acel ki i kaka acel acel pa kwarogi, kun dano acel acel bedo latel wic i kingi.”
Wel 13:3 Moses ocwalogi ki i tim me Paran, kit macalo Rwot ociko; gin ducu onoŋo gin ludito i kin jo Icrael.
Wel 13:4 Nyiŋi ene; i kaka pa Reuben Camua wod pa Jakur;
Wel 13:5 i kaka pa Cimeon Capat wod pa Kori;
Wel 13:6 i kaka pa Juda Kaleb wod pa Jepune;
Wel 13:7 i kaka pa Icakar Igal wod pa Yucepu;
Wel 13:8 i kaka pa Epraim Kocea wod pa Nun;
Wel 13:9 i kaka pa Benjamin Palti wod pa Rapu;
Wel 13:10 i kaka pa Jabulon Gadiel wod pa Codi;
Wel 13:11 i kaka pa Yucepu, en aye kaka pa Manace, Gadi wod pa Cuci;
Wel 13:12 i kaka pa Dan Amiel wod pa Gemali;
Wel 13:13 i kaka pa Acer Cetur wod pa Mikael;
Wel 13:14 i kaka pa Naputali Nabi wod pa Vopci;
Wel 13:15 i kaka pa Gad Geuel wod pa Maki.
Wel 13:16 Meno aye nyiŋ jo ma Moses ocwalogi ka roto lobo. Moses ocako nyiŋ Kocea wod pa Nun ni Yocwa.
Wel 13:17 Moses ocwalogi ka roto lobo Kanaan kun waco botgi ni, “Wucit i Negeb kuca ca, wuit malo wa i lobo godi,
Wel 13:18 wek wunen kit ma lobo-nu tye kwede, ka ce jo ma bedo iye jo matego nyo jo magoro, ka ce ginok nyo gipol,
Wel 13:19 ka ce lobo ma gibedo iye-ni ber nyo rac, ka ce gaŋi ma gibedo iye tye apero nyo girumo ki cel matego,
Wel 13:20 ka ce lobone ceko cam nyo pe ceko, ka ce yadi tye i lo bone nyo pe. Wucam co ki i cwinywu, ci wudwog ki nyig yadi mogo mucek i lobo kunnu.” Kare ma gin gucito onoŋo obedo kare ma nyig olok cako cek iye.
Wel 13:21 Kit meno gucito ka roto piny nia ki i tim Jin o wa i Rekob, ma cok ki yo ma donyo i Kamat.
Wel 13:22 Gucito nio wa i Negeb ka guo kwede i Kebron; ci Akiman, Cecai ki Talmai likwayo pa Anak onoŋo gitye kunnu, (Kebron onoŋo gigero ori mwaka abiro ma peya gigero Joan ma i Ejipt.)
Wel 13:23 Lurot piny guo wa i nota me Ecikol, ci guŋolo jaŋ tuga nyig olok acel ma olugo, gutiŋo ki tal mabor kun jo aryo aye gulebo, dok gukelo ki nyig okwer pomegranat ki nyig oduru.
Wel 13:24 Kabedo meno yam gilwoŋo ni nota me Ecikol , pien jo Icrael guŋolo iye jaŋ tuga nyig olok.
Wel 13:25 I ŋe nino pyeraŋwen gudwogo ki ka roto piny ma i lobo-nu.
Wel 13:26 Gudwogo bot Moses ki Aron ki lwak jo Icrael ducu ma i tim Paran, i Kadec; gukelo lok ki kunnu botgi ki bot lwak ducu, dok gunyuto botgi gin mucek i lo bo- nu.
Wel 13:27 Gutito ki Moses ni, “Wacito i lobo ma icwalowa iye; lobone mol cak ki moo kic, man aye nyig yadine ma wakelo-ni.
Wel 13:28 Kun kono jo ma gibedo i lobo-nu jo matego, gaŋgi bene gigoyo ki cel matego, dok gidito twatwal; medo ki meno, waneno iye likwayo pa Anak.
Wel 13:29 Jo Amalek gibedo megi i lobo ma i Negeb; jo Kit, jo Jebuc ki jo Amor gibedo i lobo godi; jo Kanaan gibedo i lobo murabo dog nam, ki murabo dog Jordan.”
Wel 13:30 Kaleb ojuko dano guliŋ woko i nyim Moses ci owacci, “Wan watugi cito kunnu magicel, wek wacamu woko; pien wan waromo loyogi.”
Wel 13:31 Ento dano ma yam gunywako kwede wot kunnu guwacci, “Wan pe waromo ette me cito i kom jo meno, pien gitego, gikatowa woko.”
Wel 13:32 Ci gukelo lok marac ma obalo cwiny jo Icrael woko i kom lobo ma guroto-ni, kun giwacci, “Lobo ma wawoto wabaro iye-ni, waroto ducu, lobone camo jo ma gibedo iye woko; dok jo ducu ma wanenogi iye kunnu jo ma komgi pek madito.
Wel 13:33 Dok waneno twoni oluma kunnu, likwayo pa Anak ma kwarogi ducu twoni oluma. Wan giwa watino warom ki otwoŋo mamwa, dok myero wanen kumeno ki tun botgi.”
Wel 14:1 Lwak ducu gucako daŋŋe matek, ci dano gukok ki pig wangi dyewor benebene.
Wel 14:2 Jo Icrael ducu gubedo ka ŋur i kom Moses ki Aron, ci lwakgi ducu guwaco botgi ni, “Kono nene wato giwa ki i Ejipt, kono ber! Nyo kono nene wato ki i tim kany!
Wel 14:3 Piŋo Rwot okelowa i lobo man wek ginekwa woko ki pala lucwan? Monwa ki litinowa gibiyakogi woko bene; kono nene pe obedo ber ka wadok giwa cen i Ejipt?”
Wel 14:4 Ci gucako lok kekengi ni, “Wek wayeru laditwa mo, wek wadoku cen i Ejipt.”
Wel 14:5 Moses ki Aron gupoto piny aryeba ic i nyim lwak jo Icrael ma gucokke ducu.
Wel 14:6 Ci Yocwa wod pa Nun ki Kaleb wod pa Jepune ma yam gitye i kin jo ma guroto lobo-nu guyeco boŋŋigi kekengi pien cwinygi ocwer.
Wel 14:7 Guwa, bot lwak jo Icrael ducu ni, “Lobo ma yam wawoto wabaro iye, waroto, wanoŋo ni lobone ber makato ducu.
Wel 14:8 Ka i Rwot obedo yom i komwa, en biterowa i lobo-nu, ci miyo i ciŋwa, en aye lobo ma mol cak ki moo kic.
Wel 14:9 Ento pe wujem i kom Rwot; dok pe wulwor wegi lobo-nu, pien gin kwon me acamawa mere. Gin mo ma geŋo ŋegi doŋ pe, dok Rwot tye tuŋ botwa; pe wulworgi.”
Wel 14:10 Ento lwak ducu guwacci, gicelgi acela ki got. Ka dok deyo pa Rwot onen i kema me rwatte i nyim jo Icrael ducu.
Wel 14:11 Ci Rwot owaco bot Moses ni, “Jo man gibicaya pi kare ma rom mene? Gibikwero ye an pi kare ma rom mene, kadi bed atiyo lwak lanyut ducu ma rom man i kingi?
Wel 14:12 Abipwodogi ki two gemo, abitwonogi lobo ma nene myero obed me aleyagi, dok abimiyo in idoko rok madit mada ki matek makatogi.”
Wel 14:13 Ento Moses owaco bot Rwot ni, “Jo Ejipt dok gibiwinyo pire bene, pien in aye yam itiŋo jo man ki tekki ikwanyogi woko ki i kingi,
Wel 14:14 dok gibitito bot jo ma gibedo i lobo man, Doŋ gityeko winyo ni in Rwot it ye i dye jo man, dok ni in Rwot aye gibedo ka neni waŋ ki waŋ, ki pol meri obedo ka cuŋ ka wigi, dok ibedo ka wot i nyimgi i wir pol dyeceŋ ki i wir mac dyewor.
Wel 14:15 Ka ineko jo man woko lawaŋe acel, ci lurok ma giwinyo ywekani gibiwacci,
Wel 14:16 ‘Onoŋo tero jo man i lobo ma yam okwoŋo pire ni ebimiyo botgi-ni doŋ oloyo Rwot woko, en mumiyo onekogi woko i dye tim-mi.’
Wel 14:17 Kombeddi alegi ni, wek tek pa Rwot obed madit kit macalo yam iciko kun iwacci,
Wel 14:18 ‘Rwot kiniga pe mako oyot, mar mere ma pe lokke dwoŋ; en weko bal ki tim aranyi pa dano, ento pe kwanyo kop i kom lubalo. En keto can i kom likwayo ki i kom Likwayo pa likwayogi pi bal pa kwarogi nio i yalwak me adek ki me aŋwen.’
Wel 14:19 Alegi ni itim kica ki joni man pi rocgi, macalo in marri ma pe lokke dwoŋ twatwal-li, kit ma ibedo ka weko balgi cakke wa ki i Ejipt nio koni.” Can ma Lubaŋa oketo i kom jo Icrael (Nwo 1.34-40)
Wel 14:20 Rwot ogamo ni, “Doŋ atimo kica botgi kit macalo iwaco-ni.
Wel 14:21 Ento ada, macalo atye kwo-ni, dok macalo deyo pa Rwot bipoŋo lobo ducu-ni, akwoŋo ni,
Wel 14:22 i kom jo ma guneno deyona ki lwak lanyut ma yam atiyo i Ejipt ki i tim, ento ma gubedo ka omo iya ma doŋ odoko tyen apar kulu, ma pe guwinyo doga bene, pe tye ŋat mo i kingi
Wel 14:23 ma bineno lobo ma yam akwoŋo pire bot kwarogi ni abimiyogini; pe tye ŋat mo i kin jo ma gicaya ma bineno.
Wel 14:24 Ento laticca Kaleb abitero i lobo ma yam ocito iye-ni, ci Likwaye bicamo, pien en tye ki cwiny mapat, dok en tye ka lubo gin ma amito ducu kakare atir.
Wel 14:25 Jo Amalek ki jo Kanaan gibedo i nota ducu; pi meno wun diki wulokke wucak wot wudok tun tim i yo ma kemo Nam Makwar.”
Wel 14:26 Rwot dok owaco bot Moses ki bot Aron ni,
Wel 14:27 “Lwak man marac-ci gibiweko ŋuro i koma awene? Doŋ atyeko winyo lwak ŋuro ma jo Icrael gitye ka ŋuro kwede i koma.
Wel 14:28 Wac botgi ni an Rwot awacci, ‘Macalo atye makwo-ni, gin ma doŋ wuwaco ma awinyo ki ita abitiyo botwu.
Wel 14:29 Komwu muto biradde piny i dye tim man. I kin jo ma gikwanogi-ni, ma yam gikwano welgi cakke ki i kom jo ma ditogi romo mwaka pyeraryo dok kwede malo, ma gubedo ka ŋur i koma-ni,
Wel 14:30 pe acel mo bio i lobo ma yam akwoŋo pire ni abimiyogi bedo iye; kono Kaleb wod pa Jepune ki Yocwa wod pa Nun keken aye gibio.
Wel 14:31 Ento litinowu ma wuwacci gibiyakogi wokoni, gin aye abiterogi kunnu, gin aye gibiŋeyo lobo ma wun wucayo-ru.
Wel 14:32 Wun aye komwu muto biradde piny i dye tim man.
Wel 14:33 Litinowu gibibedo lukwat i tim mwaka pyeraŋwen kun gineno can pi tarwaŋwu atata, nio ka kom danowu ma oto me agikkine obuto i dye tim.
Wel 14:34 Wubineno can pi balwu mwaka pyeraŋwen, muporo wel nino ma yam wuroto ki lobo-ni, nino pyeraŋwen, mwaka acel pi nino acel acel, ci wubiŋeyo ni iya oarre woko i komwu.’
Wel 14:35 An a Rwot ma doŋ aloko; ada abitiyo man i kom lwak man marac-ci ducu ma guribbe me pyem kweda; gibitum woko i dye tim kany, gibito megi kunnu.”
Wel 14:36 Jo ma yam Moses ocwalo ka roto lobo-ni, ma yam gudwogo ci gumiyo lwak ducu guŋur i kom Rwot pi lok marac ma gutito i kom lobo-nu,
Wel 14:37 jo-nu guto woko ki two gemo i nyim Rwot.
Wel 14:38 Ento Yocwa wod pa Nun ki Kaleb wod pa Jepune aye gudoŋ ma gikwo ki i kin lwak dano ma gucito ka roto lobo-ni. Jo Icrael giloyogi i Korma (Nwo 1.41-46)
Wel 14:39 Moses otito lok meno ducu bot jo Icrael, ci dano gukok matek.
Wel 14:40 Ci gua malo odiko con, gucito guito malo wa i lacol me lobo godi, kun giwaco ni, “Nen, wan doŋ watye kany co do, doŋ wabicito wa i kabedo ma Rwot ociko pire; pien doŋ wabalo.”
Wel 14:41 Ento Moses owaco botgi ni, “Piŋo wun koni wuturo cik ma Rwot oketo? Pien meno pe bitwerre wacel.
Wel 14:42 Pe wucit kunnu, wek pe lumerokwu guradwu woko piny, pien Rwot pe tye i kinwu.
Wel 14:43 Jo Amalek ki jo Kanaan gitye i nyimwu kunnu, pala lucwangi bityekowu woko; pien wun wukwero lubo kor Rwot, miyo Rwot pe bibedo kwedwu.”
Wel 14:44 Ento gin guette ni gimito ito malo wa i lacol lobo godi ca, kadi bed canduk me gicikke pa Rwot, ki Moses bene, pe gua woko ki i gony.
Wel 14:45 Ci jo Amalek ki jo Kanaan ma gibedo i lobo godi kunnu gulor piny, guloyogi, ci guryemogi nio wa i Korma.
Wel 15:1 Rwot owaco bot Moses ni,
Wel 15:2 “Wac ki jo Icrael ni, Ka doŋ wuo i lobo ma wubibedo iye, ma abimiyowu-ni,
Wel 15:3 ce wutyero dyaŋ nyo romo bot Rwot obed gityer ma giwaŋo ki mac, nyo gitum awaŋa, nyo kit gitum mukene, nyo gityer me cobo kwoŋ, nyo gityer ma ic opwoyo, nyo ka tyero i ninowu madito ma giciko wek obed gin ma ŋwece kur me yomo cwiny Rwot,
Wel 15:4 ci ŋat ma okelo gityerre myero otyer bot Rwot bene moko kwon mapwotte ma romo agwata acel ma girubo ki moo ma romo cupa aryo ki nucu, obed gityer me moko kwon.
Wel 15:5 Dok wubikelo yino me gityer amata pi gitum awaŋa nyo gitum mukene ducu ma romo cupa aryo ki nucu pi romo acel acel.
Wel 15:6 Nyo ka pi nyok romo wubikelo moko kwon mapwotte ma romo agwata aryo ma girubo ki moo ma romo cupa adek pi gityer me moko kwon.
Wel 15:7 Pi gityer: amata wubikelo yino ma romo cupa adek obed gin ma ŋwece kur me yomo cwiny Rwot.
Wel 15:8 Ka wuyubo twon pi gitum awaŋa, nyo pi gitum mukene, nyo pi cobo kwon, nyo pi gityer lakwecwiny ma wutyero bot Rwot,
Wel 15:9 ci myero wutyer kacel ki twon moko kwon mapwotte ma romo agwata adek ma girubo ki moo ma romo cupa abic obed gityer me moko kwon.
Wel 15:10 Pi gityer amata wubityero koŋo vino ma romo cupa abic obed gityer ma giwaŋo ki mac, gin ma ŋwece kur meyomo cwiny Rwot.
Wel 15:11 “Gibitiyo kit meno pi twon acel acel, nyo pi nyok romo acel acel, nyo pi wod romo nyo latin nyok dyel acel acel.
Wel 15:12 Ducu bilubo Wel lim ma wukelo me atyera; wubitiyo kit meno i komgi acel acel macalo welgi, tye.
Wel 15:13 Anywalli ducu me lobowu gibitiyo kit meno ka gityero gityer ma giwaŋo ki mac obed gin ma ŋwece kur me yomo cwiny Rwot.
Wel 15:14 Ka larok mo odoko labedo i kinwu, nyo: ŋat mo ma bibedo i kinwu wa i kare pa likwayowu ducu, ka en mito tyero gityer ma giwaŋo ki mac obed gin ma ŋwece kurme yomo cwiny Rwot, en bene bitime kit ma wun wutimo-ni.
Wel 15:15 Pi lwak mucokke cik bibedo acel piwu ki pi larok ma odoko labedo i kinwu; meno bibedo cik matwal nio wa i kare pa likwayowu ducu; labedo bibedo ma rom ki wun i nyim Rwot.
Wel 15:16 Cik bibedo acel ki ŋolo kop bene acel pi wun ki pi lurok ma gibedo i kinwu.”
Wel 15:17 Rwot owaco bot Moses ni,
Wel 15:18 “Wac bot jo Icrael ni, Ka doŋ wuo i lobo ma atye ka terowu iye-ni,
Wel 15:19 ka wucamo cam ma ocek i lobe-nu, wubityero gityer bot Rwot.
Wel 15:20 I kom moko kwon me kal manyen mukwoŋo cek wubityero capat lakoto obed gityer; wubityero macalo wutyero gityer ma wukwanyo ki i kom kal ma wudino.
Wel 15:21 Wubimiyo gityer bot Rwot ki i kom moko kwoti me kal manyen mukwoŋo cek nio wa i kare pa likwayowu ducu.
Wel 15:22 “Ento ka ce wuroco, kuli pe wumako cik magi ducu ma Rwot yam ociko ki Moses,
Wel 15:23 ki gin ducu ma Rwot ocikowu kwede ki i dog Moses, nia wa i nino ma yam Rwot okwoŋo miyo iye cik, medde kwede wa i kare pa likwayowu ducu;
Wel 15:24 ka ce dano guroco ma pe gubalo akaka, kun lwak pe ŋeyo gin mo iye, ci lwak ducu bityero wod twon acel me gitum awaŋa obed gin ma ŋwece kur me yomo cwiny Rwot, ki gityer me moko kwon ki gityer amata mutike macalo cik tye, kacel ki nyok dyel acel pi gitum me bal.
Wel 15:25 Ajwaka bitimo gin lakwany bal ki i kom lwak jo Icrael ducu, ci Rwot biweko balgi; pien onoŋo pe gubalo akaka dok gukelo gityergi, gityer ma giwaŋo ki mac bot Rwot, ki gitumgi me bal, i nyim Rwot pi balgi ma pe gutimo akaka.
Wel 15:26 Gibiweko bal pa lwak jo Icrael ducu, kacel ki pa lurok ma gibedo i kingi, pien onoŋo bal meno omako lwak ducu.
Wel 15:27 “Ka ce dano acel mo aye obalo ma pe otimo akaka, ci en bityero bwoŋ dyel ma ditte romo mwaka acel pi gitum me bal.
Wel 15:28 Ci ajwaka bitimo gin lakwany bal i nyim Rwot pi dano-nu ma opoto i bal ma pe otimo akaka, pi kwanyo bal ki i kome, ci Rwot biweko balle.
Wel 15:29 Wubibedo ki cik acel pi dano ma obalo ma pe otimo akaka, kadi bed en anywalli pa jo Icrael nyo labedo ma bedo i kingi.
Wel 15:30 Ento ka dano mo otimo bal mo me tekwic, kadi bed anywalli me lobo nyo labedo, noŋo doŋ ocayo Rwot; dano meno waŋe birwenyo woko ki i kin lutugi.
Wel 15:31 Noŋo ocayo lok pa Rwot, oturo cikke, pi meno dano meno wane birwenyo woko magicel; balle bidok i wiye.” Dano ma pe ogwoko cabit
Wel 15:32 I kare ma jo Icrael gitye i tim, ci gunoŋo dano mo ma coko yen riddo i ceŋ cabit.
Wel 15:33 Jo ma gunoŋe ka en coko yen riddo-ni gukele bot Moses ki Aron ki bot lwak ducu.
Wel 15:34 Gukete i ot kol, pien peya ginyuto botgi gin ma myero gutim i kome.
Wel 15:35 Ci Rwot owaco bot Moses ni, “Dano meno gibineke woko. Lwak ducu gibicele ki got woko i ŋe gony.”
Wel 15:36 Lwak ducu gukele woko i ŋe gony, gucele ki got guneke woko, kit macalo Rwot onoŋo ociko ki Moses. Keto jira i dog boŋo
Wel 15:37 Rwot owaco bot Moses ni,
Wel 15:38 “Lok ki jo Icrael ci icikgi ni gukwo jira i twok dog boŋŋigi, wa i kare pa likwayogi ducu, dok i kom jira ma i twok dog boŋo acel acel guket iye tol ma bulu.
Wel 15:39 Bibedo botwu jira dog boŋo ma wuneno kome wek wupo cik pa Rwot ducu, wulubgi, kun pe wulubo tamwu kenwu ki gin ma wuneno, ma wumaro lubo pi mitiwu kenwu.
Wel 15:40 Kit meno miyo wubipo cikka ducu, wubicobo, miyo wubibedo jo maleŋ pi Lubaŋawu.
Wel 15:41 An a Rwot Lubaŋawu ma yam akwanyowu ki i lobo Ejipt wek abed Lubaŋawu; an a Rwot Lubaŋawu.”
Wel 16:1 Kora wod pa Ijar, ma wod pa Kokat, wod pa Levi, kacel ki Datan ki Abiram awobe pa Eliab ki On wod pa Pelet, ma gin adek ducu gubedo likwayo pa Reuben,
Wel 16:2 gutero dano ci gucito kwedgi i kom Moses, kacel ki lwak dano ma i kin jo Icrael, lutel wi lwak miya aryo ki pyerabic ma giyero ki i kin lwak mucokke, jo ma giŋene mada.
Wel 16:3 Gucokke kacel i kom Moses ki Aron ci guwaco botgi ni, “Mewu doŋ okato kare! Pien jo magi ducu gin lwak maleŋ, gin ducu ki acel acel Rwot bene tye i kingi. Ci piŋo wun wukette kenwu malo twatwal makato lwak pa Rwot ducu?”
Wel 16:4 Ka Moses owinyo, opoto aryeba ic.
Wel 16:5 Ci owaco bot Kora ki lwakke ducu ni, “Diki odiko Rwot aye binyuto danone ki ŋat maleŋ i kinwa, ci bimiyo en nyiko cok bote; ŋat ma en oyero aye en bimiyo nyiko cok.
Wel 16:6 Doŋ wutim kit man: wukwany weer me waŋo odok eceta, Kora ki lwakke ducu.
Wel 16:7 Diki wuket mac iye, ci wuket iye odok eceta i nyim Rwot, ci dano ma Rwot oyero aye bibedo maleŋ, Wun mewu dok okato kare, wun likwayo pa Levi!”
Wel 16:8 Moses dok owaco bot Kora ni, “Doŋ koŋ wuwiny ya, wun likwayo pa Levi.
Wel 16:9 Wun wubwono man ni gin matidi mo, ma Lubaŋa pa Icrael aye opokowu woko ki i kom lwak jo Icrael ci okelowu cok bote pi tiyo tic i kema pa Rwot, kun wun aye wucuŋ i nyim lwak ka tic pigi?
Wel 16:10 En doŋ okelowu ka ma cok kwede wun kacel ki utmegiwu ducu ma gin likwayo pa Levi, ci dok pud wuyenyo yo me doko ajwagi aye?
Wel 16:11 Wun wubedo ka jemo i kom Rwot, mumiyo wun ki lwakwu ducu wucokke kacel-li. Aron kono gin aŋo mumiyo wuŋur i kome-ni?”
Wel 16:12 Moses dok ocwalo dano pi lwoŋo Datan ki Abiram ma awobe pa Eliab; ento gin guwacci, “Pe wabicito kunnu.
Wel 16:13 Pud ibwono man ni gin matidi mo, ma ikwanyowa woko ki i lobo ma mol cak ki moo kic-ci, ma it ye ka nekowa kwede i tim-mi? Myero in dok ikette keni me bedo laker ma loyowa?
Wel 16:14 Dok bene peya ikelowa i lobo mo ma mol cak ki moo kic, peya imiyowa potti mogo ma waleyo, nyo potti olok, ci kombeddi doŋ imito umo waŋwa woko. Wan pe wabicito kunnu.”
Wel 16:15 Kiniga omako Moses matek ci owaco bot Rwot ni, “Pe iye gityergi. An peya akwanyo kadi kanagi acel mo ki botgi, pe atimo gin marac i kom ŋat mo i kingi.”
Wel 16:16 Lacen Moses owaco bot Kora ni, “In ki lwakki wubed tye i nyim Rwot diki, in ki gin ki Aron,
Wel 16:17 kun noŋo ŋat acel acel i kinwu omako atabo weerre me waŋo odok eceta. Wuket iye odok eceta, ci ŋat acel acel okel atabo weerre i nyim Rwot, atabo weer miya aryo ki pyerabic; in bene ki Aron, ŋat man ki atabo weerre.”
Wel 16:18 Ŋat acel acel ocako kwanyo atabo weerre, ci guketo mac i igi, ka guketo odok eceta iye, ci gucuŋ i dog kema me rwatte, kacel ki Moses ki Aron.
Wel 16:19 Kora ocoko lwak jo ducu ci gucuŋ ma gukemme ki Moses ki Aron i doggola kema me rwatte. Ci deyo pa Rwot onen bot lwak ducu.
Wel 16:20 Rwot owaco bot Moses ki Aron ni,
Wel 16:21 “Wun wupokke kenwu ki i kin lwak man, wek anekgi atyekgi woko kombeddi.”
Wel 16:22 Ento gin gupoto piny aryeba ic ci guwacci, “Ai Lubaŋa, Lubaŋa ma won tipo kom jo ducu, pi bal pa dano acel keken miyo kiniga maki i kom lwak ducu?”
Wel 16:23 Rwot owaco bot Moses ni,
Wel 16:24 “Cik lwak ni gua woko ki ka ma jo pa Kora, Datan ki Abiram gibedo iye.”
Wel 16:25 Moses oa ocito bot Datan ki Abiram, ci ludoŋo pa jo Icrael gulubo kore.
Wel 16:26 Owaco bot lwak ni, “Alegowu ni, wua wupokke ki i ŋet kema pa jo magi ma giraco-ni, pe wugud kom jamigi mo, wek pe gijwerwu woko kacel kwedgi pi bal megi ducu.”
Wel 16:27 Omiyo dano gua woko ki i ŋet kema pa Kora, Datan ki Abiram; ci Datan ki Abiram gukatti woko gucuŋ i dog kemagi kacel ki mongi ki awobegi ki litinogi matino.
Wel 16:28 Moses owacci, “Man aye gin ma bimiyo wuŋeyo ni Rwot onoŋo ocwala ka tiyo tic man ducu, pe abedo ka tiyone pira kena.
Wel 16:29 Ka ce jo man gibito i kit ma dano gito kwede jwijwi-ni, nyo kit keckom ma poto i kom dano ducu en aye bipoto i komgi, ci pe noŋo Rwot aye ma ocwala.
Wel 16:30 Ento ka Rwot oketo gin mo manyen, ce lobo oŋamo doge omwonyogi woko ducu, lwakgi ki jamigi ducu, miyo gilor piny i bur Lyel ma pud gikwo, ci wubiŋeyo ni, jo ma gubedo ka cayo Rwot.”
Wel 16:31 Ka otyeko waco lok meno ducu, ci nom ma gucuŋ iye obar oyabbe woko,
Wel 16:32 lobo oŋamo doge omwonyogi woko, kacel ki jo me odigi, ki lwak jo pa Kora ducu ki jamigi ducu liweŋ.
Wel 16:33 Kit meno gin ki lwakgi ki jamigi ducu gulor piny i bur Lyel ma gikwo; ci lobo oumo wigi woko gurwenyo woko ki i kin lwak.
Wel 16:34 Jo Icrael ducu ma gurumogi-ni guriŋo woko ka guwinyo kokogi kun giwacci, “Wek lobo pe dok omwonywa bene!”
Wel 16:35 Ka dok mac bene oa ki bot Rwot, owaŋo jo meno miya aryo ki pyerabic ma gubedo ka tyero odok eceta-ni, otyekogi woko.
Wel 16:36 Ka Rwot dok owaco bot Moses ni,
Wel 16:37 “Cik Eleajar wod pa ajwaka Aron ni okwany atabo weer me waŋo odok eceta woko ducu ki i mac ma Lyel-li, oony mac ma i igi-ni ka mabor, pien gin jami maleŋ.
Wel 16:38 Atabo weer pa jo meno ma balgi okelo can me to i komgi-ni myero gipadgi woko malac ki nyol gudok laum wi keno tyer; pien onoŋo yam doŋ gityerogi wo ko i nyim Rwot mumiyo pud gin jami maleŋ. Ci gibibedo lanyut bot jo Icrael.”
Wel 16:39 Kit meno Eleajar okwanyo atabo weer me mola ma yam jo ma mac owanogi-ni gutyero, ci gipadogi gudoko laum wi keno tyer,
Wel 16:40 wek obed gin me poyo wi jo Icrael, wek ŋat mo ma pe ajwaka, ma pe lakwar Aron, pe onyik cok ka wano odok eceta i nyim Rwot, wek pe odok macalo Kora ki lwakke, kit ma Rwot owaco bot Eleajar ki i dog Moses. Aron olaro lwak
Wel 16:41 Ento orwone lwak jo Icrael ducu dok gucako ŋur i kom Moses ki i kom Aron kun giwaco ni, “Wun aye wuneko jo pa Rwot woko.”
Wel 16:42 Ka lwak gu tyeko cokke i kom Moses ki Aron, gulokke tuŋ kema me rwatte; ci, nen, pol oumo ko me woko, deyo pa, Rwot ocako nen.
Wel 16:43 Moses ki Aron gucito i nyim kema me rwatte,
Wel 16:44 ci Rwot owaco bot Moses ni,
Wel 16:45 “Wua woko ki i kin lwak man wek atyekgi woko kombeddi.” Gupoto piny aryeba cwiny,
Wel 16:46 ci Moses owaco bot Aron ni, “Kwany atabo, weerri me waŋo odok eceta, iket iye mac ma itoko ki i keno tyer, ci iket iye odok eceta, itiŋ iter bot lwak oyotoyot, icit itim gin lakwany bal ki i komgi, pien kiniga doŋ ocako bino kun oa ki bot Rwot, two gemo doŋ bicakke.”
Wel 16:47 Aron okwanyo atabo weer kit ma Moses owaco, cut, oriŋo kwede i dye lwak; ci, nen, two gemo onoŋo doŋ ocakke i kin dano. Oketo odok eceta i atabo weer, ocako timo gin lakwany bal ki i kom lwak.
Wel 16:48 Ocuŋ i kin jo muto ki jo makwo, ci two gemo ogik woko.
Wel 16:49 Jo ma two gemo onekogi guromo alip apar wiye aŋwen ki miya abiro, kun pe giribo iye jo ma guto i alii pa Kora.
Wel 16:50 Aron odok cen bot Moses i dog kema me rwatte ka two gemo doŋ ogik woko.
Wel 17:1 Rwot owaco bot Moses ni,
Wel 17:2 “Lok ki jo Icrael ci igam odoo ki botgi, odoo acel pi dog ot pa kwarogi acel acel. Gam ki bot lutel wigi ducu, ma oporo dog odi pa kwarogi, odoo ducu apar wiye aryo. Co nyiŋ dano acel acel i kom odoone,
Wel 17:3 ci ico nyiŋ Aron i kom odoo pa likwayo pa Levi; pien ludito wi kaka ki i dog odi pa kwarogi gibibedo ki odoogi acel acel.
Wel 17:4 Ibicibogi i kema me rwatte i nyim canduk lok me caden ka ma arwatte iye kwedwu-ni.
Wel 17:5 Ci odoo pa dano ma abiyero en aye bilot. Meno aye abinoŋo iye yo me juko jo Icrael ma gibedo ka ŋur i koma-ni.”
Wel 17:6 Moses oloko ki jo Icrael, ci lutel wigi ducu gukelo odoo bote, odoo acel pi lutel wigi acel acel, ma oporo wel odi pa kwarogi, odoo apar wiye aryo; odoo pa Aron bene onoŋo tye i kin odoogi.
Wel 17:7 Ci Moses ocibo odoo ducu i nyim Rwot i kema lok me caden.
Wel 17:8 Orwone Moses odonyo i kema lok me caden; ci, nen, odoo pa Aron ma ocuŋ pi dog ot pa Levi-ni aye olot woko, ocako kico bolo olaŋ, ci oturo ture onyako nyig yaa mucek.
Wel 17:9 Ka Moses okelo odoo ducu nia ki i nyim Rwot, otero bot jo Icrael ducu, guneno, ci dano acel acel okwanyo odoone.
Wel 17:10 Rwot owaco bot Moses ni, “Dwok odoo pa Aron i nyim canduk lok me caden kakare, wek gigwok obed lanyut pi jo mujemo, wek ijuk ki nurgi atata i koma, ogik woko, wek pe to opot i komgi.”
Wel 17:11 Moses otimo kit ma Rwot ocike kwede.
Wel 17:12 Ci jo Icrael guwaco bot Moses ni, “Nen ba, watum woko do, keckom opoto i komwa omiyo wato, wato woko.
Wel 17:13 Jo ducu ma gibino cok, ma gibino cok ki kema pa Rwot, gito woko. Wan ducu myero wato woko bo?”
Wel 18:1 Ci Rwot owaco bot Aron ni, “In ki awobeni kacel ki jo me ot pa kwarowu wubitiŋo alii me bal pi kabedo maleŋ, dok in kacel ki awobeni wubitiŋo alii me bal pi ticwu me bedo ajwagi.
Wel 18:2 In ibikelo utmegini ma i kaka, pa Levi cok kacel kwedi, ma en aye kaka pa woru, wek guribbe kwedi, gukonyi ma noŋo in ki awobeni wutye ka tic i nyim kema lok me caden.
Wel 18:3 Gin gibibedo kwedwu i dog ticwu, dok gibitiyo tic ducu ma miite i kema; ento pe gibicito cok i kom jami ducu ma i kabedo maleŋ, pe gibinyiko cok ki keno tyer, wek pe to opot i kom gin ki wun.
Wel 18:4 Gibinywako tic kwedwu i kema me rwatte pi tic ducu ma i kema; pe ŋat mukene mo bibino botwu cok.
Wel 18:5 Wun wubitiyo tic ma i kabedo maleŋ, ki tic i kom keno tyer, wek kiniga pe dok opot i kom jo Icrael.
Wel 18:6 Nen, doŋ akwanyo utmegiwu, gin Lulevi, ki i kin jo Icrael; gin gitye macalo mot ma gimiyowu, gin aye jo ma gimiyo bot Rwot pi tiyo tic i kema me rwatte.
Wel 18:7 In ki awobeni keken wubitiyo ticwu me bedo ajwagi i lok ducu ma kemo kom keno tyer nyo ma tye i tyelo ma boŋo kicika oumo-ni. Amiyowu tic me bedo ajwagina macalo mot ma amiyo botwu; ka ŋat mo ata obino cok, gibineke woko.” Cam pa ajwagi
Wel 18:8 Rwot dok owaco bot Aron ni, “Nen, doŋ atyeko miyo i ciŋi gityer ducu ma gimiyo bota, jami maleŋ ducu ma jo Icrael gikelo. Atyeko miyogi gubed waŋ wat ma tuŋ boti, ki bot awobeni me bedo waŋ wat ma myero gimi botgi dikdik.
Wel 18:9 Magi aye gibibedo meri ki i kom jami maleŋ maka to ma pe giwaŋo ki mac: gityer ducu ma jo Icrael gimiyo bota, gityer me moko kwon ducu gitum me bal ducu, gitum me tino alii ducu; gibibedo maleŋ makato piri ki pi awobeni.
Wel 18:10 Wubicamo i kabedo mo maleŋ makato; cowu ducu gitwero camo; tye maleŋ piwu.
Wel 18:11 Man bene mewu: gin ducu ma gikwanyo ki i kom motgi me bedo gityer akwata; atyeko miyogi botwu ki bot awobewu ki anyirawu obed waŋ watwu me dikdik. Jo ducu ma i odi ma gulonnye gitwero camo.
Wel 18:12 Moo mabecone ducu, yino mabecone ducu ki bel maberre ducu, mot ducu ma gimiyo bot Rwot me wi mwaka doŋ amiyo botwu.
Wel 18:13 Cam ducu mukwoŋo cek i lobogi ma gikelo bot Rwot bibedo mewu; dano ducu ma i odi ma olonnye twero camo.
Wel 18:14 “Gin ducu ma i Icrael ma gidyero i cin Rwot bibedo mewu.
Wel 18:15 “Litino ducu ma, gikwoŋo nywalogi, kadi bed dano nyo lee, ma gityero bot Rwot bibedo mewu, Ento litino kayo ducu pa dano gibikokogi akoka ki lim, ki litino kaye pa lee ma keni ma pe gicamo bene gibikokogi akoka.
Wel 18:16 Gibikokogi ka ditogi romo dwe acel. Wel me kokogi ibimoko ni obed cekel me ryal abic, kun lubo cekel me kabedo maleŋ ma romo gera pyeraryo.
Wel 18:17 Ento latin kayo pa dyaŋ nyo pa romo nyo pa dyel pe gibikoko; gin gileŋ. Ibikiro remogi i kom keno tyer, dok ibiwaŋo dwologi obed gityer ma giwaŋo ki mac, gin ma ŋwece kur me yomo cwiny Rwot.
Wel 18:18 Riŋogi bibedo mewu, macalo gok ma gik Wato ki em malacuc bene mewu.
Wel 18:19 Gityer maleŋ ducu ma jo Icrael gimiyo bot Rwot doŋ amiyo botwu ki bot awobewu ki anyirawu obed waŋ: watwu me dikdik. Man aye gicikke ma gimoko ki kado i nyim Rwot matwal piri ki pi likwayu.”
Wel 18:20 Rwot dok owaco bot Aron ni, “Pe wubilimo ginaleya mo nyo dul lobo mo i kin jo Icrael; an ki koma aye abedo ginaleyawu. Cam pa Lulevi
Wel 18:21 “Bot Lulevi atyeko miyogi dul acel me apar i kom jami pa jo Icrael me bedo megi pi culo ticgi ma gitiyo, ticgi ma i kema me rwatte.
Wel 18:22 Dok nia tin jo Icrael pe gibinyiko cok ki kema me rwatte, wek pe gunoŋ bal ma kelogi to.
Wel 18:23 Ento Lulevi keken aye gibitiyo tic ma i kema me rwatte, gin aye gibibedo lubalo ka gin mo orocce iye. Bibedo cik matwal nio wa i kare pa likwayowu ducu; dok pe gibileyo dul lobo mo i kin jo Icrael.
Wel 18:24 Pien dul acel me apar ma a ki bot jo Icrael, ma gimiyo obed gityer bot Rwot, atyeko mi yo bot Lulevi me ginaleyagi; mumi yo aloko i komgi ni, pe gibibedo ki dul lobo mo me aleyagi i kin jo Icrael.” Dul acel me apar
Wel 18:25 Rwot owaco bot Moses ni,
Wel 18:26 “Dok iwac bot Lulevi ni, ‘Ka wugamo dul acel me apar ki bot jo Icrael, ma atyeko miyo botwu obed mewu, wun dok wubimiyo gityer ma a ki iye bot Rwot, dul acel me apar ki i kom dul acel me apar ma gikelo botwu.
Wel 18:27 Gityerwu man gibikwano piwu macalo wumiyo ki i kom bel ma wudino ki i kom koŋo olok ma oa ki i nyig olokwu ma wubiyo.
Wel 18:28 Kit meno wun bene wubimiyo gityer bot Rwot ki i kom dul acel me apar ducu ma wubigamo ki bot jo Icrael; wubikwanyo gityer pa Rwot ki i kome, wumiyo bot ajwaka Aron.
Wel 18:29 Mot ducu ma gimiyo botwu en aye wubikwanyo iye gityer ducu ma myero bot Rwot, ki i kom mabecone ducu, ci bedo gin ma gikwero wek obed maleŋ.’
Wel 18:30 Mumiyo ibiwaco bot Lulevi ni, ‘Ka doŋ wutyero mabecone woko, ci mudoŋŋe bibedo mewu macalo oa ki i laro dino belwu nyo i ka biyo nyig olokwu.
Wel 18:31 Wutwero camo i kabedo ducu, wun ki jo ma i odiwu; pien en aye giculowu kwede pi ticwu i kema me rwatte.
Wel 18:32 Pe wubinoŋo iye bal mo, tekke wutyeko kwanyo mabecone pi gityer. Ento pe wupyed jami maleŋ ma jo Icrael gimiyo, wek pe wuto.’ ”
Wel 19:1 Rwot owaco bot Moses ki Aron ni,
Wel 19:2 “Man en cik ma an Rwot aye aciko: Cik jo Icrael ni gukel boti roya makwar maberre ma kome pe ki mwonyo, ma peya gitiyo kwede me pur.
Wel 19:3 Ibimiyo bot ajwaka Eleajar ci gibitero woko i ŋe gony, ka doŋ gibineko i nyim Eleajar.
Wel 19:4 Ajwaka Eleajar bigwelo remone ki lwet ciŋe, ci kiro remone tyen abiro mukemo nyim kema me rwatte.
Wel 19:5 Gibiwaŋo kom roya woko ma kun en neno; pyene ki riŋone ki remone ki cete, gibiwaŋone ducu.
Wel 19:6 Dok ajwaka bikwanyo yat cedar ki anyero ki uci makwar ci bibologi i dye mac ma waŋo riŋo roya-ni.
Wel 19:7 Ka dok ajwaka bilwoko boŋŋine ki pii, lwoko kome ki pii, ka doŋ lacen bidok i gony; ci ajwaka bibedo keni nio wa otyeno.
Wel 19:8 Ŋat ma onoŋo owaŋo roya-ni bene bilwoko boŋŋine, lwoko kome ki pii, ci bibedo keni nio wa otyeno.
Wel 19:9 Ci dano mo ma olony, ma pe kome ki keni aye bijobo buru roya-ni, ci biketo i kabedo mo ma olony, woko ki i ŋe gony, Gibikano pi lwak jo Icrael pi yubo pii me lwoko kwer; meno gitimo pi kwanyo bal.
Wel 19:10 Ŋat ma ojobo buru bene bilwoko boŋŋine ci bedo keni nio wa otyeno. Man bibedo cik matwal bot jo Icrael ki bot Lurok ma bedo i kingi. Ŋat ma odoko keni pi gudo kom dano muto
Wel 19:11 “Ŋat ma ogudo kom dano mo ma oto bibedo keni pi nino abiro.
Wel 19:12 Bilonynye kekene i ki pii me lwoko kwer i nino me adekke ki i nino me abiro miyo bibedo ma olony. Ento ka pe olonnye kekene i nino me adekke ki i nino me abiro, ci pe doŋ bibedo ma olony.
Wel 19:13 Dano mo-ni ma ogudo kom dano muto, ce pe olonnye kekene, noŋo obalo kema pa Rwot, omiyo odoko keni. Dano meno waŋe birwenyo woko ki i kin jo Icrael. En bedo keni pien pii me lwoko kwer peya gionyo i kome, miyo keni mere pud tye i kome.
Wel 19:14 “Ka dano oto i kemawu mo cik tye kit man: dano acel acel ma donyo i kema meno, ki dano ducu ma gubedo iye ka dano-nu oto, gibibedo keni pi nino abiro.
Wel 19:15 Dok agulu nyo atabo-gu ducu ma i kema ma pe giumo wigi bedo keni.
Wel 19:16 Dano mo ka tye i tim ce ogudo kom dano ma gineko ki pala Lucwan, nyo kom dano mo ma oto kene, nyo cogo dano mo, nyo lyel ma giyiko iye dano, bibedo keni pi nino abiro.
Wel 19:17 Pi lonyo dano ma odoko keni kit meno gibikwanyo buru mo i kom buru roya ma yam gineko me kwanyo bal, gibiketo i otako, ci gimedo iye pii ma mol.
Wel 19:18 Dano mo ma olony bikwanyo anyero ci luto i pii-nu, kiro i kom kema ki i kom jami ducu ma tye iye, ki i kom dano ducu ma onoŋo gitye kenyo. Gibitimo kumeno bene pi ŋat ma ogudo cogo-ni nyo ma ogudo kom dano ma gineko nyo ma oto kene, nyo ma ogudo lyel ma giyiko iye dano.
Wel 19:19 Dano ma olony bikiro pii meno i kom dano ma keni i nino me adekke ki i nino me abiro, En bilonyo dano ma keni-ni i nino me abirone, dok dano-nu bilwoko boŋŋine, lwoko kome ki pii, ci otyeno noŋo en doŋ olony.
Wel 19:20 “Ento ka dano mo onoŋo tye keni, ce pe olonnye kekene, dano meno waŋe birwenyo woko ki i dye lwak pa Lubaŋa, pien noŋo obalo kabedo maleŋ pa Rwot omiyo odoko keni, En bedo keni pien pii me lwoko kwer noŋo pe gionyo i kome.
Wel 19:21 Meno bibedo cik botwu matwal. Ŋat ma okiro pii me lwoko kwer bilwoko boŋŋine; ki ŋat mo ma ogudo pii me lwoko kwer bibedo keni nio wa otyeno.
Wel 19:22 Gin ducu ma dano ma keni-ni ogudo bibedo keni; ŋat ma ogudo jami-nu bene bibedo keni nio wa otyeno.”
Wel 20:1 Jo Icrael ki lwakgi ducu guo i tim Jin i dwe mukwoŋo, ci gutiro i Kadec, gubedo iye. Miriam oto kenyo, giyike bene kenyo.
Wel 20:2 Pii onoŋo pe tye me amata pa lwak, ci gucokke kacel i kom Moses ki Aron.
Wel 20:3 Gukeco i kom Moses kun giwacci, “Kono yam wato woko i kare ma utmegiwa guto i nyim Rwot-ti, kono ber.
Wel 20:4 Piŋo nene ikelo lwak pa Rwot i tim ata kany, wek wato woko, wan kacel ki limwa?
Wel 20:5 Piŋo nene imiyo waa woko ki i Ejipt, ikelowa i kabedo man marac-ci? Pe kabedo ma ceko bel, kadi wa oduro nyo olok nyo okwer pomegranat; pii mo bene pe me amata.”
Wel 20:6 Moses ki Aron gua woko ki i nyim lwak, gucito doggola kema me rwatte, gupoto piny iryeba cwiny. Ci deyo pa Rwot onen botgi.
Wel 20:7 Rwot owaco ki Moses ni,
Wel 20:8 “Kwany odoo ki i nyim canduk lok le caden, ci igur lwak kacel, wun ki meru Aron, ci iwac ki pata got ki i nyim lwak ni owek piine okatti woko. Kit meno ibikelo pii pigi nia ki i pata got wek lwak gumati, ki limgi bene.”
Wel 20:9 Moses okwanyo odoo woko ki i nyim Rwot kit macalo ocike kwede.
Wel 20:10 Moses ki Aron gucoko lwak kacel i nyim pata got, ci Moses owaco botgi ni, “Doŋ wuwiny ba, wun lujemo-ni. Wumito ni wan wakel pii nia ki i pata got man piwu?”
Wel 20:11 Ci Moses otiŋo ciŋe malo, ogoyo pata got ki odoone tyen aryo kulu; ci pii ocorre limayi, lwak gumato, ki limgi makwo bene.
Wel 20:12 Ento Rwot owaco bot Moses ki Aron ni, “Pien wun pe wuye an, kun pe wunyuto ki i nyim jo Icrael ni an aleŋ, pi meno wun pe doŋ wubitero lwak man i lobo ma abimiyogi-ni.”
Wel 20:13 Man en aye pii me Meriba , ka ma jo Icrael gukeco iye i kom Rwot ci en onyutte kene ni eleŋ i kingi-ni. Jo Edom gukwero ni jo Icrael pe guwok ki i lobogi
Wel 20:14 Moses ocwalo lukwena ma gicito bot kabaka me Edom nia ki i Kadec ci guwacci, “Omeru Icrael owaco kuman ni, In iŋeyo can madito ducu ma opoto i komwa:
Wel 20:15 kit ma yam kwarowa guwoto kwede i Ejipt, ma wabedo i Ejipt pi kare malac, ci jo Ejipt gutimowa magwa, wan ki kwarowa ducu.
Wel 20:16 Ka yam wakok bot Rwot, en owinyo dwanwa, ocwalo lamalaika, okwanyowa woko ki i Ejipt. Ci kombeddi watye doŋ i Kadec, i gaŋ ma doŋ cok ki waŋ lobowu.
Wel 20:17 Ber wuwek wawok ki i lobowu. Pe wabiŋak wawok ki i poto mo, nyo i poto olok, pe wabimato pii ma i waŋ it, Wabimol ma walubo gudo madit-ti pa Kabaka, pe wabiŋak wadok yo tun acuc nyo tuŋ acam, nio ka wawok wakato waŋ lobowu.”
Wel 20:18 Ento jo Edom guwaco ni, “Pe wubiwok ki i lobowa, mi yo wan aye wabino i komwu ki pala lucwan.”
Wel 20:19 Jo Icrael gugamo ni, “Wabiwok i gudo madit keken. Ka wamato piiwu mo, wan nyo limwa makwo, wabiculo wane. Wek wawok wakat ki tyenwa keken, lok mo mukene pe.”
Wel 20:20 Jo Edom dok guwacci, “Pe wubiwok ki i lobowa.” Ci jo Edom gubino ka lweny i komgi ki lwak co mapol ki mony matek.
Wel 20:21 Kit meno jo Edom gukwero miyo jo Icrael kato kun giwok ki i lobogi; omiyo jo Icrael gua gulokke, guceyo yo mukene. Aron oto i wi got Kor
Wel 20:22 Lwak jo Icrael ducu gua ki i Kadec, gubino i te got Kor.
Wel 20:23 Rwot owaco bot Moses-ki Aron i te got Kor, i waŋ lobo Edom, ni,
Wel 20:24 “Aron aye doŋ bito, bidok bot lutugi; en pe bidonyo i lobo ma amiyo bot jo Icrael, pien yam wujemo i kom cikka i dog pii me Meriba.
Wel 20:25 Ter Aron ki wode Eleajar, icit kwedgi malo i wi got Kor,
Wel 20:26 iluny boŋo tic pa Aron ducu ki i kome, ci iruk ki wode Eleajar, pien Aron doŋ bidok bot lutugi, en bito ki kunnu.”
Wel 20:27 Moses otiyo kit ma Rwot ocike kwede. Guito malo i wi got Kor kun lwak ducu gineno.
Wel 20:28 Moses olunyo bone tic pa Aron woko ducu, ci oruko kwede wode Eleajar, Aron oto woko ki kunnu i wi got. Lacen Moses ki Eleajar gulor woko piny ki i wi got.
Wel 20:29 Ka lwak jo Icrael ducu guneno ni Aron doŋ oto, ci gukoke nino pyeradek.
Wel 21:1 Ka kabaka me Arad, ma en Lakanaan ma bedo i Negeb, owinyo ni jo Icrael gibibino ki i yo Atarim, ci olwenyo komgi, oyako jo mogo woko ki i kingi.
Wel 21:2 Ci jo Icrael gukwoŋo kwoŋ bot Rwot kun giwaco ni, “Ka ibimiyo jo man i ciŋwa ada, ci wan wabidyerogi i ciŋi, wabijwero gaŋigi woko liweŋ.”
Wel 21:3 Rwot owinyo lega pa jo Icrael, omiyo guloyo Lukanaan, ci gin gudyerogi i cin Rwot kacel ki gaŋigi, gujwero woko; mumiyo nyiŋ kabedo meno gilwoŋo ni Korma . Twol ma giteto ki mola
Wel 21:4 Jo Icrael gua ki i te got Kor, gucako lubo yo ma cito i Nam Makwar, kun girabo lobo Edom. Ci cwiny dano oballe woko ma gitye iyo,
Wel 21:5 gucako loko lok akeca i kom Lubaŋa ki, i kom Moses kun giwaco ni, “Piŋo wukwanyowa woko ki i Ejipt wek wato i tim? Cam pe, pii bene pe, owinywa ocido woko ki cam ma konnye pe-ni.”
Wel 21:6 Rwot ocwalo twol ma kwirgi kec i kom lwak, ci gucako toŋo dano; jo Icrael guto mapol.
Wel 21:7 Dano gubino bot Moses, guwaco ni, “Doŋ watyeko balo, pien waloko lok akeca i kom Rwot ki i komi. Leg Rwot wek okwany twol woko ki i kinwa.” Ci Moses olego pi lwak.
Wel 21:8 Rwot owaco ki Moses ni, “Tet cal twol ma kwirre kec-ci, iket iŋab malo i kom tal; ci dano ducu ma twol otoŋo, ka oneno kome, ci bedo kwo.”
Wel 21:9 Kumeno Moses oteto twol mola, oŋabo malo i wi tal; ci ka twol otoŋo dano mo en neno kom twol mola, ci kwo.
Wel 21:10 Jo Icrael gucako wot, ci gugony i Obot.
Wel 21:11 Dok gua woko ki i Obot, gugony i Iye-abarim, i tim ma okemo Moab, yo tuŋ wokceŋ.
Wel 21:12 Dok gua ki kunnu, gumedo wot, gugony i nota me Jered.
Wel 21:13 Gua ki kunnu, gumedo wot, gugony loka kulu Amon, ma tye i dye tim, ma oa wa i waŋ lobo pa jo Amor, Amon en aye waŋ lobo pa jo Moab, ma i kin Moab ki jo Amor.
Wel 21:14 En aye ka ma giwaco i Buk me Lweny pa Rwot ni, “Waeb ma i Cupa, ki nota me Amon ducu,
Wel 21:15 ki luŋ me nota mapol ma oyarre nio wa i kabedo ma gilwoŋo ni Ar, ojeŋŋe wa i waŋ lobo me Moab.”
Wel 21:16 Gua ki kunnu, gubino i Beer . En aye waŋ it ma yam Rwot owaco iye bot Moses ni, “Cok lwak kacel, wek ami pii botgi.”
Wel 21:17 I kare meno jo Icrael guwero wer man ni, “Gunnye malo, in waŋ it! Wakoro ki wer!
Wel 21:18 Man waŋ it ma luker gukwinyo, ma twoni ma i lwak gugolo matut ki tal ker ki odoogi.” Ka dok gua i dye tim, gucito i Matana
Wel 21:19 Nia i Matana gucito Nakaliel, ki nia ki kunnu gucito Bamot.
Wel 21:20 Nia ki kunnu gucito i nota ma otoŋŋe i lobo Moab, i te lacol got Piciga, ma neno piny tuŋ tim aroo. Jo Icrael guloyo Cikon kabaka pa jo Amor (Nwo 2.26-37)
Wel 21:21 Jo Icrael gucwalo lukwena bot Cikon, kabaka pa jo Amor, ma giwaco ni,
Wel 21:22 “Ber iwek wawok ki i lobowu, Pe wabiŋak wawok ki i poto mo, nyo i poto olok, pe wabimato pii ma i waŋ it. Wabimol ma walubo gudo pa Kabaka madit-ti nio ka wawok wakato waŋ lobowu.”
Wel 21:23 Ento Cikon pe oye ni jo Icrael guwok ki i lobone. Ocoko jone ducu, ogurogi kacel, ci ocito ka lweny i kom jo Icrael i tim. Ka oo i Jakaj, ocako lweny i kom jo Icrael.
Wel 21:24 Ento jo Icrael guneko jone mapol ki pala lucwan, ci gucamo lobogi cakke ki i kulu Amon o kwede wa i Jajer ma tye i waŋ lobo pa jo Ammon.
Wel 21:25 Jo Icrael gumako gaŋi ducu pa jo Amor, gucako bedo iye, i Kecbon ki i gaŋi matino ducu ma i ŋete.
Wel 21:26 Kecbon onoŋo obedo gaŋ kai pa Cikon kabaka pa jo Amor. Cikon yam con koŋ olwenyo i kom kabaka pa jo Moab ci okwanyo lobone woko ducu ki i ciŋe nio wa i Amon.
Wel 21:27 Mumiyo lurot wer giwaco ni, “Wubin i Kecbon, gaŋ kai pa Cikon! Wek giger odoco, giyub ocuŋ matek.
Wel 21:28 Pien mac yam oa ki i Kecbon, olyel matek kun oa ki i gaŋ kal pa Cikon. Owaŋo gaŋ Ar pa jo Moab, ma gin rwodi me wi godi me Amon.
Wel 21:29 Can madwoŋ opoto i komi, in Moab! Wuto wutum woko do, wun lwak pa Kemoc! Jok Kemoc omiyo awobene guriŋo gularo komgi, oweko anyirane giyako gitero i ciŋ Cikon kabaka pa jo Amor.
Wel 21:30 Kit meno likwayogi gityeko woko nia ki i Kecbon nio wa i Dibon. Wajwero piny woko nio ka mac oryeyo piny wa i Medeba.” Jo Icrael guloyo Og kabaka me Bacan (Nwo 3.1-11)
Wel 21:31 Kit meno jo Icrael gubedo i lobo pa jo Amor.
Wel 21:32 Ka dok Moses ocwalo dano ka roto Jajer. Gumako gaŋi matino ma i ŋete, ci guryemo jo Amor ma gibedo kunnu.
Wel 21:33 Ka gulokke, gudok yo tuŋ Bacan. Ci Og kabaka me Bacan ocorre ka lweny i komgi, en ki lwakke ducu, ci lweny ogeto i Edrei.
Wel 21:34 Ento Rwot owaco bot Moses ni, “Pe ilwore; pien atyeko miye i ciŋi, en ki lwakke ducu, ki lobogi bene. Ibitimo en kit ma itimo i kom Cikon kabaka pa jo Amor ma yam obedo Kecbon.”
Wel 21:35 Kit meno jo Icrael guneko Og ki awobene ducu, gujwero lwakke ducu nid waŋ ma ŋat acel mo pe odoŋ mubwot makwo; ci gucamo lobogi woko.
Wel 22:1 Jo Icrael dok gucako wot ci guguro kemagi i lobo aroo me Moab loka Jordan mukemo Jeriko.
Wel 22:2 Balak wod pa Jipor oneno gin ducu ma jo Icrael gutimo i kom jo Amor.
Wel 22:3 En kacel ki jo Moab gubedo ki lworo madwoŋ i kom jo Icrael, pien gipol mada, mumiyo lworo oloco kom jo Moab woko.
Wel 22:4 Ci jo Moab guwaco ki ludoŋo pa jo Midian ni, “Lwak jo man gibijwerowa woko ki gin ma orumowa ducu, macalo twon dyaŋ ma camo lum ki i bar tyeko woko.” Pienno Balak wod pa Jipor ma onoŋo obedo kabaka me Moab i kare meno,
Wel 22:5 ocwalo lukwena bot Balaam wod pa Beor i Petor ma cok ki kulu Euprate i lobo Amau ka Lwoŋe kun giwaco ni, “Nen, rok mo gubino ma gua ki i Ejipt, guumo lobo woko lipuk; kombeddi doŋ gubedo ma gukemo lobowa.
Wel 22:6 Tim ber ibin wek icen jo-ni woko pira, pien gitek gikata woko. Gwok nyo miyo abitwero loyogi, aryemogi woko ki i lobo kany; pien aŋeyo ni ŋat ma ilego gum kome, kome bedo gum, ki ŋat ma iceno doŋ giceno.”
Wel 22:7 Kit meno ludoŋo me Moab ki ludoŋo me Midian gucako wot ki lim me tyet i ciŋgi, Gucito bot Balaam, gutitte lok me kwena ma Balak ocwalo.
Wel 22:8 En owaco ki gin ni, “Tin wubut kany, ci abidwoko lok botwu kit ma Rwot biloko bota.” Kit meno ludito pa jo Moab gubedo bot Balaam.
Wel 22:9 Ci Lubaŋa obino bot Balaam, owaco ni, “Jo mene ma gitye boti-ni?”
Wel 22:10 Balaam owaco ki Lubaŋa ni, “Balak wod pa Jipor, ma kabaka me Moab, en aye ocwalla kwena ma kun waco ni,
Wel 22:11 ‘Nen, rok mo gubino ma gua ki i Ejipt, ci guumo lobo woko lipuk. Tim ber ibin wek icen jo-ni woko pira; miyo gwok nyo abitwero lweny kwedgi ci aryemogi woko.’ “
Wel 22:12 Lubaŋa owaco ki Balaam ni, “In pe ibiwot kwedgi; pe ibiceno jo meno, pien gin jo ma gimiyogi gum con.”
Wel 22:13 Ka Balaam oa malo odiko, ci owaco ki ludito pa Balak ni, “Wudok giwu i lobowu; pien Rwot otyeko kwero ni pe acit kwedwu.”
Wel 22:14 Mumiyo ludito pa jo Moab gua gudok bot Balak, guwaco ni, “Balaam okwero bino kwedwa woko.”
Wel 22:15 Balak dok omedde ki cwalo ludito jo mapol makato gin ca, ki dano ma giŋene makato jo ma gukwoŋo ca.
Wel 22:16 Gin gucito bot Balaam, guwaco bote ni, “Balak wod pa Jipor owaco kuman ni, ‘Pe iwek gin mo ogeŋi bino bota;
Wel 22:17 pien ada abiketti deyo madit, dok gin ducu ma ibiwacca abitiyo.’ “
Wel 22:18 Ento Balaam odok iye ki lutic pa Balak ni, “Kadi bed Balak onoŋo omiya ryal ki jabu ducu ma i ode, pe atwero kalo wi cik pa Rwot Lubaŋana pi tiyo gin mo matidi nyo madit.
Wel 22:19 Doŋ alegowu ni wun bene tin wubed kany wek aŋe gin ma Rwot dok biwacca.”
Wel 22:20 Ci Lubaŋa obino bot Balaam i dyewor meno owaco bote ni, “Ka jo meno gubino ka lwoŋi, ci ia malo icit kwedgii ento gin ma aciko boti aye ibitiyone.” Balaam ki kanane
Wel 22:21 Kit meno Balaam oa malo odiko con, otweyo del kom kanane, ocito ki ludito pa jo Moab.
Wel 22:22 Ento kiniga omako Lubaŋa pi citone; ci lamalaika pa Rwot ocuŋ woko i yo macalo lamerokke. Balaam onoŋo oito i wi kana, ki luticce aryo onoŋo gitye kwede.
Wel 22:23 Ci kana oneno lamalaika pa Rwot kun ocuŋ i dye gudo, kun noŋo owoto pala lucwanne, omako i ciŋe, Kana olokke, oa woko ki i gudo, ocito i poto. Balaam ogoyo kana omiyo odok woko i yo gudo.
Wel 22:24 Ci lamalaika dok ocuŋ i yo ka mo madiŋ ma i kin poto olok ma gigeŋo ki cel got tuŋŋi ki tuŋŋi.
Wel 22:25 Ka dok kana oneno lamalaika pa Rwot, ci oyokke ki cel got, odiyo tyen Balaam i kom cel, omiyo en dok ogoye aye.
Wel 22:26 Ka dok lamalaika pa Rwot omedde ki wot anyim ci ocuŋ tuŋ lacuc nyo tuŋ acam
Wel 22:27 Ka kana oneno lamalaika pa Rwot, obuto woko piny ka tyen Balaam, ci kiniga omako Balaam, ogoyo kana ki odoone.
Wel 22:28 Ka doŋ Rwot oyabo dog kana ci owaco bot Balaam ni, “An atimo gin aŋo i komi mumiyo igoya tyen adek kulu-ni?”
Wel 22:29 Ci Balaam owaco ki kana ni, “Pien ibedo ka nywara. Kono atye ki pala i ciŋa, kono aneki kwede woko.”
Wel 22:30 Ci kana owaco ki Balaam ni, “An pe a kanani ma ibedo i koma kare me kwoni ducu nio wa onyoo? Onoŋo yam koŋ anyebbe ka timo kit man i komi?” En ogamo ni, “Pe.”
Wel 22:31 Lacen Rwot oyabo waŋ Balaam, ci oneno lamalaika pa Rwot ka ocun i dye yo ma omako pala lucwan i ciŋe; ci Balaam okulo wiye piny, opoto piny aryeba cwiny.
Wel 22:32 Lamalaika pa Rwot owaco bote ni, “Piŋo igoyo kanani tyen adek kulu? Nen, an abino anyim ka juki, pien wotti akaka-ni pe oyomo cwinya.
Wel 22:33 Kana onena ci olokke aa woko ki i nyima tyen adek kulu. Kono en pe onoŋo olokke oa woko ki bota, kono onoŋo doŋ aneki woko tin ada, kun aweko en makwo.”
Wel 22:34 Ci Balaam owaco bot lamalaika pa Rwot ni, “Doŋ abalo, pien onoŋo pe aŋeyo ni icuŋ i yo pi lweny i koma. Mumiyo ka ce otimme marac ma pe ipwoyo, ci abidok cen ki ŋeya.”
Wel 22:35 Ento lamalaika pa Rwot ogamo dog Balaam ni, “In doŋ icit ki jo meno; ento gin ma aciki aye ibiloko.” Pienno Balaam omedde ki wot kacel ki ludito pa Balak.
Wel 22:36 Ka Balak owinyo ni Balaam doŋ obino, ci ocito ka romo kwede i gaŋ me Moab ma i waŋ lobo ma kulu Amon opoko, wa i waŋ lobo kikome.
Wel 22:37 Ka Balak owaco bot Balaam ni. “An yam pe acwalo kwena ka lwoŋi? Piŋo pe nene ibino bota? An pe atwero keto deyo i komi?”
Wel 22:38 Balaam ogamo ni, “Nen doŋ abino boti. Kombeddi an atye ki twero me loko gin mo boti? Lok ma Rwot biketo i doga, en aye myero aloki.”
Wel 22:39 Balaam ocito gin ki Balak, ci gucito i Kiriat-kujot.
Wel 22:40 Ka Balak ocako tumo twoni ki romi opoko riŋo ocwalo bot Balaam ki ludito ma yam gitye kwede. Balaam olamo gum i kom jo Icrael
Wel 22:41 Orwone Balak otero Balaam ocito kwede malo wa i Bamot-baal, ci Balaam oneno jo Icrael ma gitye cok ki kunnu.
Wel 23:1 Balaam owaco bot Balak ni, “Ber icanna keno tyer abiro kany, ci ikella twoni abiro ki romi bene abiro.”
Wel 23:2 Balak otiyo kit ma Balaam ociko-ni; ci Balak ki Balaam gubedo ka tyero twon acel ki nyok romo acel i wi keno tyer acel acel.
Wel 23:3 Ci Balaam owaco bot Balak ni, “Cuŋ kany i ŋet gitum awaŋani-ni, ci an abicito kunnu. Gwok nyo Rwot bibino ka rwatte kweda, ci gin ducu ma en binyutta abititti.” Ci ocito malo i wi got ka ma yadi pe iye.
Wel 23:4 Ci Lubaŋa orwatte ki Balaam. Balaam owaco bote ni, “Doŋ atyeko yubo keno tyer abiro, dok atyero twon acel ki nyok romo acel i wi keno tyer acel acel.”
Wel 23:5 Ci Rwot oketo lokke i dog Balaam kun waco bote ni, “Dok cen bot Balak ci iwac kit man.”
Wel 23:6 Odok cen ci onoŋo Balak pud ocuŋ ka ŋet gitum awaŋane kacel ki ludito pa jo Moab ducu.
Wel 23:7 Balaam ocako lokke kun loko macalo lanebi. Owacci, “Balak okela ki i Aram, kabaka me Moab ooma ki i wi godi ma tye yo tuŋ wokceŋ: ‘Bin wek icenna jo pa Yakobo. Bin ikec i kom jo Icrael!’
Wel 23:8 Abiceno niŋniŋ ka Lubaŋa pe oceno? Akeco i kome niŋniŋ ka Rwot pe okeco i kome?
Wel 23:9 Anenogi ki i wi pata got mabor, abedo ka nenogi ki i wi cere. Nen, gin lwak ma gibedo ka kengi, pe guribbe kacel ki rok mu kene ducu.
Wel 23:10 Aŋa ma kwano jo pa Yakobo ma gipol macalo apwa-ni? Aŋa ma kwano jo Icrael ma gipol mada kuman? Wek an ato kit to pa jo-ni ma kitgi atir-ri! Agikki kwona obed macalo megi!”
Wel 23:11 Ci Balak owaco ki Balaam ni, “Gin aŋo ma doŋ itimo tuŋ bota? Akeli kany ka ceno lumerokka, ci nen, in ilamo gum komgi keken.”
Wel 23:12 Odok iye ni, “Myero agwokke ka loko gin ma Rwot oketo i doga.” Lok me aryo ma Balaam owaco
Wel 23:13 Balak dok owaco bote ni, “Bin doŋ kweda i kabedo mukene ka ma iromo nenogi iye. Ibineno jo ma gitye cok keken, pe ibinenogi ducu; ci icengi pira ki kunnu.”
Wel 23:14 Ci otere i poto pa Jopim wa i lacol got Piciga. Ocano keno tyer abiro kunnu, ci otyero twon acel ki nyok romo acel i wi keno tyer acel acel.
Wel 23:15 Ci Balaam owaco bot Balak ni, “cuŋ kany ka ŋet gitum awaŋani, kun an arwatte ki Rwot kuca.”
Wel 23:16 Ci Rwot orwatte ki Balaam, oketo lok i doge kun waco ni, “Dok cen bot Balak, ci iwac kit man.”
Wel 23:17 Odok bote ci onoŋo Balak pud ocuŋ ka ŋet gitum awaŋane ki ludito pa jo Moab kacel kwede. Balak openye ni, “Rwot doŋ oloko niŋo?”
Wel 23:18 Balaam ocako lokke kun loko macalo lanebi. Owacci, “A malo, Balak, ci iwiny; winy an ya, in wod pa Jipor.
Wel 23:19 Lubaŋa pe dano, ma twero loko goba; en I pe wod pa dano, ma myero onen ki tamme. Ka doŋ owaco lok mo, ci pe bitiyone? Ka onoŋo oloko, ci pe cobo kakare?
Wel 23:20 Nen ya, alimo cik me miyo gum; ka Lubaŋa omiyo gum, pe atwero dwokone cen.
Wel 23:21 Pe aneno can mo ma bipoto i kom Yakobo; pe aneno aroma mo ma bibedo bol jo Icrael. Rwot Lubaŋagi tye kwedgi, awinyo ka gidaŋŋe gijolo kabakagi.
Wel 23:22 Lubaŋa okwanyogi ki i Ejipt, kerone calo kero pa jubi.
Wel 23:23 Lugaga mo pe ma loko can i kom Yakobo, gi-tyet mo pe ma mako kom Icrael Koni doŋ gibiwaco lok i kom Yakobo ki Icrael ni, ‘Lubaŋa otimo gin madit kuman!’
Wel 23:24 Nen lwak meno! Gia malo macalo min labwor, gitiŋŋe macalo labwor ma pe buto piny nio ka emwodo lee ma omako, ci mato remo pa dano ma onekogi.”
Wel 23:25 Ci Balak owaco bot Balaam ni, “Ka pe iye cenogi, myero pe dok ilam gum komgi aye.”
Wel 23:26 Ento Balaam odok iye ki Balak ni, “Yam pe awaco boti ni, ‘Gin ducu ma Rwot ocika kwede, meno aye myero ati’?”.
Wel 23:27 Ci Balak owaco bot Balaam ni, “Koni doŋ ibin, abiteri i kabedo mukene; gwok Lubaŋa biye ni icengi ki kunnu.”
Wel 23:28 Balak dok otero Balaam i wi lacol got Peor ma neno piny tuŋ tim aroo.
Wel 23:29 Ci Balaam owaco bot Balak ni, “Canna bene keno tyer abiro kany, ikella twoni abiro ki nyogi romi abiro.”
Wel 23:30 Balak otiyo kit ma Balaam owaco-ni, ci otyero twon acel ki nyok romo acel i wi keno tyer acel acel.
Wel 24:1 Balaam, onoŋo doŋ oniaŋ ni Rwot mito miyo gum kom jo Icrael, mumiyo pe dok ocito ka yenyo tyet kit ma onoŋo ocito i kare mukeneni, ento oloko waŋe oneno yo tuŋ tim.
Wel 24:2 Ka Balaam otiŋo waŋe malo, ci oneno jo Icrael ma guguro kemagi kaka man pat, kaka man pat. Cwiny pa Lubaŋa obino i kome,
Wel 24:3 ci ocako lokke kun loko macalo lanebi. Owacci, “Man lok pa Balaam wod pa Beor, lok pa twon laco ma wane doŋ giyabo,
Wel 24:4 lok pa ŋat ma winyo gin ma Lubaŋa owaco, ki ma neno gin ma Won Twer Ducu nyuto bote, kun opoto piny ento waŋe bedo twolo.
Wel 24:5 Kemawu nen maber kuman, wun jo pa Yakobo, gonywu ber kuman, wuti jo Icrael!
Wel 24:6 Nen calo nota ma oryene mabor, macalo pott i ma gipuro i ŋet kulu; cal ki yadi ma ŋwece kur ma Rwot opito, nyo yadi cedar ma obakke i ŋet pii.
Wel 24:7 Pii bipoŋ libic i agulugi kare ducu, likwayogi bibedo rom ki pii ma mol madwoŋ; kabakagi bibedo dit makato Agag, gibiketo deyo mamalo mada i kom kerre.
Wel 24:8 Lubaŋa ma kerone calo kero pa jubi okwanyogi woko ki i Ejipt. Icrael bicamo lurok ma lukworre, bituro cogogi, biŋido matinotino; bicelogi pil ki aterone.
Wel 24:9 Onyoŋo piny, obuto calo labwor, macalo min labwor; aŋa ma bituge? Gum obed i kom jo ducu ma bilamo gum i kom Icrael, cen opot i kom dano ducu ma bicene.”
Wel 24:10 Kiniga omako Balak matek i kom Balaam, Odoŋo ciŋe ci owaco bot Balaam ni, “Alwoiji ka ceno lumerokka, ci nen, ni doŋ ilego gum komgi odoko tyen adek kulu.
Wel 24:11 Pi meno in doŋ iriŋ woko oyot idok doŋ gaŋ, Yam awacci abiketo deyo i komi ada, ento Rwot doŋ ogeŋi woko ki i limo deyo mo ki bota.”
Wel 24:12 Balaam ogamo dog Balak, owacci, “Yam atito ki lukwenani ma yam icwalogi bota ni,
Wel 24:13 ‘Kadi bed Balak omiya-ryal ki jabu ducu ma i ode, pe atwero turo cik pa Rwot pi timo gin mo kadi ber kadi rac kit ma an aye amito; gin ma Rwot biwaco keken aye abiwaco.’ ” Lok pa Balaam me agikkine
Wel 24:14 Lacen Balaam owaco bot Balak ni, “Kombeddi, nen, an doŋ abidok woko bot lutuwa. Bin wek koŋ ami iŋe gin ma jo me rok man bitimo i kom joni i kare ma tye anyim.”
Wel 24:15 Ci ocako lokke kiin loko macalo lanebi, Owacci, “Man lok pa Balaam wod pa Beor, lok pa twon laco ma waŋe doŋ giyabo,
Wel 24:16 lok pa ŋat ma winyo gin ma Lubaŋa owaco, ŋat ma tye ki ŋec mua ki but En Mamalo Twal, ma neno gin ma Won Twer Ducu nyuto bote, kun opoto piny ento waŋe bedo twolo:
Wel 24:17 Anene, ento pe kombeddi, anene, ento pe tye cok. Lakalatwe bibino kun a ki bot Yakobo, odoo ker bia ki i Icrael; bityero tur nyim jo Moab, bituro wi jo ducu ma gimaro woo me lweny.
Wel 24:18 En bimayo lobo pa jo Edom. Jo Ceir ma lukworre en bimayo lobo ki botgi, kun jo Icrael gitye ka lweny ki tek.
Wel 24:19 Jo pa Yakobo gibiloyo loc; jo mubwot i gaŋ pa jo Moab gibinekogi woko liweŋ.”
Wel 24:20 Ka dok oneno tuŋ not jo Amalek, oloko macalo lanebi kun waco ni, “Jo Amalek yam gutelo wi rok mukene ducu, ento i agikki gibityekogi woko matwal.”
Wel 24:21 Dok oneno tuŋ bot jo Keni, oloko macalo lanebi kun waco ni, “Kabedowu biri nakanaka, ka-larrewu gigero i pata got;
Wel 24:22 ento wun jo Kain gibiyakowu, wubitum woko. Jo Aciria gibiterowu i opii pi kare ma rom mene?”
Wel 24:23 Dok oloko macalo lanebi kun waco ni, “Magi dok jo mene do ma gucokke yo tuŋ acam?
Wel 24:24 Lukwaŋ mel gibibino ma gua ki yo tuŋ Caiprac, gibiyelo jo Aciria ki jo Eber matek; gin bene gibinekogi gityekogi woko matwal.”
Wel 24:25 Lacen Balaam oa malo odok cen ka ma en bedo iye; ki Balak bene ocito woko.
Wel 25:1 I kare ma jo Icrael gubedo i Citim, gucako timo abor i kom anyira Moab.
Wel 25:2 Anyira Moab gubedo ka lwoŋo jo Icrael ka ma gitumo iye gitum bot jogigi, ci jo Icrael gucamo riŋo ma gityero dok guryebbe i nyim jogigi.
Wel 25:3 Kit meno jo Icrael guribbe kengi ki jok Baal me Peor, cikiniga omako Rwot i komgi.
Wel 25:4 Rwot owaco bot Moses ni, “Kwany ludito ducu ma i kin lwak, idegi i wi yat malo i dyeceŋ i nyim Rwot, wek kiniga pa Rwot mager-ri oa woko i kom jo Icrael.”
Wel 25:5 Mumiyo Moses owaco ki luŋolkop pa jo Icrael ni, “ŋat acel acel ma i kinwu onek jo me kakane ma guribbe kekengi ki jok Baal me Peor.”
Wel 25:6 Dano mo i kin jo Icrael obino ki nya jo Midian otero i gaŋgi, kun Moses ki lwak jo Icrael ducu gineno, kun onoŋo gitye ka koko i nyim doggola kema me rwatte.
Wel 25:7 Ka Finekaci wod pa Eleajar ma wod pa ajwaka Aron oneno, en oa malo, oweko lwak, omako toŋ,
Wel 25:8 ocito olubo kor Laicrael wa i kicika ma i tyelo, ci ocobo gin aryo ducu, Laicrael ki dako-nu, ocobo igi pii. Kit meno omiyo two gemo oa woko ki i kom jo Icrael.
Wel 25:9 Ento onoŋo jo ma two gemo onekogi guromo alip pyeraryo wiye aŋwen.
Wel 25:10 Ci Rwot owaco bot Moses ni,
Wel 25:11 “Finekaci wod pa Eleajar ma wod pa ajwakana Aron otyeko doŋ dwoko akecana cen ki i kom jo Icrael, pien nyeko ma omaka omako wa en bene ki i kingi, omiyo nene pe atyeko jo Icrael woko pi nyekona.
Wel 25:12 Pi meno in iwac bote ni, atyeko miyo bote gicikkena me kuc.
Wel 25:13 En kacel ki Likwaye ma bilube gibibedo i tic me bedo ajwakana matwal pi gicikke man ma aketo kwedgi, pien nene nyeko omake pi Lubaŋane, ci otimo gin lakwany bal ki i kom Jo Icrael.”
Wel 25:14 Nyiŋ Laicrael ma gineko kacel ki nya jo Midian obedo Jimri wod pa Calu, ma ladit wi kaka i ot pa kwarogi i kin jo pa Cimeon.
Wel 25:15 Nyiŋ dako ma nya jo Midian ma gineko-ni Kojibi nya pa Jur ma yam ladit wi kaka i ot pa kwarogi i kin jo Midian.
Wel 25:16 Ci Rwot owaco bot Moses ni,
Wel 25:17 “Cit doŋ magwa i kom jo Midian, ilweny i komgi;
Wel 25:18 pien gin gupoto i komwu magwa pi bwolowu kun gimiyo wupoto i bal i lok pa jok me Peor, ki i lok pa Kojibi nya pa rwot ma i kin jo Midian ma lamingi i kare ma two gemo opoto pi lok pa jok me Peor.”
Wel 26:1 I ŋe two gemo Rwot owaco bot Moses ki ajwaka Eleajar wod pa Aron ni,
Wel 26:2 “Kwan Wel jo Icrael ducu, cakke ki i kom jo ma ditogi romo mwaka pyeraryo dok kwede malo, kun ilubo dog odi pa kwarogi, jo Icrael ducu ma romo cito ka lweny.”
Wel 26:3 -4Ci Moses ki ajwaka Eleajar guloko ki ludito i lobo aroo me Moab i ŋet Jordan ma cok ki Jeriko ni, “Wukwan Wel dano cakke ki i kom jo ma ditogi romo mwaka pyeraryo dok kwede malo,” macalo Rwot ociko ki Moses. Jo Icrael ma yam gua ki i lobo Ejipt gubedo jo magi:
Wel 26:5 Jo me kaka pa Reuben ma obedo latin kayo pa Yakobo ma nyiŋe mukene Icrael-li gin ene: Likwayo pa Kanok, Pallu.
Wel 26:6 Kejeron ki Karmi.
Wel 26:7 Meno aye doggola pa jo pa Reuben; welgi ducu oromo alip pyeraŋwen wiye adek, ki miya abiro ki pyeradek.
Wel 26:8 Likwayo pa Pallu gin aye Eliab,
Wel 26:9 ki awobene Nemuel, Datan ki Abiram, Magi aye Datan ki Abiram ma lwak guyero ma gupyem ki Moses ki Aron kun gibedo i kin lwak pa Kora i kare ma gujem i kom Rwot.
Wel 26:10 Lobo oŋamo doge omwonyogi woko ci guto kacel ki Kora i kare ma mac owaŋo dano miya aryo ki pyerabic, otyekogi woko, ci nyiŋgi odoko lok aboka me juko dano.
Wel 26:11 Ento awobe pa Kora pe guto.
Wel 26:12 Jo me kaka pa Cimeon gin ene: likwayo pa Nemuel, Jamin, Jakin,
Wel 26:13 Jera ki Caul.
Wel 26:14 Meno aye doggola pa jo pa Cimeon; welgi ducu oromo alip pyeraryo wiye aryo, ki miya aryo.
Wel 26:15 Jo me kaka pa Gad gin ene: likwayo pa Jepon, Kagi, Cuni,
Wel 26:16 Ojini, Eri,
Wel 26:17 Arod ki Areli.
Wel 26:18 Meno aye doggola pa jo pa Gad; welgi ducu oromo alip pyeraŋwen, ki miya abic.
Wel 26:19 Kaka pa Juda, Er ki On an ma awobe pa Juda yam guto con i lobo Kanaan.
Wel 26:20 Doŋ jo me kaka pa Juda gin ene: Likwayo pa Cela, Perej ki Jera,
Wel 26:21 ki pa Kejeron ki Kamul ma awobe pa Perej.
Wel 26:22 Meno aye doggola pa jo pa Juda; welgi ducu oromo alip pyerabiro wiye abicel ki miya abic.
Wel 26:23 Jo me kaka pa Icakar gin ene: likwayo pa Tola, Puwa,
Wel 26:24 Jacub ki Cimron.
Wel 26:25 Meno aye doggola pa jo pa Icakar; welgi ducu oromo alip pyerabicel wiye aŋwen, ki miya adek.
Wel 26:26 Jo me kaka pa Jabulon gin ene: likwayo pa Cered, Elon ki Jaleel.
Wel 26:27 Meno aye doggola pa jo pa Jabulon; welgi ducu oromo alip pyerabicel, ki miya abic.
Wel 26:28 Jo me kaka pa Yucepu gin aye likwayo pa Manace ki Epraim.
Wel 26:29 Kaka pa Manace. Makir wod pa Manace onywalo Gilead.
Wel 26:30 Jo pa Gilead gin ene; likwayo pa Iejer, Kelek
Wel 26:31 Aciriel, Cekem,
Wel 26:32 Cemida ki Keper.
Wel 26:33 Jelopekad wod pa Keper onywalo anyira keken, awo bene pe, Nyiŋ anyirane Makala, Noa, Kogla, Mirika ki Tiŋa.
Wel 26:34 Meno aye doggola pa jo pa Manace; welgi ducu oromo alip pyerabic wiye aryo, ki miya abiro.
Wel 26:35 Jo me kaka pa Epraim gin ene: likwayo pa Cutela, Beker, Takan,
Wel 26:36 ki pa Eran ma wod pa Cutela.
Wel 26:37 Meno aye doggola pa jo pa Epraim; welgi oromo alip pyeradek wiye aryo, ki miya abic. Meno ducu gubedo Likwayo pa Yucepu.
Wel 26:38 Jo me kaka pa Benjamin gin ene: likwayo pa Bela, Acibel, Akiram,
Wel 26:39 Cepupam, Kupam,
Wel 26:40 ki pa Arud ki Naaman ma awobe pa Bela.
Wel 26:41 Meno aye doggola pa jo pa Benjamin; welgi ducu oromo alip pyeraŋwen wiye abic, ki miya abicel.
Wel 26:42 Jo me kaka pa Dan gin ene: likwayo pa Cukam.
Wel 26:43 Doggola ducu pa likwayo pa Cukam Wel danogi oromo alip pyerabicel wiye aŋwen, ki miya aŋwen.
Wel 26:44 Jo me kaka pa Acer gin ene: likwayo pa Imna, Icivi ki Beria,
Wel 26:45 ki pa Keber ki Malkiel ma awobe pa Beria.
Wel 26:46 Nya pa Acer nyiŋe obedo Cera.
Wel 26:47 Meno aye doggola pa jo pa Acer; welgi ducu oromo alip pyerabic wiye adek, ki miya aŋwen.
Wel 26:48 Jo me kaka pa Naputali gin ene: likwayo pa Jajeel, Guni,
Wel 26:49 Jejer ki Cilem.
Wel 26:50 Meno aye doggola pa jo pa Naputali; welgi ducu oromo alip pyeraŋwen wiye abic, ki miya aŋwen.
Wel 26:51 Wel jo Icrael ducu oromo alip miya abicel ki acel, ki miya abiro ki pyeradek.
Wel 26:52 Ci Rwot owaco bot Moses ni,
Wel 26:53 “Ibipoko lobo i kin kaka magi obed me aleyagi kun ilubo wel nyiŋgi ma gicoyo.
Wel 26:54 Ibimiyo dul lobo malac bot kaka maditone ki dul lobo manok bot kaka matino; dul lobo me aleyagi gibipoko ma oporo wel dano ma i kaka mo-ni.
Wel 26:55 Lobo gibipoko ki bolo kwir kun lubo kaka pa kwarogi.
Wel 26:56 Gibilimo lobo me aleyagi muporo dit pa kaka acel acel kun lubo kit ma kwir opoto kwede.” Kaka pa Levi
Wel 26:57 Jo me kaka pa Levi gin aye doggola pa Gercon, Kokat ki Merari,
Wel 26:58 kacel ki likwayo pa Libni, Kebron, Makali, Muci ki Kora, Kokat onywalo Amram,
Wel 26:59 ma dakone obedo Yokobedi nya pa Levi ma onywalo i Ejipt. Yokobedi onywalo Aron ki Moses ki lam ingi Miriam ki Amram.
Wel 26:60 Aron onywalo Nadab, Abiu, Eleajar ki Itamar,
Wel 26:61 ento Nadab ki Abiu guto woko i kare ma gutyero mac mapat i nyim Rwot, kit mac ma yam pe ocikogi kwede.
Wel 26:62 Gikwano wel jo Levi ducu ma co, cakke i kom jo ma ditogi romo dwe acel dok kwede malo, Welgi oromo alip pyeraryo wiye adek: ento welgi yam pe gikwano i kin jo Icrael, pien pe gipoko botgi dul lobo mo me aleyagi i kin jo Icrael. Kaleb ki Yocwa aye gudog makwo
Wel 26:63 Meno gin aye jo ma Moses ki ajwaka Eleajar gukwanogi i lobo aroo me Moab i ŋet Jordan, ma cok ki Jeriko.
Wel 26:64 Ento pe tye ŋat mo acel i kingi ki i kin jo ma yam Moses ki ajwaka Aron gukwanogi i kare ma gukwano wel jo Icrael i tim me Cinai ca.
Wel 26:65 Onoŋo yam Rwot owaco pigi bot Moses ni, “Gibito woko i tim,” ci dano mo pe odoŋ ki i kingi, kono nyo Kaleb wod pa Jepune ki Yocwa wod pa Nun keken aye gudoŋ.
Wel 27:1 I kare meno anyira pa Jelopekad gubino bot Moses. Jelope kad obedo wod pa Keper, wod pa Gilead, ma wod pa Makir, wod pa Manace; gin aye jo me doggola pa Manace wod pa Yucepu. Nyiŋ anyiranu Makala, Noa, Kogla, Mirika ki Tiŋa.
Wel 27:2 Gin gubino gucuŋ i nyim Moses ki ajwaka Eleajar, ki i nyim lutel wic ki lwak jo Icrael ducu i doggola kema me rwatte, ci guwacci,
Wel 27:3 “Wonwa yam oto woko i tim, En yam pe tye i kin lwak jo ca ma gujemo i kom Rwot, i lwak pa Kora, ento oto mere pi balle kene gire; yam pe onywalo awobe.
Wel 27:4 Pi lok aŋo miyo gikwanyo nyiŋ wonwa woko ki i kin doggolane? Ni pi litino co ma pe onywalo-ni bo? Wuminiwa walim dul lobo mo i kin omegi wonwa.”
Wel 27:5 Moses otero lok me kokogi i nyim Rwot.
Wel 27:6 Ci Rwot owaco ki Moses ni.
Wel 27:7 “Lok pa anyira pa Jelopekad tye atir. Ibipoko lobo botgi i kin omego pa wongi obed me aleyagi, wek gule dul lobo ma myero obed pa wongi.
Wel 27:8 Dok iwac bot jo Icrael ni, ‘Ka laco mo oto ma pe onywalo wode mo, ci wubimiyo ginaleyane bot nyare.
Wel 27:9 Ka nyare mo pe, ci wubimiyo bot omegine.
Wel 27:10 Ka ominne mo pe, ci wubimiyo bot omegi wonne.
Wel 27:11 Ka omin wonne mo pe ci wubimiyo ginaleyane bot watgi macok ma i doggolagi, ci bidoko mere. Man aye bibedo cik bot jo Icrael, ki lok ma doŋ giŋolo, macalo Rwot ociko ki Moses.’ ” Giyero Yocwa me leyo ka tyen Moses (Nwo 31.1-8)
Wel 27:12 Rwot owaco bot Moses ni, “Cit malo i wi got man me Abarim, icinen lobo ma abimiyo bot jo Icrael.
Wel 27:13 Ka doŋ ineno, ci in bene doŋ ibito, idok bot lutuwu, macalo yam omeru Aron odok botgi-ni;
Wel 27:14 pien yam wujemo i kom lokka i tim Jin i kare ma lwak okeco i koma ca, kun pe wunyuto ni an aleŋ i nyimgi, i waŋ pii kunnu.” (Man aye pii me Meriba ma cok ki Kadec i tim Jin.)
Wel 27:15 Moses olego Rwot kun wacci,
Wel 27:16 “Ai Rwot Lubaŋa ma loyo tipo kom jo ducu, tim ber iket dano mo me loyo lwak,
Wel 27:17 wek owirre i kingi macalo laditgi, dok otel nyimgi ka ma gibicito iye ducu, wek lwakki pe gubed macalo romi ma lakwatgi pe.”
Wel 27:18 Ci Rwot owaco bot Moses ni, “Kwany Yocwa wod pa Nun, dano ma tye ki cwiny, en aye iket ciŋi i kome.
Wel 27:19 I mi en ocuŋ i nyim ajwaka Eleajar ki i nyim lwak ducu, ci ibicike pi ticce i nyimgi ducu.
Wel 27:20 Dok imine twerri mogo, wek lwak jo Icrael ducu gubed ka woro doge.
Wel 27:21 En bicuŋ i nyim ajwaka Eleajar ma en aye bipenyo lok ma Rwot oŋolo kun tiyo ki Urim i nyim Rwot; kit meno en kacel ki lwak Jo Icrael ducu gibitiyo gin ducu kun gilubo lok pa Eleajar.”.
Wel 27:22 Moses otiyo kit ma Rwot ocike kwede; okwanyo Yocwa, omiyo ocuŋ i nyim ajwaka Eleajar i nyim lwak ducu,
Wel 27:23 ci oketo ciŋe i wiye, ocike pi ticce, macalo Rwot ocike kwede.
Wel 28:1 Rwot owaco not Moses ni,
Wel 28:2 “Cik jo Icrael kun iwaco botgi ni, ‘Myero wunen ni wukelo bota gityerra i kare ma giciko, en aye camma me gityer ma giwaŋo ki mac me bedo gin ma ŋwece kur ma yomo cwinya.’ ”
Wel 28:3 “Dok iwac botgi ni, Man aye gityer ma giwaŋo ki mac ma wubityero bot Rwot: litino nyogi romi aryo ma ditogi mwaka acel acel ma komgi pe ki mwonyo, i nino acel acel, obed gitum awaŋa me nino ducu.
Wel 28:4 Wubityero latin romo acel odiko, ki latin romo mukene wubityero otyeno,
Wel 28:5 kacel ki moko kwon mapwotte ma romo agwata acel ma girubo ki moo nyig jeituni ma giodo aoda ma romo cupa aryo ki nucu pi gityer me moko kwon.
Wel 28:6 Meno aye gitum me nino ducu ma yam giciko pire i wi got Cinai obed gin ma ŋwece kur, gityer ma giwaŋo ki mac bot Rwot.
Wel 28:7 Gityer amata mutike bibedo koŋo vino ma romo cupa aryo ki nucu pi latin romo acel acel; wubiliyo koŋo vino makec me gityer amata i kabedo maleŋ i nyim Rwot.
Wel 28:8 Latin romo mukene wubityero otyeno kacel ki gityer me moko kwon ki gityer amata kit macalo wutimo ki gityer me odiko; bibedo gityer ma giwaŋo ki mac, gin ma ŋwece kur me yo mo cwiny Rwot. Gityer me nino me cabit
Wel 28:9 “I kom nino me cabit wubityero nyogi romi aryo ma ditogi mwaka acel acel, ma komgi pe ki mwonyo, ki moko kwon mapwotte ma romo agwata aryo, ma girubo ki moo pi gityer me moko kwon, ki gityer amata mutike.
Wel 28:10 Man aye gitum awaŋa me nino me cabit acel acel ma wubimedo i kom gitum awaŋa me nino ducu ki gityer amata mutike. Gityer me por dwe
Wel 28:11 “I acakki dwe ducu en aye wubityero iye gitum awaŋa bot Rwot: litino twoni aryo, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo;
Wel 28:12 kacel ki moko kwon mapwotte ma girubo ki moo ma romo agwata adek pi twon acel acel, agwata aryo pi nyok romo acel-li
Wel 28:13 ki agwata acel pi latin romo acel acel; bibedo gitum awaŋa ma ŋwece kur me yo mo cwiny, gityer ma giwaŋo ki mac bot Rwot.
Wel 28:14 Gityer amata mutikogi bibedo koŋo vino ma romo cupa abic pi twon, cupa adek pi nyok romo, ki cupa aryo ki nucu pi latin romo. Man aye gitum awaŋa me dwe acel acel tyeko kwede dwe ducu ma i mwaka.
Wel 28:15 Dok bene wubityero nyok dyel acel bot Rwot pi gitum me bal; wubimedo i kom gitum awaŋa me nino ducu ki gityer amatane. Gityer me nino madito me Mugati ma Tobi Pe Iye (Levi 23.5-14)
Wel 28:16 “I nino dwe apar wiye aŋwen me dwe mukwoŋo en aye nino madit me Kato (Paska) pa Rwot.
Wel 28:17 Dok i kom nino dwe apar wiye abic me dwe acel-lu en aye nino madit; wubicamo mugati ma tobi pe iye pi nino abiro.
Wel 28:18 I kom nino mukwoŋone wubibedo iye ki gurre maleŋ; pe wuti iye tic mo matek.
Wel 28:19 Ento wubityero iye gityer ma giwaŋo ki mac, gitum awaŋa bot Rwot: litino twoni aryo, nyok romo acel, ki litino nyogi romi abiro ma ditogi mwaka acel acel; wunen ni komgi pe ki mwonyo.
Wel 28:20 Wubityero bene gityer me moko kwon mapwotte ma girubo ki moo. Wumi ma romo agwata adek pi twon acel acel, agwata aryo pi nyok romo,
Wel 28:21 ki agwata acel pi latin romo acel acel.
Wel 28:22 Wubityero bene nyok dyel acel bot Rwot pi gitum me bal me kwanyo bal ki i komwu.
Wel 28:23 Wubityero gitum magi kun wumedo ki gitum awaŋa me odiko, ma en gitum awaŋa me nino ducu.
Wel 28:24 Wubityero cam me gityer ma giwaŋo ki mac, gin ma ŋwece kur me yo mo cwiny Rwot, kit meno pi nino abiro ki piny maru; wubityero kun wumedo ki gitum awaŋa me nino ducu ki gityer amata mutike.
Wel 28:25 I nino me abirone wubibedo ki gurre maleŋ: pe wuti iye tic mo matek. Gityer me nino madit me pwoyo kac (Levi 23.15-22)
Wel 28:26 “I kom nino me tyero cam me wi mwaka, ma wukelo iye gityer me moko kwon kai manyen bot Rwot i ninowu madit me kwero agikki cabit abiro, wubibedo iye ki gurre maleŋ. Pe wuti iye tic mo matek,
Wel 28:27 ento wutyer iye gitum awaŋa, gin ma ŋwece kur me yo mo cwiny Rwot: litino twoni aryo, nyok romo acel, ki litino nyogi romi abiro ma ditogi mwaka acel acel;
Wel 28:28 kacel ki gityer me moko kwon mapwotte ma girubo ki moo. Wumi ma romo agwata adek pi twon acel acel, agwata aryo pi nyok romo,
Wel 28:29 ki agwata acel pi latin romo acel acel.
Wel 28:30 Wubityero bene nyok dyel acel pi kwanyo bal ki i komwu.
Wel 28:31 Wubityerogi kacel ki gityer amata mutikogi kun wumedo ki gitum awaŋa me nino ducu. Wunen ni komgi pe ki mwonyo.
Wel 29:1 “I nino dwe acel me dwe me abiro wubibedo iye ki gurre maleŋ; pe wuti iye tic mo matek. En aye nino ma wubimiyo gwara kok iye,
Wel 29:2 dok wubityero iye gitum awaŋa, gin ma ŋwece kur me yomo cwiny Rwot: wod twon acel, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo;
Wel 29:3 kacel ki gityer me moko mapwotte ma girubo ki moo mutikogi, agwata adek pi wod twon, agwata aryo pi nyok romo
Wel 29:4 ki agwata acel pi latin romo acel acel.
Wel 29:5 Wubityero bene nyok dyel acel pi gitum me bal me kwanyo bal ki i komwu.
Wel 29:6 Meno ducu wubityero kun wumedo ki gitum awaŋa me por dwe ki gityer me moko kwon mutike, ki gitum awaŋa me nino ducu ki gityerre me moko kwon, ki gityer amatagi kit ma cikgi tye. Gibibedo gin ma ŋwece kur ma yomo cwiny, gityer ma giwaŋo ki mac bot Rwot. Gityer pi nino madit me Kwanyo Bal (Levi 23.26-32)
Wel 29:7 “I nino dwe apar me dwe me abiro wubibedo ki gurre maleŋ, kun wukumo iye ki toncwiny; pe wuti iye tic mo,
Wel 29:8 ento wutyer gitum awaŋa bot Rwot, gin ma ŋwece kur me yomo cwinye: wod twon acel, nyok romo acel ki litino nyogi romi abiro ma ditogi mwaka acel acel; wunen ni komgi pe ki mwonyo.
Wel 29:9 Wumi bene gityer me moko kwon mapwotte ma girubo ki moo, agwata adek pi wod twon, agwata aryo pi nyok romo,
Wel 29:10 ki agwata acel pi latin romo acel acel.
Wel 29:11 Wubityero bene nyok dyel acel pi gitum me bal ma gimedo ki gitum me bal me lakwany bal, ki gitum awaŋa me nino ducu, ki gityer mere me moko kwon, ki gityer amata mutikogi ducu. Gityer pi nino madito me Bolo (Levi 23.33-44)
Wel 29:12 “I nino dwe apar wiye abic me dwe me abiro wubibedo ki gurre maleŋ; pe wuti iye tic mo matek. Wubikwero nino madito me woro Rwot pi nino abiro.
Wel 29:13 Wubityero gitum awaŋa i nino man mukwoŋo-ni, gityer ma giwaŋo ki mac wek obed gin ma ŋwece kur me yomo cwiny Rwot: litino twoni apar wiye adek, nyogi romi aryo ki litino nyogi romi apar wiye aŋwen ma ditogi mwaka acel acel; gubed ma komgi pe ki mwonyo.
Wel 29:14 Wubimiyo gityer me moko kwon mutikogi, moko mapwotte ma girubo ki moo ma romo agwata adek pi twoni apar wiye adek ki acel acel, agwata aryo pi nyogi romi aryo pi acel acel,
Wel 29:15 ki agwata acel pi litino romi apar wiye aŋwen pi acel acel.
Wel 29:16 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:17 “I nino me aryone wubimiyo litino twoni apar wiye aryo, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:18 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:19 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon mere ki gityer amata mutikogi ducu.
Wel 29:20 “I nino me adekke wubimiyo litino twoni apar wiye acel, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:21 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:22 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:23 “I nino me aŋwenne wubimiyo litino twoni apar, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:24 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:25 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:26 “I nino me abicce wubimiyo litino twoni aboŋwen, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:27 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:28 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:29 “I nino me abicel wubimiyo litino twoni aboro, nyogi romi aryo ki litino nyogi romi apar wi ye aŋwen ma ditogi mwaka acel acel ma komgi pe ki mwonyo,
Wel 29:30 kacel pi gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:31 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:32 “I nino me abiro wubimiyo litino twoni abiro, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:33 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:34 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:35 “I nino me aborone wubibedo iye ki cokke madit me woro Lubaŋa; pe wuti iye tic mo matek,
Wel 29:36 ento wutyer iye gitum awaŋa, gityer ma giwaŋo ki mac wek obed gin ma ŋwece kur me yomo cwiny Rwot: twon acel, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo,
Wel 29:37 kacel ki gityer me moko kwon ki gityer amata pi twon ki nyok romo ki litino romi ma lubo welgi, macalo cik tye.
Wel 29:38 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:39 “Meno aye gin ma wubityero bot Rwot i ninowu madito ma giciko, kun wumedo iye gityerwu me cobo kwon ki gityer mu kene ma iwu opwoyo, pi gitumwu me awaŋa, gityer me moko kwon ki me amata, dok pi gityerwu me lakwecwiny.”
Wel 29:40 Moses otito ki jo Icrael lok ducu ma Rwot ocike kwede.
Wel 30:1 Moses owaco bot ludito wi kaka pa jo Icrael ni, “Man gin ma Rwot ociko,
Wel 30:2 ni, Ka laco mo okwoŋo kwoŋ mo bot Rwot, nyoocikke pi lok mo kun olamme kekene otwene kene ki cikke me timo gin mo-ni, myero pe otur cikkene, ento myero ocob kakare kit ma owaco kwede.
Wel 30:3 “Nyo ka nyako mo okwoŋo kwoŋ mo bot Rwot, otwene kwede ki cikke me timo gin mo-ni ma kun tye i paco pa wonne i kare ma pud tidi.
Wel 30:4 Ce wonne owinyo pi kwoŋŋe ki cikke ma otwene kwede kekene, ci pe omedo ki waco iye lok mo bote, ci kwon ducu ma en okwono ki cikke ducu ma otwene kwede kekene bimoko i kome matwal.
Wel 30:5 Ento ka ce wonne ojuke woko i nino ma owinyo iye lokke-ni, ci kwoŋ pa nyako- nu ki lok ma otwene kwede ke kene pe bimoko i kome; Rwot bene bitimme kica, pien onoŋo wonne ogeŋo woko.
Wel 30:6 “Ka ce ginyomo nyako mo ma noŋo okwoŋo kwon nyo otwene kekene ki cikke kun oloko laboŋo tamo tere,
Wel 30:7 ce cware owinyo pire, ci pe omedo ki waco iye lok mo bote i nino ma owinyo iye-ni, ci kwoŋŋe ki cikke ma otwene kwede kekene bimoko i kome matwal.
Wel 30:8 Ento ka ce cware ojuke woko i nino ma owinyo iye lokke-ni, ci cware bikwanyo kwoŋ meno woko ki i kome, nyo lok mo ma onoŋo otwene kwede kekene kun oloko laboŋo tamo tere; Rwot bene bitimme kica.
Wel 30:9 “Ka ce daa-to nyo dako ma cware oryemo okwoŋo kwoŋ, ci lok ducu ma en otwene kwede kekene bimoko i kome.
Wel 30:10 “Ka dako mo okwoŋo kwoŋ nyo otwene kekene ki cikke ma doŋ ginyomo woko,
Wel 30:11 ce cware owinyo pire ci pe omedo ki waco iye lok mo bote, dok pe ojuke, ci kwoŋ ducu ma en okwoŋo, ki cikke ducu ma otwene kwede, bimoko i kome.
Wel 30:12 Ento ka ce cware ogeŋo woko i nino ma owinyo pire-ni, ci lok ducu ma dako-nu oloko ma mako kwoŋ ma okwoŋo nyo cikke ma otwene kwede pe bimoko, pien cware doŋ ogeŋo woko: Rwot bene bitimme kica iye.
Wel 30:13 Kwoŋ ducu ma dako okwoŋo nyo ma otwene kwede me keto aroma i kome kekene, cware twero moko, dok cware twero geŋo woko.
Wel 30:14 Ento ka cware pe owaco lok mo bote, obedo ka liŋ aliŋa nino ducu, miyo en moko kwede kwoŋ pa dakone ducu ki cikke ducu ma otwene kwede kekene, pien pe owaco lok mo bote i nino ma owinyo iye pire-ni.
Wel 30:15 Ento ka ori ma pe ogeŋo woko oyotoyot, ci bal pa dakone bidok i wiye ka pe ocobo.”
Wel 30:16 Meno aye cik ma Rwot ociko ki Moses ma mako Laco ki dakone ka okwono kwon, ki won nyako ki nyare ka okwoŋo kwoŋ i kare ma en pud tidi, ma noŋo pud tye i paco pa wonne.
Wel 31:1 Rwot owaco bot Moses ni,
Wel 31:2 “Doŋ icul kwor pa jo Icrael i kom jo Midian; lacen doŋ ibito, idok bot lutuwu.”
Wel 31:3 Ci Moses owaco ki lwak ni, “Wumi lumony ma gitye i kinwu gurukke ki jami lwenygi, wek gucit ka lweny i kom jo Midian, gucul kwor pa Rwot i komgi.
Wel 31:4 Wucwal dano alip acel mua ki i kaka acel acel ma i Icrael gucit i lweny.”
Wel 31:5 Kit meno ginoŋo dano alip apar wiye aryo ma gurukke pi lweny mua ki i lwak doggola mapol mada ma i Icrael, dano alip acel mua ki i kaka acel acel.
Wel 31:6 Moses ocwalogi woko ka lweny, kacel ki Finekaci wod pa ajwaka Eleajar ma omako jami maleŋ pa Lubaŋa ki tum me goyo oduru.
Wel 31:7 Gulwenyo i kom jo Midian macalo Rwot ociko ki Moses, ci guneko co megi ducu.
Wel 31:8 Luker abic pa jo Midian onoŋo tye i kin dano ma ginekogi; nyiŋgi Evi, Rekem, Jur, Kur ki Reba. Dok guneko Balaam wod pa Beor bene ki pala lucwan.
Wel 31:9 Jo Icrael guyako mon ki litino pa jo Midian, gutero woko; dok gumayo limgi makwo madito ki matino ducu, ki jamigi ducu.
Wel 31:10 Gaŋigi ducu i kabedo mapatpat ma gin gibedo iye, ki gonygi ducu, guwaŋo woko ki mac,
Wel 31:11 ci gutero jami ducu ma guyako nyo gumayo, dano wa ki lee-gu, gucito kwede,
Wel 31:12 gukelo bot Moses ki ajwaka Eleajar ki bot lwak jo Icrael, i gonygi ma i lobo aroo me Moab i ŋet Jordan, ma cok ki Jeriko. Lonyo jami ma giyako
Wel 31:13 Moses ki ajwaka Eleajar ki lutel wi lwak ducu gucito woko ka rwatte kwedgi i ŋe gony.
Wel 31:14 Ci kiniga omako Moses i kom ludito me mony, i kom lulo dano alip ki lulo dano miya ma gudwogo ki ka tero dano i mony.
Wel 31:15 Moses owaco botgi ni, “Man wuweko mon ducu gudoŋ makwo piŋo?
Wel 31:16 Nen, mon-ni aye yam gulubo tam pa Balaam ci gumiyo jo Icrael guŋayo waŋ Rwot i lok i kom jok Peor ca, mumiyo two gemo opoto i kom lwak pa Rwot.
Wel 31:17 Kombeddi doŋ wunek litino co woko ducu ma i kin litinogi, dok wunek mon ducu ma doŋ otyeko ŋene ki co.
Wel 31:18 Ento litino anyira ducu ma peya gubuto ki co wugwokgi makwo gubed mewu.
Wel 31:19 Koŋ wubut woko i ne gony pi nino abiro. Jo ducu ma i kinwu ma guneko dano, ki jo ducu ma gugudo kom dano muto myero wulonnye kekenwu, kacel ki dano ma wuyakogi, i nino me adekke ki i nino me abirone.
Wel 31:20 Wulony boŋŋi aruka ducu, gin ducu ma gitiyo ki laa, nyo ma gicweyo ki yer dyegi, ki jami ducu ma gitiyo ki bao nyo ki yat.”
Wel 31:21 Ajwaka Eleajar owaco bot lulweny ma onoŋo gucito i mony ni, “Man aye cik ma giketo, ma yam Rwot ociko ki Moses:
Wel 31:22 Jami ma obedo jabu, nyo ryal, nyo mola, nyo nyonyo, nyo koc, nyo racac keken,
Wel 31:23 gin ducu ma mac pe balo, wubimiyo wok kato ki i mac ci bilony woko. Ento kadi bed kumeno, pud dok gibilonyo ki pii me lwoko kwer; ci gin ducu ma mac balo woko wubimiyo wok kato ki i pii.
Wel 31:24 Myero wulwok bonniwu i nino me abirone, ci doŋ wubibedo ma wulony; ka lacen wubibino i gony.” Poko jami ma giyako i mony
Wel 31:25 Rwot owaco ki Moses ni,
Wel 31:26 “Doŋ ikwan wel jami ma giyako ki i mony, dano ki lee bene; wukwan ki ajwaka Eleajar ki ludito kaka ma i ot pa kwarogi ma i kin lwak.
Wel 31:27 Ci ipok jami ma giyako i mony i dul aryo, tuŋ cel pi lulweny ma gucito i mony, tuŋ cel pi lwak ducu.
Wel 31:28 Dok ijog ajog pa Rwot ki bot lulweny ma gucito i mony kun ikwanyo acel i kom miya abic ki i kom dano, ki twoni, ki kana, ki romi ki dyegi.
Wel 31:29 Kwany ki i kom nucu ma megi, ci imi bot ajwaka Eleajar obed gityer bot Rwot.
Wel 31:30 I kom nucu ma tuŋ bot jo Icrael ibikwanyo iye acel i kom pyerabic ki kom dano, ki twoni, ki kana, ki romi nyo dyegi, ki i kom lim makwo ducu, ci imi bot Lulevi ma gigwoko kema pa Rwot.”
Wel 31:31 Ci Moses ki Eleajar gutiyo kit ma Rwot ociko ki Moses.
Wel 31:32 Jami ma lulweny guyako, ma odoŋ, onoŋo obedo romi alip miya abicel ki pyerabiro wiye abic,
Wel 31:33 dyaŋi alip pyerabiro wiye aryo,
Wel 31:34 kana alip pyerabicel wiye acel,
Wel 31:35 ki dano alip pyeradek wiye aryo ma gin ducu aye anyira ma peya gubuto ki co.
Wel 31:36 Nucune ma gipoko bot jo ma gucito i mony obedo romi alip miya adek ki pyeradek wiye abiro, ki miya abic;
Wel 31:37 romi ma gijogo pi Rwot guromo miya abicel ki pyerabiro wiye abic.
Wel 31:38 Dyaŋi guromo alip pyeradek wiye abicel; dyaŋi ma gijogo pi Rwot guromo pyerabiro wiye aryo.
Wel 31:39 Kana gubedo alip pyeradek, ki miya abic; gin ma gijogo pi Rwot guromo pyerabicel wiye acel.
Wel 31:40 Dano guromo alip apar wiye abicel; dano ma gijogo pi Rwot guromo pyeradek wiye aryo.
Wel 31:41 Moses omiyo dul ma gijogo me gityer pa Rwot bot ajwaka Eleajar, macalo Rwot ocike.
Wel 31:42 Nucu ma gipoko ki jo Icrael, ma Moses opoko pat ki maca pa jo ma yam gucito i mony,
Wel 31:43 wek obed pi lwak, obedo romi alip miya adek ki pyeradek wiye abiro, ki miya abic,
Wel 31:44 dyaŋi alip pyeradek wiye abicel,
Wel 31:45 kana alip pyeradek, ki miya abic,
Wel 31:46 ki dano alip apar wiye abice!
Wel 31:47 I kom nucu man ma obedo pi lwak Moses okwanyo iye acel ki i kom pyerabic, i kom dano ki i kom lee, ci omiyogi bot Lulevi ma gigwoko kema pa Rwot, macalo Rwot ocike kwede.
Wel 31:48 Ka doŋ ludito ma giloyo lumony ducu, lulo dano alip ki lulo dano miya, gubino bot Moses.
Wel 31:49 Guwacci, “Wan luticci watyeko kwano Wel lumony ma gitye i te locwa, ci onen ni pe tye dano acel mo ma orwenyo ki i kingi.
Wel 31:50 Ci doŋ wakelo gityerwa bot Rwot, gin ma dano acel acel onoŋo i lweny, jami me jabu, mola bad, atego ŋut ciŋ, agit ciŋ ki tiko ŋut, pi kwanyo bal ki i komwa i nyim Rwot.”
Wel 31:51 Moses ki ajwaka Eleajar gugamo jabu meno ki botgi; gin ducu obedo jami me deyo kom ma gitiyo ki diro
Wel 31:52 Jabu ducu ma lulo dano alip ki lulo dano miya gutyero bot Rwot pekke oromo makato ratili miya aŋwen.
Wel 31:53 Onoŋo lulweny ducu guyako jami, ŋat acel acel pire kene.
Wel 31:54 Moses ki ajwaka gugamo jabu ki bot ludito wi mony, gutero i kema me rwatte obed gin me poyo wi Rwot i kom jo Icrael.
Wel 32:1 Jo me kaka pa Reuben ki pa Gad gubedo ki lwak lim makwo mapol twatwal. Ka guneno lobo Jajer ki lobo Gilead obedo lobo maber twatwal me kwat,
Wel 32:2 ci gucito bot Moses ki ajwaka Eleajar ki bot lutel wi lwak, guwaco ni,
Wel 32:3 “Gaŋi magi, Atarot, Dibon, Jajer, Nimra, Kecbon, Eleale, Cebam, Nebo ki Beon
Wel 32:4 ma i lobo ma yam Rwot oloyo i nyim lwak jo Icrael, lobogi ber twatwal me kwat; ci wan luticwu-ni watye ki lim madwoŋ.
Wel 32:5 Ka in bene ipwoyo tamwa-ni, ci iye lobo man gimi botwa obed mewa, pe doŋ iterwa waŋol loka Jordan.”
Wel 32:6 Ento Moses owaco bot jo pa Gad ki pa Reuben ni, “Omegiwu gibicito ka lweny kun wun wubedo kany bo?
Wel 32:7 Piŋo wumito balo cwiny jo Icrael, ni pe gucit loka ca i lobo ma yam Rwot omiyo botgi?
Wel 32:8 Kwarowu bene yam koŋ gutimo kit meno i kare ma acwalogi ki i Kadec-barnea pi neno lobo.
Wel 32:9 Pien ka gucito malo wa i nota me Ecikol, ka guneno lobo, ci gubalo cwiny jo Icrael woko, ni pe gucit i lobo ma Rwot doŋ otyeko miyo botgi.
Wel 32:10 Ci kiniga omako Rwot i komgi i nino maca. Okwono kwon kun waco ni,
Wel 32:11 ‘Ada, pe tye ŋat mo ki i kin jo ma yam gua ki i Ejipt, cakke ki i kom jo ma ditogi romo mwaka pyeraryo dok kwede malo ma bineno lobo ma yam akwoŋo pire ni abimiyo bot Abraim ki Icaka ki Yakobo, pien pe gubedo ka lubo gin ma amito ducu kakare.
Wel 32:12 Pe tye ŋat mo ma bineno, kono nyo Kaleb wod pa Jepune ma jo Keniji, ki Yocwa wod pa Nun, pien gin aye gubedo ka lubo gin ma amito ducu kakare.’
Wel 32:13 Kiniga omako Rwot i kom jo Icrael i kare ca, ci omiyo gubedo ka wirre i tim atata gutyeko mwaka pyeraŋwen kulu, nio ka yalwak ma yam gutimo rac i nyim Rwot gutum woko.
Wel 32:14 Ci nen, wun bene dok wua malo kun wuleyo ka wegiwu, wun litino pa lubalo, miyo wubimedo dok kiniga pa Rwot doko mager t kom jo Icrael!
Wel 32:15 Pien ka wuweko luba gin ma en mito kombeddi, ci en dok bitenyo lwak man woko i tim ata; kit meno wubimiyo lwak man ducu to tum woko.”
Wel 32:16 Ka gin dok gubino bote kun giwaco ni, “Wabigero dwol ma wagero ki gweŋ pi romiwa, ki gaŋi pi mon ki litinowa.
Wel 32:17 Ento wan wabiruko jami Iwenywa, kun wayubbe pi telo wi jo Icrael anyim, nio ka wabiterogi i kabedogi, kun noŋo monwa ki litinowa gibedo i gaŋi gogo ma wacelo matek pi dano ma gibedo i lobo-ni.
Wel 32:18 Pe wabidwogo i pacowa nio waŋ ma jo Icrael gutyeko noŋo ginaleyagi ki acel acel ducu.
Wel 32:19 Wan pe wabinywako leyo lobo kacel kwedgi i ne kulu Jordan ki tuŋ kunnu ducu, pien ginaleya ma me wa doŋ watyeko noŋone i loka Jordan kany ma tuŋ wokceŋ.”
Wel 32:20 Omiyo Moses dok owaco botgi ni, “Ka ce wubitimo kit meno, ka ce wubiruko jami Lwenywu wucito anyim ka lweny i nyim Rwot,
Wel 32:21 kun dano acel acel i kinwu ma romo lweny kato loka Jordan i nyim Rwot, nio ka Rwot otyeko ryemo lumerokke woko ki i nyime, ci ber.
Wel 32:22 Ka Rwot doŋ otyeko loyo lobo-nu, ci lacen wubidwogo giwu kun banya mo pe i komwu bot Rwot nyo bot jo Icrael, ci lobo man wubicamo bedo mewu i nyim Rwot.
Wel 32:23 Ento ka pe wutimo kit meno, ci nen, noŋo wutimo bal i kom Rwot. Myero wuŋe ni, balwu bimiyo wutiŋo alii ma bidwarowu.
Wel 32:24 Wuger gaŋi pi mon ki Litinowu, ki dwol pi romiwu; ento wucob gin ma wuwaco-ni.”
Wel 32:25 Jo Gad ki jo Reuben gudok iye bot Moses ni, “Wan aye luticci; wabitiyo kit macalo in laditwa iciko ducu.
Wel 32:26 Litinowa ki monwa ki romiwa ki limwa makwo ducu gibidoŋ kany i gaŋi ma i Gilead.
Wel 32:27 Ento wan ducu ma waruko jami lweny wabikato waŋolo loka ca ka lweny i nyim Rwot kit macalo in laditwa iciko-ni.”
Wel 32:28 Kit meno Moses omiyo cik ma makogi bot ajwaka Eleajar ki bot Yocwa wod pa Nun, ki bot ludito ki i odi pa kwarogi ma i kaka ducu pa jo Icrael.
Wel 32:29 Owaco botgi ni, “Ka jo Gad ki jo Reuben ma doŋ gurukke pi lweny i nyim Rwot gibikato giŋolo kwedwu loka Jordan, dok ka wun wuloyo lobonu woko, ci wubimiyo botgi lobo Gilead obed megi.
Wel 32:30 Ento ka pe bigikato loka ca kacel kwedwu kun gurukke me lweny, ci gibinywako camo lobo Kanaan kacel kwedwu.”
Wel 32:31 Jo pa Gad ki pa Reuben gudok iye ni, “Wabitimo kit ma Rwot doŋ oloko botwa, ladit.
Wel 32:32 Wabikato Loka ca i nyim Rwot, wacito i lobo Kanaan kun warukke me lweny, miyo lobo ma loka Jordan kany bidoŋ i ciŋwa ci bedo me aleyawa.”
Wel 32:33 Mumiyo Moses omiyo bot jo Gad ki jo Reuben ki bot nucu kaka pa Manace wod pa Yucepu lobo ma yam obedo pa Cikon kabaka pa jo Amor ki Og kabaka me Bacan, lobo ducu ma gin yam guloyo, kacel ki gaŋi ducu ma i lobo-nu ki lobo ma i ŋetgi ducu.
Wel 32:34 Jo Gad gugero Dibon, Atarot, Aroer,
Wel 32:35 Atarot-copan, Jajer, Jogbea,
Wel 32:36 Bet-nimra ki Bet-aran, gin ducu gaŋi ma gicelo ki cel gogo, ki dwol pi romigi.
Wel 32:37 Jo Reuben gugero Kecbon, Eleala, Kiriataim,
Wel 32:38 Nebo ki Baal-meon (magi giloko nyiŋgi woko) ki Cibma; ci gucako nyiŋ mukene pi gaŋi ma gugero-ni.
Wel 32:39 Jo pa Makir wod pa Manace gucito i lobo Gilead, gumako gumayo woko ki bot jo Amor ma onoŋo gitye kunnu.
Wel 32:40 Ci Moses omiyo Gilead bot jo pa Makir wod pa Manace, gucako bedo iye.
Wel 32:41 Jair me kaka pa Manace ocito omako gaŋi matino mapol, ocako nyiŋgi ni, Kavot- jair.
Wel 32:42 Dok Noba ocito omako Kenat ki gaŋi matino ma i ŋete, ci ocako nyiŋe Noba, macalo nyiŋe kikome.
Wel 33:1 Jo Icrael yam guwoto kun gikobo ki wotgi kit man, i kare ma gua woko ki i lobo Ejipt ki bucagi kun Moses ki Aron gitelo wigi.
Wel 33:2 Yam Moses obedo ka coyo nyiŋ kabedo acel acel i kare ma gua ki iye, macalo Rwot ociko, Nyiŋ kabedo ki kit ma gukobo ki wotgi en ene:
Wel 33:3 Jo Icrael gua woko ki i Ramcec i nino dwe apar wiye abic me dwe mukwoŋo, i nino ma lubo nino madit me Kato (Paska), Gua gucito woko ki wayu kun jo Ejipt ducu gineno.
Wel 33:4 Noŋo jo Ejipt gitye ka yiko litino kayogi ma onoŋo Rwot ogoyo oneko woko, ocobo kwede kop ma oŋolo i kom lubaŋa ducu pa jo Ejipt.
Wel 33:5 Kit meno jo Icrael gua ki i Ramcec, gugony i Cukot.
Wel 33:6 Gua ki i Cukot, gugony i Etam ma tye i dog tim.
Wel 33:7 Gua ki i Etam, ci gulokke gudok cen i Piakirot ma yo tuŋ wokceŋ me Baal-jepon; ci gugony i nyim Migdol.
Wel 33:8 Gua ki i Pi-akirot guwok gukato i dye nam, guo i tim. Guwoto wot me nino adek i dye tim me Etam, ci gugony i Mara.
Wel 33:9 Gua ki i Mara, gubino i Elim. I Elim yam tye iye waŋ it apar wiye aryo, ki otit pyerabiro; ci gugony kunnu.
Wel 33:10 Gua ki i Elim, gugony i ŋet Nam Makwar.
Wel 33:11 Gua ki i ŋet Nam Makwar, gugony i tim Cin.
Wel 33:12 Gua ki i tim Cin, gugony i Dopka.
Wel 33:13 Gua ki i Dopka, gugony i Aluc.
Wel 33:14 Gua ki i Aluc, gugony i Repidim ka ma pii amata pa dano obedo pe.
Wel 33:15 Gua ki i Repidim gucito wa i te got Kor. Ka pud gitye i yo me cito kunnu gugony i kabedo magi: tim Cinai,
Wel 33:16 Kibrot-atava,
Wel 33:17 Kajerot,
Wel 33:18 Ritma,
Wel 33:19 Rimmon-perej,
Wel 33:20 Libna,
Wel 33:21 Rica,
Wel 33:22 Keelata,
Wel 33:23 got Ceper,
Wel 33:24 Karada,
Wel 33:25 Makelot
Wel 33:26 Takat
Wel 33:27 Tera
Wel 33:28 Mitka
Wel 33:29 Kacimona,
Wel 33:30 Mocerot,
Wel 33:31 Bene-jaa-kan,
Wel 33:32 Kor-agidgad.
Wel 33:33 Jotibata,
Wel 33:34 Abrona,
Wel 33:35 Ejion-geber,
Wel 33:36 tim me Jin, en aye Kadec
Wel 33:37 lacen gugony i te got Kor, i dog waŋ lobo me Edom.
Wel 33:38 Ajwaka Aron oito malo i wi got Kor kit ma Rwot ociko, ci oto woko kunnu, i mwaka me pyeraŋwenne nia ma jo Icrael gua ki i lobo Ejipt, i nino mukwoŋo me dwe me abic,
Wel 33:39 onoŋo Aron doŋ tye ki mwaka me ditte miya acel ki pyeraryo wiye adek i kare ma en oto ki i wi got.
Wel 33:40 Ci kabaka me Arad, ma en Lakanaan ma bedo i Negeb i lobo owinyo pi bino pa jo Icrael.
Wel 33:41 Ka gua ki i te got Kor gugony i kabedo magi: Jalmona,
Wel 33:42 Punon,
Wel 33:43 Obot,
Wel 33:44 Iye-abarim ma i lobo Moab,
Wel 33:45 Dibon-gad,
Wel 33:46 Almon-Diblataim.
Wel 33:47 Gua ki i Almon-diblataim gugony i dye godi Abarim, i nyim got Nebo.
Wel 33:48 Gua ki kunnu, gugony i lobo aroo me Moab i ŋet Jordan ma cok ki Jeriko.
Wel 33:49 Guguro kemagi i ŋet Jordan cakke i Bet-jecimot o kwede wa Abelcitim i bar aroo me Moab. Lubaŋa ociko jo Icrael ma peya guŋolo Jordan
Wel 33:50 I lobo aroo me Moab i ŋet Jordan ma cok ki Jeriko Rwot owaco bot Moses ni,
Wel 33:51 “Cik jo Icrael ni, Ka wuŋolo kulu Jordan wukato i lobo Kanaan,
Wel 33:52 ci wubiryemo jo ma gibedo i lobo meno woko ducu ki i nyimwu; wubibalo got megi ducu ma gigoro cal i komgi, ki cal jogigi me nyonyo ma giliyo aliya, dok wubimuko waŋ jogigi ma i wi godi.
Wel 33:53 Wubicamo lobo-nu, wubibedo iye, pien atyeko miyo botwu ni obed mewu.
Wel 33:54 Wubilimo lobo me aleyawu kun gipoko ki bolo kwir ma lubo kit ma doggolawu tye kwede, Wubimiyo dul lobo malac bot kaka maditone ki dul lobo manok bot kaka matino. Ka ma kwir opoto iye i kom dano mo, en aye bedo mere; wubilimo lobo me aleyawu kun lubo kaka pa kwarowu.
Wel 33:55 Ento ka pe wuryemo jo ma gibedo i lobo-nu woko ki i nyimwu, ci gin jo meno ma wuwekogi gudoŋŋi gibibedo macalo atero mabit me cobo waŋwu ki okuto me cobo lakŋetwu, ci gibiyelowu i lobo ka ma wubibedo iye-ni.
Wel 33:56 Ci abitimo i komwu kit ma onoŋo atamo ni abitimo i komgi.”
Wel 34:1 Rwot owaco bot Moses ni,
Wel 34:2 “Cik jo Icrael kun iwaco botgi ni, Ka wudonyo i lobo Kanaan, ma en aye lobo ma gibimiyowu obed mewu me aleyawu, waŋ apokki me lobowu bibedo k it man:
Wel 34:3 Wan lobowu yo tuŋ acuc bicakke i tim me Jin ci rabo ŋet lobo Edom. Bia ki tuŋ agikki nam me Kado ma tuŋ wokceŋ,
Wel 34:4 ka doŋ bilokke dok tuŋ acuc ka ma giito iye malo i Akrabim, ka dok kato kwede wa i Jin, ki agikkine bibedo i ŋet Kadec-barnea yo tuŋ acuc, Ka dok bicito medde kwede nio wa i Kajar-adar, ka kato cito kwede i Ajimon.
Wel 34:5 Ka waŋ lobo cako lokke ki i Ajimon cito wa i nota ora me Ejipt; ci wane bigik i dog nam.
Wel 34:6 “Waŋ lobo ma yo tuŋ potoceŋ bibedo Nam Madit; dog namme bibedo waŋ lobowu ma yo tuŋ potoceŋ.
Wel 34:7 “Man aye bibedo waŋ lobowu ma yo tuŋ acam: bia ki i Nam Madit ci bicito atir o wa i kom got Kor.
Wel 34:8 Nia ki i kom got Kor bicito atir wa i yo ma donyo i Kamat, ci cito wa i Jedad;
Wel 34:9 ka dok bimedde cito wa i Jipron, ka bigik i Kajar-enan, Man aye bibedo waŋ lobowu ma yo tuŋ acam.
Wel 34:10 “Waŋ lobowu ma yo tuŋ wokceŋ bicakke ki i Kajar-enan cito atir o wa i Cepam.
Wel 34:11 Ka waŋ lobo bilor dok tuŋ piny nia ki i Cepam o kwede wa i Ribla ma i ŋet Ain yo tuŋ wokceŋ. Ka dok bilor piny cito o kwede i kor got me nam me Kineret yo tuŋ wokceŋ.
Wel 34:12 Ka dok bilor piny wa i Jordan, ka bigik i nam me Kado, Meno aye bibedo lobowu, ki waŋ apokkine ma orumo ducu.”
Wel 34:13 Moses dok ociko jo Icrael kun waco ni, “Man aye lobo ma wubileyo kun gipoko ki bolo kwir, ma yam Rwot ociko ni gimi bot kakawu aboŋwen ki nucu;
Wel 34:14 pien kaka pa Reuben ki kaka pa Gad gutyeko gamo ginaleyagi kun lubo dog odi pa kwarogi, kacel ki nucu kaka pa Manace bene.
Wel 34:15 Gutyeko gamo lobogi loka Jordan mukemo Jeriko, yo tuŋ wokceŋ, ka ma ceŋ tuc ki iye-ni.”
Wel 34:16 Rwot owaco bot Moses ni,
Wel 34:17 “Man aye nyiŋ dano ma gibipoko botwu lobo me ginaleyawu: ajwaka Eleajar ki Yocwa wod pa Nun.
Wel 34:18 Dok wubikwanyo latel wic acel ki i kaka acel acel wek gupok lobo me aleyawu.
Wel 34:19 Magi aye nyiŋ lutel; pi kaka pa Juda, Kaleb wod pa Jepune.
Wel 34:20 Pi kaka pa Cimeon, Cemuel wod pa Amikud.
Wel 34:21 Pi kaka pa Benjamin, Elidad wod pa Kicion.
Wel 34:22 Pi kaka pa Dan, Buki wod pa Jogli.
Wel 34:23 Pi likwayo pa Yucepu, pi kaka pa Manace, Kaniel wod pa Epod;
Wel 34:24 ki i kaka pa Epraim, Kemuel wod pa Ciptan.
Wel 34:25 Pi kaka pa Jabulon, Elijapan wod pa Pamak.
Wel 34:26 Pi kaka pa Icakar, Paltiel wod pa Ajan.
Wel 34:27 Pi kaka pa Acer, Akiud wod pa Celomi.
Wel 34:28 Pi kaka pa Naputali, Pedael wod pa Amikud.
Wel 34:29 Magi aye dano ma Rwot ociko ni gupok lobo me aleya pa jo Icrael ki i lobo Kanaan.”
Wel 35:1 I lobo aroo me Moab ma i ŋet Jordan mukemo Jeriko Rwot owaco bot Moses ni,
Wel 35:2 “Cik jo Icrael ni gumi ki Lulevi gaŋi me bedogi ki i koni lobo ma gibilimo me aleyagi; dok myero wumi botgi lobo ma orumo gaŋi-nu obed me oletgi.
Wel 35:3 Gaŋi-nu bibedo pa Lulevi me bedogi, ki olet ma i ŋetgi bibedo pi kwayo dyaŋigi ki limgi makwo ducu.
Wel 35:4 Lobo ma wubimiyo bot jo Levi pi oletgi lacce biromo yadi miya abic cakke ki i cel me gaŋ tuŋŋi ki tuŋŋi kun rumo gaŋ ducu.
Wel 35:5 Wubipimo dul lobo ma latwoke aŋwen ma romrom; bor me twoke acel acel bibedo yadi alip acel, kun gaŋ bedo i dyere.
Wel 35:6 Wubimiyo bot Lulevi gaŋi abicel me laro lunek dano ka ma wubiweko lunek riŋo iye, dok wubimiyo botgi gaŋi mukene pyera ŋwen wiye aryo wumedo i kom meno.
Wel 35:7 Kit meno gaŋi ducu ma wubimiyo bot Lulevi biromo pyeraŋwen wiye aboro, kacel ki oletgi.
Wel 35:8 Gaŋigi wubimiyo botgi kuti wukwanyo ki i kom lobo ma jo Icrael gibigamo; wubikwanyo mabup ki bot kaka madito, dok ki bot kaka matinone wubikwanyo manok, kun kaka acel acel miyo gaŋine mogo bot Lulevi muporo lobo ma ogamo me ginaleyane.” Gaŋi me laro lunek dane (Nwo 19.1-13; Yoc 20.1-9)
Wel 35:9 Rwot owaco bot Moses ni,
Wel 35:10 “Wac bot jo Icrael ni, Ka doŋ wuŋolo kulu Jordan, wukato i lobo Kanaan,
Wel 35:11 ci wubiyero gaŋi mogo wek gubed gaŋi me laro lunek dano, wek dano ma pe guneko dano akaka guriŋ gular iye komgi.
Wel 35:12 Gaŋi magi bibedo me laro lanek dano ki bot lacul kwor, wek lanek dano mo pe oto nio ka ocuŋ i nyim lwak wek giŋol koppe.
Wel 35:13 Wubiyero gaŋiwu abicel,
Wel 35:14 adek loka Jordan tuŋ wokceŋ ki adek i lobo Kanaan, gubed gaŋi me laro lunek dano.
Wel 35:15 Gaŋi magi abicel-li gibibedo me laro kom pi jo Icrael ki pi welowu ki pi lubedo ma gibedo i kinwu, wek ka ŋat mo oneko dano kun pe oneko akaka oriŋ olar iye kome.
Wel 35:16 “Ento ka ogoyo dano ki nyonyo mo oreto piny ci oto woko, meno en lanek; gibineke woko.
Wel 35:17 Ka ce ocelo dano ki kidi ma omako i ciŋe, ma romo neko dano, ci ocelo oto woko, meno aye lanek; gibineke woko.
Wel 35:18 Nyo ka ogoyo ki yat ma omako i ciŋe, ma romo neko dano, ci oto woko, meno en lanek; gibineke woko.
Wel 35:19 Wat macok pa lato kikome aye bineko lanek dano woko; ka oromo kwede, ci neke woko.
Wel 35:20 Ka ŋat mo obako dano ocobo pil pi mone, nyo otokke i kome ci obayo ocobo woko, kun noŋo okiye akiya, ci oto woko,
Wel 35:21 nyo ka odoŋe ki ciŋe pi mone ma tye i kingi ci oto woko, ŋat ma ocobe nyo ma odoŋe-ni gibineko woko; meno en lanek. Wat macok ki Lato kikome aye bineko lanek dano woko, ka oromo kwede.
Wel 35:22 “Ento ka ce obako ci ocobe oyotoyot ma tyen mone mo pe, nyo otokke i kome ci obayo ocobo ma pe okiye akiya,
Wel 35:23 nyo ocele ki kidi ma romo neko dano ma noŋo pe onene, ci oto woko kadi yam pe en lamerokke, dok onoŋo pe opiro timo en marac,
Wel 35:24 ci lwak myero oŋol kop i kin lanek ki wat pa lato ma lacul kwor remo kun lubo cik magi.
Wel 35:25 Lwak myero olar lanek dano ki i cin wat pa lato ma lacul kwor remo-ni, ci dwoko lanek i gaŋ me laro lunek dano ka ma yam oriŋo olaro-ni. En bibedo kunnu matwal, nio ka ajwaka madit ma giwiro ki moo maleŋ i kare-nu otyeko to woko.
Wel 35:26 Ento ka i kare mo lanek dano ocito okato woko i ŋe waŋ apokki me gaŋ me laro kome ka ma yam oriŋo iye-ni,
Wel 35:27 ci lacul kwor remo pa lato onoŋo kome owec, kun tye woko i ŋe waŋ apokki me gaŋ me laro kome, ce lacul kwor remo pa lato oneko lanek-ki, pe gibikwano alii me remo i wiye.
Wel 35:28 Pien dano meno myero obed i gaŋ me laro kom nio i kare ma ajwaka madit bito iye; ento i ŋe to pa ajwaka madit lanek dano twero dok cen i pacone.
Wel 35:29 Meno ducu bibedo cik botwu wa i kare pa likwayowu ducu, i kabedo ducu ma wubibedo iye. Cik ma mako lucaden ki lim me kok
Wel 35:30 “Ka ce dano mo oneko dano, ci gibineko lanek woko pi lok pa lucaden; ento pe gibineko dano mo pi lok ma lacaden acel keken otito.
Wel 35:31 Dok pe wubigamo lim me koko kwo pa lanek dano mo ma balle romo to; gibineke aneka.
Wel 35:32 Dok pe wugam lim me kok mo pi dano ma oriŋo olaro gaŋ me laro lunek dano, wek giyene odwog obed i lobone ma noŋo ajwaka madit peya oto.
Wel 35:33 Pe wubinyobo lobo ma wubibedo iye-ni; pien remo nyobo lobo woko, dok pe tye gin mo ma twero kwanyo bal ki i lobo pi remo ma oo iye-ni, kono remo pa lanek dano meno kek en aye kwanyo.
Wel 35:34 Pe wubimiyo lobo ma wubedo iye, ma an bene abedo iye i dyewuni, odok keni; pien an a Rwot ma abedo i kin jo Icrael.”
Wel 36:1 Ludito kaka pa kwarogi ma i doggola pa Gilead wod pa Makir ma wod pa Manace ma i doggola pa Yucepu gubino cok, ci guloko i nyim Moses ki ludito kaka mukene.
Wel 36:2 Guwaco ni, “Laditwa, Rwot yam ociki ni imi lobo me aleya bot jo Icrael kun gibolo kwir; ci yam ociki ni imi ginaleya pa ominwa Lyel Jelopekad bot anyirane.
Wel 36:3 Ento ka ce awobe ma i kaka mukene gunyomogi ki i kin jo Icrael ata, ci miyo lobogi gi bi kwanyo woko ki i kom ginaleya pa kwarogi, gimedo i kom lobo pa kaka ma anyirane doŋ tye iyeni; meno miyo gibijwiko lobowa woko ma yam gipoko botwa ki kwir.
Wel 36:4 Dok ka kare me jubili pa jo Icrael oromo, ci lobogi gibimedo i kom lobo pa kaka ma anyira gitye iye-ni matwal, ci miyo lobowa me aleya bijwik woko.”
Wel 36:5 Moses ociko jo Icrael kit man, kun cikke oa ki bot Rwot, ni, “Lok me kaka pa likwayo pa Yucepu tye atir.
Wel 36:6 Doŋ man aye cik ma Rwot omiyo ma okemo kom anyira pa Lyel Jelopekad, ni, ‘Wek gin gunyomme ki dano ma gitamo ni ber, tekke ka ginyomogi i doggola mo ma i kaka pa kwarogi.
Wel 36:7 Lobo ma gimiyo bot jo Icrael me aleyagi pe gibilokone nia i kaka man dok i kaka mukene; pien dano acel acel ma i kin jo Icrael bimoko matwal i kom ginaleya ma i kaka pa kwarogi.
Wel 36:8 Dok ka nyako mo oleyo dul lobo mo ma i kaka mo ma i kin jo Icrael, ci en binyomme ki dano mo ma i doggola mo ma i kaka pa kwarogi, wek dano acel acel ma i kin jo Icrael obed ki lobone ma oleyo ki bot kwarone.
Wel 36:9 Kumeno, pe gibiloko ginaleya mo nia ki i kaka mo-ni dok i kaka mukene, ento kaka acel acel pa jo Icrael bimoko gire i lobo me ginaleyane kikome.’ ”
Wel 36:10 Anyira pa Jelopekad gutimo kit ma Moses ocikogi kwede.
Wel 36:11 Makala, Tiŋa, Kogla, Mirika ki Noa, ma gin aye anyira pa Jelopekad, gunyomme ki awobe pa omegi wongi.
Wel 36:12 Ginyomogi i doggola pa jo pa Manace wod pa Yucepu, omiyo lobo me aleyagi obedo i kaka me doggola pa wongi, pe gikobo woko.
Wel 36:13 Meno ducu aye gin lok ma Rwot ociko ki ma oŋolo ki i dog Moses bot jo Icrael i lobo aroo me Moab i ŋet kutu Jordan ma okemo Jeriko.
Nwoyo Cik 1:1 Man aye lok ma yam Moses oloko bot jo Icrael ducu ki i loka Jordan i dye tim, i Araba mukemo Cup, i kin Paran ki Topel, Laban, Kajerot ki Di-jabu.
Nwoyo Cik 1:2 Nia ki i Koreb nio wa i Kadec-barnea onoŋo romo wot me nino apar wiye acel ki i yo ma wok i lobo godi me Ceir.
Nwoyo Cik 1:3 I mwaka me pyeraŋwenne, i nino dwe mukwoŋo me dwe me apar wiye acel, en aye Moses oloko iye ki jo Icrael i kom cik ducu ma Rwot yam omiye ma mako komgi.
Nwoyo Cik 1:4 Oloko kwedgi i kare ma doŋ otyeko loyo Cikon kabaka pa jo Amor ma yam bedo i Kecbon, ki Og kabaka me Bacan ma yam bedo i Acitarot ki i Edrei.
Nwoyo Cik 1:5 Moses omine pi gonyo te cik man ki i loka Jordan, i lobo Moab, kun waco ni,
Nwoyo Cik 1:6 “Rwot Lubaŋawa owaco botwa ki i Koreb ni, ‘Doŋ wubedo kare malac twatwal i te got man.
Nwoyo Cik 1:7 Wulokke, wucak wot, wucit i lobo godi pa jo Amor, ki bot jo ma gicok kwedgi ducu ma i Araba, bot jo ma i lobo godi ki i pwor got, ki i Negeb ki i lobo murabo dog nam. Wucit i lobo Kanaan, ki i Lebanon nio wa i kulu madit, en kulu Euprate.
Nwoyo Cik 1:8 Nen, atyeko keto lobo-nu i nyimwu; wucit iye, wucam obed mewu, kit ma yam Rwot okwoŋo bot kwarowu, bot Abraim, bot Icaka ki bot Yakobo, ni ebimiyo botgi ki bot likwayogi ma bilubogi.’
Nwoyo Cik 1:9 “I kare meno yam amedde ki wacciwu ni, ‘An pe atwero tiŋowu kena;
Nwoyo Cik 1:10 Rwot Lubaŋawu doŋ omiyo wunya mapol, mumiyo tin, nen, wun wupol macalo lwak lakalatwe me polo.
Nwoyo Cik 1:11 Myero Rwot Lubaŋa pa kwarowu doŋ omedwu wudok mapol tyen alip makato ma koni wutye-ni, dok ominiwu gum, macalo yam ocikowu kwede-ni!
Nwoyo Cik 1:12 An kena atwero tiŋo yec mapek ma wuketo i koma-ni niŋniŋ, ki ciro kecowu?
Nwoyo Cik 1:13 Wuyer dano ma luryeko, jo makwiri muteggi, muporo wel kakawu ducu, ci abiketogi gubed ludito ma loyowu.’
Nwoyo Cik 1:14 Ci wun yam wudokka iye ni, ‘Lok ma ilokkiwa-ni ber, myero wati.’
Nwoyo Cik 1:15 Pienno akwanyo ludito wi kakawu, jo maryek, muteggi, ci aketogi gubedo lulo jo alip, lulo jo miya, lulo jo pyerabic ki lulo jo apar, ki ludito mukene muporo kakawu ducu.
Nwoyo Cik 1:16 I kare meno aciko luŋolkopwu ni, ‘Wuwiny pido ma i kin omegiwu, ci wuŋol kop atir i kin dano mo ki ominne, nyo ki larok mo ma bedo bote.
Nwoyo Cik 1:17 Ka wuŋolo kop, pe wudwor kor dano mo; wuwiny lok pa dano matidi ma rom ki pa dano madit, Pe wulwor waŋ dano mo, pien ŋolo kop tye bot Lubaŋa. Ka lok mo tek, loyowu, wukel bota, abiwinyo.’
Nwoyo Cik 1:18 I kare ca yam acikowu i kom gin ducu ma myero wutim. Gicwalo lurot-piny ki i Kadec-barnea (Wel 13.1-33)
Nwoyo Cik 1:19 “Yam wacako wot, waa woko ki i Koreb, wacito wabaro dye tim meno ducu malac ki malik ma yam wuneno, i yo ma kemo lobo godi pa jo Amor, kit ma yam Rwot Lubaŋawa ocikowani; ci wabino wa i Kadec-barnea.
Nwoyo Cik 1:20 Ci awacciwu ni, ‘Wun doŋ wuo i lobo godi pa jo Amor en, ma Rwot Lubaŋawa bimiyowa.
Nwoyo Cik 1:21 Nen, Rwot Lubaŋawu oketo lobo-nu i nyimwu; wucit wucam obed mewu, macalo Rwot Lubaŋa pa kwarowu yam ocikowu; pe wulwor, cwinywu pe ocid woko.’
Nwoyo Cik 1:22 Ci wun ducu wubino bota cok, wuwaco ni, ‘Wek wacwal dano i nyimwa wek gurot lobo, ka gudwok lok botwa i kom yo ma myero wacitu iye, ki i kom gaŋi ma wabio iye.’
Nwoyo Cik 1:23 Yam aneno ni lokke ber, ci akwanyo jo apar wiye aryo ki i kinwu, dano acel ki i kaka acel acel.
Nwoyo Cik 1:24 Gin gulokke, guito i lobo godi, guo i nota me Ecikol, guroto ducu.
Nwoyo Cik 1:25 Ci gukwanyo nyig yadi mogo mucek i lobo-nu, gumako ki ciŋgi, guo kwede botwa, dok gudwoko lok botwa bene kun giwaco ni, ‘Lobo ma Rwot Lubaŋawa tye ka miyowa-ni ber.’
Nwoyo Cik 1:26 “Ento yam wun wukwero cito kunnu, ci wujemo woko i kom cik pa Rwot Lubaŋawu.
Nwoyo Cik 1:27 Wubedo ka ŋuro i kemawu, kun wuwaco ni, ‘Pien Rwot yam dag waŋwa en aye gin mumiyo okwanyowa woko ki i lobo Ejipt, wek omiwa i cin jo Amor, gutyekwa woko liweŋ.
Nwoyo Cik 1:28 Wan wabecito kwene kaa? Utmegiwa gumiyo cwinywa oŋabbe aŋaba pi waco ni, jo maca gidoŋo dok giboco gikatowa woko; gaŋi megi bene gidito, dok gugoyo cel matek ma o wa i polo; dok bene waneno kunnu likwayo pa jo Anak.’
Nwoyo Cik 1:29 Ci an dok awacciwu ni, ‘Pe atiba opot i komwu, pe wulworgi.
Nwoyo Cik 1:30 Rwot Lubaŋawu ma tye ka telo nyimwu-ni, en aye bilweny piwu ma rom ki gin ducu ma yam otimo piwu i Ejipt ma wuneno ki waŋwu,
Nwoyo Cik 1:31 wa ki i dye tim bene, ka ma wuneno iye kit ma Rwot Lubaŋawu otiŋowu kwede, macalo dano ma otiŋo wode, kun timo kumeno i yo ducu ma wuwoto iye nio ka wuo kwede i kabedo man.’
Nwoyo Cik 1:32 Ento kadi bed aloko kumeno, wun wukwero geno Rwot Lubaŋawu,
Nwoyo Cik 1:33 ma yam obedo ka telliwu yo wek eyeny kabedo ma wubiguro iye kemawu. Dyewor en woto i mac ki dyeceŋ woto i pol pi nyutowu yo ma wucito iye.
Nwoyo Cik 1:34 “Ka yam Rwot owinyo lok ma wuloko ducu, ci kiniga omake, okwoŋo kwoŋ ni,
Nwoyo Cik 1:35 ‘Pe tye ŋat mo ma i kin yalwak man marac-ci ma bineno lobo maber ma yam akwoŋo pire ni abimiyo bot kwarowu,
Nwoyo Cik 1:36 kono Kaleb wod pa Jepune keken. En aye binenone, dok abimiyo bote ki bot litinone lobo ma yam en onyono ki tyene, pien en obedo ka lubo gin ma Rwot mito ducu kakare.’
Nwoyo Cik 1:37 Kiniga yam omako Rwot wa i koma bene piwu, owacci, ‘In bene pe ibio kunnu.
Nwoyo Cik 1:38 Yocwa wod pa Nun ma tiyo boti-ni, en aye bicito iye. Cuk cwinye, pien en aye doŋ bimiyo jo Icrael gileyo lobo ca.
Nwoyo Cik 1:39 Dok litinowu ma wun wuwacci gibiyakogi woko-ni, litinowu ma kombeddi peya giŋeyo gin maber ki marac-ci, gin aye gibicito iye; abimiyone botgi, gibicamo, bibedo megi.
Nwoyo Cik 1:40 Ento wun giwu wulokke, wucak wot i dye tim yo tuŋ Nam Makwar.’
Nwoyo Cik 1:41 “Wun dok wugamo doga kun wuwaco ni, ‘Wan doŋ wabalo i nyim Rwot; wabicito ka lweny kit macalo Rwot Lubaŋawa ocikowa.’ Dano acel acel i kinwu otwene ki jami lwennye, kun wutamo ni bedo yot me cito i lobo godi.
Nwoyo Cik 1:42 Ci Rwot owacca ni, ‘Wac botgi ni, Pe wucit kunnu, pe wulweny, pien an pe atye i dyewu, weko lumerokwu biloyowu.’
Nwoyo Cik 1:43 Yam aloko botwu, ci wukwero, pe wuwinyo; ento wujemo woko i kom cik pa Rwot, wuette, wuito malo wa i lobo godi.
Nwoyo Cik 1:44 Ci jo Amor ma gibedo i lobo godi kunnu gubino i komwu, guryemo korwu macalo kic, gudatowu piny i Ceir nio wa i Korma.
Nwoyo Cik 1:45 Wudwogo, wukok i nyim Rwot; ento Rwot pe owinyo kokowu, pe ociko ite i lokwu.
Nwoyo Cik 1:46 Mumiyo wubedo i Kadec pi kare malac, pi kare ma wubedo kwede kunnu.
Nwoyo Cik 2:1 “Yam walokke, wawoto i tim, i yo ma dok tuŋ Nam Makwar, kit macalo Rwot ocika; ci wabedo ka rabo ŋet lobo godi me Ceir pi mwaka mapol.
Nwoyo Cik 2:2 Ka dok Rwot owacca ni,
Nwoyo Cik 2:3 ‘Wubedo ka rabo ŋet lobo godi man kare malac, doŋ oromowu; wulokke wudok yo tuŋ acam.
Nwoyo Cik 2:4 Ci icik lwak ni, Wun doŋ wucok ka wok ki i lobo pa utmegiwu likwayo pa Ecau ma gibedo i Ceir, ci gibibedo ki lworo i komwu. Myero wugwokke mada,
Nwoyo Cik 2:5 pe wucak lweny i komgi, pien pe abimiyowu dul lobogi mo, pe kadi ma tyenwu romo cuŋ iye, pien atyeko miyo lobo godi me Ceir bot Ecau obed mere.
Nwoyo Cik 2:6 Wubiwilo cam botgi ki lim wek wucam; dok pii amatawu bene wubiwilo botgi ki limo
Nwoyo Cik 2:7 Pien Rwot Lubaŋawu obedo ka miyowu gum i kom tic ducu ma ciŋwu otiyo; en ŋeyo kit ma wuwok wukato kwede i dye tim man malac-ci. Rwot Lubaŋawu obedo kwedwu i lwak mwaka man ducu pyeraŋwen-ni, ma can gin mo pe omakowu.’
Nwoyo Cik 2:8 Mumiyo wacito waa ki ka ŋet utmegiwa likwayo pa Ecau ma gibedo i Ceir, kun walubo yo me Araba mua ki i Elat ki Ejiongeber. “Ci walokke, wacito i yo ma kemo tuŋ tim me Moab.
Nwoyo Cik 2:9 Ka Rwot dok owacca ni, ‘Pe icit magwa i kom jo Moab, pe icak lweny i komgi, pien pe abimiyi dul lobogi mo obed mewu, pien atyeko miyo Ar bot likwayo pa Lot obed megi.’
Nwoyo Cik 2:10 (Yam jo Emim aye gukwoŋo bedo kunnu; gin rok madit, gipol bene, jo maboco macalo jo Anak.
Nwoyo Cik 2:11 Jo man gikwanogi i kin jo Repaim bene macalo jo Anak, ento jo Moab lwoŋogi ni jo Emim.
Nwoyo Cik 2:12 Ki jo Kori bene yam gukwoŋo bedo i Ceir, ento likwayo pa Ecau aye gucamo lobogi, gutyekogi woko liweŋ ki i nyimgi, guleyo kabedogi, macalo jo Icrael gutimo ki lobo ma odoko megi, ma Rwot omiyogi-ni.)
Nwoyo Cik 2:13 ‘Doŋ wua malo kombeddi, wuŋol nota ora me Jered.’ Kit meno yam wacito, waŋolo nota ora me Jered.
Nwoyo Cik 2:14 Nia i kare ma waa ki i Kadec-barnea nio ka waŋolo nota ora me Jered onoŋo oromo mwaka pyeradek wiye aboro, nio kwede i kare ma yalwak meno ducu, ma en aye jo ma lulweny, doŋ guto gutum woko ki i gony, kit ma yam Rwot okwoŋo kwede kwoŋ i komgi-ni.
Nwoyo Cik 2:15 Pien onoŋo yam ciŋ Rwot tye i komgi likiŋ pi tyekogi woko ki i gony, nio ka gutum woko ducu.
Nwoyo Cik 2:16 “Kit meno ka yam jo ducu ma lulweny guto gutum woko ki i kin lwak,
Nwoyo Cik 2:17 ci Rwot owacca ni,
Nwoyo Cik 2:18 ‘Tin doŋ ibikato ki i waŋ lobo Moab kun iwok ki i Ar.
Nwoyo Cik 2:19 Ka doŋ inyiko cok i nyim likwayo pa Ammon, pe icit magwa i komgi, pe icak lweny i komgi, pien pe abimiyi dul lobo mo pa jo Ammon obed mewu, pien atyeko miyone woko bot likwayo pa Lot obed megi.’
Nwoyo Cik 2:20 (Meno bene gilwoŋo ni lobo pa jo Repaim. Jo Repaim aye yam gukwoŋo bedo kenyo, ento jo Ammon lwoŋogi ni jo Jamjummim.
Nwoyo Cik 2:21 Gin yam gubedo rok madit, ma gipol bene, giboco macalo jo Anak; ento Rwot otyekogi woko liweŋ ki i nyimgi, ci jo Ammon gucamo lobogi, guleyo kabedogi,
Nwoyo Cik 2:22 kit ma yam Rwot otimo pi likwayo pa Ecau ma gibedo i Ceir, i kare ma otyeko jo Kori woko ki i nyimgi, ci likwayo pa Ecau gucamo lobogi, guleyo kabedogi, pud gibedo iye wa tin.
Nwoyo Cik 2:23 Dok jo Avi bene ma yam gubedo i gaŋgi matino nio wa i Gaja, jo Kaptor aye, ma yam gubino gua ki i Kaptor, gucamo lobogi, guleyo kabedogi.)
Nwoyo Cik 2:24 ‘Wua malo, wucak wot, wucit wuŋol nota me Amon. Nen, atyeko miyo Cikon i ciŋwu, ma en aye dano me Amor, kabaka me Kecbon, kacel ki lobone; wucak camone, ma wucako doŋ lweny i kome.
Nwoyo Cik 2:25 Tin abicako keto atiba ki lworo piwu i kom rok ma tye piny i te polo ducu. Ka giwinyo lok i komwu, komgi bimyel, gibinyonne woko piwu matek.’ Jo Icrael guloyo Gikon (Wel 21.21-30)
Nwoyo Cik 2:26 “Mumiyo acwalo lukwena nia ki i tim me Kedemot bot Cikon kabaka me Kecbon ki lok me kuc, kun awacce ni,
Nwoyo Cik 2:27 ‘Ber iwek awok akat ki i loboni; abicito alubo gudo keken, pe Abiŋak adok yo tuŋ acuc nyo tuŋ acam.
Nwoyo Cik 2:28 Ibicatta cam me acama ma awilo ki lim, dok ibimiya pii bene me amata ma awilo ki lim. Wek awok akat ki tyena keken,
Nwoyo Cik 2:29 kit macalo likwayo pa Ecau ma gibedo i Ceir, ki jo Moab ma gibedo i Ar yam gutimo, nio ka aŋolo Jordan akato wa i lobo ma Rwot Lubaŋawa bimiyowa.’
Nwoyo Cik 2:30 Ento Cikon kabaka me Kecbon pe oye ni wawok ki i lobone; pien Rwot Lubaŋawu omiyo cwinye obedo tek ki adunone obedo nwaŋ, wek emi en i ciŋwu, macalo otimme-ni.
Nwoyo Cik 2:31 Ci Rwot owacca ni, ‘Nen, doŋ acako miyo Cikon ki lobone i ciŋi: cak doŋ camone wek wule lobone obed mewu.’
Nwoyo Cik 2:32 Ka dok Cikon ocorre obino i komwa, en ki lwakke ducu ka lweny i Jakaj.
Nwoyo Cik 2:33 Ci Rwot Lubaŋawa omiyo en i cidwa, waloyo en ki awobene ki lwakke ducu.
Nwoyo Cik 2:34 I kare meno wamayo gaŋine madito ducu, wajwerogi woko liweŋ, co wa ki mon ki litino, pe waweko ŋat mo odoŋ.
Nwoyo Cik 2:35 Watero lim makwo keken wayako odoko mewa, kacel ki jami ma wayako ki i gaŋi ma wamayogi-ni.
Nwoyo Cik 2:36 Nia ki i Aroer ma tye i dog nota me Amon, ki nia ki i gaŋ ma tye i nota nio wa i Gilead, pe onen gaŋ mo ma gigero ma malo twatwal ma mayone oloyowa; Rwot Lubaŋawa omiyogi ducu i ciŋwa.
Nwoyo Cik 2:37 Lobo pa likwayo pa Ammon keken yam pe wunyiko cok kwede, en aye lobo ducu ma i dog kulu Jabok, ki gaŋi ma i lobo godi, ki ka ma Rwot Lubaŋawa ojukowa pire-ni ducu.
Nwoyo Cik 3:1 “Ka dok walokke, wacito malo i yo ma dok i Bacan; ci Og kabaka me Bacan ocorre obino i komwa, en ki lwakke ducu, ka lweny i Edrei.
Nwoyo Cik 3:2 Ento Rwot owacca ni, ‘Pe ilwore; pien atyeko miyo en ki lwakke ducu kacel ki lobone i ciŋi; ibitimo en macalo yam itimo i kom Cikon kabaka pa jo Amor, ma yam bedo i Kecbon.’
Nwoyo Cik 3:3 Kit meno Rwot Lubaŋawa omiyo Og kabaka me Bacan i ciŋwa bene, ki lwakke ducu; ci waloye, wanekogi nio ka danone mo pe odoŋ.
Nwoyo Cik 3:4 I kare meno wamako gaŋine madito ducu; pe tye gaŋ mo ma pe wamayo ki botgi, gaŋi pyerabicel kulu, i lobo me Argob ducu ma i te ker pa Og i Bacan.
Nwoyo Cik 3:5 Lwak gaŋi man ducu onoŋo gigoyogi ki cel matek mutiŋŋe malo likuŋ, ma gitye ki doggaŋgi ma gicego ki rii, ma pe gikwano iye lwak gaŋi matitino mapol ma pe gicelogi ki cel.
Nwoyo Cik 3:6 Wajwerogi woko liweŋ, macalo yam watimo i kom Cikon kabaka me Kecbon; wajwero gaŋi ducu, co wa ki mon ki litino.
Nwoyo Cik 3:7 Ento lim makwo ducu ki jami ma wayako ki i gaŋi watero odoko mewa.
Nwoyo Cik 3:8 Kit meno i kare ca wakwanyo lobo meno ki i cin luker aryo pa jo Amor ma yam gitye loka Jordan, nia ki i nota me Amon nio wa i kom got Kermon.
Nwoyo Cik 3:9 (Jo me Cidon gilwoŋo Kermon ni, Cirion, ento jo Amor gilwoŋo ni Cenir.)
Nwoyo Cik 3:10 Yam wamako gaŋi ducu ma i wi cere, kacel ki lobo Gilead ducu ki Bacan, nio kwede wa i Caleka ki Edrei, ma gin aye gaŋi ma i te ker pa Og i lobo Bacan.
Nwoyo Cik 3:11 (Pien Og kabaka me Bacan en aye yam odoŋ kene ki i kin jo Repaim ma yam odoŋ, Nen, kitandane yam obedo ki tanda nyonyo; pud tye i Raba pa jo Ammon, Borre romo yadi aŋwen ki nucu ki lacce yadi aryo, ka gipimo ki yadi me nino ducu-ni.) Reuben, Gad ki nucu kaka pa Manace gunoŋo kabedo i ge Jordan tuŋ wokceŋ (Wel 32.1-42)
Nwoyo Cik 3:12 “I kare meno, i kare ma wacamo lobo ma kenyo, amiyo lobo bot jo pa Reuben ki jo pa Gad, kun waŋe cakke ki i Aroer, ma i dog nota me Amon, kacel ki nucu lobo godi me Gilead ki gaŋi madito ducu ma tye iye.
Nwoyo Cik 3:13 Lobo Gilead mudoŋŋe, ki lobo Bacan ducu, en aye lobo Argob ducu, ma yam obedo i te ker pa Og, yam amiyo bot nucu kaka pa jo Manace. (Lobo Bacan meno ducu gilwoŋo ni lobo pa jo Repaim.
Nwoyo Cik 3:14 Jair, ma jo Manace, yam otero lobo ducu me Argob, en aye Bacan, nio wa i waŋ apokki me lobo pa jo Gecur ki pa jo Maaka, ci ocako nyiŋ gaŋine ki nyiŋe kene ni Kavot-jair, macalo pud tye wa onyoo.)
Nwoyo Cik 3:15 Ci amiyo lobo Gilead bot Makir;
Nwoyo Cik 3:16 ‘ki bot jo pa Reuben ki jo pa Gad amiyo lobo ma a ki i Gilead cito kwede wa i nota me Amon, kun waŋ lobone obedo cwiny kulu, nio kwede wa i kulu Jabok, ma en aye waŋ lobo pa jo Ammon.
Nwoyo Cik 3:17 Amiyogi Araba bene, ma Jordan aye waŋ apokkine, nia wa i nam me Kineret nio kwede i nam me Araba, en aye nam me Kado ma tye i pwor got me Piciga, ma tuŋ wokceŋ.
Nwoyo Cik 3:18 “Dok yam acikowu i kare meno kun awacci, ‘Rwot Lubaŋawu doŋ otyeko miyowu lobo man wucam obed mewu, Oteka lwenywu ducu myero gukat loka ca i nyim omegiwu jo Icrael kun noŋo guruko jami lwenygi;
Nwoyo Cik 3:19 ento monwu ki litinowu matino ki limwu makwo, (pien aŋeyo ni wutye ki lim madwoŋ), gin gibidoŋ i gaŋi madito ma doŋ amiyo botwu-ni,
Nwoyo Cik 3:20 nio ka Rwot doŋ omiyo omegiwu ka yweyo, kit ma omiyowu ka yweyo-ni, ma doŋ gin bene gucamo lobogi ma Rwot Lubaŋawu bimiyogi loka Jordan. Lacen wubidwogo, kun ŋat acel acel dwogo i dul lobone ma doŋ amiyowu-ni.’
Nwoyo Cik 3:21 I kare meno bene yam aciko Yocwa ni, ‘In doŋ ityeko neno ki waŋi gin ducu ma Rwot Lubaŋawu otiyo i kom luker meno aryo-nu; Rwot dok bitimo kit meno i kom ker ducu ma wubio iye ka wukato loka ca.
Nwoyo Cik 3:22 Pe wulworgi, pien Rwot Lubaŋawu aye tye ka lwenyo piwu.’ Lubaŋa pe oye ni Moses oo i lobo Kanaan
Nwoyo Cik 3:23 “Yam abako doga bot Rwot i kare meno kun awaco ni,
Nwoyo Cik 3:24 ‘Ai Rwot Lubaŋawa, in pud icako acaka me nyuto bota, an laticci, kit dit meri ki twero me badi, Lubaŋa mo pe i polo nyo i wi lobo ma twero tiyo kit tic matek twatwal macalo in itimo!
Nwoyo Cik 3:25 Wek koŋ acit anen lobo maber ca ma loka Jordan, lobo godi maber-ri, ki Lebanon bene.’
Nwoyo Cik 3:26 Ento yam kiniga omako Rwot i koma piwu, pe omedo ki winya. Rwot owacca ni, ‘Wek meno doŋ rommi; pe dok inwo loko lok meno bota.
Nwoyo Cik 3:27 Cit iit malo i wi got Piciga, ci itiŋ waŋi malo inen yo tuŋ potoceŋ, ki tuŋ acam ki tuŋ acuc ki tuŋ wokceŋ, inen ducu ki waŋi, pien pe ibiŋolo Jordan man.
Nwoyo Cik 3:28 Ento in icik Yocwa, icuk cwinye, imiye tek; pien en aye bikato loka ca kun telo wi lwak man, ci bimiyogi camo lobo ma ibineno-ni.’
Nwoyo Cik 3:29 Mumiyo wamedde ka bedo i nota mukemo Bet-peor.
Nwoyo Cik 4:1 “Kombeddi wun jo Icrael wuwiny cik ki kop ma giŋolo ma atye ka pwonyowu kwede, wucobgi, wek wubed makwo, wucit wuo i lobo ma Rwot Lubaŋa pa kwarowu tye ka miyowu, wucam obed mewu.
Nwoyo Cik 4:2 Pe wumed lok mo i kom cik ma acikowu kwede-ni, pe wukwany lok mo woko ki i kome, wek wugwok cik pa Rwot Lubaŋawu ma acikowu kwede ducu.
Nwoyo Cik 4:3 Yam wuneno ki waŋwu gin ma Rwot otimo i Baal-peor; pien yam Rwot Lubaŋawu okwanyo i kinwu jo ducu ma gulubo jok Baal me Peor, onekogi woko;
Nwoyo Cik 4:4 ento wun jo ma yam wumoko i kom Rwot Lubaŋawu matek-ki pud wutye makwo ducu wa tin.
Nwoyo Cik 4:5 Nenu, doŋ atyeko pwonyowu ki cik mapatpat ki gin ma Rwot oŋolo, macalo Rwot Lubaŋana ocika kwede, wek wulubgi i lobo ma wucok donyo iye me camone-ni.
Nwoyo Cik 4:6 Wugwokgi, wucobgi, pien meno aye bibedo ryekowu ki ŋeyo pinywu i nyim rok mukene, Gin ka giwinyo lwak cik man ducu gibiwacci, ‘Adada, rok man madit-ti tye ki ryeko, dok gin lwak ma giŋeyo piny.’
Nwoyo Cik 4:7 Pien pe tye rok mukene madit ma lubaŋagi bedo cok kwedgi macalo Rwot Lubaŋawa bedo cok kwedwa i kare ducu ma wakok bote.
Nwoyo Cik 4:8 Dok tye rok madit mo ma tye ki lwak cik ki kop ma giŋolo atir ma rom ki cik man ma tin aketo i nyimwuni ce? Moses opoyo wi jo Icrael pi gin mutimme i Koreb
Nwoyo Cik 4:9 “Ento myero wunen maber ni wugwokke kenwu ki cwinywu ducu, wiwu pe owil i kom gin ma wuneno ki waŋwu, wek pire pe oa woko ki i cwinywu i kare me kwowu ducu. Wutit bot litinowu ki likwayowu wek guŋe
Nwoyo Cik 4:10 kit ma yam wucuŋ kwede i nyim Rwot Lubaŋawu i Koreb, ci i nino meno Rwot owacca ni, ‘Cok lwak kacel bota, wek ami guwiny lokka, gupwony lworo an pi kare ducu ma gibedo kwede i wi lobo-ni, dok gin bene gupwony ki litinogi.’
Nwoyo Cik 4:11 Ci yam wubino cok, wucuŋ i te got ma onoŋo got tye ka waŋ ki mac ma oo wa i polo, i dye colpiny ki pol ma ocido licuc.
Nwoyo Cik 4:12 Ci Rwot yam oloko kwedwu ki i dye mac. Yam wuwinyo dwan ŋat ma loko, ento pe wuneno kom gin mo; wuwinyo dwan keken.
Nwoyo Cik 4:13 En yam otitowu pi gicikkene ma en ocikowu ni wucobi, en aye cik apar ma en ocoyogi i kidi aryo ma apada.
Nwoyo Cik 4:14 I kare meno Rwot ocika ni apwonywu ki cik ducu ki gin ma en oŋolo ducu, wek wulubgi i lobo ma wubicito loka ca ka camoneni. Woro cal jogi kelo can
Nwoyo Cik 4:15 “Myero doŋ wugwokke kenwu matek. Yam pe wuneno kom mo i kare ma Rwot oloko iye botwu i Koreb ki i dye mac ca;
Nwoyo Cik 4:16 pi meno wugwokke wek pe wuballe pi payo cal mo piwu kenwu, kadi cal kom gin mo-ni muporo laco nyo dako,
Nwoyo Cik 4:17 nyo muporo lee mo ma tye i wi lobo, nyo winyo mo ma tuk ki bwome i dye yamo,
Nwoyo Cik 4:18 nyo gin mo ma lak alaka i nom, nyo rec mo ma bedo i pii ma i te lobo.
Nwoyo Cik 4:19 Dok wugwokke wuwek tiŋo waŋwu malo i polo; miyo ka wuneno iye cen ki dwe ki lwak lakalatwe, ma gin ducu mony ma i polo, ci cwinywu biterowu ka ryebbe piny i nyimgi ka worogi, kun noŋo Rwot Lubaŋawu omiyogi bot rok ducu ma gitye piny i te polo.
Nwoyo Cik 4:20 Ento yam Rwot okwanyowu ci okelowu woko ki i lobo Ejipt, en lobo ma obedo calo buk mac me teto nyonyo ma otwak me waŋowu, wek wubed jone kikome macalo i kare man.
Nwoyo Cik 4:21 Dok bene yam kiniga omako Rwot i koma piwu, ci okwono kwon ni an pe abiŋolo Jordan, pe abidonyo i lobo maber ma Rwot Lubaŋawu tye ka miyowu me aleyawu.
Nwoyo Cik 4:22 An myero ato woko ki i lobo man, pe myero aŋol loka Jordan; ento wun aye wubiŋolo wukato loka ca pi camo lobo ca maber-ri.
Nwoyo Cik 4:23 Wugwokke wek wiwu pe owil i kom gicikke pa Rwot Lubaŋawu ma yam en oketo kwedwu ci miyo wutiyo cal apaya muporo kom gin mo ma yam Rwot Lubaŋawu ociko ni pe wutim.
Nwoyo Cik 4:24 Pien Rwot Lubaŋawu en mac ma waŋo piny woko, en Lubaŋa ma lanyeko.
Nwoyo Cik 4:25 “Ka doŋ wunywalo litino ki likwayo, ma doŋ wudikke i lobo ca, ka ce wuballe kekenwu pi tiyo cal apaya muporo kom gin mo-ni, kun wutimo gin ma nen marac i waŋ Rwot Lubaŋawu, ma miyo kiniga omake,
Nwoyo Cik 4:26 alwoŋo polo ki lobo gubed caden botwu tin i kom lok man ni, wubito wutum woko oyotoyot ki i lobo ma doŋ wucok ŋolo Jordan ka camone; pe wubiri iye kare malac, ento gibityekowu woko liweŋ.
Nwoyo Cik 4:27 Dok Rwot biketowu woko ata i kin rok mapatpat, ci wubidoŋ ma welwu nok twatwal i dye lurok ka ma Rwot biryemowu wucito iye.
Nwoyo Cik 4:28 Ki kunnu wubiworo iye lwak lubaŋa mapol ma gipayo calgi ki bao nyo ki got, gin ma gitiyo ki ciŋ dano, ma pe gineno piny, pe giwinyo lok bene, kadi cam, kadi ŋweyo piny.
Nwoyo Cik 4:29 Ento ki kunnu en aye wubicako yenyo Rwot Lubaŋawu ci wubinoŋe, ka wuyenyo kore ki cwinywu ducu ki tipowu ducu.
Nwoyo Cik 4:30 Ka piny oloyowu, ma doŋ gin meno ducu opoto i komwu i kare me lacen, wubilokke wudwogo cen bot Rwot Lubaŋawu, ci wubiworo doge.
Nwoyo Cik 4:31 Pien Rwot Lubaŋawu en Lubaŋa ma lakica: pe bitenyowu ata, pe bityekowu woko, wiye pe biwil i kom gicikke ma yam oketo ki kwarowu, ma yam okwoŋo pire botgi.
Nwoyo Cik 4:32 “Koŋ wupeny nino ma yam con ca, ma yam okwoŋo nyimwu cakke i kom nino ma yam Lubaŋa oketo iye dano i wi lobo-ni, ci wupeny kite nia i agikki polo tuŋ cel o kwede i agikkine tuŋ cel, ka yam nyo gin madit macalo man koŋ otine, nyo yam koŋ giwinyo pire ka mo.
Nwoyo Cik 4:33 Yam koŋ tye rok mo ma guwinyo dwan lubaŋa mo ma loko kun lokke a ki i dye mac, kit ma yam wun wuwinyo, ci pud gubedo makwo?
Nwoyo Cik 4:34 Nyo yam koŋ lubaŋa mo otemo cito ka kwanyo rok mo pire kene ki i kin rok mukene, kun otemo cwinygi i yo mapol, ki lanyut ki taŋo ki lweny, pi bade matek ki ciŋe ma oryeyo ki pi gin ma kelo lworo madwoŋ, ma rom ki gin ducu ma yam Rwot Lubaŋawu otimo i lobo Ejipt kun wuneno ki waŋwu?
Nwoyo Cik 4:35 Yam ginyuto botwu wek wuŋe ni Rwot aye Lubaŋa; pe tye mo mukene doki.
Nwoyo Cik 4:36 Oweko wuwinyo dwane ma a ki i polo pi tiro kitwu; dok onyutowu macce madit i wi lobo, ka dok wuwinyo lokke ki i dye mac.
Nwoyo Cik 4:37 En yam omaro kwarowu, oyero likwayogi ma gunywalo, ci okwanyowu woko ki i Ejipt pi tekke madwoŋ, ma en kikome tye kwedwu,
Nwoyo Cik 4:38 kun ryemo rok madito ki matego makatowu ki i nyimwu pi kelowu i lobogi, wek omiwu lobogi wucam obed mewu macalo i kare man.
Nwoyo Cik 4:39 Myero doŋ wuŋe tin, dok wuket i cwinywu, ni Rwot aye Lubaŋa ma tye malo i polo ki piny i wi lobo; pe tye mo mukene.
Nwoyo Cik 4:40 Pi meno wumak cikke ki gin ma ociko ducu ma tin acikowu kwede, wek nyimwu obed leŋ, ki nyim litinowu ma bilubowu bene obed leŋ, wek wuri pi kare malac i lobo ma Rwot Lubaŋawu tye ka miyowu-ni matwal.”
Nwoyo Cik 4:41 I kare meno Moses opoko gaŋi adek pat yo tuŋ wokceŋ loka Jordan,
Nwoyo Cik 4:42 wek lunek dano guriŋ iye gular komgi; wek ŋat ma noŋo pe oneko lawote me akaka, kun noŋo mone mo pe i kingi i kare mukato, onoŋ ka laro kwone pi riŋo laro gaŋ mo i kin gaŋi meno.
Nwoyo Cik 4:43 Gin ene: Bejer ma i tim ma bedo cerecere pi jo pa Reuben, Ramot i Gilead pi jo pa Gad ki Golan i Bacan pi jo pa Manace. Acakki nwoyo cik
Nwoyo Cik 4:44 Man aye cik ma yam Moses oketo i nyim jo Icrael;
Nwoyo Cik 4:45 man aye gin lok me caden ducu, ki cik ki gin ma giŋolo ducu ma yam Moses oloko bot jo Icrael i kare ma doŋ gua woko ki i Ejipt.
Nwoyo Cik 4:46 Oloko botgi ki i loka Jordan, i nota ma okemo Bet-peor, i lobo pa Cikon kabaka pa jo Amor ma yam bedo i Kecbon, ma yam Moses ki jo Icrael guloyo ka doŋ gua woko ki i Ejipt.
Nwoyo Cik 4:47 Gucamo lobone ki lobo pa Og kabaka me Becan, gin luker aryo pa jo Amor ma yam gubedo loka Jordan tuŋ wokceŋ.
Nwoyo Cik 4:48 Waŋ lobone ocakke ki i Aroer ma i dog nota me Amon ocito kwede wa i got Cirion, ma en aye Kermon,
Nwoyo Cik 4:49 kacel ki Araba ducu ma i tuŋ wokceŋ me Jordan o kwede wa i nam me Araba ma i pwor got me Piciga.
Nwoyo Cik 5:1 Moses olwoŋo jo Icrael ducu ci owaco botgi ni, “Wun jo Icrael, wuwiny cik ducu ki gin ma giŋolo ma aloko tin ma wuwinyo ki itwu; myero wupwonygi dok wugwokke wek wulubgi.
Nwoyo Cik 5:2 Yam Rwot Lubaŋawa oketo gicikke kwedwa i Koreb.
Nwoyo Cik 5:3 Rwot yam pe oketo gicikke man ki kwarowa, ento ocikke kwedwa wan jo ducu ma watye kany tin makwo-ni.
Nwoyo Cik 5:4 Rwot yam oloko kwedwu waŋ ki waŋ i te got ki i dye mac,
Nwoyo Cik 5:5 ma kun an acuŋ i kin Rwot ki wun i kare meno kun atito botwu lok pa Rwot; pien yam wubedo ka lworo mac, ci pe wumedo ki ito malo wa i wi got. En yam owaco ni,
Nwoyo Cik 5:6 “ ‘An a Rwot Lubaŋani ma yam akwanyi woko ki i lobo Ejipt, i ot me opii.
Nwoyo Cik 5:7 “ ‘Pe ibed ki lubaŋa mukene, kono an kena.
Nwoyo Cik 5:8 “ ‘Pe iti cal apayani mo, nyo cal gin mo ma tye malo i polo, nyo gin ma tye piny i wi lobo, nyo gin ma tye i pii ma i te lobo.
Nwoyo Cik 5:9 Pe iryebbe piny i nyimgi, pe iworgi; pien an aye a Rwot Lubaŋani, an Lubaŋa ma lanyeko, Aketo can i kom likwayo pi bal pa kwarogi nio i yalwak me adek ki me aŋwen pa jo ma kwera,
Nwoyo Cik 5:10 ento anyuto mar ma pe lokke i kom jo alip ki alip ma gimara, ma gimako cikka.
Nwoyo Cik 5:11 “ ‘Pe ilwoŋ nyiŋ Rwot Lubaŋani me nono; pien Rwot bimiyo kop loyo dano ma lwoŋo nyiŋe me noŋo.
Nwoyo Cik 5:12 “ ‘Gwok nino me cabit, ikwer obed maleŋ, kit ma yam Rwot Lubaŋani ociki.
Nwoyo Cik 5:13 Ibitic matek pi nino abicel, kun itiyo iye ticci ducu;
Nwoyo Cik 5:14 ento nino me abirone en aye cabit pa Rwot Lubaŋani. I nino meno pe igud iye tic mo, in kikomi, nyo wodi, nyo nyari, kadi opiini nyo aŋecani, kadi twonni nyo kanani nyo dyaŋŋi mo ducu, kadi labedo ma bedo i gaŋwu, wek opiini ki aŋecani guywe macalo in.
Nwoyo Cik 5:15 Myero ipo ni, yam in ibedo opii i lobo Ejipt, ci Rwot Lubaani okwanyi woko ki kunnu ki twero me bade ki ciŋe ma oryeyo; mumiyo Rwot Lubaŋani ociki ni igwok nino me cabit.
Nwoyo Cik 5:16 “ ‘Wor woru ki meni, macalo Rwot Lubaŋani ociki, wek iri i lobo, dok wek ibed ma nyimi leŋ, i lobo ma Rwot Lubaŋani bimiyo boti.
Nwoyo Cik 5:17 “ ‘Pe ineki.
Nwoyo Cik 5:18 “ ‘Pe itim abor.
Nwoyo Cik 5:19 “ ‘Pe ikwal gin mo.
Nwoyo Cik 5:20 “ ‘Pe ibed caden me goba i kom lawoti.
Nwoyo Cik 5:21 “ ‘Cwinyi pe opukke i kom dako pa lawoti, pe ipar ot pa lawoti, kadi potone, nyo opiine, nyo aŋecane, nyo twonne, nyo kanane nyo kadi gin mo ma lawoti tye kwede.’
Nwoyo Cik 5:22 “Rwot yam oloko lok man bot jowu mucokke ducu kun loko ki dwan maloŋo ki i dye mac ki pol ki colpiny ma ocido licuc; pe dok omedo iye lok mukene. Yam en ocoyo lok man ducu i kom kidi aryo ma apada, omiyogi bota. Lworo pa lwak (Nia 20.18-21)
Nwoyo Cik 5:23 “Ka yam wuwinyo dwan man ma a ki i dye colpiny, kun got tye ka waŋ ki mac, wubino bota cok, ludito wi kakawu ducu, ki ludoŋo mewu.
Nwoyo Cik 5:24 Ci wuwacci, ‘Nen, Rwot Lubaŋawa doŋ onyutowa deyone ki ditte, dok watyeko winyo dwane bene ka katti ki i dye mac; doŋ tin waneno ka Lubaŋa loko ki dano ci dano pud kwo.
Nwoyo Cik 5:25 Doŋ piŋo myero wato kombeddi? Pien mac man madit bityekowa woko; ka pud wamedde dok ka winyo dwan Rwot Lubaŋawa ma loko kwedwa-ni, ci wabito woko.
Nwoyo Cik 5:26 Aŋa ma i kin jo ducu ma gitye ki kom ma yam koŋ owinyo dwan Lubaŋa makwo ma loko ki i dye mac, kit ma wan wawinyo-ni, ci pud gubedo makwo?
Nwoyo Cik 5:27 In inyik cok, iwiny lok ducu ma Rwot Lubaŋawa biloko, ci itit botwa lok ducu ma Rwot Lubaŋawa biloko boti; wan wabiwinyo ci walubo.’
Nwoyo Cik 5:28 “Rwot yam owinyo lokwu ma wuloko bota-ni; ci Rwot owacca ni, ‘Atyeko winyo lok pa jo man ma guloko bota; lok ma guwaco ducu guloko maber.
Nwoyo Cik 5:29 Kono yam gibedo jwijwi ki cwiny macalo meno, me lwora ki me gwoko cikka ducu, wek nyimgi obed leŋ kacel ki pa litinogi matwal, kono ber!
Nwoyo Cik 5:30 Cit iwac botgi ni, “Doŋ wudok i kemawu.”
Nwoyo Cik 5:31 Ento in icuŋ cok ka ŋeta kany, ci abititti lok ducu ma aciko, ki lwak cik ki gin ma aŋolo ducu ma ibipwonyogi kwede, wek gulubgi i lobo ma atye ka miyogi me bedo megi.’
Nwoyo Cik 5:32 Doŋ wun wugwokke wek wulub gin ma Rwot Lubaŋawu ocikowu kwede; pe wuŋak wudok yo tuŋ acuc nyo tuŋ acam.
Nwoyo Cik 5:33 Wuwot kun wulubo yo ducu ma yam Rwot Lubaŋawu ocikowu kwede, wek wubed makwo, wek yo nyimwu obed leŋ, wek wuri pi kare malac i lobo ma wubicamo doko mewu.
Nwoyo Cik 6:1 “Man aye lok ma giciko, ki lwak cik ki gin ma Rwot oŋolo ma Rwot Lubaŋawu ocika ni apwonywu kwede, wek wulubgi i lobo ma wubicito loka ca ka camone,
Nwoyo Cik 6:2 wek wulwor Rwot Lubaŋawu, wun kikomwu ki likwayowu, kun wugwoko cikke ducu ki lok ducu ma en ociko ma atye ka cikowu kwede, nino ducu me kwo mewu, wek wuri i wi lobo pi kare malac.
Nwoyo Cik 6:3 Pi meno, wun jo Icrael wuwiny, wugwokke wek wulubgi, wek nyimwu obed leŋ, wek wunya bene mapol, kit ma Rwot Lubaŋa pa kwarowu yam owaco botwu i lobo ma mol cak ki moo kic-ci.
Nwoyo Cik 6:4 “Wuwiny, wun jo Icrael: Rwot Lubaŋawa en Rwot acel.
Nwoyo Cik 6:5 Mar Rwot Lubaŋani ki cwinyi ducu, ki tiponi ducu ki tekki ducu.
Nwoyo Cik 6:6 Lok magi ducu ma acikowu kwede tin-ni wubiketo i cwinywu;
Nwoyo Cik 6:7 dok wubipwonyo litinowu kwedgi matek. Wulok lok i komgi ma wubedo i odiwu, ki ka wutye ka wot i yo, ka wubuto piny ki ka wua malo.
Nwoyo Cik 6:8 Wutwe i ŋut ciŋwu obed lanyut; wutwe bene i dye tur nyimwu.
Nwoyo Cik 6:9 Dok wubicoyo i kom okar doggola me odiwu, ki i dog gaŋwu. Can ma bibino pi balo cik pa Lubaŋa
Nwoyo Cik 6:10 “I kare ma Rwot Lubaŋawu doŋ otyeko kelowu i lobo ma yam okwoŋo pire bot kwarowu Abraim ki Icaka ki Yakobo, ni ebimiyowu, ma tye iye gaŋi madito ma gibeco, ma yam pe wun aye wugerogi,
Nwoyo Cik 6:11 ki odi ma gupoŋ ki jami ducu ma gibeco ma yam pe wun aye wupoŋo igi, ki bur pii ma gikwinyogi ma pe wun aye wukwinyo, ki poto olok ki poto jeituni ma pe wun aye wupito; ka doŋ wucamo wuyeŋ,
Nwoyo Cik 6:12 ci ber wugwokke wek wiwu pe owil woko i kom Rwot ma yam okwanyowu woko ki i lobo Ejipt, i ot me opii.
Nwoyo Cik 6:13 Wulwor Rwot Lubaŋawu, wuti pi en, wukwoŋ kwoŋwu ki nyiŋe.
Nwoyo Cik 6:14 Pe wulub kor lubaŋa mukene ducu, macalo lwak lubaŋa pa rok mapatpat ma birumowu dyere,
Nwoyo Cik 6:15 pien Rwot Lubaŋawu ma tye i kinwu-ni en Lubaŋa ma lanyeko; wek kiniga pe omak Rwot Lubaŋawu i komwu, miyo en bityekowu woko liweŋ ki i wi lobo.
Nwoyo Cik 6:16 “Pe wuom i Rwot Lubaŋawu, macalo yam wuomo kwede iye i Maca.
Nwoyo Cik 6:17 Wuket cwinywu ka gwoko lok ducu ma Rwot Lubaŋawu ociko, ki lokke me caden, ki cikke ducu ma en ocikowu kwede.
Nwoyo Cik 6:18 Dok wubitiyo gin ma nen atir dok maber i waŋ Rwot, wek nyimwu obed leŋ, wek wucit wucam lobo maberri ma yam Rwot okwoŋo pire ni ebimiyo bot kwarowu,
Nwoyo Cik 6:19 kun wuryemo lukworwu woko ducu ki i nyimwu, macalo Rwot yam owaco.
Nwoyo Cik 6:20 “I kare me anyim, ka latinni bipenyi ni, ‘Lok man me caden kono te lokke aŋo, ki lwak cik ducu ki gin ma giŋolo ma Rwot Lubaŋawa ocikowa kwede-ni?’
Nwoyo Cik 6:21 ci ibiwaco ki latinni ni, ‘Wan yam onoŋo wabedo opii pa Parao i Ejipt, ci Rwot okwanyowa ki i Ejipt pi twero me bade.
Nwoyo Cik 6:22 Yam Rwot onyuto lwak lanyut ki taŋo madito dok malit twatwal i kom lobo Ejipt ki i kom Parao ki i kom jo ma i ode ducu ma waneno ki waŋwa.
Nwoyo Cik 6:23 Okwanyowa woko ki kunnu wek ekelwa wa kany, eminiwa lobo ma yam okwoŋo pire ni ebimiyo bot kwarowa.
Nwoyo Cik 6:24 Rwot yam ocikowa ni walub cik magi ducu, dok ni walwor Rwot Lubaŋawa wek wabed maber nakanaka, wek en ogwokwa wabed makwo, macalo koni watye-ni.
Nwoyo Cik 6:25 Ka wagwokke wek wacob lok man ducu ma gicikowa kwede ki i nyim Rwot Lubaŋawa, macalo en yam ocikowa kwede, miyo wabedo jo ma kitwa atir.’
Nwoyo Cik 7:1 “Rwot Lubaŋawu tye ka terowu i lobo ma wubidonyo iye ka camone me bedo mewu, dok en biryemo rok mapol woko ki i nyimwu, jo Kit, jo Girgac, jo Amor, jo Kanaan, jo Periji, jo Kiv ki jo Jebuc, gin rok ducu abiro ma gidito dok gitego makatowu.
Nwoyo Cik 7:2 Ka Rwot Lubaŋawu omiyogi i ciŋwu ci wuloyogi, ci myero wudyergi i ciŋ Rwot, wujwergi woko liweŋ, Pe wuket gicikke mo kwedgi, pe wutimgi kica.
Nwoyo Cik 7:3 Pe wunyomme kwedgi kun wumiyo anyirawu bot awobegi nyo wunyomo anyiragi ki awobewu.
Nwoyo Cik 7:4 Pien gibiloko cwinyawobewu woko, pe dok gibilubo kora, ento gibiworo lubaŋa mogo mukene; ci miyo kiniga mako Rwot i komwu, en bityekowu woko oyot.
Nwoyo Cik 7:5 Ento wubitimogi kit man: wubimuko keno jogigi woko, wubiŋido wir jogi woko, wubitoŋo yadi ma gipito ka ma giworo iye jok ma dako ma gilwoŋo Acera, ki waŋo cal apayagi ki mac.
Nwoyo Cik 7:6 “Pien wun aye wudoko jo maleŋ pi Rwot Lubaŋawu, Rwot Lubaŋawu otyeko yerowu ki i kin rok ducu ma tye i wi lobo wubed jone kikome.
Nwoyo Cik 7:7 Gin mumiyo mar pa Rwot Lubaŋawu omoko i komwu ci oyerowu, pe ni wun aye welwu dwoŋ makato rok mukene, pien onoŋo wun yam wunok i kin rok ducu.
Nwoyo Cik 7:8 Rwot yam okwanyowu woko ki twero me bade, okokowu ki i ot me opii ki i ciŋ Parao kabaka me Ejipt pien en marowu, dok tye ka cobo kwoŋ ma yam en okwoŋo bot kwarowu.
Nwoyo Cik 7:9 Myero doŋ wuŋe ni, Rwot Lubaŋawu en Lubaŋa kikome, Lubaŋa ma genne, ma gwoko gicik kene, dok gwoko mar mere ma pe lokke bot jo ma gimare ki ma gimako lok ma en ociko ducu, nio wa i yalwak alip kulu.
Nwoyo Cik 7:10 Dok co culo kwor i kom jo ma gikwere kikomgi, kun nekogi woko. En pe bijalo dano ma okwere; biculo kwor i kom dano meno kikome.
Nwoyo Cik 7:11 Pi meno wugwokke wek wulub lok ma en ociko ki cik ducu ki gin ma en oŋolo ducu ma acikowu kwedetin. Gum ma bino pi gwoko cik (Levi 26.3-13; Nwo 28.1-14)
Nwoyo Cik 7:12 “Pien wun wuwinyo cik magi ma giŋolo, kun wugwokogi dok wucobogi, miyo Rwot Lubaŋawu bene bigwoko gicikkene kwedwu, ki mar mere ma pe lokke ma yam en okwoŋo pire bot kwarowu.
Nwoyo Cik 7:13 En bimarowu, bimiyowu gum, dok bimiyo wunya mapol; bimiyo gum i kom litino ma wubinywalo ki i kom gin ma bicek i potowu, kalwu ki koŋo vinowu ki moo mewu, kacel ki litino ma dyaŋiwu ki romiwu binywalo, i lobo ma yam en okwoŋo pire bot kwarowu ni ebimiyowu.
Nwoyo Cik 7:14 Gibimiyowu gum makato rok ducu; pe binen laco mo nyo dako mo ma bibedo lalur i kinwu nyo i kin limwu makwo.
Nwoyo Cik 7:15 Rwot bikwanyo kit two ducu woko ki i kinwu; pe biketo i komwu two mo i kin two maraco me Ejipt ma wun wuŋeyo-ni, ento biketogi i kom jo ducu ma kwerowu.
Nwoyo Cik 7:16 Wun bene wubityeko rok ducu ma Rwot Lubaŋawu biketogi i ciŋwu; kica pe omakwu i komgi. Pe wubiworo lubaŋagi, pien bidoko owic botwu.
Nwoyo Cik 7:17 “Ka ilwodo lok ki i cwinyi ni, ‘Rok magi ducu gin gidito makato an, abicamogi niŋniŋ?’
Nwoyo Cik 7:18 pe ibibedo ki lworo mo i komgi, ento ibipo gin ma yam Rwot Lubaŋawu otiyo i kom Parao ki i kom jo Ejipt ducu.
Nwoyo Cik 7:19 Ibipo kit ma yam otemo kwede cwinygi ki tic madito kun ineno ki waŋi, kacel ki lanyut ki taŋo mapol, ki twero me bade ki ciŋe ma oryeyo, ma Rwot Lubaŋawu yam okwanyi kwede woko ki kunnu; Rwot Lubaŋawu bitiyo kit meno i kom rok ducu ma ibedo ka lworogi-ni.
Nwoyo Cik 7:20 Dok bene Rwot Lubaŋawu bicoro pino jobi i kingi, nio waŋ ma jo ma yam gudoŋ, ki jo ma gikanne woko ki boti doŋ ginekogi woko.
Nwoyo Cik 7:21 Pe atiba omaki i komgi, pien Rwot Lubaŋawu tye i kinwu, ma en Lubaŋa madit ma ryaŋo kom dano.
Nwoyo Cik 7:22 Rwot Lubaŋawu bijero rok magi woko ki i nyimwu motmot; pe wutwero tyekogi ducu oyotoyot, miyo gi-tim bimedde mapol, ma okato komwu woko.
Nwoyo Cik 7:23 Ento Rwot Lubaŋawu bimiyogi i ciŋwu, ci bibaŋogi woko matek twatwal, nio ka wutyekogi woko.
Nwoyo Cik 7:24 Dok en bimiyo lukergi i ciŋwu, ci wubimiyo nyiŋgi rwenyo woko piny i te polo. Pe binen dano mo ma bicuŋ ka lweny i komwu, nio ka wutyekogi woko.
Nwoyo Cik 7:25 Cal lubaŋagi ma gipayo apaya wubiwaŋogi woko ki mac. Pe wubiparo ryal ki jabu ma gimwono i komgi pe wubikwanyo me bedo mewu, wek pe odok owic me makowu; pien meno aye gin me kwer mada ki bot Rwot Lubaŋawu.
Nwoyo Cik 7:26 Pienno pe ibikelo gin me kwer i odi, miyo odi doko gin ma gilamo kome, macalo eno Myero ikwer woko adada, ica pire woko matwal; pien gin ma doŋ gilamo kome me aneka.
Nwoyo Cik 8:1 “Cik ducu ma atye ka cikowu kwede tin-ni ber, wunen ni wulubo gi, wek wubed makwo, wunya mapol, wucit wucam lobo ca ma yam Rwot okwoŋo pire ni ebimiyo bot kwarowu.
Nwoyo Cik 8:2 Dok myero wupo kom yo ducu ma yam Rwot Lubaŋawu otelowu iye i tim pi mwaka pyeraŋwen, wek emi wudok mamwol, kun temo iwu wek eŋe gin ma tye i cwinywu, ka nyo wubimako cikke, nyo pe.
Nwoyo Cik 8:3 Kit meno en omiyo wudoko mamwol, dok omiyo kec onekowu, ci opitowu ki manna ma onoŋo yam pe wuŋeyo, kadi wa kwarowu bene yam pe guŋeyo; wek oniaŋwu ni, dano pe kwo ki kwon keken, ento dano kwo ki lok ducu ma a ki i dog Rwot.
Nwoyo Cik 8:4 Boŋŋi arukawu yam pe guti gutum woko ki i komwu, tyenwu bene yam pe okwot, i kin mwaka pyeraŋwen kulu.
Nwoyo Cik 8:5 Doŋ myero wuŋe ki i cwinywu ni, Rwot Lubaŋawu tye ka tiro kitwu macalo dano tiro kwede kit latinne.
Nwoyo Cik 8:6 Pi meno, wugwok cik ducu pa Rwot Lubaŋawu, kun wuwoto ma wulubo yone dok kun wulwore.
Nwoyo Cik 8:7 Pien Rwot Lubaŋawu tye ka terowu i lobo maber, ma opoŋ ki lwak nota ora ma igi ki pii, ki waŋ it ki waŋ pii maloŋo, ma gimol ki i nota ki i wi godi.
Nwoyo Cik 8:8 En lobo ma ceko ŋano ki cayiri, ki ma ceko olok ki oduro ki okwer pomegranat, lobo ma moo jeituni ki moo kic dwoŋ iye.
Nwoyo Cik 8:9 En lobo ma wubicamo iye cam mabup laboŋo can gin mo, ka ma gin mo pe birem iye botwu; en lobo ma gweŋŋe bedo nyonyo, ka ma wubikwinyo iye mola ki i cere.
Nwoyo Cik 8:10 Wubicam wubiyeŋ, ci wubipwoyo Rwot Lubaŋawu pi lobo maber ma omiyowu- ni. Wilwic i kom Rwot bikelo can
Nwoyo Cik 8:11 “Wugwokke kekenwu wek pe wiwu owil woko i kom Rwot Lubaŋawu, kun pe doŋ wugwoko lok ma en ociko; ki gin ma oŋolo, ki lwak cikke ducu ma atye ka cikowu kwede tin;
Nwoyo Cik 8:12 wek wiwu pe ocak doko dito ka doŋ wucamo, wuyeŋ, ma doŋ wugero odi mabeco ma wubedo iye,
Nwoyo Cik 8:13 dok ka dyaŋiwu ki romiwu doŋ onya mapol, ki ryalwu ki jabuwu omedde madwoŋ, ki jami ducu ma wutye kwedgi doŋ onya omedde madwoŋ.
Nwoyo Cik 8:14 Pe wiwu owil woko i kom Rwot Lubaŋawu, ma yam okwanyowu woko ki i lobo Ejipt, ki i ot me opii ca,
Nwoyo Cik 8:15 ma yam otelo wiwu wuwok kwede i tim malac ki malik bene, ma tye iye lwak twol ma kwirgi kec, ki oton, ki lobo ma orwo pii mako iye dano, ma pii pe iye-ni, ci en okelowu pii mua ki i pata got.
Nwoyo Cik 8:16 En bene opitowu i tim ki manna ma yam kwarowu pe giŋeyo, wek elokwu wudok mwol, kun temo ki cwinywu, wek otimwu ber lacen.
Nwoyo Cik 8:17 Wugwokke wuwek Lwodo lok ki i cwinywu ni, ‘Tek koma ki twero me bada gira aye omiyo alimo lonyo man.’
Nwoyo Cik 8:18 Wun wubipo i kom Rwot Lubaŋawu, pien en aye ma miyowu tek me limo lonyo; wek en omok gicikkene ma yam okwoŋo pire bot kwarowu, macalo pud tye wa kombeddi.
Nwoyo Cik 8:19 Ka ce wiwu owil woko i kom Rwot Lubaŋawu, ci wucako lubo kor lwak lubaŋa mukene, ki tiyo botgi ki ryebbe piny i nyimgi, atitowu atyer tin ni, wubito wutum woko liweŋ.
Nwoyo Cik 8:20 Wubito wutum woko macalo lurok ma Rwot tye ka miyogi to gitum woko ki i nyimwu-ni, pien pe wumedo ki woro dog Rwot Lubaŋawu.
Nwoyo Cik 9:1 “Wuwiny, wun jo Icrael; wubikato loka Jordan tin, wek wucit ka camo lobo pa rok madito ki matego makatowu, ki gaŋi bene madito, ma gigoyo iye cel matek ma o wa i polo,
Nwoyo Cik 9:2 rok madit ma giboco, likwayo pa jo Anak, ma wuŋeyogi, ma yam doŋ wuwinyo nyiŋgi kun giwaco ni, ‘Aŋa ma twero cuŋ i nyim likwayo pa Anak?’
Nwoyo Cik 9:3 Pi meno myero wuŋe lok man tin ni, Ŋat ma tye ka wot i nyimwu macalo mac ma waŋo piny en aye Rwot Lubaŋawu; en aye bityekogi, en aye bitayogi woko ki i
Nwoyo Cik 9:4 “Ka doŋ Rwot Lubaŋawu otyeko ryemogi woko ki i nyimwu, pe wulwod lok ki i cwinywu ni, ‘Pi an ma abedo ma kita atir en aye omiyo Rwot okela ka camo lobo- ni’; kun kono pi bal maraco ma rok meno ducu gitimo aye omiyo Rwot biryemogi woko ki i nyimwu.
Nwoyo Cik 9:5 Pe wubicito ka camo lobogi pi kitwu ma atir, nyo pi leŋ iwu, ento pi bal maraco ma rok meno ducu gitimo en aye omiyo Rwot Lubaŋawu biryemogi woko ki i nyimwu, dok wek ecob lok ma yam okwoŋo bot kwarowu Abraim ki Icaka ki Yakobo. Jemo pa jo Icrael i Koreb (Nia 31.18–32.35)
Nwoyo Cik 9:6 “Myero doŋ wuŋe ni, pe pi kitwu ma atir en aye omiyo Rwot Lubaŋawu bimiyowu lobo man maber-ri wek wucam; pien wun jo ma ŋutwu tek.
Nwoyo Cik 9:7 Ber wupo, dok bene wiwu pe owil kit ma yam Rwot Lubaŋawu obedo ki akemo i tim. Nia wa i nino ma yam wua iye ki i lobo Ejipt, o kwede wa i kare ma wuo i kabedo-ni, wubedo lujemo i kom Rwot.
Nwoyo Cik 9:8 Kadi wa i Koreb wumiyo Rwot obedo ki akemo, ci yam Rwot kiniga omake i komwu twatwal, omiyo onoŋo cok ka tyekowu woko.
Nwoyo Cik 9:9 I kare ma yam aito malo i wi got ka gamo kidi aryo ma apada-ni, kidi me gicikke ma yam Rwot oketo kwed wu, ci abedo i wi got, ari nino pyeraŋwen dyeceŋ ki dyewor kun pe acamo dok pe amato pii bene.
Nwoyo Cik 9:10 Ci Rwot omiya kidi aryo ma apada ma Lubaŋa onoŋo ocoyo ki ciŋe, kun ocoyo i komgi lwak lok ducu ma yam Rwot obedo ka loko i wi got ki i dye mac, i nino ma yam lwak ocokke iye ca.
Nwoyo Cik 9:11 Ka nino pyeraŋwen ki dyewor pyeraŋwen doŋ okato, Rwot omiya kidi meno aryo ma apada, gin kidi me gicikke.
Nwoyo Cik 9:12 Ka dok Rwot owacca ni, ‘A malo, icit ilor piny ki kany oyot, pien joni ma yam ikelogi ki i Ejipt gutyeko balle woko, Gulokke, gubarre woko oyot nia ki i yo ma yam acikogi kwede, gutimo gigi cal jabu ma giliyo aliya.’
Nwoyo Cik 9:13 “Rwot dok omedde ki lok kun wacca ni, ‘Atyeko neno jo man, ci nen, gin jo ma ŋutgi tek.
Nwoyo Cik 9:14 Weka gira, weka doŋ atyekgi woko liweŋ; abijwayo nyiŋgi woko ki i te polo, ci abimiyo in idoko rok matek twatwal ki madit makatogi.’
Nwoyo Cik 9:15 Ci alokke, alor piny ki i wi got, kun got tye ka waŋ ki mac. Onoŋo amako kidi apada aryo me gicikke ki ciŋa aryo ducu.
Nwoyo Cik 9:16 Ka aneno, ci nen, wutyeko timo bal i nyim Rwot Lubaŋawu, Onoŋo wutimo giwu cal wod twon ma giliyo aliya, kun wulokke, wubarre woko oyot ki i yo ma yam Rwot ocikowu kwede-ni.
Nwoyo Cik 9:17 Ci ame ko kidi aryo ma apada ca, abologi woko piny ki i ciŋa aryo ducu, atyerogi woko ki i waŋwu.
Nwoyo Cik 9:18 Lacen abuto aryeba cwiny i nyim Rwot nino pyeraŋwen dyeceŋ ki dyewor kit ma con ca; pe acamo, pe amato pii bene, pi lwak bal ducu ma wubedo ka timone, kun wutimo gin ma nen marac i waŋ Rwot ma omiyo kiniga omake.
Nwoyo Cik 9:19 Pien onoŋo lworo omaka pi kiniga pa Rwot ki akecane malyet i komwu ma onoŋo cok ka tyekowu woko. Ento Rwot owinya wa i kare meno bene.
Nwoyo Cik 9:20 Kiniga yam omako Rwot i kom Aron bene matek, omiyo onoŋo doŋ cok ka neke wo ko; ento i kare ca alego pi Aron bene.
Nwoyo Cik 9:21 Dok akwanyo balwu, en aye wod twon ma wutimo-ni, ci awaŋo woko ki mac, aodo, arego woko mapwot, nio ka odoko apwa; ci aonyo apwane i kulu ma mol piny a ki i wi got.
Nwoyo Cik 9:22 “Dok bene yam i Tabera, ki i Maca ki i Kibrot-atava wubedo ka mi yo Rwot bedo ki akemo.
Nwoyo Cik 9:23 Ka yam Rwot ocwalowu nia ki i Kadec-barnea kun waco ni, ‘Wucit, wucam lobo ma doŋ amiyowu-ni’, ci wujemo woko i kom cik pa Rwot Lubaŋawu; yam pe wugene, pe wuworo doge.
Nwoyo Cik 9:24 Wun wubedo lujemo i kom Rwot nia wa i nino ma yam acako ŋeyowu iye-ni.
Nwoyo Cik 9:25 “Kit meno abuto aryeba cwiny i nyim Rwot nino pyeraŋwen dyeceŋ ki dyewor, pien onoŋo Rwot owaco ni emito tyekowu woko.
Nwoyo Cik 9:26 Ci yam alego bot Rwot ni, ‘Ai Rwot Lubaŋa, pe ityek lwakki woko, ma gin aye gipinnyi ma yam ikokogi pi ditti, ma ikwanyogi woko ki i Ejipt pi twero me badi.
Nwoyo Cik 9:27 Ber ipo i kom luticci Abraim, Icaka ki Yakobo. Pe ibed ka paro pi tek ŋut pa rok man, nyo pi timgi maraco, nyo pi balgi,
Nwoyo Cik 9:28 wek jo me lobo ma yam ikwanyowa ki iye-ni pe gubed ka waco ni,. Pien onoŋo terogi i lobo ma yam ocikke pire botgi doŋ oloyo Rwot woko, dok pien onoŋo yam kara dag wangi, en aye omiyo okwanyogi woko, wek enekgi woko i dye tim.
Nwoyo Cik 9:29 Pien gin aye lwakki, gin gipinnyi, ma doŋ ikelogi woko ki tekki madwoŋ ki pi ciŋi ma iryeyo.’
Nwoyo Cik 10:1 “I kare meno Rwot owacca ni, ‘Muk kidi ma apada aryo, ipagi macalo mukwoŋo ca; ci ibin bota i wi got malo, dok ipa canduk me bao.
Nwoyo Cik 10:2 Abicoyo i kom kidi ma apada-nu lok ma yam tye i kom kidi ma apada mukwoŋo ma yam ityero woko ca, ci ibiketogi i canduk.’
Nwoyo Cik 10:3 Kit meno atimo canduk ki bao yat lalwii, ci amuko kidi ma apada aryo, apayo ma rom ki macon ca, aito malo i wi got kun amako kidi ma apada aryo-nu i ciŋa.
Nwoyo Cik 10:4 Rwot ocoyo i kom kidi-nu macalo yam okwoŋo coyo, gin cik apar ma yam oloko ki wun i wi got ki i dye mac i nino ma yam wucokke iye ca; ci Rwot omiyogi bota.
Nwoyo Cik 10:5 Lacen alokke, alor piny ki i wi got, ci aketo kidi ma apada aryo-nu i canduk ma yam apayo-ni; gin pud gitye ene, kit ma yam Rwot ocika kwede.
Nwoyo Cik 10:6 (Jo Icrael gua ki i Beerot Benejaakan, guo Mocera. Aron oto ki kunnu, giyike bene kunnu; ci wode Eleajar oleyo ka tyene i tic me bedo ajwaka pa Lubaŋa.
Nwoyo Cik 10:7 Gua ki kunnu, guwoto guo i Gudugoda, ki nia ki i Gudugoda guo Jotibata, en aye lobo ma tye iye lwak nota ora ma igi ki pii.
Nwoyo Cik 10:8 I kare meno en aye Rwot ocako poko kaka pa Lulevi pat, gubed lutiŋ canduk me gicikke pa Rwot, gucuŋ i nyim Rwot kun gitiyo bote, dok gulam gum i nyiŋe, nio wa i nino man.
Nwoyo Cik 10:9 En gin mumiyo jo pa Levi pe gitye ki dul lobo mo nyo ginaleya mo i kin omegigi; Rwot aye ginaleyagi, kit macalo Rwot Lubaŋawu yam owaco botgi.)
Nwoyo Cik 10:10 “Yam abedo i wi got macalo i kare mukwoŋo ca, abedo nino pyeraŋwen dyeceŋ ki dyewor; ci Rwot dok owinya i kare meno bene, omiyo Rwot pe dok mito tyekowa woko.
Nwoyo Cik 10:11 Lacen Rwot owacca ni, ‘A malo, imed wotti kun itelo wi lwak, wek gudony, gucam lobo ma yam akwoŋo pire bot kwarogi ni abimiyogi.’ Gin ma Lubaŋa mito ki botwa
Nwoyo Cik 10:12 “Doŋ kombeddi, wun jo Icrael, gin ma Rwot Lubaŋawu mito ki botwu en ene keken ni, wulwor Rwot Lubaŋawu ki cwinywu ducu ki tipowu ducu,
Nwoyo Cik 10:13 dok wugwok gin ducu ma en ociko ki cik mapatpat ma acikowu kwede tin wek wubed doŋ maber.
Nwoyo Cik 10:14 Nen, Rwot Lubaŋawu aye rwot me polo, ki polo ma malo makato ducu, ki lobo ki jami ma tye ducu liweŋ.
Nwoyo Cik 10:15 Ento kadi bed kumeno, Rwot oketo cwinye i kom kwarowu, omarogi, oyero likwayogi ma gulubogi, ma gin aye wun, ki i kin rok ducu macalo wa i kare man.
Nwoyo Cik 10:16 Pienno, wubed jo ma gulirre wa i cwinygi, pe wubed jo ma ŋutgi tek.
Nwoyo Cik 10:17 Pien Rwot Lubaŋawu aye Lubaŋa pa lubaŋa ducu ki Rwot pa rwodi. En Lubaŋa madit, ma tye ki tek, ma ryaŋo kom dano; pe dworo kor dano mo, pe giwilo ki lim.
Nwoyo Cik 10:18 En ŋolo kop pa litino kic atir, ki pa mon to, dok maro lubedo bene, miyogi cam ki boŋŋi.
Nwoyo Cik 10:19 Wun bene myero wumar lubedo, pien yam wubedo lubedo i lobo Ejipt.
Nwoyo Cik 10:20 Wulwor Rwot Lubaŋawu; wuti bote kun wumoko i kome matek, dok wukwoŋ kwoŋwu ki nyiŋe keken.
Nwoyo Cik 10:21 En aye ma myero wupake; en Lubaŋawu ma yam otimo botwu tim man ducu madito ki ma ryaŋo kom dano, ma waŋwu doŋ oneno-ni.
Nwoyo Cik 10:22 Kwarowu yam gucito i Ejipt kun gin jo pyerabiro keken; ci tin Rwot Lubaŋawu doŋ omiyo wunya mapol macalo lwak lakalatwe me polo.
Nwoyo Cik 11:1 “Mar Rwot Lubaŋani, lub cikke i kare ducu, cik mapatpat ma oketo ki oŋon me cikke ki lok ma en oŋolo ducu.
Nwoyo Cik 11:2 Tin doŋ wutam, (pien pe atye ka lok ki litinowu ma yam pe giŋeyo dok ma pe guneno), wutam kit ma Rwot Lubaŋawu opwonyowu kwede pi tiro kitwu, wutam pi ditte ki bade matek ki ciŋe ma oryeyo-ni,
Nwoyo Cik 11:3 ki lwak lanyut ki ticce ma otiyo i Ejipt i kom Parao kabaka me Ejipt ki i kom lobone ducu;
Nwoyo Cik 11:4 ki gin ma otimo i kom mony pa jo Ejipt ki i kom aguraguragi ducu ki gadigadigi, ki kit ma yam omiyo pii me Nam Makwar omwonyogi woko i kare ma giryemo korwu-ni, ki kit ma Rwot otyekogi woko kwede nio wa i kare man.
Nwoyo Cik 11:5 Dok wutam gin ma yam otimo i komwu i tim nio ka wubino wuo i kabedo man;
Nwoyo Cik 11:6 wupo bene gin ma en otiyo i kom Datan ki Abiram ma awobe pa Eliab wod pa Reuben; ki kit ma yam lobo oŋamo kwede doge ci omwonyogi woko ki jo ma i otgi ducu ki kemagi ducu;
Nwoyo Cik 11:7 pien wutyeko neno ki waŋwu tic madito ma Rwot yam otiyo ducu. Gum ma binen i lobo ma Rwot ocikke me miyogi
Nwoyo Cik 11:8 “Wumak cikka ducu ma acikowu kwede tin-ni, wek wubed ki tek me cito i lobo ma wubicito loka ca ka camone obed mewu, wucam,
Nwoyo Cik 11:9 dok wek wuri pi kare malac i lobo ma yam Rwot okwoŋo pire bot kwarowu, ni ebimiyogi wa ki likwayogi bene, en lobo ma mol cak ki moo kic.
Nwoyo Cik 11:10 Pien lobo ma wubidonyo iye ka camone-ni pe rom ki lobo Ejipt ka ma yam wua iye-ni, ka ma yam wucoyo iye kodiwu ka dok wubaro waŋ piine ki tyenwu, macalo poto dek ma gicamo pote-ni.
Nwoyo Cik 11:11 Ento lobo ma wucito loka ca ka camone obed mewu obedo lobo godi ki nota-gu, ma mato pii kot ma cwer a ki i polo;
Nwoyo Cik 11:12 en aye lobo ma Rwot Lubaŋawu gwoko; waŋ Rwot Lubaŋawu bedo i kome nino ducu, nia i acakki mwaka o wa i agikki mwaka ducu.
Nwoyo Cik 11:13 “Ka wubilubo cikka ducu ma acikowu kwede tin-ni, ni wumar Rwot Lubaŋawu, wuti bote ki cwinywu ducu ki tipowu ducu,
Nwoyo Cik 11:14 ci en bimiyo kot cwer i lobowu i karene, i poto kot ki kot oro-gu, wek wucek kalwu ki koŋo vinowu ki moowu.
Nwoyo Cik 11:15 Dok en bimiyowu lum i oletwu me cam pa lim makwo, miyo wubinoŋo, cam ma yeŋowu.
Nwoyo Cik 11:16 Wugwokke wek pe gibwolwu, miyo wulokke: wubarre woko, wutiyo bot lwak lubaŋa mukene, wuworogi bene,
Nwoyo Cik 11:17 miyo kiniga mako Rwot i komwu, ci geŋo polo, juko kot pe cwer, miyo lobo pe ceko cam, ci wuto wutum woko oyotoyot ki i lobo maber ma Rwot bimiyowu-ni.
Nwoyo Cik 11:18 “Wubiketo lok magi ducu i cwinywu ki i tamwu; wubitweyogi i ŋut ciŋwu obed me lanyut, dok gubed me atweya i dye tur nyimwu.
Nwoyo Cik 11:19 Wupwony litinowu ki lok magi, wubed ka lok komgi ka wubedo i odiwu, ka wutye ka wot i yo, ka wubuto piny ki ka wua malo.
Nwoyo Cik 11:20 Dok wuco lok magi i yat doggola odiwu, ki i dog gaŋwu,
Nwoyo Cik 11:21 wek wun ki likwayowu wuri pi mwaka mapol i lobo ma yam Rwot okwoŋo pire bot kwarowu ni ebimiyogi pi kare ducu ma polo pud bibedo malo ka wi lobo.
Nwoyo Cik 11:22 Ka ce wubigwokke wek wulub cik man ducu ma atye ka cikowu kwede ni wulubi, kun wumaro Rwot Lubaŋawu, ma wulubo yone ducu, ma wucuŋ i kome matek,
Nwoyo Cik 11:23 ci Rwot biryemo rok mukene woko ducu ki i nyimwu, miyo wucamo lobo pa rok madito ki matego makatowu.
Nwoyo Cik 11:24 Kabedo ducu ma tyenwu binyono bibedo mewu; ci lobo ma wubiloyo bibedo nia wa i tim nio wa i Lebanon, ki nia wa i Kulu, ma en aye kulu Euprate, nio wa i nam ma yo tuŋ potoceŋ.
Nwoyo Cik 11:25 Pe tye dano mo ma bicuŋ i nyimwu; Rwot Lubaŋawu biketo lworo ki atiba piwu i kom lobo ducu ma tyenwu binyonone, kit ma yam ocikowu kwede-ni.
Nwoyo Cik 11:26 “Nen, tin aketo i nyimwu gum ki ceno dano:
Nwoyo Cik 11:27 gum bibino ka ce wulubo cik pa Rwot Lubaŋawu ma atye ka cikowu kwede tin- ni,
Nwoyo Cik 11:28 ci ceno dano bi bino ka ce pe wulubo cik pa Rwot Lubaŋawu, ento noŋo wulokke, wubarre woko nia ki i yo ma acikowu kwede tinni ci dok wulubo kor lubaŋa mukene ma yam pe wuŋeyo.
Nwoyo Cik 11:29 Ka Rwot Lubaŋawu doŋ okelowu i lobo ma wubicito iye ka camone-ni, ci wubiketo gum obed i kom got Gerijim, ki ceno dano bibedo i kom got Eba!.
Nwoyo Cik 11:30 Gin godi-nu gitye loka Jordan, ma but piny yo tuŋ potoceŋ, tuŋ ka ma ceŋ poto iye-ni, i lobo pa jo Kanaan ma gibedo i Araba, ma okemo Gilgal, ma ka ŋet yadi kworo me More;
Nwoyo Cik 11:31 Wubiŋolo Jordan, wukato loka ca ka camo lobo ma Rwot Lubaŋawu bimiyowu. Ka doŋ wucamo, ma wubedo iye,
Nwoyo Cik 11:32 ci wugwokke wek wulub cik ki oŋon me cikke ducu ma doŋ aketo i nyimwu tin- ni.
Nwoyo Cik 12:1 “Magi gin aye cik ki oŋon me cik ma wubimako matek kun wulubogi i lobo ma Rwot Lubaŋa pa kwarowu bimiyowu obed mewu, pi kare ducu ma wubibedo iye i wi lobo-ni.
Nwoyo Cik 12:2 Wubibalo kabedo ducu liweŋ ka ma yam rok ducu ma ubigamo lobogi giworo iye lubaŋagi, ma gitye malo i wi godi mabocone ducu ki i wi cere ki i waŋ ayweya ma i te yadi ma potgi oluk.
Nwoyo Cik 12:3 Wumuk keno jogigi woko ducu, wuŋid wir jogi megi woko matitino, wuwaŋ yadi ma gicomo i ŋom pi woro jok ma dako ma gilwoŋo Acera, wutoŋ cal lubaŋa apaya-gi woko ducu, wunek nyiŋgi woko ki i kabedo meno.
Nwoyo Cik 12:4 Pe wubitimo kit meno i kom Rwot Lubaŋawu,
Nwoyo Cik 12:5 ento wubipenyo dog Rwot Lubaŋawu i kabedo ma en biyero ki i kin kakawu ducu pi keto iye nyiŋe wek obed pacone.
Nwoyo Cik 12:6 Kenyo aye wubicito iye, kenyo en aye wubitero iye gitum awaŋa ki gitum mewu ducu, ki dul acel me apar, ki gityer mapatpat ma wubimiyo, gityer me cobo kwoŋ, ki gityer ma iwu opwoyo, ki litino kayo pa dyaŋiwu ki pa romi ki dyegiwu.
Nwoyo Cik 12:7 Wubicamone ki kunnu i nyim Rwot Lubaŋawu, ci cwinywu bibedo yom, wun ki jo ma i odiwu ducu, i kom gin ducu ma wubiketo iye ciŋwu, ma onoŋo Rwot Lubaŋawu omiyowu iye gum.
Nwoyo Cik 12:8 “Pe wubitimo kunnu kit ma watye ka timo kany i kare-ni, ma dano acel acel tye ka tiyo gin ducu ma en tamo ni tye atir;
Nwoyo Cik 12:9 pien peya wuo i kabedo me yweyowu, i lobo ma wubileyo, ma Rwot Lubaŋawu bimiyowu.
Nwoyo Cik 12:10 Ento ka doŋ wukato loka Jordan, ma wubedo i lobo ma Rwot Lubaŋa bimiyo me aleyawu, ka doŋ omiyo wuywe ki i lweny i kom lumerokwu ma gurumowu dyere- ni, ci doŋ wubibedo ma piny okwe mot.
Nwoyo Cik 12:11 Rwot Lubaŋawu biyero kabedo ka ma en biketo iye nyiŋe bedo iye; kenyo en aye wubikelo iye gin ducu ma acikowu-ni: gitum awaŋawu ki gitum mukene ducu, ki dul acel me apar, ki gityer mapatpat ma wubimiyo, ki gityer me cobo kwon ducu ma wukwoŋo me miyogi bot Rwot.
Nwoyo Cik 12:12 Ci cwinywu bibedo yom i nyim Rwot, wun ki awobewu ki anyirawu, opiiwu ki aŋecawu ducu, ki Lulevi ma tye i gaŋiwu, pien gin Lulevi pe gibipokogi dul lobo mo nyo kabedo mo i kinwu me aleyagi.
Nwoyo Cik 12:13 Gwokke wek pe ityer gitum awaŋani i kabedo mo ma ineno;
Nwoyo Cik 12:14 ento ibityerone ki i kabedo ma Rwot biyero ki i kakawu mo acel. Ibityero gitum awaŋani ducu kunnu, dok ibitiyo gin ducu ma aciki-ni ki kunnu.
Nwoyo Cik 12:15 “Ento wutwero neko lee me acamawu ki i gaŋiwu ducu kit ma cwinywu mito, muporo gum ma Rwot Lubaŋawu omiyowu. Dano ma kome ki keni twero camo, ki dano ma olony, macalo gicamo riŋo abur nyo til.
Nwoyo Cik 12:16 Remone keken aye pe wubicamo; wubionyo woko piny i ŋom, macalo pii.
Nwoyo Cik 12:17 Pe myero wucam dul acel me apar me kalwu, nyo me koŋo vinowu nyo me moo jeituniwu ki i gaŋiwu, kadi litino kayo pa dyaŋiwu nyo pa romi ki dyegiwu, nyo gityer me cobo kwoŋwu ma wukwoŋo, nyo gityer mewu ma cwinywu opwoyo, nyo gityer mo ma wumiyo.
Nwoyo Cik 12:18 Ento wubicamo ki i nyim Rwot Lubaŋawu i kabedo ma en biyero, in ki wodi ki nyari, ki opiini, ki aŋecani, ki Lulevi ma i gaŋwu; dok cwinyi bibedo yom i nyim Rwot Lubaŋani pi gin ducu ma ibiketo iye ciŋi.
Nwoyo Cik 12:19 Gwokke pe ibwot Lulevi ata i kare ducu ma ibedo i lobowu-ni.
Nwoyo Cik 12:20 “Ka Rwot Lubaŋawu doŋ oyabo waŋ lobowu obedo malac, kit ma yam ocikke kwede botwu, ce iwacci, ‘Abicamo riŋo,’ pien onoŋo itye ki miti iye, ci itwero camo riŋo kit ma cwinyi mito.
Nwoyo Cik 12:21 Ka ce kabedo ma Rwot Lubaŋawu biyero me keto iye nyiŋe tye ka mabor ki ka ma itye-ni, ci itwero neko dyaŋŋi nyo romoni ma Rwot omiyo boti, macalo doŋ aciki; itwero camo ki i gaŋŋi kit ma cwinyi mito.
Nwoyo Cik 12:22 Itwero camone kit ma gicamo riŋo abur ki til; kadi wa dano ma kome ki keni twero camone kacel ki dano ma olony.
Nwoyo Cik 12:23 Cuŋ matek i man keken ni, pe icam remone, pien remo en aye kwo; pienno pe ibicamo kwo kacel ki riŋone.
Nwoyo Cik 12:24 Pe ibicamone, ibionyo woko i ŋom macalo pii.
Nwoyo Cik 12:25 Pe ibicamone, wek nyimi obed leŋ, in kacel ki litinoni ma bilubi, ka ce ibedo ka tiyo gin ma nen atir i waŋ Rwot.
Nwoyo Cik 12:26 Ento jamini maleŋ ducu ma myero imi, ki gityer me cobo kwoŋ, ibikwanyo icito kwede i kabedo ma Rwot biyero.
Nwoyo Cik 12:27 Ibityero gitum awaŋani ducu, riŋone ki remone, i wi keno tyer pa Rwot Lubaŋani; remo me gitummi ducu gibionyo woko i kom keno tyer pa Rwot Lubaŋani, ento riŋone ibicamo.
Nwoyo Cik 12:28 Gwokke wek ilub lok magi ducu ma aciki kwede-ni, wek nyimi obed leŋ nakanaka, in ki likwayi ma bilubi, ka ce itiyo gin ma nen maber ki ma atir i waŋ Rwot Lubaŋani. Juk i kom woro jogi
Nwoyo Cik 12:29 “Ka Rwot Lubaŋawu doŋ otyeko lurok woko ki i nyimwu ma wucito ka camo lobogi-ni, ma doŋ wucamo lobogi, wubedo iye,
Nwoyo Cik 12:30 myero wugwokke wek pe wumok i owic pi lubo kitgi, i kare ma doŋ gityekogi woko ki i nyimwu. Dok pe wubed ka penyo lok i kom lubaŋagi, kun wuwacci, ‘Rok man yam giworo lubaŋagi niŋniŋ? wek an bene aworgi kit meno.’
Nwoyo Cik 12:31 Pe ibitimo kumeno i kom Rwot Lubaŋawu, pien gibedo ka timo gin me kwer ducu ma Rwot dagi pi woro lwak lubaŋagi; giwaŋo wa awobegi ki anyiragi ki mac macalo gitum me woro lubaŋagi.
Nwoyo Cik 12:32 “Gin ducu ma acikowu kwede myero wugwokke ka lubone; pe wubimedo wiye nyo wukwanyo mogo woko.
Nwoyo Cik 13:1 “Ka ce lanebi mo onen i kinwu, nyo lalek lek mo, miyo wu lanyut nyo taŋo mo,
Nwoyo Cik 13:2 ka ce lanyut nyo taŋo ma otitti pire-ni otimme kakare, ce en owacci, ‘Wek doŋ walub kor lubaŋa mukene,’ ma yam pe iŋeyo, ‘wacak worogi,’
Nwoyo Cik 13:3 pe iwiny dog lanebi meno, lalek meno; pien noŋo Rwot Lubaŋawu tye ka temo cwinywu wek eŋe ka wumaro Rwot Lubaŋawu ki cwinywu ducu ki tipowu ducu.
Nwoyo Cik 13:4 Wulub kor Rwot Lubaŋawu kun wulworo en dok wugwoko cikke ducu; wuwor doge, wuti bote kun wucuŋ i kome matek.
Nwoyo Cik 13:5 Ento nyo lalek meno wubineko woko, pien opwonyo dano ki jemo i kom Rwot Lubaŋawu, ma yam okwanyowu woko ki i lobo Ejipt, okokowu ki i ot me opii, ci
Nwoyo Cik 13:6 “Ka ce omeru mo ma wod pa meni, nyo wodi, nyo nyari, nyo damaroni kikome, nyo laremi ma imaro ki kwoni ducu, obiti i muŋ kun wacci, ‘Wek wacit ka woro lubaŋa mogo mukene,’ ma noŋo in kikomi nyo kwarowu yam pe guŋeyo,
Nwoyo Cik 13:7 lubaŋa pa rok ma gurumowu dyere-ni, kadi ma gitye ka ma cok kwedwu nyo gitye ka mabor, nia i agikki lobo tuŋ cel cito kwede i agikkine tuŋ cel,
Nwoyo Cik 13:8 pe iye doge, pe iwiny lokke, pe kica omaki i kome, pe imuŋ lokke;
Nwoyo Cik 13:9 ento ibineke woko. Ciŋi aye bikwoŋo poto i kome me neke, lacen ciŋ lwak ducu bipoto i kome.
Nwoyo Cik 13:10 Ibicele ki got ineko woko, pien obedo ka yenyo yo me kwanyi woko ki bot Rwot Lubaŋawu ma yam okwanyowu woko ki i lobo Ejipt, ki i ot me opii.
Nwoyo Cik 13:11 Ci jo Icrael ducu gibiwinyo pire, ci gibilworo, miyo pe gibinwoyo timo bal marac macalo meno i kinwu.
Nwoyo Cik 13:12 “Gwok nyo i gaŋ mo ma Rwot Lubaŋawu bimiyowu me bedo iye wubiwinyo ni
Nwoyo Cik 13:13 jo mogo ma kitgi raco, ma gin jowu kikome, guywayo tam pa jo ma bedo i gaŋ meno kun giwacci, ‘Wubin wacitu ka woro lubaŋa mukene,’ ma yam pe wuŋeyo.
Nwoyo Cik 13:14 Myero wupeny lokke kun wuyenyo tere motmot; ka ce onen ni lokke otimme ada, ma gimoko ni lok me kwer macalo meno otimme i kinwu,
Nwoyo Cik 13:15 ci wubineko jo ma gibedo i gaŋ meno woko ki pala lucwan, wujwerogi woko ducu liweŋ, Jo ducu ma tye iye, ki lim makwo bene ma tye iye, myero gutum woko ki pala lucwan.
Nwoyo Cik 13:16 Wubicoko jami ma wuyako-ni ducu, wugurogi i dyekal ka maleŋ, ci wubiwaŋo gaŋ meno ki jami ducu ma tye iye woko ki mac, obed gitum ma giwaŋo ducu ki berre bot Rwot Lubaŋawu. Bibedo wi odur matwal; pe dok gibigero iye gaŋ mo.
Nwoyo Cik 13:17 Gin mo ma gidyero bot Rwot pe wubiweko doŋ i ciŋwu, wek Rwot okwany kinigane mager twatwal-li woko. Bitimowu kica kun nyuto cwiny me kica i komwu, ci miyo wunya mapol kit ma yam okwoŋo kwede bot kwarowu-ni,
Nwoyo Cik 13:18 ka ce wuworo dog Rwot Lubaŋawu, wumako cikke ducu ma acikowu kwede tin-ni dok wutiyo gin ma nen atir i waŋe.
Nwoyo Cik 14:1 “Wun aye litino pa Rwot Lubaŋawu: pe wubiŋolo komwu kenwu nyo Lyelo tur nyimwu pi kwero cola.
Nwoyo Cik 14:2 Pien wun aye jo maleŋ pa Rwot Lubaŋawu; en Rwot aye yam oyerowu ki i kin rok ducu ma tye i wi lobo wek wubed jone kikome.
Nwoyo Cik 14:3 “Pe wubicamo gin mo me kwer.
Nwoyo Cik 14:4 Magi aye gin lee ma wutwero camogi: dyaŋ, romo, dyel,
Nwoyo Cik 14:5 til, abur, ruda, dyel me tim, jubi, pura, ki romo ma i godi.
Nwoyo Cik 14:6 Lee ducu ma oboŋ tyengi akara, ma kin tyengi opokke aryo, ma nyamo omen ki i kin lee ducu wutwero camogi.
Nwoyo Cik 14:7 Ento lee ma ginyamo omen nyo ma oboŋ tyengi akara ma pe wubicamo gin ene; kinaga, apwoyo ki oduka, Gin ginyamo omen ento kin tyengi pe akara; pienno gibedo keni botwu.
Nwoyo Cik 14:8 Ki opego bene, pien kadi oboŋ tyene akara ento pe nyamo omen, en bene bedo keni botwu. Pe wucam riŋogi, pe wugud wa komgi ma oto bene.
Nwoyo Cik 14:9 “Magi aye wutwero camogi ki i kin gin ducu ma bedo i pii: gin ducu ma tye ki kiŋa ŋegi ki pok komgi wutwero camogi;
Nwoyo Cik 14:10 ento gin ma pe ki kiŋa ŋegi ki pok komgi pe wubicamogi, pien gibedo keni botwu.
Nwoyo Cik 14:11 “Wutwero camo winyo ma gilony ducu,
Nwoyo Cik 14:12 ento magi aye pe wubicamogi: ocur, acut, koga,
Nwoyo Cik 14:13 agoga, okwata ki kit kwagi ducu;
Nwoyo Cik 14:14 agak ki kit kwagi ducu;
Nwoyo Cik 14:15 udu, tebu, awewet, olwilwit ki kit kwagi ducu;
Nwoyo Cik 14:16 tula matino ki tula madoŋo, lagweno kulu,
Nwoyo Cik 14:17 kikuŋ ki ocur madito ki alwinya,
Nwoyo Cik 14:18 acebe ki ogoro ki kit kwagi ducu; ki putput ki olik.
Nwoyo Cik 14:19 “Ki kwidi ducu ma bwomgi tye gibedo keni botwu; pe wubicamogi.
Nwoyo Cik 14:20 Gin ducu ma bwomgi tye ma gilony wutwero camogi.
Nwoyo Cik 14:21 “Pe wubicamo geŋ lee mo muto kene; wutwero miyo bot labedo mo ma bedo i gaŋiwu, wek en aye ocam, nyo wutwero cato bot larok mo owil; pien wun aye rok maleŋ pa Rwot Lubaŋawu. “Pe wuted riŋo latin dyel ki cak pa minne. Cik ma mako dul acel me apar
Nwoyo Cik 14:22 “Wubimiyo dul acel me apar me jami ma wuceko i poto, ma a i poto mwaka ki mwaka.
Nwoyo Cik 14:23 Dok wubicamo dul acel me apar me kalwu ki i nyim Rwot Lubaŋawu i kabedo ka ma en biyero ci keto nyiŋe bedo iye, ki dul acel me apar me koŋo vinowu ki moowu, ki litino kayo pa dyaŋiwu ki pa romi ki dyegiwu; wek wupwony lworo Rwot Lubaŋawu jwijwi.
Nwoyo Cik 14:24 Ka ce wutye ka mabor twatwal ma miyo pe wutwero kelo dul acel me apar i kare ma Rwot omiyowu iye gum-mi, pien kabedo ma Rwot oyero me keto iye nyiŋe odoko bor kwedwu,
Nwoyo Cik 14:25 ci wubicato woko wek wunoŋ cente, ci wutweyo lim meno wucito kwede i kabedo ma Rwot Lubaŋawu oyero-ni.
Nwoyo Cik 14:26 Wubitic ki lim meno pi kit gin ducu ma cwinywu mito, macalo me wilo twoni, nyo romo nyo koŋo vino nyo koŋo makecce, ki gin ducu ma cwinywu mito, ci wubicamo ki kunnu ki yomcwiny i nyim Rwot Lubaŋawu, in ki jo ma i odi ducu.
Nwoyo Cik 14:27 Dok pe wubitenyo Lulevi ma gitye i gaŋwu ata, pien pe gipokogi dul lobo mo nyo gin mo me aleyagi kacel kwed wu.
Nwoyo Cik 14:28 “I agikki mwaka adek adek wubikelo iye dul acel me apar me gin ducu ma wuceko i mwaka-nu, wukano i gaŋiwu madito.
Nwoyo Cik 14:29 Ci Lulevi ma pe ki dul lobo nyo ka mo ma guleyo i kinwu, ki lubedo, ki litino kic, ki mon to ma i gaŋiwu ducu, gin ducu gibibino ka cam kwedwu giyeŋ; wek Rwot Lubaŋawu omiwu gum i kom gin ducu ma ciŋwu otiyo.
Nwoyo Cik 15:1 “I agikki mwaka abiro abiro wubiweko banya bot dano ma twal.
Nwoyo Cik 15:2 Man aye kit me weko banya: lami banya biweko banya me lim matwal ki bot dano ma yam omako banyane-ni; pe bipido banyane bot lawote matwal ma ominne, pien doŋ gityeko tito ki dano pi weko banya matwal kit ma Rwot ociko- ni.
Nwoyo Cik 15:3 Itwero pido larok ocul banyani; ento kwany cwinyi woko i kom banya ma omeru ma Laicrael omako boti.
Nwoyo Cik 15:4 Ento lacan mo pe doŋ bibedo i kinwu, pien Rwot bimiyowu gum i lobo ma Rwot Lubaŋawu bimiyowu wucam me aleyawu matwal,
Nwoyo Cik 15:5 ka ce wubiworo dog Rwot Lubaŋawu kun wugwokke wek wulub cikke ducu ma acikowu kwede tin.
Nwoyo Cik 15:6 Rwot Lubaŋawu bimiyowu gum kit ma yam ocikke kwede botwu-ni. Wubimiyo rok mapol mako banya botwu, ento wun pe wubimako banya mo; dok wubiloyo rok mapol, ento gin pe gibiloyowu.
Nwoyo Cik 15:7 “Ka tye dano mo ma lacan i kinwu, i kin omegiwu ma gitye i gaŋ mo ma Rwot Lubaŋawu bimiyowu, pe cwinyi obed tek, pe ijuk ciŋi woko i kom ominwu-nu ma lacan-ni.
Nwoyo Cik 15:8 Ento ikonye, imiye mako banya ma romo cobo gin ma en mito ducu, kadi bed gin aŋo.
Nwoyo Cik 15:9 Ber igwokke wek tam marac mo pe obed i cwinyi ma miyo iwacci, ‘Mwaka me abiro, ma en aye mwaka me weko banya matwal, doŋ cok,’ ci waŋi cido woko i kom omeru ma lacan-ni miyo pe doŋ imiye gin mo. Meno miyo en cako kok i komi i nyim Rwot, ci doko bal i komi.
Nwoyo Cik 15:10 Ka imiye gin mo, ber imiye ma cwinyi leŋ matwal, cwinyi pe waŋ pi gin ma imiye-ni: pien Rwot Lubaŋani bimiyi gum i kom tic ducu ma itiyo, ki i kom gin ducu ma ciŋi ogudo.
Nwoyo Cik 15:11 Lucan pe gibitum woko i lobowu, mumiyo aciki ni, ibiyabo ciŋi malac bot omeru ki jo ma piny oloyogi, ki bot lucan ma i lobowu. Tic ki opii (Nia 21.1-11)
Nwoyo Cik 15:12 “Ka ce gicato boti omeru mo, laco ma Laibru nyo dako ma Laibru, ci iwilo obed opiini nyo aŋecani, en bitiyo tic boti pi mwaka abicel. I mwaka me abirone ibiweke a woko ki boti cito gire ki kuc.
Nwoyo Cik 15:13 Ka igonye wek ociti, pe, ibiweko en cito ki ciŋe nono.
Nwoyo Cik 15:14 Ibimiye cito ki jami mapolpol, romi ki dyegi, bel ki koŋo vino, ma lubo kit ma Rwot Lubaŋani omiyi kwede gum.
Nwoyo Cik 15:15 Ibipo ni yam ibedo opii i lobo Ejipt, ka ma Rwot Lubaŋani okoki ki iye; en gin mumiyo tin aciki kumeno.
Nwoyo Cik 15:16 Ento ka en owacci, ‘An pe abia woko ki boti,’ pien en mari ki jo ma i odi ducu, pien obedo kwedwu maber,
Nwoyo Cik 15:17 ci ibikwanyo atero, ituco ki ite i doggola, ci doŋ bibedo opiini matwal. Ki aŋecani bene ibitimo kit meno.
Nwoyo Cik 15:18 Pe ibitamo ni tek twatwal me weke a woko ki boti, pien obedo ka tic boti pi mwaka abicel kulu kun ticce dodo tic pa Lapakaca kiryo pi wel manok mo. Ka itimo kit meno, Rwot Lubaŋani bimiyi gum i tic ducu ma itiyo. Kwero kom litino kayo me lim makwo
Nwoyo Cik 15:19 “Litino kayo ducu ma ginywalogi i kin dyaŋini nyo romi ki dyegini ibikwero komgi i nyim Rwot Lubaŋani, Pe ibitiyo tic mo ki litino kayo pa dyaŋini, pe ibiŋolo yer kom litino, kayo pa romini.
Nwoyo Cik 15:20 Ibicamo riŋone kacel ki jo ma i Odi, i nyim Rwot Lubaŋani mwaka ki mwaka ki i kabedo ma Rwot biyero.
Nwoyo Cik 15:21 Ento ka kome ki mwonyo, ka tyene oŋol, nyo waŋe oto, nyo tye ki kit mwonyo mo marac i kome, pe ibitumo bot Rwot Lubaŋani.
Nwoyo Cik 15:22 Wubicamo ki i gaŋwu ki kunnu; dano ma kome ki keni twero camo kacel ki dano ma olony, macalo riŋo abur ki til.
Nwoyo Cik 15:23 Remone keken aye pe wubicamo; wubionyo woko piny i ŋom macalo pii.
Nwoyo Cik 16:1 “Wugwok dwe me Abib, wukwer iye nino madit me Kato pi woro Rwot Lubaŋawu, pien i dwe me Abib yam Rwot Lubaŋawu okwanyowu iye woko ki i Ejipt dyewor.
Nwoyo Cik 16:2 Wubikwanyo gitum me Kato ki i kin romiwu nyo i kin dyaŋiwu, wutumo bot Rwot i kabedo ma en biyero, ka ma en biketo nyiŋe bedo iye.
Nwoyo Cik 16:3 Pe wubicamo mugati ma girubo iye tobi; ento wubicamo mugati ma tobi pe iye pi nino abiro pi po pi atwom ma yam wubedo kwede; pien yam wua ki i lobo Ejipt rucurucu; mumiyo ibipo pi nino ma yam wua kwede ki i lobo Ejipt pi kare me kwowu ducu.
Nwoyo Cik 16:4 Tobi mo pe myero onen botwu i lobowu ducu pi nino abiro; kadi wa riŋo mo ma ityero me gitum wi otyeno i nino mukwoŋone pe bidoŋ nio wa odiko.
Nwoyo Cik 16:5 Pe wubityero gitum me Kato ki i gaŋ mo ma i kin gaŋiwu ma Rwot Lubaŋawu bimiyowu;
Nwoyo Cik 16:6 ento wubityero ki i kabedo ma Rwot Lubaŋawu biyero, ka ma en biketo nyiŋe bedo iye, Wubityero gitum me Kato kunnu wi otyeno ma ceŋ cito ka poto-ni, i ca wa ma yam wua kwede ki i Ejipt.
Nwoyo Cik 16:7 Wubitedo wucamo i kabedo ma Rwot Lubaŋawu biyero; ci odiko wubia wudok i kemawu.
Nwoyo Cik 16:8 Wubicamo mugati ma tobi pe iye pi nino abicel; i kom nino me abirone wubibedo iye ki cokke madit pi woro Rwot Lubaŋawu; pe wubitiyo iye tic mo. Nino madit me kwero wi mwaka (Nia 34.22; Levi 23.15-21)
Nwoyo Cik 16:9 “Wubikwano cabit abiro cakke ki i kare ma wukwoŋo keto iye pala kac i ŋut kal mucuŋ i poto.
Nwoyo Cik 16:10 Ka dok wubibedo ki nino madit me kwero agikki cabit abiro i nyim Rwot Lubaŋawu kun wumiyo gityer ma iwu opwoyo; wubimiyo muporo gum ma Rwot Lubaŋawu omiyowu.
Nwoyo Cik 16:11 Ibibedo ki yomcwiny i nyim Rwot Lubaŋawu, in ki wodi ki nyari ki opiini ki aŋecani, ki Lulevi ma gibedo i gaŋwu, ki lubedo ki litino kic ki mon-to ma tye i kinwu, ki i kabedo ma Rwot Lubaŋawu biyero, ka ma en biketo iye nyiŋe bedo iye.
Nwoyo Cik 16:12 Wubipo ni yam wubedo opii i Ejipt, ci wubigwoko cik magi ducu matek. Nino madito me Bolo (Levi 23.33-43)
Nwoyo Cik 16:13 “Wubikwero nino madito me Bolo pi nino abiro, i kare ma doŋ wukayo cam ducu wudino woko wutero paco, kacel ki pig olok ma doŋ wukayo wubiyo woko.
Nwoyo Cik 16:14 Wubibedo ki yomcwiny ka wukwero nino madito-ni, in ki wodi ki nyari, opiini ki aŋecani, kacel ki Lulevi ki lubedo, litino kic ki monto ma gibedo i gaŋiwu.
Nwoyo Cik 16:15 Wubikwero kare man pi nino abiro i nyim Rwot Lubaŋawu ki i kabedo ma en biyero; pien Rwot Lubaŋawu bimiyowu gum i cam ducu ma wuceko ki i kom tic me ciŋwu ducu, ma miyo wubibedo ki yomcwiny keken:
Nwoyo Cik 16:16 “Co ducu ma i kinwu myero gubin i nyim Rwot Lubaŋawu tyen adek i mwaka acel acel ki i kabedo ma en biyero: i nino madito me Mugati ma Tobi Pe Iye, i nino madit me kwero cabit abiro, ki i nino madito me Bolo. Pe gubin i nyim Rwot ki ciŋgi noŋo;
Nwoyo Cik 16:17 dano acel acel bimiyo mot macalo en twero muporo kit gum ma Rwot Lubaŋawu omiye. Keto luŋolkop
Nwoyo Cik 16:18 “Wubiketo luŋolkop ki ludito i gaŋiwu ducu ma Rwot Lubaŋawu bimiyowu, ma oporo kakawu; gin myero guŋol ki lwak kop ma atir.
Nwoyo Cik 16:19 Pe wubal te pido pa dano ma lokke tye atir; pe wuket apokapoka mo i kin dano; pe giwilwu ki limo Ka giwilo dano ki lim miyo laryeko doko lawaŋeoto ci balo te pido pa jo ma lokgi tye atir.
Nwoyo Cik 16:20 Wuŋol kop atir keken, wuŋol kop atir, wek wubed makwo, wule lobo ma Rwot Lubaŋawu bimiyowu. Woro lubaŋa mukene
Nwoyo Cik 16:21 “I kare ma wubicano keno tyer pi Rwot Lubaŋawu, pe wubipito yat mo i ŋete pi woro jok ma dako ma gilwoŋo Acera.
Nwoyo Cik 16:22 Dok pe wubicibo wir got mo cuŋ me awora; en aye gin ma Rwot Lubaŋawu okwero matek.
Nwoyo Cik 17:1 “Pe wubitumo bot Rwot Lubaŋawu twon nyo romo nyo dyel mo ma kome ki mwonyo, nyo ma tye ki kit ŋolo mo, pien meno aye bedo me kwer bot Rwot Lubaŋawu.
Nwoyo Cik 17:2 “Gwok nyo gibinoŋo dano mo i gaŋ mo ma Rwot Lubaŋawu bimiyowu, laco nyo dako, ma otimo gin ma nen marac i waŋ Rwot Lubaŋawu pi taro gicikkene,
Nwoyo Cik 17:3 ce ocito ka woro lwak lubaŋa mukene, nyo ceŋ nyo dwe nyo gin mo ma i kin mony me polo ci oryebbe piny i nyimgi, ma en aye gin ma Rwot ociko ni pe myero gitim.
Nwoyo Cik 17:4 Ka doŋ gitito lokke botwu ci wuwinyo, wubipenyo lokke motmot, Ka ce lokke tye ada ma ŋene atir ni gin me kwer macalo meno otimme i Icrael,
Nwoyo Cik 17:5 wubikelo laco meno nyo dako meno ma otimo bal marac-ci i dog gaŋ, ci wubicelo ki got wuneko woko.
Nwoyo Cik 17:6 Dano meno gineko pi lok pa lucaden aryo nyo adek; dano mo pe gibineko pi lok pa lacaden acel keken.
Nwoyo Cik 17:7 Dok ciŋ lucaden aye bikwoŋo poto i kom dano meno me neke, ka lacen ciŋ lwak bipoto i kome. Kit meno miyo wubijwero gin marac woko ki i kinwu. Pido i nyim ajwagi ma Lulevi
Nwoyo Cik 17:8 “Ka ce pido mo onen i kinwu ma ŋolone oloyowu, macalo poko kin kit nek mapatpat, nyo lok kom twer ma dano mo-ni tye kwede i nyim cik, nyo lok kom ret ma dano mo oketo i kom lawote, kit pido mo ma twero nen i gaŋiwu ma ŋolone tek loyowu, ci wubia wucito i kabedo ma Rwot Lubaŋawu oyero-ni.
Nwoyo Cik 17:9 Wubicito bot ajwagi ma Lulevi, ki bot laŋolkop ma tye ka tic i kare meno, wubipenyogi ci gibititowu kit ŋolle.
Nwoyo Cik 17:10 Wubilubo kit ma gitito botwu i kabedo ma Rwot biyero; wubigwokke wek wuti kit gin ducu ma gicikowu kwede.
Nwoyo Cik 17:11 Wubitiyo kun wulubo kit pwony ducu ma gipwonyowu kwede, muporo kit ŋol ma gin guŋolo. Pe wubikwero lubo lok ma gin guŋolo, ento wubilubo kun pe wuŋak woko yo tuŋ acuc nyo tuŋ acam.
Nwoyo Cik 17:12 Dano ma lanywar ma okwero woro dog ajwaka ma ocuŋ ka tic i nyim Rwot Lubaŋawu, nyo dog laŋolkop, dano meno bito; kit meno miyo wubijwero gin marac woko ki i kinwu.
Nwoyo Cik 17:13 Lwak ducu gibiwinyo pire, ci miyogi lworo, miyo ŋat mo pe dok bitimo tim anywar macalo meno.
Nwoyo Cik 17:14 “I kare ma doŋ wuo i lobo ma Rwot Lubaŋawu bimiyowu, ma doŋ wucamo wubedo iye, gwok nyo wubiwacci, ‘Waket kabaka me loyowa, kit ma rok ducu ma gurumowa tye kwedeni.’
Nwoyo Cik 17:15 Doŋ ka wuketo kabaka ma loyowu myero wunen ni obedo dano ma Rwot Lubaŋawu oyero. Myero obed ŋat mo i kin utmegiwu; pe wuket larok olowu ma pe rokwu kikome.
Nwoyo Cik 17:16 En pe obed ka coko lwak aguragura pire kene, pe omi lwak odok cen i Ejipt pi wilo aguragura, pien Rwot yam owaco botwu ni, ‘Pe wubidok cen kunnu matwal.’
Nwoyo Cik 17:17 Pe onyom mon mapol, miyo ŋako cwinye woko; pe bene ocok lonyo madwoŋ pire kene.
Nwoyo Cik 17:18 “Ka doŋ obedo i wi komkerre, ci bicoyo lok me cik man ducu i buk kun kwanyo lokke ki i buk ma ajwagi ma Lulevi gwoko-ni.
Nwoyo Cik 17:19 En bibedo kwede ci bedo ka kwanone pi kare me kwone ducu, wek opwony lworo Rwot Lubaŋane pi gwoko lok ducu ma tye i cik man ki lubo gin ducu ma Rwot ociko,
Nwoyo Cik 17:20 wek pe obed ka wakke i cwinye ni edit ekato omegine, dok pe oŋak owek cik woko, pe odok yo tuŋ acuc nyo yo tuŋ acam, wek omedde bedo i kerre nakanaka, en ki likwaye i Icrael.
Nwoyo Cik 18:1 “Ajwagi ma Lulevi, wa kaka pa jo Levi ducu, pe gibilimo dul lobo mo nyo ginaleya mo i kin jo Icrael. Gibicamo gityer ma giwaŋo ki mac bot Rwot ki gin ducu ma myero dano gumi bot Rwot.
Nwoyo Cik 18:2 Pe gibileyo dul lobo mo i kin utmegigi, pien Rwot aye ginaleyagi kit ma yam ocikogi kwede.
Nwoyo Cik 18:3 Man aye bibedo waŋ wat pa ajwagi ma lwak gibimiyo botgi: Jo ma gityero gitum, kadi bibedo twon nyo romo, gibimiyo riŋo bat bot ajwaka, ki cwake aryo ki apika.
Nwoyo Cik 18:4 Kal ki koŋo vino ki moo mewu me wi mwaka, ki yer romo ma gikwoŋo nyarone, wubimiyo bot ajwaka;
Nwoyo Cik 18:5 pien Rwot Lubaŋawu yam oyero jo Levi ki i kin kakawu ducu wek gucuŋ ka tic i nyim Rwot, gin ki likwayogi matwal.
Nwoyo Cik 18:6 “Ka ce Lalevi mo oa ki i gaŋwu mo ma i lobo Icrael ducu, ka ma yam en bedo iye, ci bino i kabedo ma Rwot biyero, en twero bino kit ma cwinye mito,
Nwoyo Cik 18:7 ci bitic i nyiŋ Rwot Lubaŋane macalo Lulevi luwote ducu ma gicuŋ ka tic kunnu i nyim Rwot.
Nwoyo Cik 18:8 Gibilimo waŋ wat me acamagi ducu marom, medo ki lim ma Lalevi mo-ni olimo ki i jami pa kwarone ma ocato. Pe gilub kit tim pa lurok
Nwoyo Cik 18:9 “Ka doŋ wuo i lobo ma Rwot Lubaŋawu bimiyowu, pe wubipwonyo lubo kit tim me kwer pa lurok ma kunnu.
Nwoyo Cik 18:10 Pe ginoŋ ŋat mo i kinwu ma owaŋo wode nyo nyare me gityer, nyo dano mo ma odoko latyet, nyo latyet ki ajaa, laŋi i dyel, latal,
Nwoyo Cik 18:11 lakot piny, lakor tipo, min jok nyo lapeny dog tipo pa lato.
Nwoyo Cik 18:12 Ka dano mo timo gin ma kit meno ci en bedo me kwer bot Rwot; pien pi timo gin me kwer ma kit meno miyo Rwot Lubaŋawu biryemo rok meno ducu woko ki i nyimwu.
Nwoyo Cik 18:13 Wun myero wubed laboŋo bal mo i komwu i nyim Rwot Lubaŋawu;
Nwoyo Cik 18:14 rok magi ducu ma wubicamo lobogi-ni giwinyo dog lutyet ki ajaa ki lutyet mukene ducu, ento wun aye Rwot Lubaŋawu pe ye ni wutim kumeno. Lubaŋa ociko pi cwalo lanebi macalo Moses
Nwoyo Cik 18:15 “Rwot Lubaŋawu bicwalo lanebi mo macalo an, ma a ki i kin utmegiwu; wubiwinyo en
Nwoyo Cik 18:16 I nino ma yam wucokke iye i Koreb wubako dogwu bot Rwot Lubaŋawu kun wuwacci, ‘Pe dok awiny dwan Rwot Lubaŋawa, nyo anen kom mac madit-ti, wek pe ato.’
Nwoyo Cik 18:17 Ci Rwot owaco bota ni, ‘Gutimo ber pi waco lok meno ducu ma guwaco-ni.
Nwoyo Cik 18:18 Abicwalo botgi lanebi mo macalo in ma oa ki i kin utmegigi. Abiketo lokka i doge, ci en biwaco bot lwak lok ducu ma abicike kwede.
Nwoyo Cik 18:19 Ka ce dano mo okwero winyo lokka ma en biwacone i nyiŋa, ci an aye abipenyo dog dano-nu wek aket can i kome.
Nwoyo Cik 18:20 Ento ka lanebi mo ocorre ki wiye ka waco lok mo i nyiŋa ma onoŋo pe an aye acike ni oloki, nyo ma loko i nyiŋ lubaŋa mukene, lanebi meno bito.’
Nwoyo Cik 18:21 Ka ce iloko ki i cwinyi ni, ‘Wabiŋeyo lok ma Rwot pe owaco niŋniŋ mo no?’
Nwoyo Cik 18:22 ci agamo kit man ni, ‘Ka ce lanebi mo oloko i nyiŋ Rwot ce lokke-nu pe otimme nyo pe obedo me ada, meno nyuto ni lokke pe Rwot aye owaco.’ Lanebi meno ocorre ki wiye kene ki lokke gire, pienno pe myero wubed ka lwore.
Nwoyo Cik 19:1 “I kare ma Rwot Lubaŋawu doŋ otyeko lurok woko ma en bimiyo lobogi botwu- ni, ma doŋ wucamo lobogi ci wubedo i gaŋigi ki i odigi ducu,
Nwoyo Cik 19:2 ci wubipoko gaŋi adek woko pat i lobo ma Rwot Lubaŋa doŋ omiyowu me bedo mewu.
Nwoyo Cik 19:3 Wubiyubo yo gudo dok wubipoko dye lobo ma Rwot Lubaŋawu bimiyowu i dul adek wek okony ŋat ma oneko dano me riŋo iye wek olar iye kome.
Nwoyo Cik 19:4 “Man aye lok me konyo kom lanek dano. Ka dano mo pe oneko lawote akaka, ma yam mone mo pe i kingi, myero en oriŋ kunnu wek olar kome.
Nwoyo Cik 19:5 Labolle ka dano mo ocito i buŋa ki lawote mo ka toŋo yen, ce otiŋo latoŋ me toŋo ki yen me areta piny ci latoŋ oput woko ki i purre, ogoyo lawote oneko woko, en myero oriŋ olar kome i gaŋ mo acel ma i kin gaŋi meno.
Nwoyo Cik 19:6 Ka pe kumeno, miyo lacul kwor remo ka kinigane olyetti biryemo kor lanek, mako woko iyo, pien noŋo piny bor, ci cobo neko woko. Ento dano macalo meno pe romo aneka, pien pe onoŋo mone mo tye i kingi i kare macon,
Nwoyo Cik 19:7 en gin mumiyo acikowu pi poko gaŋi adek pat.
Nwoyo Cik 19:8 I kare ma Rwot Lubaŋawu oyabo waŋ lobowu omedo malac kit ma yam okwoŋo kwede bot kwarowu, ma doŋ ominiwu lobo ducu ma yam ociko ni ebimiyo bot kwarowu,
Nwoyo Cik 19:9 dok ka ce wubigwoko cik man ducu ma acikowu kwede tin-ni, ni wumar Rwot Lubaŋawu, wulub yone ducu i kare ducu, ci dok wubimedo gaŋi mukene adek i kom maca.
Nwoyo Cik 19:10 Kit meno pe gibionyo remo pa dano mo ma pe ki bal i lobo ma Rwot Lubaŋawu bimiyowu me aleyawu, ci miyo alii me to pe bedo i wiwu.
Nwoyo Cik 19:11 “Ento ka dano mo iye dag lawote, ce obuto okure i yo, ci olwenyo i kome, ocobo omedo ki neko woko, ka laco meno oriŋo olaro i gaŋ mo i kin gaŋ adek-ki,
Nwoyo Cik 19:12 ci ludoŋo me tuŋ pa lanek-ki gibicwalo dano giome ki kunnu, gimiye i ciŋ lacul kwor remo, wek gineke woko.
Nwoyo Cik 19:13 Kica pe bimakowu i kome, ento myero wulwok alii me to pa dano ma pe ki bal woko ki i Icrael kit meno, wek ariya mo obed pe i nyimwu. Waŋ lobo ma ludoŋo gupoko
Nwoyo Cik 19:14 “Pe ibikobo got ma poko waŋ lobo pa lawoti ma yam ludoŋo gutyeko pokone ki i lobo ma ibileyo bot kwarowu i lobo ma Rwot Lubaŋawu bimiyowu me bedo mewu. Cik ma mako lucaden
Nwoyo Cik 19:15 “Lacaden acel pe miyo pido loyo dano mo pi kit bal mo nyo kit tim marac mo ma onoŋo otimo; ento kop biloyo dano pi lok pa lucaden aryo nyo adek.
Nwoyo Cik 19:16 Ka ce lacaden ma lagoba odoto dano mo ni otimo bal,
Nwoyo Cik 19:17 ci gin lupido aryo ducu gibicito i nyim Rwot, ki i nyim ajwagi pa Lubaŋa ki luŋolkop ma gitye i dog tic i kare meno.
Nwoyo Cik 19:18 Luŋolkop gibipenyo lokke mot. Ka ce lacaden ma lagoba odoto ominne ki adot me atoŋa
Nwoyo Cik 19:19 ci gibiketo can i kome ma rom ki can ma nene en mito ni giket i kom ominne-ni: kit meno miyo wubijwero tim marac woko ki i kinwu.
Nwoyo Cik 19:20 Jo mukene gibiwinyone, miyo gilworo, miyo ŋat mo pe dok bitimo tim marac macalo meno.
Nwoyo Cik 19:21 Kica pe bimakowu i kome; kwo gibiculo ki kwo, waŋ ki waŋ, lak ki lak, bad ki bad, tyen ki tyen.
Nwoyo Cik 20:1 “I kare ma wubicito ka monyo lumerokwu, ka ce wuneno gin tye ki lwak aguragura ki gadigadi lweny, dok monygi bene dit makato mewu, pe wubed ki lworo i komgi, pien Rwot Lubaŋawu bibedo kwedwu, en ma yam okwanyowu woko ki i lobo Ejipt.
Nwoyo Cik 20:2 Ka doŋ wurwayo cok ka lweny, ci ajwaka pa Lubaŋa bikato anyim ka lok ki lwak.
Nwoyo Cik 20:3 Biwaco botgi ni, ‘Wun jo Icrael wuwiny, tin doŋ wurwayo cok ka lweny i kom lumerokwu: cwinywu pe oryaŋŋe, pe wulwor, komwu pe omyel, atiba pe omakwu i komgi;
Nwoyo Cik 20:4 pien Rwot Lubaŋawu aye bicito kwedwu ka lweny piwu i kom lumerokwu ci bimiyo wuloyogi.’
Nwoyo Cik 20:5 “Lacen ludito mony gibilok ki dano kun giwacci, ‘Tye laco mo kany ma ogero ode ci peya okwero me donyo iye? Wek en odok cen paco, wek pe oto i lweny ci miyo dano mu kene aye dok bikwero ode.
Nwoyo Cik 20:6 Tye laco mo kany ma opito poto olokke ci peya ocamo nyige? Wek en odok paco, wek pe oto i lweny ci miyo ŋat mukene aye camo nyig olokke.
Nwoyo Cik 20:7 Tye laco mo kany ma otoŋo keny i kom dako ci peya obedo kwede.’ Wek en odok paco, wek pe oto i lweny ci miyo laco mukene aye bedo kwede.
Nwoyo Cik 20:8 Ludito mony dok gibimedde ki lokgi bot lwak kun giwacci, ‘Tye laco mo kany ma lalworo ma kome obaŋŋe woko? Wek en odok woko paco, pien bimiyo jo mukene cwinygi ryaŋŋe woko: macalo en-ni.’
Nwoyo Cik 20:9 Ka doŋ ludito gutyeko lokgi bot lwak, ci doŋ gibiyero lutel wi mony.
Nwoyo Cik 20:10 “I kare ma wurwayo cok ka lweny i kom gaŋ mo, koŋ wumi dwan me kuc i kome.
Nwoyo Cik 20:11 Ka jo me gaŋ meno gidok iye botwu ki dwan me kuc ce giyabo dog gaŋgi botwu, ci jo ducu ma binoŋŋe iye wubiketo tic muroni i wigi miyo gibedo macalo opiiwu.
Nwoyo Cik 20:12 Ento ka gukwero jolo lokwu me kuc, ce gucako lweny i komwu, ci monywu birumo gaŋ meno.
Nwoyo Cik 20:13 Ka Rwot Lubaŋawu omiyogi i ciŋwu, ci wubineko co ducu ki pala lucwan,
Nwoyo Cik 20:14 ento mon ki litino matino ducu ki limgi makwo, ki jami ma i gaŋ-gu ducu gibibedo me ayakawu, wubiyako wuterogi bedo mewu, ci wutwero tic ki jami ma wuyako ki bot lumerokwu, ma Rwot Lubaŋawu omiyo botwu.
Nwoyo Cik 20:15 Wubitimo gaŋi ducu ma tye ka mabor kwedwu kit meno, ma pe gaŋi pa lurok ma gibedo kanynyi.
Nwoyo Cik 20:16 “Ento gaŋi pa rok magi ma Rwot Lubaŋawu bimiyo lobogi botwu obed mewu-ni pe wubiweko gin mo doŋ iye makwo;
Nwoyo Cik 20:17 wubijwerogi woko ducu liweŋ, gin aye jo Kit, jo Amor, jo Kanaan, jo Periji, jo Kiv ki jo Jebuc, macalo Rwot Lubaŋawu yam ocikowu kwede;
Nwoyo Cik 20:18 wek gin pe gubed ka pwonyowu ki timo gin me kwer ma gubedo ka timo me woro lwak lubaŋagi, ma bimiyowupoto i bal i nyim Rwot Lubaŋawu.
Nwoyo Cik 20:19 “Ka ce wurumo gaŋ mo pi kare malac, kun wulwenyo i kome me makone, pe wubitoŋo yadi ma i ŋete woko ducu ki latoŋwu, Wutwero camo nyiggi ento pe wutoŋ yadi wuret woko piny, Yadi bene ma gitye i lum gudoko dano bo wek monywu orumgi olweny i komgi?
Nwoyo Cik 20:20 Ento yadi ma wuŋeyo ni pe gicamo nyiggi aye wubityekogi woko kun wutoŋogi wureto woko piny wek wuger ki cel matek me lweny i kom gaŋ ma tye ka lweny i komwu-ni, nio ka opoto i ciŋwu.
Nwoyo Cik 21:1 “Ka ce ginoŋo dano mo gineko i lobo ma Rwot Lubaŋawu bimiyowu me bedo mewu, kun kome obuto i tim ata, ci pe giŋeyo ŋat ma oneke,
Nwoyo Cik 21:2 ci ludoŋowu ki luŋolkopwu gibibino kunnu, gibiporo bor piny nio wa i gaŋi ma orumo kom dano ma gineko-ni.
Nwoyo Cik 21:3 Ludoŋo ma i gaŋi ma cok ki kom dano ma gineko-ni gibikelo roya ma peya otiyo tic mo, ma peya oywayo kweri dyaŋ.
Nwoyo Cik 21:4 Gibitero roya wa i nota kulu mo ma piine mol kare ducu, i kabedo mo ka ma yam peya gipuro, ma pe gicoyo iye kodi. Gibituro ŋut roya woko ki i nota kunnu;
Nwoyo Cik 21:5 ci ajwagi ma gin likwayo pa Levi gibinyiko cok, pien yam Rwot Lubaŋawu oyerogi pi tic bote ki me lamo gum i nyiŋ Rwot, gin bene myero gutyek lok ducu me pido ki me bwami.
Nwoyo Cik 21:6 Ludoŋo me gaŋ meno ma cok ki ka ma ginoŋo iye kom dano ma gineko-ni gibilwoko ciŋgi malo i wi kom roya ma gituro ŋute i ŋota-ni,
Nwoyo Cik 21:7 ci gilamo doggi kun giwacci, ‘Ciŋwa pe ooyo remo pa dano man, waŋwa bene pe oneno ka gineke.
Nwoyo Cik 21:8 Ai Rwot, tim kica ki jo Icrael ma gin aye joni ma yam ikokogi-ni, pe iket alii me remo pa dano man ma pe ki bal-li i dye lwakki Icrael, ento itimgi kica pi bal me to man.’
Nwoyo Cik 21:9 Wubilwoko alii me remo ma pe ki bal woko ki i kinwu kit meno, ka ce wutiyo gin ma nen atir i waŋ Rwot. Mon ma gimakogi i lweny
Nwoyo Cik 21:10 “Ka wucito ka lweny i kom lumerokwu, ce Rwot Lubaŋawu omiyogi i ciŋwu ci wuyakogi wutero obedo dano alimawu,
Nwoyo Cik 21:11 gwok nyo ibineno dako mo mamwonya i kin jo ma iyakoni ci cwinyi mare matek kun imito ni ikwany odok dakoni.
Nwoyo Cik 21:12 Ka tye kumeno ci ibitere paco wa i odi. En koŋ bilyelo wiye ki ŋolo Lwete,
Nwoyo Cik 21:13 ci lunyo boŋone woko ma imake kwede me bedo opii, ruko mukene; ci bibedo i odi kun koko wonne ki minnne dwe acel kulu, ka lacen itwero bedo kwede macalo cware, ci en doŋ bibedo dakoni.
Nwoyo Cik 21:14 Ka inen cwinyi pe mare twatwal ci ibiweko en cito gire mot ka ma en bimito; ento pe ibicato woko giwilo ki lim, pe ibitime macalo aŋeca, pien noŋo ityeko lanye woko. Lim aleya pa latin kayo
Nwoyo Cik 21:15 “Ka laco mo tye ki mon aryo, acel dako ma gimaro ki acel ma pe gimaro, ci gin mon aryo ducu ginywalo litino ka latin kayo obedo wod pa dako ma en pe maro- ni,
Nwoyo Cik 21:16 i kare ma laco-ni poko lim me aleya ki awobene, pe omi bot latin kayo pa dako ma gimaroni dullim muporo dit pa latin kayo ma ka miyo bot latin kayone kikome ma wod pa dako ma en pe maro-ni.
Nwoyo Cik 21:17 Ento en bituco ni latin kayo en aye pa dako ma pe gimaro-ni, ci bimiye lim ma dodo dul aryo ma i kom jamine ducu ma en tye kwede; en acakki kero kome, dit me bedo latin kayo aye mere gire. Awobi ma lajemo
Nwoyo Cik 21:18 “Ka dano mo tye ki wode ma ŋute nwaŋ dok lajemo, ma pe winyo dog wonne ki minne, kadi bed gijuye matek, pe winyogi,
Nwoyo Cik 21:19 ci wonne ki minne gibimake gitere wa i dog gaŋ bot Ludoŋo me gaŋ meno ma en bedo iye-ni.
Nwoyo Cik 21:20 Ci gibiwaco bot ludoŋo ma i gaŋgi-nu ni, ‘Latin awobiwa man ŋute nwaŋ dok lajemo, pe winyo dogwa, en lacarcar dok lamero koŋo matek.’
Nwoyo Cik 21:21 Ci dano ducu me gaŋ meno gibicele woko ki got nio ka oto. Kit meno miyo wubijwero gin marac woko ki i kinwu; jo Icrael ducu gibiwinyo ci miyo gilworo. Cik mogo mapatpat
Nwoyo Cik 21:22 “Ka dano mo otimo bal ma romme noŋo can me to ci gineke woko, ma giŋabe malo i wi yat,
Nwoyo Cik 21:23 ci pe gibiweko kome bedo i wi yat dyewor. Wubiyiko kome i nino meno kikome, pien dano ma giŋabo i wi yat bedo dano ma Lubaŋa ceno; pe wubinyobo lobo ma Rwot Lubaŋawu bimiyowu me aleyawu.
Nwoyo Cik 22:1 “Ka ineno dyaŋ nyo romo pa omeru ma orwenyo woko ata, ci pe ikwer miyo kony; dwokgi cen bot omeru.
Nwoyo Cik 22:2 Ka ce en pe bedo cok kwedi, nyo ka pe iŋeye, ibitero lee-nu paco ci bibedo boti nio ka wonne oyenyo, ka doŋ ibidwokone bote.
Nwoyo Cik 22:3 Kanane bene ibitimo kit meno, ki boŋone nyo kit jami mo keken pa omeru ma orwenyo ki bote ma in inoŋo; pe ikwer miyo kony.
Nwoyo Cik 22:4 “Ka inoŋo kana pa omeru nyo dyaŋŋe ma opoto piny i ŋet yo, pe inen anena; kony omeru ki tiŋone malo.
Nwoyo Cik 22:5 “Dako pe oruk ginaruka pa co, dok laco bene pe oruk ruk pa mon, pien dano ma otimo kumeno bedo me kwer bot Rwot Lubaŋawu.
Nwoyo Cik 22:6 “Ka ce icob i kom ot winyo mo ma tye i wi yat nyo piny i nom, ma litino tye iye, nyo toŋe, ki minne bene oumo wi litinone nyo obuto i wi toŋe, pe ibimako minne kacel ki litinone.
Nwoyo Cik 22:7 Ibiweko minne tuk cito, ento ibicoko litino icito kwede, wek ariya mo pe onen i nyimi ento ibed kwo pi kare malac.
Nwoyo Cik 22:8 “Ka ce igero ot manyen, ibigoyo wi ot meri irumo woko, wek pe ikel bal me oyo remo lodi, ma noŋo ŋat mo obut opoto piny ki i wiye.
Nwoyo Cik 22:9 “Pe ibicoyo poto olokki ki kit kodi mapatpat aryo, miyo gin ducu ma ocek iye myero giter i ot pa Lubaŋa, gin ma icoyo iye wa ki nyig olok bene.
Nwoyo Cik 22:10 Pe ibitweyo dyaŋ ki kana kacel me ywayo kweri dyaŋ.
Nwoyo Cik 22:11 Pe ibiruko boŋo ma gicweyo ki uci yer romo kacel ki uci camanini.
Nwoyo Cik 22:12 “Ibikwoyo jira aŋwen i twok boŋo ma iume kwede-ni. Cik ma mako cot
Nwoyo Cik 22:13 “Ka laco mo onyomo nyako ce obedo kwede, ka iye okwere woko,
Nwoyo Cik 22:14 ci otoŋo doge ki lok me lewic ma obalo nyiŋ nyako woko marac kun waco ni, ‘Anyomo nyako man ci ka anyiko bote cok pe anoŋo gin ma nyuto atir ni peya ocodo co,’
Nwoyo Cik 22:15 won latin dako-nu ki minne gibikelo boŋo ma nyuto atir ni latin dako-nu peya ocodo co bot ludoŋo ma i gaŋ meno ka ma gicokke iye i dog gaŋ.
Nwoyo Cik 22:16 Ci won latin dako-nu biwaco bot ludoŋo ni, ‘Amiyo nyara o ot laco man ci onyomo ka dok okwero en woko.
Nwoyo Cik 22:17 Ci, nen, okelo lok me lewic i kome kun waco ni pe enoŋo gin ma nyuto atir ni nyara peya ocodo co, Koŋ wunen, man en aye gin ma nyuto atir ni nyara peya ocodo co.’ Ci biyaro bone-nu i nyim ludoŋo ma i gaŋ meno.
Nwoyo Cik 22:18 Ludoŋo gibitero laco-nu gigoyo,
Nwoyo Cik 22:19 giŋolle cul me cekel me ryal miya acel. Gibimiyo limme bot won nyako, pien laco-nu obalo nyiŋ nya jo Icrael ma peya ocodo co. Ci bibedo dakone, pe biryeme woko matwal pi kare me kwone ducu.
Nwoyo Cik 22:20 Ento ka lokke ada ni, gin mo pe ginoŋo ma nyuto atir ni latin dako-nu peya ocodo co,
Nwoyo Cik 22:21 ci jo ma i gaŋ meno gibicele ki got gineko woko, pien otimo gin ma pe myero i Icrael pi codo co ki i ot pa wonne. Wubijwero tim marac woko ki i kinwu kit meno.
Nwoyo Cik 22:22 “Ka ginoŋo laco mo obuto ki dako pa laco mukene, gin aryo ducu gibito, laco ma obuto ki dako, ki dako bene. Kit meno miyo wubijwero gin marac woko ki i kinwu.
Nwoyo Cik 22:23 “Ka tye nyako mo ma peya oŋeyo laco, ma gitoŋo keny i kome ce laco mo oromo kwede i dye gaŋ ka obuto kwede,
Nwoyo Cik 22:24 ci wubitero gin aryo ducu woko i dog gaŋ, wucelogi ki got wunekogi woko, latin dako-nu pien pe ogoyo oduru kadi onoŋo tye i dye gaŋ, dok laco bene pi mako dako pa lawote ki tek. Kit meno miyo wubijwero tim marac woko ki i kinwu.
Nwoyo Cik 22:25 “Ento ka laco mo orwatte ki nyako mo ma gitoŋo keny i kome i dye tim ce omake tektek obuto kwede, ci laco ma obuto kwede-ni aye bito.
Nwoyo Cik 22:26 Pe wubitimo gin mo i kom nyako, pien en pe ki bal mo ma romo keto can me to i kome. Lok man rom ki pa laco mo ma olwenyo i kom lawote ci oneke woko.
Nwoyo Cik 22:27 Laco-nu obino i kom nyako-nu i dye tim ci kadi bed en ogoyo oduru noŋo ŋat mo pe kunnu ma lare.
Nwoyo Cik 22:28 “Ka laco mo orwatte ki nyako mo ma peya gitoŋo keny i kome ce omake tektek obuto kwede, ka gimakogi,
Nwoyo Cik 22:29 ci laco ma obuto kwede-ni bimiyo lim me luk bot won nyako ma romo cekel pyerabic, ci nyako-nu bidoko dakone, pien omake ki tek; pe biryeme woko matwal pi kare me kwone ducu.
Nwoyo Cik 22:30 “Laco mo pe obed ki ci-wonne, pe oket lewic i kom wonne kumeno.
Nwoyo Cik 23:1 “Dano ma gidino mane nyo ma giŋolo kome me co woko pe bidonyo i cokke pa Rwot.
Nwoyo Cik 23:2 “Latin luk pe bidonyo i cokke pa Rwot; kadi wa likwaye me aparre acel mo pe bidonyo i cokke pa Rwot.
Nwoyo Cik 23:3 “Dano mo pa jo Ammon nyo pa jo Moab pe bidonyo i cokke pa Rwot; kadi wa likwayogi me aparre ŋat acel mo ki i komgi pe bidonyo i cokke pa Rwot matwal,
Nwoyo Cik 23:4 pien gin yam gukwero jolowu ki kwon ki pii i kare ma wua woko ki i Ejipt, dok bene yam gukelo Balaam wod pa Beor ki i Petor ma i Mecopotamia ci guwilo ki lim wek ocenwu.
Nwoyo Cik 23:5 Ento Rwot Lubaŋawu pe owinyo dog Balaam; oloko lok me cenowu odoko me kelo gum i komwu, pien Rwot Labaŋawu onoŋo marowu.
Nwoyo Cik 23:6 Pe wutim gin mo ma kelligi kuc ki berbedo matwal, pi kare me kwo mewu ducu.
Nwoyo Cik 23:7 “Pe ii okwer Laedom mo, pien en omeru. Pe ii okwer Laejipt mo, pien yam in labedo i lobone.
Nwoyo Cik 23:8 Litinogi ma giliywalo ma likwayogi me adekke gitwero donyo i cokke pa Rwot.
Nwoyo Cik 23:9 “Ka wucito ka lweny ki lumerokwu, ma pud wutye i gony, myero wugwokke i kom gin maraco ducu.
Nwoyo Cik 23:10 “Ka tye laco mo i kinwu ma odoko keni pi gin ma otimme bote dyewor, ci en bicito woko i ne gony, bedo kunnu.
Nwoyo Cik 23:11 Ento ka piny oyuto bilwoko kome ki pii, ci ka ceŋ opoto en twero dwogo i gony.
Nwoyo Cik 23:12 “Wubiyubo kabedo mo woko i ŋe gony ka ma wubicito ka konnye iye.
Nwoyo Cik 23:13 Wubed ki tir i kin jami lwenywu; ci ka inyoŋo ka konnye ibikwinyo bur ki tir-ru, ka ilokke iumo wi coronni woko.
Nwoyo Cik 23:14 Pien Rwot Lubaŋawu woto limo dye gonywu pi larowu ki pi ryemo lumerokwu woko ki i nyimwu, mumiyo dye gonywu myero obed maleŋ wek en pe onen gin mo ma keni ci miyo en lokke wekowu woko. Cik mapatpat
Nwoyo Cik 23:15 “Pe ibidwoko opii mo bot rwode ka ce en oriŋo rwode olaro boti.
Nwoyo Cik 23:16 En bibedo i kinwu i kabedo mo ma en oyero ki i kin gaŋiwu, ka ma iye mito; pe wubiune.
Nwoyo Cik 23:17 “Kit me timo kwele me woro jogi obed peke i kin anyira Icrael, dok kit me timo kwele ki awobe mukene pi woro jogi obed peke ki i kin awobe Icrael.
Nwoyo Cik 23:18 Pe wubikelo lim ma ginoŋo pi tim kwele nyo pi tim caro macalo gwok i ot pa Rwot Lubaŋawu macalo cul me cobo kwoŋwu mo; pien gin ducu jami me kipyeda i nyim Rwot Lubaŋawu.
Nwoyo Cik 23:19 “Pe ibimiyo omeru ma dano me Icrael mako banya boti me ciliŋ nyo me cam pi limo magoba, kadi banya me gin mo ma kelo magoba.
Nwoyo Cik 23:20 Itwero mako magoba i kom banya ma imiyo bot dano me rok mukene, ento pe i kom banya ma imiyo bot omeru ma Laicrael. Ka ilubo cik man ci miyo Rwot Lubaŋawu bimiyi gum i kom gin ducu ma ibitiyo i lobo ma doŋ wucok donyo iye me camone-ni.
Nwoyo Cik 23:21 “Ka ikwoŋo kwoŋ mo bot Rwot Lubaŋani, pe ibed ka galle ki cobone; pien Rwot Lubaŋawu bipenyi pire ada, ci bibedo bal boti ka pe iculo.
Nwoyo Cik 23:22 Ka pe ikwoŋo kwoŋ, bal mo pe boti.
Nwoyo Cik 23:23 Ento tekke imine ka kwoŋo kwoŋ mo bot Rwot Lubaŋawu, myero igwokke mada ka cobo lok ma okatti ki i dogi.
Nwoyo Cik 23:24 “Ka iwok ki i dye poto olok pa lawoti, itwero camo nyige mabup macalo imito, ento pe ibipiko mogo i kicaani.
Nwoyo Cik 23:25 Dok ka iwok ki i poto pa lawoti ma kal Ocuŋ iye, itwero jako wite ki ciŋi, ento pe ibiketo pala kac i ŋut kal mucuŋ i poto pa lawoti.
Nwoyo Cik 24:1 “Ka laco mo onoŋo dako ce onyomo, ka dakone pe yomo cwinye pien onoŋo roc mo i kome, laco twero coyo waraga me keto nyom, miyo i ciŋe, ryeme kwede woko ki i ode, ci dako-ni a woko ki i ode.
Nwoyo Cik 24:2 Ento ka laco mukene onyome,
Nwoyo Cik 24:3 ce cware ma lacen-ni bene pe mite ci coyo waraga me keto nyom, miyo i ciŋe ci ryeme kwede woko ki i ode, nyo ka cware me aryone oto woko,
Nwoyo Cik 24:4 ci cware mukwoŋo ma yam oryeme woko pe dok owar en me bedo dakone ma onoŋo en doŋ oballe pi doko dako pa ŋat mukene, pien kit tim macalo meno bedo me kwer i nyim Rwot, wun pe wubikelo bal i kom lobo ma Rwot Lubaŋawu bimiyo botwu me aleyawu.
Nwoyo Cik 24:5 “Ka laco mo pud onyomo nyen, pe bicito woko kacel ki mony, dok pe gibicwale i dog tic mo; en bibedo paco mot pi mwaka acel, wek obed ki yomcwiny gin ki dakone ma onyomo-ni.
Nwoyo Cik 24:6 “Dano mo pe omi gijeŋ bote min kidi rego nyo nya kidi rego; meno rom ki kwanyo kwo pa dano me ajeŋa.
Nwoyo Cik 24:7 “Ka ŋatti mo ginoŋo okwalo dano mo ki i kin omege jo Icrael, ce otimo en kit ma gitimo ki opii, nyo ocate woko, ci lakwo meno gibinekone woko; kit meno miyo wubijwero tim marac woko ki i kinwu.
Nwoyo Cik 24:8 “I kom two dobo wubed ka gwokke matek kun wutimo gin ducu kit ma ajwaka ma Lalevi bititowu; kit ma yam acikogi kwede, wubigwokke ka tiyo kit meno.
Nwoyo Cik 24:9 Wupo gin ma yam Rwot Lubaŋawu otiyo i kom Miriam ki i yo ma onoŋo wua ki i Ejipt.
Nwoyo Cik 24:10 “Ka lawoti mo omako banya mo boti, pe ibicito i ode ka omo gin ma en jeŋo boti.
Nwoyo Cik 24:11 In ibicuŋ ki woko, ci dano ma omako banya boti-ni bikelo gin ma ojeŋo boti ki woko.
Nwoyo Cik 24:12 Ka en dano ma lacan, pe ibibuto ki gin ma en ojeŋo boti.
Nwoyo Cik 24:13 Ka ceŋ mito poto, in ibidwoko bote gin ma ojeŋo-ni wek en obut ki boŋone kun lammi gum; ci bimiyo Rwot Lubaŋawu bineni macalo dano ma kite atir.
Nwoyo Cik 24:14 “Pe ibiburo lapakacani mo ma lacan ma piny oloyo, kadi en bed omeru ma Laicrael nyo dano mo ma i kin lubedo ma gibedo i lobowu, i gaŋiwu.
Nwoyo Cik 24:15 Ibimiye mucarane i nino ma otiyo iye-ni ma onoŋo ceŋ peya opoto, pien en lacan, en bedo ka paro pire; wek en pe okok i komi bot Rwot ci bedo bal i komi.
Nwoyo Cik 24:16 “Won latin pe gibineko pi bal pa wode, nyo latin bene pe gibineko pi bal pa wonne; dano acel acel gibineko pi balle kikome.
Nwoyo Cik 24:17 “Pe ibal te pido pa labedo mo nyo pa latin kic wek lok oloye, pe iter boŋo pa daa-to me ajeŋa boti.
Nwoyo Cik 24:18 Ento ibipo ni yam ibedo opii i lobo Ejipt ci Rwot Lubaŋawu okoki woko ki i kunnu, en gin mumiyo aciko ni itim kit meno.
Nwoyo Cik 24:19 “Ka ikayo cam i potoni, ce wii owil ki larita bel mo iweko odoŋ i poto, pe idok cen ka omone; doŋ bibedo pi labedo ki latin kic ki daa-to; wek Rwot Lubaŋawu omii gum i kom tic ducu ma ibitiyo.
Nwoyo Cik 24:20 Ka ce igoyo yat jeitunini pi coko nyige, pe idok ibek obote; doŋ bibedo pa labedo ki latin kic ki daa-to.
Nwoyo Cik 24:21 Ka icoko nyig olok ki i potoni, pe idok cen ka beko obote; doŋ bibedo pa labedo ki latin kic ki daa-to.
Nwoyo Cik 24:22 Ibipo ni yam ibedo opii i lobo Ejipt, engin mumiyo aciko ni itim kumeno.
Nwoyo Cik 25:1 “Ka laro kop mo tye ikin dano, ka gubino ka ma gipido iye, ce luŋolkop guŋolo kop i kingi kun gituco dano ma pe ki bal, ka giŋolo kop loyo latim bal,
Nwoyo Cik 25:2 ka dano ma labalo romo agoya, ci laŋolkop miyo en buto piny ci gigoye ki i nyime ki wel odoo muporo kit balle.
Nwoyo Cik 25:3 Wel odoo twero bedo pyeraŋwen, ento pe okat kenyo, wek pe gigoye ki lwak goco makato meno miyo wucayo ominwu.
Nwoyo Cik 25:4 “Pe itwe dog twon ka tye ka nyono bel me dinone.
Nwoyo Cik 25:5 “Ka ce omego aryo gibedo kacel ce ŋat acel i kingi oto woko ma pe ki wode mo, pe wubiye dano ma welo ma pe ladoggolagi oter dako pa lato. Omin cware aye bilako dako-nu,
Nwoyo Cik 25:6 ci bedo kwede doko dakone wek onywal kwede litino ka wi ominne, wek nyiŋ ominne pe orweny woko ki i Icrael.
Nwoyo Cik 25:7 Ento ka laco pe mito lako ci-ominne, ci ci-ominne bicito ka ma ludoŋo me, gaŋ gucokke iye ci wacci, ‘Ywera okwero nywalo wi ominne wek nyiŋe pe orweny woko ki i kin jo Icrael; en pe oye cobo tic pa ywero i koma.’
Nwoyo Cik 25:8 Ka ludoŋo ma i gaŋgi gibilwoŋo laco-nu ci giloko kwede. Ka ce en pud medde ki lokke kun wacci, ‘An pe amito lake,’
Nwoyo Cik 25:9 ci-ominne bicito cok bote i nyim ludoŋo ci lunyo war woko ki i tyene, ka ŋulo laa i wane kun wacci, ‘Laco ma okwero nywalo litino ka wi ominne gibitimo kit meno.’
Nwoyo Cik 25:10 Ki nyiŋ doggolane gibilwoŋo i Icrael ni, ‘Doggola pa dano ma gilunyo war woko ki i tyene.’
Nwoyo Cik 25:11 “Ka ce co gitye ka lweny kekengi, ka dako pa ŋat acel onyiko cok ka laro cware ki i ciŋ dano ma tye ka goye-ni, ce ocwalo ciŋe omako kom me co pa laco-ni,
Nwoyo Cik 25:12 ci ibitoŋo ciŋ dako iŋolo woko, ma kica pe maki i kome.
Nwoyo Cik 25:13 “Pe ibed ki kidi aryo me pimo jami i kicaani, mapekke ki mayotte.
Nwoyo Cik 25:14 Pe ibed ki lapor jami aryo i odi, maditte ki matidine.
Nwoyo Cik 25:15 Ibibedo ki kidi lapim pek pa jami maberre ma romo kakare, ki agwata lapor jami maberre ma romo kakare, wek iri pi kare malac i lobo ma Rwot Lubaŋawu bimiyowu.
Nwoyo Cik 25:16 Jo ducu ma gitimo gin macalo meno, ki jo ducu ma pe gitiyo gin ma tye atir, gibedo me kwer bot Rwot Lubaŋawu.
Nwoyo Cik 25:17 “Wupo gin ma yam jo Amalek gutimo i komwu i yo i kare ma wua woko ki i Ejipt,
Nwoyo Cik 25:18 kit ma yam gulwenyo kwede i komwu i yo ca, i kare ma onoŋo wuder, ma komwu ducu oloc woko, kit ma gin guŋolo kwede wi jo ma gudoŋ i ŋewu ma gi goro; gin yam pe gulworo Lubaŋa wacel.
Nwoyo Cik 25:19 Ka ce Rwot Lubaŋawu doŋ omiyo wuywe ki lweny ki merokwu ducu ma orumowu dyere-ni, ki i lobo ma Rwot Lubaŋawu bimiyo wucamo me aleyawu, ci wubijwayo jo Amalek woko ki i tam pa dano ducu ma gitye piny i te polo. Wukan lok man i cwinywu.
Nwoyo Cik 26:1 “I kare ma doŋ wuo i lobo ma Rwot Lubaŋawu bimiyowu me aleyawu, ma doŋ wucamo lobo wubedo iye,
Nwoyo Cik 26:2 ibikwanyo dul mo i kom gin mukwoŋo cek i kom kit cam ducu ma ikayo ki i lobo ma Rwot Lubaŋawu omii, ibiketo i aduku icito kwede i kabedo ma Rwot Lubaŋawu biyero ka ma biketo nyiŋe bedo iye.
Nwoyo Cik 26:3 Ibicito bot ajwaka pa Lubaŋa ma tye ka tic i kare meno, iwacce ni, ‘Tin atuco bot Rwot Lubaŋana ni atyeko o i lobo ma yam Rwot okwoŋo pire bot kwarowa ni ebimiyo botwa.’
Nwoyo Cik 26:4 Ci ajwaka bigamo aduku ki i ciŋ, ci keto piny i nyim keno tyer pa Rwot Lubaŋawu.
Nwoyo Cik 26:5 “Ci ibidok iye ki i nyim Rwot Lubaŋawu ni, ‘Kwarowa yam dano me lobo Aram, ma lamal gaŋ ata. Yam olak ocito wa i Ejipt obedo kunnu ma welgi nok mo; ki kunnu en odoko rok madit ki matek munya mapol.
Nwoyo Cik 26:6 Jo Ejipt gubedo ka timowa magwa marac twatwal, ma giunowa, giketowa i tic matego me opii.
Nwoyo Cik 26:7 Ka yam wakok bot Rwot Lubaŋa pa kwarowa, ci Rwot owinyo dogwa, oneno kit ma giunowa kwede, ki aroma ticwa, ki atwomwa.
Nwoyo Cik 26:8 Rwot okwanyowa woko ki i Ejipt pi twero me bade, ki ciŋe ma oryeyo, ki tim ma okelo lworo madwoŋ, ki lwak lanyut ki taŋo.
Nwoyo Cik 26:9 Okelowa wa i kabedo man, omiyowa lobo-ni, en lobo ma mol cak ki moo kic.
Nwoyo Cik 26:10 Ci doŋ inen ka tin akelo wi mwaka mua i poto ma imiyo bota; ai Rwot.’ Ka doŋ iketo aduku piny i nyim Rwot Lubaŋani, ci iryebbe piny iwore.
Nwoyo Cik 26:11 Cwinyi bibedo yom pi jami mabeco ducu ma Rwot Lubaŋani omiyo boti ki bot jo me odi; ci ibimiyo Lulevi ki lubedo ma gibedo i kinwu bene cwinygi obed yom kacel kwedwu.
Nwoyo Cik 26:12 “I mwaka me adekke, ma en aye mwakame miyo dul acel i kom apar, ibimiyo dul acel me apar me kit cam ducu ma ocek i potoni bot Lulevi, lubedo, litino kic ki mon-to wek gin bene gubed ki cam ma romogi i gaŋiwu ducu. Ka doŋ ityeko miyone botgi,
Nwoyo Cik 26:13 ci ibiwaco bot Rwot Lubaŋani ni meno, ‘Doŋ atyeko kobo jami maleŋ woko ki i oda, amiyo woko bot Lulevi, lubedo, litino kic ki mon-to kun alubo cikki ducu ma imiyo bota. Pe aturo cikki mo, pe bene wiya owil i komgi.
Nwoyo Cik 26:14 Pe acamo gin mo i kom dul acel me apar i kare ma atye ka kwero cola, pe akobo gin mo ki i oda ma onoŋo koma ki keni, pe atyero mogo bot tipo pa lato mo; doŋ aworo dogi, in Rwot Lubaŋana, atyeko tiyo gin ducu kit ma yam icika kwede.
Nwoyo Cik 26:15 Nen piny ki i kabedoni maleŋ-ŋi, nia ki i polo, ci imi gum i kom joni Icrael ki i kom lobo ma imiyowa kit ma yam ikwoŋo kwede bot kwarowa, en lobo ma mol cak ki moo kic.’
Nwoyo Cik 26:16 “Tin Rwot Lubaŋawu ociko ni wulub cik magi ki gin ma en oŋolo ducu, mumiyo wubigwokke mada ka lubogi ki cwinywu ducu ki tipowu ducu.
Nwoyo Cik 26:17 Tin doŋ wutuco lok i kom Rwot ni en aye Lubaŋawu, dok ni wubilubo yone ducu kun wugwoko cikke ki gin ma en ociko ducu, dok wubiworo doge.
Nwoyo Cik 26:18 Dok tin Rwot otuco lok i komwu ni wun aye wu jone kikome,
Nwoyo Cik 26:19 dok en bipilo wiwu makato rok ducu ma yam en oketo; gibipake piwu, nyiŋe biywek piwu, en bilimo deyo i komwu, dok otuco ni wun wubibedo rok maleŋ pi Rwot Lubaŋawu, kit ma yam owaco ni.”
Nwoyo Cik 27:1 Moses ki ludoŋo pa jo Icrael guciko lwak kun giwacci, “Wu mak cik ducu ma wacikowu kwede tin.
Nwoyo Cik 27:2 Dok i kom nino ma wuŋolo iye kulu Jordan pi donyo i lobo ma Rwot Lubaŋawu bimiyowu, wubicibo iye kidi madito ci wupuyo komgi ki opuyu.
Nwoyo Cik 27:3 Wubicoyo lok me cik magi ducu i kare ma wukato wudonyo i lobo ma Rwot Lubaŋawu bimiyowu, en aye lobo ma mol cak ki moo kic, kit ma Rwot, Lubaŋa pa kwarowu, yam ocikowu kwede-ni.
Nwoyo Cik 27:4 Ka wuŋolo loka Jordan, wubicibo kidi-nu gicuŋ i kom got Ebal, kit ma tin acikowu kwede, dok wubipuyo komgi woko ki opuyu.
Nwoyo Cik 27:5 Wubicano keno tyer kunnu pi Rwot Lubaŋawu, keno tyer ma gicano ki got; pe gitiŋ nyonyo mo me payo komgi.
Nwoyo Cik 27:6 Wubitumo gitum awaŋa i wi keno-nu bot Rwot Lubaŋawu,
Nwoyo Cik 27:7 ka dok wubityero iye gityer lakwecwiny ma wubicamone ki kunnu, ci cwinywu bibedo yom i nyim Rwot Lubaŋawu.
Nwoyo Cik 27:8 Wubicoyo lok me cik man ducu i kom kidi ma wubicibogi kunnu maber ma kwanone yot.”
Nwoyo Cik 27:9 Moses ki ajwagi ma Lulevi guwaco ki jo Icrael ducu ni, “Wuliŋ mot, wuwiny, wun jo Icrael. I nino ma tin aye wudoko iye lwak pa Rwot Lubaŋawu.
Nwoyo Cik 27:10 Mumiyo doŋ wuwor dog Rwot Lubaŋawu kun wumako cik mere ki gin ma en ociko ducu ma acikowu kwede tin-ni.” Ceno dano i kom got Ebal
Nwoyo Cik 27:11 Moses ociko lwak i nino meno kikome kun wacci,
Nwoyo Cik 27:12 “Ka doŋ wutyeko kato loka Jordan, jo magi gibicuŋ i wi got Gerijim ka gilamo gum i kom lwak: jo Cimeon, Levi, Juda, Icakar, Yucepu ki Benjamin;
Nwoyo Cik 27:13 ki jo magi gibicuŋ i wi got Ebal i kare ma giceno dano: jo Reuben, Gad, Acer, Jabulon, Dan ki Naputali.
Nwoyo Cik 27:14 Ci Lulevi gibiwaco lok man bot jo Icrael ducu ki dwan maloŋo ni.
Nwoyo Cik 27:15 “ ‘Cen opot i kom dano ma otiyo cal Jok apaya mo nyo cal jok nyonyo ma giliyo aliya ma gin me kwer bot Rwot, ma ladiro otiyo ki ciŋe ci ocibo me awora i muŋ.’ Lwak ducu gibigamo ni, ‘Amen.’
Nwoyo Cik 27:16 “ ‘Cen opot i kom dano ma pe woro wonne ki minne.’ Lwak ducu gibigamo ni, ‘Amen.’
Nwoyo Cik 27:17 “ ‘Cen opot i kom dano ma okobo got ma poko waŋ lobo pa lawote woko.’ Lwak ducu gibigamo ni, ‘Amen.’
Nwoyo Cik 27:18 “ ‘Cen opot i kom dano ma opaŋo wi lawaŋeoto oweko yo.’ Lwak ducu gibigamo ni, ‘Amen.’
Nwoyo Cik 27:19 “ ‘Cen opot i kom dano ma obalo te pido pa labedo, nyo pa latin kic, nyo pa daa- to oweko lok oloye.’ Lwak ducu gibigamo ni, ‘Amen.’
Nwoyo Cik 27:20 “ ‘Cen opot i kom dano ma obuto ki ci-wonne, pien oketo lewic i kom wonne.’ Lwak ducu gibigamo ni, ‘Amen.’
Nwoyo Cik 27:21 “ ‘Cen opot i kom dano ma obuto ki lee mo.’ Lwak ducu gibigamo ni, ‘Amen.’
Nwoyo Cik 27:22 “ ‘Cen opot i kom dano ma obuto ki laminne, kadi nya pa wonne, kadi nya pa minne.’ Lwak ducu gibigamo ni, ‘Amen.’
Nwoyo Cik 27:23 “ ‘Cen opot i kom dano ma obuto ki marone.’ Lwak ducu gibigamo ni, ‘Amen.’
Nwoyo Cik 27:24 “ ‘Cen opot i kom dano ma oneko lawote i muŋ ali.’ Lwak ducu gibigamo ni, ‘Amen.’
Nwoyo Cik 27:25 “ ‘Cen opot i kom dano ma giwilo ki lim me Labal te pido pa dano ma pe obalo, miyo gineke nono.’ Lwak ducu gibigamo ni, ‘Amen.’
Nwoyo Cik 27:26 “ ‘Cen opot i kom dano ma pe moko lok ducu me cik man kun lubogi.’ Lwak ducu gibigamo ni, ‘Amen.’
Nwoyo Cik 28:1 “Ka wubiworo dog Rwot Lubaŋawu, ma wugwokke ka lubo cikke ducu ma acikowu kwede tin-ni, ci Rwot Lubaŋawu bipilo wiwu makato rok ducu ma wi lobo-ni,
Nwoyo Cik 28:2 ci miyo gum man ducu bipoto i komwu ci moko i komwu ka ce wuworo dog Rwot Lubaŋawu.
Nwoyo Cik 28:3 Wubibedo ki gum i gaŋiwu dok wubibedo ki gum ipottiwu.
Nwoyo Cik 28:4 Gum bibedo i kom litino ma wubinywalogi, ki i kom cam ma bicek i pottiwu; i kom litino dyaŋiwu ki i kom litino romiwu ki dyegiwu.
Nwoyo Cik 28:5 Gum bibedo i kom adukuwu ma wuyeyo ki cam i kare me kac, gum bibedo i kom otakowu me myeno kwon.
Nwoyo Cik 28:6 Gum bipoto i komwu ka wudonyo i ot, ci gum bipoto i komwu ka wukato woko.
Nwoyo Cik 28:7 “Rwot biloyo lumerokwu ducu ma bibino ka lweny i komwu, miyo wubinekogi woko ki i nyimwu. Gibimol ka lweny i komwu ki i yo acel, giriŋo giket woko i yo abiro.
Nwoyo Cik 28:8 “Rwot Lubaŋawu biciko gum poto i kom derowu ducu, ki i kom gin ducu ma wubitiyo; bimiyowu gum i lobo ma en bimiyo botwu-ni.
Nwoyo Cik 28:9 “Rwot bimokowu me bedo lwakke maleŋ kit ma yam okwoŋo kwede botwu, ka ce wumako cik pa Rwot Lubaŋawu, kun wulubo yone ducu.
Nwoyo Cik 28:10 “Jo ma i wi lobo ducu gibineno ka gilwoŋowu ki nyiŋ Rwot, ci gibilworowu.
Nwoyo Cik 28:11 Rwot bimiyo wulony ki lwak jami mapol; bimiyo wunywalo litino mapol bimiyo limwu makwo nya madwoŋ ma pottiwu bene ceko cam mabup.
Nwoyo Cik 28:12 Rwot biyabo polo piwu, ma en ot kano limme maber, ci miyo kot cwer i lobowu i karene, ci miyo gum i kom tic ducu ma wutiyo. Jo me rok mapol gibimako banya botwu ento wun pe wubimako banya mo.
Nwoyo Cik 28:13 Rwot bimiyo wubedo jo ma telo nyim, pe jo ma coko ter; wubibedo ka cito anyim ma pe doŋ wudok cen, tekke wubedo ka lubo cik pa Rwot Lubaŋawu ma acikowu kwede tin-ni kun wugwokke ka cobogi maber,
Nwoyo Cik 28:14 ma pe wulokke wukwero lubo lok ducu ma acikowu kwede tin ci wuŋak wudok yo tuŋ acuc nyo tuŋ acam pi lubo kor lubaŋa mukene ki pi worogi. Can ma bino pi balo cik (Levi 26.14-46)
Nwoyo Cik 28:15 “Ka ce pe wuworo dog Rwot Lubaŋawu nyo pe wugwokke ka lubo lok ma en ociko ducu ki cikke ma acikowu kwede tin-ni, ci lwak cen magi ducu bipoto i komwu ci moko i komwu.
Nwoyo Cik 28:16 Cen bibedo i komwu i gaŋiwu dok cen bibedo i komwu i pottiwu.
Nwoyo Cik 28:17 Cen bibedo i kom adukuwu ma wuyeyo ki cam i kare me kac, cen bibedo i kom otakowu me myeno kwon.
Nwoyo Cik 28:18 Cen bibedo i kom litino ma wubinywalogi, ki i kom cam ma bicek i pottiwu, i kom litino dyaŋiwu ki i kom litino romiwu ki dyegiwu.
Nwoyo Cik 28:19 Cen bibedo i komwu ka wudonyo i ot, ci cen bibedo i komwu ka wukato woko.
Nwoyo Cik 28:20 “Ka ce wubwoto Rwot, ma wubedo ka tiyo gin marac, ci Rwot bicwalo cen i komwu bibaŋowu woko ci bijukowu i gin ducu ma wutemo tiyone nio ka wuto wutum woko oyotoyot.
Nwoyo Cik 28:21 Rwot bimiyo two gemo marac poto i komwu nio ka bityekowu woko ki i lobo ma wubicito iye ka camone.
Nwoyo Cik 28:22 Rwot bipwodowu ki two aona opiyo, ki aburu ki two akwota, ki lyeto madwoŋ; bicwalo oro malyet mada, ci miyowu kal mubwarre ki mupur woko.
Nwoyo Cik 28:23 Polo ma tye ka wiwu bibedo macalo mola, ki piny ma ka tyenwu bibedo tek macalo nyonyo.
Nwoyo Cik 28:24 Rwot bimiyo apulu ki apwa aye cwer ma ka kot i lobowu kun a ki malo duny i komwu nio ka otyekowu woko.
Nwoyo Cik 28:25 “Rwot bimiyo lumerokwu giloyowu woko. Wubilubo yo acel ka wucito ka lweny i komgi, ka wuriŋo wuket i yo abiro ki i nyimgi. Lworo bimako ker ducu ma wi lobo pi gin ma bitimme i komwu.
Nwoyo Cik 28:26 Komwu muto-ni bibedo cam pa winyo ducu me polo, ki pa lee timgu; pe bibedo dano mo ma ryemogi.
Nwoyo Cik 28:27 Rwot bipwodowu ki odeke kit ma yam otimo i kom jo Ejipt, ki bur adola ki nyac ki gwenyo, ma caŋone biloyowu:
Nwoyo Cik 28:28 Rwot bipwodowu ki two apoya ki to-waŋ-gu, dok bibaŋo tamwu woko.
Nwoyo Cik 28:29 Wubipanne apaŋa i dyeceŋ macalo lawaŋoto paŋŋe i colpiny, pe wubilimo gum mo i wot mewu ducu; gibibedo ka unowu ki yako jamiwu jwijwi, dano ma bikonyowu bibedo pe.
Nwoyo Cik 28:30 “Ibitoŋo keny i kom nyako, ci ŋat mukene aye bibuto kwede; ibigero ot ci pe ibibedo iye; ibipito poto olok ci pe ibicamo nyige.
Nwoyo Cik 28:31 Gibineko twonni i nyimi ma ineno ci pe ibibilo riŋone; gibimayo kanani ki i nyimi gitero woko ki tek, pe gibidwokone boti, gibimiyo romini bot lumerokki, ŋat mo ma konyi bibedo pe.
Nwoyo Cik 28:32 Awobeni ki anyirani gibimiyogi bot jo me rok mukene ma kun waŋi nenogi ci piny loyi i komgi matal, pe ibibedo ki twero me geŋogi wot.
Nwoyo Cik 28:33 Rok mo ma yam pe iŋeyo aye bicamo gin ma ocek i potoni pi tic matek ducu ma iyelle iye. Gibiuni auna keken, gibidiyi piny jwijwi,
Nwoyo Cik 28:34 miyo ibibaŋŋe woko pi gin ma ineno ki waŋi.
Nwoyo Cik 28:35 Rwot bipwodi ki odeke mudet i coŋi ki i tyeni ma caŋone biloyo dano; odeke bimwono komi woko liweŋ cakke i tyeni o kwede wa i wii.
Nwoyo Cik 28:36 “Rwot biterowu kacel ki kabakawu ma wuketo me loyowu i rok mukene ma yam peya wuŋeyo kadi wa kwarowu bene pe guŋeyo; wubiworo lwak lubaŋa mukene kunnu ma gipayo calgi ki bao nyo ki got.
Nwoyo Cik 28:37 Wubidoko gin ma kelo lworo i kin rok ducu ka ma Rwot biterowu iye, ci gibitiyo ki nyiŋwu macalo carolok ki lok aboka:
Nwoyo Cik 28:38 “Ibitiŋo lwak kodi madwoŋ itero i poto, ento ibicoko iye cam matidi mo, pien bonyo bicamo, tyeko woko.
Nwoyo Cik 28:39 Ibipito potti olok, iyubo maber, ento pe ibimato kono vinone, dok pe ibicoko nyige, pien kwidi bicamogi woko ducu.
Nwoyo Cik 28:40 Ibibedo ki yadi jeituni i dye loboni ducu, ento pe ibiwirre ki moone, pien nyige bio woko piny.
Nwoyo Cik 28:41 Ibinywalo awobe ki anyira, ento pe gibibedo joni, pien gibiterogi woko i opii.
Nwoyo Cik 28:42 Yadini ducu ki gin ma ocek i potoni bonyo aye bicamone woko.
Nwoyo Cik 28:43 Lubedo ma gibedo i kinwu gibidoko dito giloyowu, dok wigi bibedo doŋo i komwu, ento wun wubimedde ki doko jo matitino mogo.
Nwoyo Cik 28:44 Gin aye dok bimiyo wumako banya botgi, wun pe wubimiyo gimako banya ki botwu. Gin aye gibibedo jo ma telo nyim, wun wubicoko ter.
Nwoyo Cik 28:45 “Lwak cen man ducu bipoto i komwu kun lubo korwu, makowu, nio ka bityekowu woko, pien onoŋo wukwero winyo dog Rwot Lubaŋawu, pe wulubo cikke ki gin ma yam ocikowu kwede ducu.
Nwoyo Cik 28:46 Can magi gibibedo lanyut ki taŋo botwu ki bot likwayowu matwal,
Nwoyo Cik 28:47 pien yam pe wutiyo bot Rwot Lubaŋawu ki yomcwiny pi lwak jami ma en omiyowu-ni.
Nwoyo Cik 28:48 Pienno wubitic ki lumerokwu ma Rwot bicwalo ka lweny i komwu. Kec ki orwo pii binekowu, wubibedo munero ma can jami ducu omakowu, ci Rwot biriyo okol nyonyo i ŋutwu nio ka otyekowu woko ducu.
Nwoyo Cik 28:49 Rwot bikelo rok mo i komwu mua ki ka mabor, nia wa ki i agikki lobo, ma gidwir macalo ocur ma tuk, en aye rok mo ma pe wuŋeyo lebgi.
Nwoyo Cik 28:50 Gin rok ma waŋgi tek ma pe biparo pi woro jo, muti, kadi wa timo kica i kom jo matino.
Nwoyo Cik 28:51 Gibicamo litino dyaŋiwu woko, ki cam mucek i potowu nio ka gityekowu woko; pe kalwu mo doŋ, nyo koŋo vino nyo moo, gibiweko kadi wa litino dyaŋiwu ki litino romi ki dyegiwu, miyo wubito woko liweŋ.
Nwoyo Cik 28:52 Gibirumowu woko i gaŋiwu ducu nio ka cel maboco ki gogo ma wugenoni gupoto woko piny ki i lobowu ducu; monygi birumowu woko i gaŋiwu ducu ma oromo dye lobowu ducu ma yam Rwot Lubaŋawu omiyowu.
Nwoyo Cik 28:53 “Wubicamo riŋo kom litinowu, en aye riŋo kom awobewu ki anyirawu ma Rwot Lubaŋawu omiyo botwu, i kare ma girumo gaŋwu woko, i kare me can madwoŋ ma lumerokwu gibiketo i komwu.
Nwoyo Cik 28:54 Laco ma yam kome okwe mot ki kuc waŋe bicido woko i kom camme miyo twono ominne woko, ki dakone ma en maro, ki litinone mogo ma pud gudoŋ;
Nwoyo Cik 28:55 pe biye ni ŋat mo i kingi onywak camo kwede riŋo kom litinone ma en tye ka camone, pien pe tye gin mo mudoŋ bote, i kare me rumo gaŋ ki i kare me can madwoŋ ma lumerokwu gibiketo i komwu i gaŋiwu ducu.
Nwoyo Cik 28:56 Dako bene ma yam kome okwe mot ki kuc, ma yam lworo keto tyene piny i ŋom pien yam gigwoke mada, waŋe bicido woko i kom cware ma en maro, ki i kom wode ki nyare,
Nwoyo Cik 28:57 bitwonogi byero ma okatti ki i kin tyene ki riŋo kom litino ma en onywalo, pien bicamogi ki i muŋ pi can jami ducu, i kare me rumo gaŋ ki i kare me can madwoŋ ma lumerokwu gibiketo i komwu i gaŋ mewu ducu.
Nwoyo Cik 28:58 “Ka pe wugwokke ka lubo lok ducu ma i cik man ma gicoyo i buk man wek wubed ka lworo nyiŋ me deyo ki mapek pa Rwot, Lubaŋawu,
Nwoyo Cik 28:59 ci Rwot dok bikelo atwom madit i komwu ki i kom likwayowu, en atwom malik ma bedo nakanaka, ki two magwa ma ri nakanaka.
Nwoyo Cik 28:60 En bikelo i komwu kit two ducu pa jo Ejipt ma yam wubedo ka lworogi; twone biniaŋ i komwu matek.
Nwoyo Cik 28:61 Dok kit two ducu ki kit atwom ducu ma pe gicoyogi i buk man me cik Rwot aye bikelogi i komwu, nio ka otyekowu woko liweŋ.
Nwoyo Cik 28:62 Kadi onoŋo yam wunya mapol macalo lwak lakalatwe me polo, gibiweko welwu doŋ manok mo, pien pe wubedo ka woro dog Rwot Lubaŋawu.
Nwoyo Cik 28:63 Kit ma yam cwiny Rwot obedo yom i komwu omiyo otimowu maber-ri dok omiyo wunya mapol, kit meno bene cwiny Rwot dok bibedo yom pi kelowu topiny ma bityekowu woko liweŋ; ci bikwanyowu woko ki i lobo ma doŋ wucok donyo iye ka camone.
Nwoyo Cik 28:64 “Rwot bikeyowu woko ata i kin rok ducu, cakke i agikki lobo tuŋ cel o kwede i agikkine mukene tuŋ cel. Wubiworo lwak lubaŋa mukene kunnu ma gipayo calgi ki bao nyo ki got, ma yam pe wuŋeyo kadi wa kwarowu bene pe guŋeyo.
Nwoyo Cik 28:65 I kin lurok magi pe wubinoŋo iye kuc mo, dok pe wubinoŋo iye ka yweyo tyenwu, ento Rwot bimiyo cwinywu myel kunnu, waŋwu bimyeno, tipo komwu bito woko lirut.
Nwoyo Cik 28:66 Cwinywu biŋabbe aŋaba pi kwowu me anyim; wubibedo ki lworo madwoŋ dyewor ki dyeceŋ, ma pe wutye ki gen mo i kwowu.
Nwoyo Cik 28:67 Odiko wubiwacci, ‘Kono nene obedo otyeno!’ dok otyeno wubiwacci, ‘Kono nene obedo odiko!’ pi lworo madwoŋ i cwinywu pi gin ma tye anyim ma waŋwu bineno.
Nwoyo Cik 28:68 Dok Rwot bidwokowu cen i Ejipt kun giterowu i mel, wubidok i wot ma yam aciko ni pe dok wubinwoyone-ni. Wubimine kekenwu kunnu bot lumerokwu kun wucatte ni giwilwu wubed opiigi ki aŋecagi, ento dano mo pe ma biwilowu.”
Nwoyo Cik 29:1 Man aye lok me gicikke ma yam Rwot ociko ki Moses ma oketo i kingi ki jo Icrael i lobo Moab, ma omedo i kom gicikke ma yam oketo i kingi i wi got Koreb.
Nwoyo Cik 29:2 Moses olwoŋo jo Icrael ducu ci owaco botgi ni, “Doŋ wutyeko neno gin ducu ma yam Rwot otiyo i lobo Ejipt ma wuneno ki waŋwu, gin ma en otimo i kom Parao ki i kom luticce ki i kom lobone ducu.
Nwoyo Cik 29:3 Wun yam wuneno ki waŋwu kit ma Rwot otemo kwede cwinye ki lwak, lanyut ki taŋo madito.
Nwoyo Cik 29:4 Ento Rwot peya omiyowu cwiny me niaŋ, nyo waŋ me neno, nyo it me winyo nio wa onyoo.
Nwoyo Cik 29:5 Doŋ atelo wiwu i dye tim mwaka pyeraŋwen ma boŋowu pe guti ki i komwu, ki war tyenwu bene pe guti woko ki i tyenwu.
Nwoyo Cik 29:6 I kare meno onoŋo pe wutye ki kwon me acama, pe wumato koŋo vino nyo kono makecce; meno aye oweko wuŋeyo ni an aye a Rwot Lubaŋawu.
Nwoyo Cik 29:7 Ka doŋ wuo i kabedo-ni, ci Cikon kabaka me Kecbon ki Og kabaka me Bacan gubino ka romo kwedwa i lweny, ento waloyogi woko,
Nwoyo Cik 29:8 ci wamayo lobogi woko wamiyo obedo ginaleya pa jo pa Reuben, ki pa jo pa Gad, ki pa nucu kaka pa Manace.
Nwoyo Cik 29:9 Pi meno myero wugwokke ka lubo lok ducu me gicikke man, wek gumkom omakwu i kom gin ducu ma wutiyo.
Nwoyo Cik 29:10 “Tin wun ducu wucuŋ i nyim Rwot Lubaŋawu: ludito wi kakawu, ludoŋowu, ludito ticwu ki co ducu pa jo Icrael,
Nwoyo Cik 29:11 litinowu ki mon mewu ki lubedo ma gibedo i gonywu ma gin aye lubar yenwu ki lutwom piiwu.
Nwoyo Cik 29:12 Wucuŋ kany wek wun ducu wukwoŋŋe pi donyo i gicikke man ma Rwot Lubaŋawu oketo i kinwu ki en tin,
Nwoyo Cik 29:13 wek en omi wubed jone tin, wek en obed Lubaŋawu, kit ma yam ocikke kwede botwu-ni, ki kit ma yam olwoŋo kwede bot kwarowu Abraim, Icaka ki Yakobo.
Nwoyo Cik 29:14 Pe aketo kwoŋ man ki gicikke man kwedwu keken,
Nwoyo Cik 29:15 ento okwako wa dano ma pe gitye kany kwedwa tin ma rom ki wan ducu ma wacuŋ kany i nyim Rwot Lubaŋawa tin.
Nwoyo Cik 29:16 “Wun wuŋeyo kit ma yam wabedo kwede i lobo Ejipt, kit ma wawoto wabino kwede kun wawok ki i dye rok mapol;
Nwoyo Cik 29:17 dok wuneno gin me kwer ma gitye kwede ducu, cal lubaŋagi me bao ki me got, me ryal ki me jabu;
Nwoyo Cik 29:18 Wugwokke wek laco mo nyo dako mo, nyo doggolawu mo, nyo kakawu mo pe onen i kinwu ma cwinye olokke oa woko i kom Rwot Lubaŋawa, ci okobo ocito ka woro lubaŋa mogo pa rok meno ducu, wek i kinwu pe onen iye dano mo ma rom ki lwit yat ma nyako kwir ki nyige makec.
Nwoyo Cik 29:19 Gwok nyo dano macalo meno ka owinyo kwoŋ man ki gicikke man ci lamo gum i kome kene i cwinye kun wacci, ‘An gira abibedo ki kuc, kadi bed cwinya nwaŋ
Nwoyo Cik 29:20 Rwot pe bitimo dano macalo meno kica, ento kiniga pa Rwot ki nyekone aye bidunyo yito i kome, ki lok me ceno dano ma gicoyo i buk man bimoko i kome matwal, Rwot bijwayo nyiŋe woko ki i te polo.
Nwoyo Cik 29:21 Rwot bipoko en woko kene ki i kin kaka pa jo Icrael ducu, ci bolo can mapek i kome ma rwatte ki lok ducu me ceno dano ma i gicikke ma gicoyo i buk man me cik.
Nwoyo Cik 29:22 “Dok likwayowu ma gibilubowu, litinowu ma gibileyo ka tyenwu, ki lurok ma gua ki i lobo mabor, ka gibineno lwak aroma ducu ma opoto i lobowu ki lwak two ma Rwot omiyo omako dano,
Nwoyo Cik 29:23 dok ka gibineno lobowu ducu mac obalo, kun odoŋ gweŋ calfa ma mac olenyo, ki kado keken, ma pe gicoyo iye kodi mo, ma gin mo pe doŋo iye, ma lum pe lot iye, lobo muballe woko ma rom ki Codom ki Gomora ki Adma ki Jeboim, ma yam Rwot obalo woko ki kiniga ki akecane,
Nwoyo Cik 29:24 ada, ka guneno man ducu gibiwacci, ‘Piŋo Rwot otimo lobo-ni kit man? Lyeto me kiniga madwoŋ ma rom manni te lokke aŋo?’
Nwoyo Cik 29:25 Ci dano gibigamo ni, ‘Gin mumiyo otimo kit meno pien guweko lubo gicikke pa Rwot Lubaŋa pa kwarogi woko, ma ocikke iye kwedgi i kare ma okwanyogi woko ki i Ejipt,
Nwoyo Cik 29:26 ci guyeŋ gucito ka woro lwak lubaŋa mukene ki ryebbe piny i nyimgi, lwak lubaŋa ma onoŋo yam pe giŋeyo, ma yam pe gimiyo botgi me awora;
Nwoyo Cik 29:27 mumiyo kiniga omako Rwot i kom lobo man, ma okelo iye lwak lok ducu me ceno dano ma gicoyo i buk man.
Nwoyo Cik 29:28 Rwot oputo lwitgi woko ki i lobogi pi kinigane ki akecane ki akemone madwoŋ, ka obayogi woko wa i lobo mukene, macalo tye kwede wa onyooni.’
Nwoyo Cik 29:29 “Rwot Lubaŋawu tye ki muŋŋe; ento gin ma doŋ oyabo omiyo botwa doŋ bedo mewa ki pa likwayowa matwal, wek walub lok ducu ma i cik man.
Nwoyo Cik 30:1 “Ka gin man ducu doŋ opoto i komwu, gum ki lok me ceno dano ma atyeko ketone i nyimwu-ni, ka wupo pire ki i kin rok ducu ka ma Rwot Lubaŋawu yam ocwalowu iye-ni
Nwoyo Cik 30:2 ce wudwogo cen bot Rwot Lubaŋawu, wun ki likwayowu, ci wucako woro doge i lok ducu ma acikowu kwede tin-ni ki cwinywu ducu ki tipowu ducu,
Nwoyo Cik 30:3 ci Rwot Lubaŋawu bidwoko gum mewu botwu; en dok bicokowu woko ki i kin rok ducu ka ma yam okeyowu iye-ni.
Nwoyo Cik 30:4 Kadi wa jowu ma obayogi ka mabor wa i agikki te polo, Rwot Lubaŋawu bicokogi woko ki kunnu; en biomowu woko ki kunnu.
Nwoyo Cik 30:5 Rwot Lubaŋawu bikelowu i lobo ma yam kwarowu gucamo-ni wek wun bene wucam obed mewu. Lubaŋa-bimiyo wubedo ki lwak lonyo mabeco, kun wunya mapol makato kwarowu.
Nwoyo Cik 30:6 Rwot Lubaŋawu bimiyo wubedo jo mulirre i cwinywu, wun ki likwayowu bene, wek wumar Rwot Lubaŋawu ki cwinywu ducu ki tipowu ducu wek wubed makwo.
Nwoyo Cik 30:7 Rwot Lubaŋawu biketo lok magi me ceno dano I kom lumonewu ki lumerokwu ma guunowu, tin-ni.
Nwoyo Cik 30:8 ci wun dok wubiworo dog Rwot kun wugwoko cikke ducu ma acikowu kwede
Nwoyo Cik 30:9 Rwot Lubaŋawu bimiyo wubedo ki jami mabeco madwoŋ mada ma wubinoŋo pi ticwu; wubibedo ki litino mapol, limwu makwo binya mapol bene, potowu biceko cam mabup, pien cwiny Rwot dok bibedo yom pi miyowu lonyo ki jami mabeco, kit ma yam cwinye obedo yom i kom kwarowu-ni.
Nwoyo Cik 30:10 Ka ce wubiworo dog Rwot Lubaŋawu, ma wugwoko cikke ki gin ma ociko ducu ma gicoyo i buk man me cik, ka ce wudwogo cen bot Rwot Lubaŋawu ki cwinywu ducu ki tipowu ducu, ci Lubaŋa bimiyowu gum man.
Nwoyo Cik 30:11 “Pien cik ma acikowu kwede tin-ni pe tek twatwal ma cobone loyowu, dok pe tye ka mabor kwedwu.
Nwoyo Cik 30:12 Pe tye wa i polo, ma kono omiyo wuwacci, ‘Aŋa ma bicito ka omone botwa ki malo i polo kuca, wek okel botwa ka wek wawiny lokke walubi?’
Nwoyo Cik 30:13 Dok pe tye wa loka nam, ma kono omiyo wuwacci, ‘Aŋa ma bicito piwa wa loka nam kuca, wek okel botwa ka wek wawiny lokke walubi?’
Nwoyo Cik 30:14 Ento lokke tye cok kwedwu; wumako doŋ i cwinywu, ci wubedo ka tucone ki dogwu, miyo wutwero lubone.
Nwoyo Cik 30:15 “Nen maber ni, tin atyeko keto i nyimwu kwo ki lonyo ki to ki keckom.
Nwoyo Cik 30:16 Ka ce wuworo cik pa Rwot Lubaŋawu ma ocikowu kwede tin-ni, wek wumar Rwot Lubaŋawu, ma wulubo yone kun wugwoko cikke ki gin ma en ociko nyo oŋolo ducu, ci wubikwo dok wubinya mapol, dok Rwot Lubaŋawu bimiyowu gum i lobo ma wubidonyo iye ka camone-ni.
Nwoyo Cik 30:17 Ento ka ce cwinywu odok cen ka ryebbe i nyim lubaŋa mukene ki tiyo botgi ma wukwero winyo dog Rwot,
Nwoyo Cik 30:18 atuco atir botwu tin ni wubito wutum woko; pe wubiri pi kare malac i lobo ma wubecito iye loka Jordan ka camone-ni.
Nwoyo Cik 30:19 Alwoŋo polo ki lobo me bedo lucaden i komwu tin, ni, atyeko keto i nyimwu kwo ki to, gum ki lok me ceno dano; mumiyo wuyer kwo wek wun ki likwayowu wubed makwo,
Nwoyo Cik 30:20 ma kun wumaro Rwot Lubaŋawu, wuworo doge ci wumoko i kome matek; en aye kelo kwo botwu, ci miyo wuri pi kare malac, wek wubed i lobo ma yam Rwot okwoŋo pire bot kwarowu Abraim, Icaka ki Yakobo ni ebimiyogi.”
Nwoyo Cik 31:1 Moses dok omedde ki waco lok magi bot jo Icrael ducu.
Nwoyo Cik 31:2 Owaco botgi ni, “An mwaka me ditta doŋ romo miya ki pyeraboro tin, ci pe doŋ aromo wot ki dwogo kit ma iya mito. Rwot otyeko waco bota ni pe abikato loka Jordan.
Nwoyo Cik 31:3 Rwot Lubaŋawu kikome aye doŋ bitelo nyimwu wa loka ca. En bityeko rok magi woko ducu ki i nyimwu, ci wubicamo lobogi; ki Yocwa aye doŋ bikato loka ca ka telo wiwu kit ma doŋ Rwot owaco-ni.
Nwoyo Cik 31:4 Rwot bitimogi kit ma yam otimo i kom Cikon ki Og ma luker pa jo Amor ki i kom lobogi i kare ma otyekogi kwede woko-ni.
Nwoyo Cik 31:5 Rwot bimiyo gipoto i ciŋwu, wun wubitimogi ma lubo cik ducu ma atyeko cikowu kwede-ni.
Nwoyo Cik 31:6 Wubed oteka ma cwinywu nwaŋ; pe wulwor, pe atiba opot i komwu pigi, pien Rwot Lubaŋawu aye biwot kwedwu, pe bibwotowu ata, pe biwekowu wudoŋ kenwu.”
Nwoyo Cik 31:7 Lacen Moses olwoŋo Yocwa ci owaco bote ki i nyim jo Icrael ducu ni, “Bed oteka ma cwinyi nwaŋ, pien ibicito ki lwak man wa ilobo ma yam Rwot okwoŋo pire bot kwarogi ni ebimiyogi-ni; in aye ibimiyo gicamo doko megi.
Nwoyo Cik 31:8 Rwot aye bi telo nyimi, en bibedo kwedi, pe bibwoti ata, pe biweki keni. Pe ilwor, cwinyi pe opoti.” Cik myero gikwan i ge mwaka abiro abiro
Nwoyo Cik 31:9 Moses ocoyo cik man ducu ci omiyo bot ajwagi ma gin likwayo pa Levi, ma yam gitiŋo canduk me gicikke pa Rwot, ki bot ludoŋo ducu pa jo Icrael.
Nwoyo Cik 31:10 Ocikogi ni, “I ŋe mwaka abiro abiro, i kare ma giciko pire ni obed mwaka me weko banya, i nino me Bolo,
Nwoyo Cik 31:11 ma noŋo jo Icrael ducu gubino i nyim Rwot Lubaŋagi i kabedo ma en biyerone, wubikwano iye cik man i nyim jo Icrael ducu wek guwiny.
Nwoyo Cik 31:12 Wugur lwak kacel, co wa ki mon ki litino, ki lubedo ma gibedo i gaŋiwu, wek guwiny ci gupwony lworo Rwot Lubaŋawu, gugwokke ka lubo lok ducu me cik man,
Nwoyo Cik 31:13 ka wek litinogi ma peya guŋeyo lokke guwiny ci gupwony lworo Rwot Lubaŋawu, i kare ducu ma wubedo i lobo ma wucito iye loka Jordan ka camone- ni.” Pwony pa Rwot me agikkine bot Moses
Nwoyo Cik 31:14 Dok Rwot owaco ki Moses ni, “Nen, nino ma ibito iye doŋ onyiko cok. Lwoŋ Yocwa ci wucuŋ kwede i kema me rwatte wek acike.” Ci Moses ki Yocwa gucito gucuŋ i kema me rwatte.
Nwoyo Cik 31:15 Rwot ocako nen i kema ki wir me pol; ci wir me pol ocuŋ okemo doggola me kema.
Nwoyo Cik 31:16 Rwot owaco bot Moses ni, “Nen, in doŋ icok cito ka yweyo bot kwarowu; ci lwak man gibitwaro gicito ka woro lubaŋa mogo ma welo ki tim kwele kwele, i lobo ma gicito ka bedo iye i kingi-ni. Gibibwota woko dok gibituro gicikkena ma atyeko ketone i kinwa wan kwedgi.
Nwoyo Cik 31:17 Dok kiniga bi maka i komgi i kare meno, ci abitenyogi woko ma akano waŋa woko pe anenogi, miyo gibityekogi woko liweŋ, Gin maraco-gu ki lwak ayela mapol bipoto i komgi, mumiyo i kare meno gibiwacci, ‘Gin mumiyo can man opoto i komwa, pien Lubaŋawa doŋ pe tye i kinwa.’
Nwoyo Cik 31:18 Abikano waŋa woko i kare meno adada pi lwak balgi ducu ma gubedo ka timo, pien gudok woko cen bot lwak lubaŋa mukene.
Nwoyo Cik 31:19 Kombeddi doŋ ico wer man wek ipwony ki jo Icrael. Ket wer man i doggi, wek obed cadenna i kom jo Icrael.
Nwoyo Cik 31:20 Pien ka akelogi i lobo ma mol cak ki moo kic ma yam akwoŋo pire ni abimiyo bot kwarogi, ka gucamo ci guyeŋ gucwe kwede, ci gibidok cen bot lubaŋa mogo mukene. Gibiworogi ma kun gicaya woko, gituro gicikkena.
Nwoyo Cik 31:21 Dok ka gin maraco mapol ki lwak ayela mapol opoto i komgi, ci wer man bicuŋ i nyimgi me bedo caden botgi, pien likwayogi pud gibiwero, wigi pe biwil iye. Pien aŋeyo tam ma gutyeko yubone ma onoŋo peya aterogi i lobo ma yam akwoŋo pire ni abimiyogi.”
Nwoyo Cik 31:22 Moses ocoyo wer meno i nino meno kikome, ocako pwonyo ki jo Icrael.
Nwoyo Cik 31:23 Ka Rwot ociko Yocwa wod pa Nun kun waco bote ni, “Bed oteka ma cwinyi nwaŋ, pien in aye ibitero likwayo pa Icrael i lobo ma yam akwoŋo pire ni abimiyogi-ni, ci an abibedo kwedi.”
Nwoyo Cik 31:24 Ka yam Moses otyeko coyo lok me cik man ducu i buk nio ka otum woko ducu,
Nwoyo Cik 31:25 ci ociko Lulevi ma gitiŋo canduk me gicikke pa Rwot,
Nwoyo Cik 31:26 owacci, “Wugam buk man me cik, wuket i ŋet canduk me gicikke pa Rwot Lubaŋawu, wek obed kunnu me bedo caden i komwu.
Nwoyo Cik 31:27 Pien aŋeyo kit jemowu ki kit ma ŋutwu nwaŋ kwede ducu, Nen, ka tin dok wujemo i kom Rwot ma an pud atye kwedwu ma akwo, ci jemowu bibedo dwoŋ ma rom mene ka doŋ ato woko?
Nwoyo Cik 31:28 Wumi ludoŋo ma i kakawu ducu ki ludito ticwu gugurre kacel ka doŋ awac lok magi guwiny, ka doŋ alwoŋ polo ki lobo wek obed caden i komgi.
Nwoyo Cik 31:29 Pien aŋeyo adada ni, Ka doŋ ato, wubitimo tim aranyi; ci wubilokke, wubibarre woko ki i yo ma acikowu kwede. Gum marac bipoto i komwu i kare me anyim, pien wubitimo gin ma nen marac i waŋ Rwot kun wumiyo kiniga make ki gin ma wutiyo.” Wer pa Moses
Nwoyo Cik 31:30 Moses okwano lok ma i wer man nio ka otyeko ducu, kun lwak jo Icrael ducu ma gugurre kacel gubedo ka winyone:
Nwoyo Cik 32:1 “Wucik itwu, wun polo ducu, an doŋ abiloko; wek lobo bene owiny lok ducu ma i doga.
Nwoyo Cik 32:2 Lubaŋa omi pwonnya ocwer macalo kot, omi lokka oton macalo toyo, macalo kot ma ŋido i kom lum alita macalo kot ma wo i kom doo.
Nwoyo Cik 32:3 Pien abituco nyiŋ Rwot. Wutit dit pa Lubaŋawa!
Nwoyo Cik 32:4 “En aye Got, ma ticce ducu cobbe kakare; gin ducu ma en tiyo tye atir. En Lubaŋa ma lagen, ma pe ki bal mo; kite atir, gin ma en timo ducu tye maber.
Nwoyo Cik 32:5 Gutimo tim aranyi i kome; pe doŋ gin litinone, pien komgi ki mwonyo; gin aye yalwak muŋak mugom woko.
Nwoyo Cik 32:6 Wun mono dok wuculo Rwot kit meno, wun jo mamiŋ ki rok ma pe ki ryeko? Pe en aye wonwu ma oketowu? Pe en aye lacwec ma omiyo wutye makwo?
Nwoyo Cik 32:7 Po i kom kare ma yam con ca, tam pi lwak mwaka pa yalwak macon. Peny woru, ci binyutti maber, ki ludoŋowu bene gibititti.
Nwoyo Cik 32:8 I kare ma En Mamalo Twal yam omiyo ki rok ducu ginaleyagi, i kare ma opoko kin litino pa dano, yam opoko waŋ lobo pa rok acel acel kun lubo wei awobe pa Lubaŋa.
Nwoyo Cik 32:9 Pien lwak pa Rwot gin aye dulle, jo pa Yakobo aye gipiny ma gipoko bote.
Nwoyo Cik 32:10 “Yam onoŋo Yakobo i dye tim aroo, i lobo kweyo marac ma dano pe iye; okwake ki bade kun gwoke maber ogwoke macalo toŋ waŋe kikome.
Nwoyo Cik 32:11 Macalo ocur ma pwonyo litinone ki tuk kun teŋo bwome ma oyaro ka wigi, yaro bwome, jologi kwede, ci tiŋogi ki kono lacar madito.
Nwoyo Cik 32:12 Rwot kene aye yam telo wi jone, kun onoŋo lubaŋa pa lurok mo pe ka ŋete.
Nwoyo Cik 32:13 “Omiyo guriŋo i wi cere mutiŋŋe malo i lobo, opitogi ki cam mucek i poto; omiyogi doto moo kic ma noŋŋe i wi got, ki noto moo yaa mucek i dye pata got matek.
Nwoyo Cik 32:14 Omiyogi boto cak lukulu pa dyaŋi, ki mato cak ma libo bene pa dyegigi; gucamo moo litino romi ki nyogi romi, ki riŋo dyaŋi me Bacan ki riŋo dyegi, kacel ki moko ŋano mabecone twatwal, gumato kono vino makwar me pig olok.
Nwoyo Cik 32:15 “Ento Jecurun ocwe matek, ma loyone tek; jo pa Rwot gucwe ma komgi pek, muliŋŋe. Gubwoto Lubaŋa ma Lacwecgi woko, gucayo Got mularogi-ni.
Nwoyo Cik 32:16 Guworo lubaŋa ma welo-gu mumiyo nyeko omake, guŋeto cwinye ki tim marac me kwer omiyo kiniga omake.
Nwoyo Cik 32:17 Gutumo tum bot jogi ma pe gin lubaŋa, bot lubaŋa mogo ma yam pe giŋeyo, bot lubaŋa mogo manyen ma obino lacen ma yam kwarogi pe gulworo.
Nwoyo Cik 32:18 Gin pe guparo Got ma onywalogi-ni, wigi owil woko i kom Lubaŋa ma Wongi-ni.
Nwoyo Cik 32:19 “Rwot oneno ci ocayogi woko, pien awobene ki anyirane guŋeto cwinye.
Nwoyo Cik 32:20 Owacci, ‘Abikano waŋa woko ki botgi, wek dok anen kit ma gibitum kwede; pien gin yalwak muŋak woko ata, gin litino ma pe lugen.
Nwoyo Cik 32:21 Gumiyo nyeko omaka i kom gin ata ma pe lubaŋa; guŋeto cwinya ki cal jogi acweyagu. An bene abimiyo nyeko makogi i komji ata; abimiyo rok mo mamiŋ ŋeto cwinygi.
Nwoyo Cik 32:22 Pien kinigana doŋ omoko mac woko, doŋ tye ka waŋ wa i te bur matut me lyel, kun waŋo lobo ki gin ma ocek iye ducu, ka dok cwinyo mac waŋ wa te guti me godi.
Nwoyo Cik 32:23 “ ‘Abicoko can aguro i wigi; abityeko aterona woko i komgi.
Nwoyo Cik 32:24 Kec aye bimiyo gijony liŋok, dok awaŋogi ki lyeto ki two gemo maraco atyekogi woko liweŋ; abicwalo lak ŋuu i komgi ki kwir pa gin ma lak alaka i ŋom.
Nwoyo Cik 32:25 Pala lucwan bityekogi woko i tim, lworo bibedo wa i kicika ot; pala bityeko litino co ki anyira, litino ma dot wa ki jo ma wigi ki lwar.
Nwoyo Cik 32:26 Kono awacci, “Abikeyowu woko ka ma boco, abimiyo nyiŋgi pe doŋ gipo iye i kin dano,”
Nwoyo Cik 32:27 ento alworo lumerok wek pe guŋet cwinya, wek lumonegi pe guter marac, pe guwacci, “Waloyogi giwa, ciŋ Rwot pe otimo gin mo.” ’
Nwoyo Cik 32:28 “Pien gin aye rok ma gikwiya yubo lok, niaŋ lok bene loyogi woko.
Nwoyo Cik 32:29 Ka nene giryek, kono giniaŋ lok man, kono giŋeyo agikki me kwogi.
Nwoyo Cik 32:30 Dano acel ryemo jo alip kulu, jo aryo twaro jo alip apar, ka Gotgi aye pe omiyogi woko bot lukworgi, ka Rwot pe otenyogi woko?
Nwoyo Cik 32:31 Pien gotgi pe rom ki Gotwa, lubaŋagi pe tek ma rom ki mewa; wa merokwa bene giye lok man.
Nwoyo Cik 32:32 Lukworwa girom ki jo Codom ki Gomora, gical ki olok marac ma nyige kec; girom ki koŋo vino ma girubo ki kwir twol,
Nwoyo Cik 32:33 ki kwir twol golla mager-ri.
Nwoyo Cik 32:34 “Man aye gin ma akano, ma agwoko i ot kano limma.
Nwoyo Cik 32:35 An aye abiculo kwor, abiculo waŋe lacen. Akuro kare ma tyengi bicer; pien nino me to-pinygi doŋ cok, bipoto i komgi atura.
Nwoyo Cik 32:36 Pien Rwot bimiyo jone loyo kop, kica bimake i kom luticce ka oneno tekgi doŋ otum woko, ma dano mo pe odoŋ kadi opii nyo ŋat ma lone kene.
Nwoyo Cik 32:37 Ci bipenyogi ni, ‘Lwak lubaŋawu doŋ gitye kwene kaa, ki got ma yam wuriŋo wularo iyeni?
Nwoyo Cik 32:38 Jogi ma yam camo moo me gitumwu doŋ tye kwene, ki lumat koŋo vino me gityer amatawu? Wek doŋ gua malo ka konyowu, wek gin aye gubed jo ma gwokowu!
Nwoyo Cik 32:39 “ ‘Tin doŋ wunen ni, an aye a ene, an kena, lubaŋa mukene pe ka ŋeta. An aye aneko dok an aye amiyo kwo; an aye aketo ret dok acaŋo burre, dok pe tye ŋat mo ma laro dano ki i ciŋa.
Nwoyo Cik 32:40 Atiŋo ciŋa malo acimo polo ci akwoŋo kwon man ni, Macalo an Lubaŋa ma abedo kwo matwal-li,
Nwoyo Cik 32:41 ka ce apako pala lucwanna ma mil amila, ce aryeyo ciŋa pi ŋolo kop ci abiculo kwor i kom lumonena, abiketo can i kom jo ma gidaga.
Nwoyo Cik 32:42 Abimiyo aterona mer ki remo, pala lucwanna bicamo riŋo mabup, biyeŋ ki remo jo ma ginekogi ki ma gimakogi, bitoŋo wi lutel pa lumerok.’
Nwoyo Cik 32:43 “Wupake wun rok ducu kacel ki lwakke, pien en culokwor remo pa luticce; en culo kwor i kom lumonene pi kwanyo bal woko ki i lobo pa jone.”
Nwoyo Cik 32:44 Moses okwano wer man ducu wek lwak guwiny, en kacel ki Yocwa wod pa Nun. Moses ociko jo Icrael tyen me agikkine
Nwoyo Cik 32:45 Ka Moses otyeko waco lok magi ducu bot jo Icrael ducu ci owaco botgi ni,
Nwoyo Cik 32:46 “Wuket i cwinywu lok ducu ma awaco botwu tin-ni, wek wuketgi gubed cik ma mako litinowu bene, wek gugwokke ka lubo lok ducu me cik man.
Nwoyo Cik 32:47 Lok magi pe lok ma tere pe; gin aye kwowu kikome. Pi gwoko cik magi miyo wubiri pi kare malac i lobo ma wucito iye loka Jordan ka camone-ni.” Lubaŋa onyuto lobo Kanaan bot Moses
Nwoyo Cik 32:48 I nino meno kikome Rwot owaco bot Moses ni,
Nwoyo Cik 32:49 “It malo i wi got man me Abarim, got Nebo, ma tye i lobo Moab mukemo Jeriko, wek inen lobo Kanaan ma abimiyo bot jo Icrael obed megi.
Nwoyo Cik 32:50 Ibito i wi got ka ma iito iye-ni wek idok bot lutuwu, macalo omeru Aron yam oto i wi got Kor ci odok bot lutugi;
Nwoyo Cik 32:51 pien yam wuŋayo waŋa woko ki i dye jo Icrael, i dog pii me Meribakadec i tim me Jin; yam pe wuwora i nyim jo Icrael macalo an Lubaŋa maleŋ.
Nwoyo Cik 32:52 Pienno ibineno lobo-nu ki cen i nyimi kuca, ento pe ibicito kunnu, i lobo ma abimiyo ki jo Icrael.”
Nwoyo Cik 33:1 Man aye lamo gum pa Moses ma dano pa Lubaŋa-ni, ma yam olamo i kom likwayo pa Icrael ma onoŋo peya oto.
Nwoyo Cik 33:2 Moses olamo ni, “Rwot yam obino oa ki i wi got Cinai, ci otuc ki i Ceir wa i komwa cut, kun ryeny ki i wi got Paran. Obino ma oa ki i kin jo maleŋ alip ki alip, ki leb mac ma lyel tuŋ ciŋe malacuc.
Nwoyo Cik 33:3 Ada, en maro jone, gwoko jone maleŋ ducu i ciŋe. Pi meno waryebbe ka tyene kun en bedo ka pwonyowa,
Nwoyo Cik 33:4 ki cik ma yam Moses oketo i komwa me bedo me aleya pa lwak pa Yakobo.
Nwoyo Cik 33:5 Kit meno Rwot odoko kabaka i Jecurun i kare ma ludito ma gitelo wi lwak gucokke, ma kaka pa jo Icrael ducu gugurre kacel.
Nwoyo Cik 33:6 I kom kaka pa Reuben Moses olamo gum kit man. “Wek Reuben obed makwo, pe oto, kadi bed jone nok.”
Nwoyo Cik 33:7 Olamo gum i kom kaka pa Juda kit man, “Ai Rwot, winy dwan Juda, kele wa paco bot jone. In aye ilweny pire ki ciŋi, ikonye ka lwenyo i kom lumonene.”
Nwoyo Cik 33:8 I kom kaka pa Levi olamo ni, “Mi ki Levi Tumim meri, miye Urim meri pien en lwori. En aye dano ma yam iomo iye i Maca, en aye ŋat ma yam itemo i ŋet pii me Meriba.
Nwoyo Cik 33:9 Yam owaco i kom wonne ki minne ni, ‘Pe aparo pigi’; opokke woko ki omegine, dok pe oŋeyo wa litinone. Pien jo pa Levi gumako lokki, gulubo gicikkeni bene.
Nwoyo Cik 33:10 Gibipwonyo jo pa Yako bo ki lok ma iŋolo, gibipwonyo cikki bot jo Icrael; gibiwaŋo odok eceta i nyimi, gibityero gitum ma giwaŋo woko ducu ki berre i wi keno tyerri.
Nwoyo Cik 33:11 Ai Rwot, mi gum i kom gipinygi, dok igam tic ma gitiyo ki ciŋgi. Nyon pyer lumonegi piny, ma gin aye jo ma daggi, wek pe dok gutub i komgi.”
Nwoyo Cik 33:12 I kom kaka pa Benjamin olamo ni, “Dano ma Rwot maro-ni bedo ki kuc, Rwot Mamalo Twal gwoke kare ducu, tino en malo i wi gwoke.”
Nwoyo Cik 33:13 I kom kaka pa Yucepu olamo ni, “Rwot omi gum opot i kom lobone, ki mot mabeco ma a malo ki i polo, ki mua ki i kut matut ma oyarre i te lobo.
Nwoyo Cik 33:14 Omine nyig yadi mabeco ma nyak ki cen, ki lonyo me cam ma cek ki dwene;
Nwoyo Cik 33:15 Omine cam ma cek mabeco i kom godi muri mada, ki mubakke i wi cere ma bedo matwal;
Nwoyo Cik 33:16 omine mot mabeco me nom ki lonyone, ki gum pa Labedo i caka mulyel mac. Wek gum magi ducu gupot i kom Yucepu, i wi dano mubedo laker i kin omegine.
Nwoyo Cik 33:17 Ditte ki deyone bibedo rom ki pa wod twon me kayo, tuŋe aryo ducu tye macalo tuŋ twon ma i tim. En aye bitwomo kwede rok mapol, bicobogi ducu nio wa i agikki lobo; tuŋe aye jo Epraim ma gikato alip apar, ki jo Manace ma giromo alip mapol-li.”
Nwoyo Cik 33:18 I kom kaka pa Jabulon olamo ni, “Cwinyi obed yom, in Jabulon, ka ikato woko; ki in Icakar ka ibedo i kemani.
Nwoyo Cik 33:19 Gibilwoŋo rok ducu wek gucit i wi gotgi, gibityero gitum muporre kunnu, pien lim ma tye i nam obedo megi, kacel ki lonyo ma gikano i kweyo.”
Nwoyo Cik 33:20 I kom kaka pa Gad olamo ni, “Gum opot i kom dano ma oyabo i lobo pa Gadmalac! Gad obuto piny macalo min labwor, en yeco bat lee, dano wiye.
Nwoyo Cik 33:21 Oyero lobo maberre ni obed mere, pien onoŋo gikano lobo pa lawimony kunnu. Obino bot ludito wi lwak, otimo gin ma tye atir i nyiŋ Rwot, ocobo gin ma Rwot ociko kacel ki jo Icrael.”
Nwoyo Cik 33:22 I kom kaka pa Dan olamo ni, “Dan aye latin labwor ma kirre nia ki i Bacan.”
Nwoyo Cik 33:23 I kom kaka pa Naputali olamo ni, “Bed ki lonyo ma rommi, in Naputali, gum pa Rwot obed kwedi madwoŋ, nam ki lobo ma tun acuc obed meri.”
Nwoyo Cik 33:24 I kom kaka pa Acer olamo ni, “Acer olim gum madit makato litino ducu; wek cwiny omegine ducu omare; wek olwa tyene ki moo.
Nwoyo Cik 33:25 Laceg dog gaŋŋi obed nyonyo ki mola; bed ki tekkomi nio wa ka toni.
Nwoyo Cik 33:26 “Pe tye ŋat mo macalo Lubaŋawu, wun jo Jecurun, ma ito pol bino kwede ka konyowu, kun baro dye polo ki doyone.
Nwoyo Cik 33:27 Lubaŋa ma bedo nakanaka-ni en aye kabedowu, ciŋe tye ki tuŋ piny ma tiŋowu kwede malo. Oryemo lumerok woko ki i nyimwu kun wacci, ‘Tyekgi woko liweŋ.’
Nwoyo Cik 33:28 Icrael yam obedo ki kuc kit meno, waŋ it pa Yakobo obedo kene i lobo me kai ki koŋo vino; iyo, polo miyo toyo ton piny kunnu.
Nwoyo Cik 33:29 Cwinyi yom kuman, Icrael! Aŋa mono ma calo in kaa? In i rok ma yam Rwot olaro. Rwot aye kwot ma gwokowu, ki pala lucwan ma kelowu wayu! Lumerokwu gibibino botwu kun gimwolle amwola; ento wun wubinyonogi woko piny.”
Nwoyo Cik 34:1 Moses oa ki i lobo aroo me Moab, ocito i wi got Nebo, oito wa i wi lacol me got Piciga ma okemo Jeriko, ci Rwot onyutte lobo ducu. Onyutte lobo Gilead ducu nio kwede wa i Dan,
Nwoyo Cik 34:2 ki lobo Naputali ducu, ki lobo pa jo Epraim ki Manace, ki lobo Juda ducu nio kwede wa yo tuŋ potoceŋ,
Nwoyo Cik 34:3 ki Negeb kacel ki lobo bar-gu, ma en ayenota me Jeriko, ma gaŋ me yadi otit, ki nio kwede wa i Joar.
Nwoyo Cik 34:4 Rwot owaco bot Moses ni, “Man aye lobo ma yam akwoŋo pire bot Abraim ki Icaka ki Yakobo, ni abimiyone bot likwayogi. Doŋ aweki ineno lobone ki waŋi, ento pe ibikato loka ca.”
Nwoyo Cik 34:5 Moses latic pa Rwot oto kit meno ki i lobo Moab, kit ma yam Rwot owaco-ni,
Nwoyo Cik 34:6 ci Rwot oyike ki kunnu i nota ma i lobo Moab ma okemo Bet-peor; ento pe tye dano, mo ma oŋeyo kabedo ma oyike iye nio wa onyoo.
Nwoyo Cik 34:7 Moses onoŋo mwaka me ditte romo miya acel ki pyeraryo ka oto. Onoŋo waŋe peya ocor, ki kome bene onoŋo pud tek.
Nwoyo Cik 34:8 Jo Icrael gukoko Moses ki i lobo aroo me Moab pi nino pyeradek, ci doŋ kare me koko ki kumo pi Moses otum woko.
Nwoyo Cik 34:9 Yocwawod pa Nun yam opoŋ ki cwiny me ryeko, pien onoŋo yam Moses oketo ciŋe i kome; mumiyo jo Icrael gubedo ka woro doge, kun gilubo kit ma yam Rwot ociko ki Moses.
Nwoyo Cik 34:10 Lanebi mo mukene pe dok onen macalo Moses, ma yam Rwot nene kwede waŋ ki waŋ.
Nwoyo Cik 34:11 Pe tye ŋat mo ma rom kwede ma obedo ka tiyo lwak lanyut ki taŋo ducu ma Rwot ocwale kwede i lobo Ejipt, ma otiyo i kom Parao ki luticce ducu ki lobone ducu.
Nwoyo Cik 34:12 Pe tye lanebi mo mukene ma obedo ki twer madwoŋ ma rom ki mere pi tiyo kit tic madito ki ma kelo lworo madwoŋ kit ma yam Moses obedo ka tiyone ki i nyim jo Icrael ducu-ni.