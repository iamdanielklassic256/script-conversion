{
  "book": "Jeremia",
  "chapters": [
    {
      "number": 1,
      "verses": [
        {
          "number": 1,
          "text": "Man lok pa Jeremia wod pa Ilkia, ma en ŋat acel i kin ajwagi ma yam onoŋo gibedo i Anatot i lobo pa Benjamin."
        },
        {
          "number": 2,
          "text": "Lok pa Rwot obino bote i mwaka me apar wiye adek me loc pa Yocia wod pa Amon, kabaka me Juda."
        },
        {
          "number": 3,
          "text": "Lokke obino bene bote i kare me loc pa Yekoyakim wod pa Yocia kabaka me Juda, o kwede wa i agikki mwaka me apar wiye acel me loc pa Jedekia, wod pa Yocia, kabaka me Juda, o wa i kare ma doŋ gitero kwede jo Jerucalem woko i opii i dwe me abic."
        },
        {
          "number": 4,
          "text": "I kare meno lok pa Rwot obino bota ma wacci,"
        },
        {
          "number": 5,
          "text": "“I kare ma onoŋo peya acweyi i i meni onoŋo doŋ aŋeyi, dok i kare ma peya ginywali onoŋo doŋ atyeko kweri woko ibed leŋ pi ticca, ayeri me bedo lanebi bot rok ducu,”"
        },
        {
          "number": 6,
          "text": "Ka doŋ agamo lokke kun awaco ni, “Aya, Rwot Lubaŋa! Nen, an pe aŋeyo lok, pien an pud latin mamwa.”"
        },
        {
          "number": 7,
          "text": "Ento Rwot odok iye owacca ni, “Pe iwacci, ‘An latin mamwa’; pien ibicito bot jo ducu ma abicwali ni icit botgi, dok bene gin ma an abiciki kwede en aye in ibiloko."
        },
        {
          "number": 8,
          "text": "Pe ibed ki lworo mo i komgi, pien atye kwedi, abilari, man Rwot ma owaco.”"
        },
        {
          "number": 9,
          "text": "Cutcut Rwot ocwalo ciŋe ogudo doga; ka en Rwot owacca ni, “Nen, doŋ atyeko keto lokka i dogi."
        },
        {
          "number": 10,
          "text": "Nen, doŋ atyeko keti i nino man me loyo rok mapol ki ker mapol, pi putogi ki mukogi wo ko bene, pi balogi ki turogi woko bene, ka gerogi odoco ki ka pitogi bene,”"
        },
        {
          "number": 11,
          "text": "Lok pa Rwot dok obino bota ma penya ni, “Jeremia, it ye ka neno aŋo?” Ci agamo ni, “Atye ka neno yat otit.”"
        },
        {
          "number": 12,
          "text": "Lacen Rwot owacca ni, “Ineno kara maber, pien atitti ni atye ka neno lokka, amito ni oti ticce ocob kakare.”"
        },
        {
          "number": 13,
          "text": "Lok pa Rwot dok obino bota pi tyen me aryone, ma wacci, “It ye ka neno gin aŋo?” An adok iye awacci, “Anene agulu ma pii tye ka walo ki iye, ma doge olokke okemo yo tuŋ acam.”"
        },
        {
          "number": 14,
          "text": "Ci Rwot owaco bata ni, “Gin marac bia ki yo tuŋ acam bino poto i kom jo ducu ma gibedo i lobo man."
        },
        {
          "number": 15,
          "text": "Pien nen, atye ka lwoŋo rok ducu ma gitye i te ker ducu ma yo tuŋ acam, gibibino ci ŋat acel acel bicibo komkerre i dog gaŋ me Jerucalem, ma girumo celle woko litit pi lweny i kome, ki pi lweny i kom gaŋi ducu me Juda, Man Rwot ma owaco."
        },
        {
          "number": 16,
          "text": "Dok abiŋolo koppa i kom jo Juda pi timgi maraco ducu ki pi bwota woko; gubedo ka waŋo odok eceta bot lubaŋa mogo mukene, kun gibedo bene ka woro gin ma gutiyo atiya ki ciŋgi."
        },
        {
          "number": 17,
          "text": "Ento in, di cwinyi matek; a malo, ci itit botgi kit gin ducu ma aciki kwede. Cwinyi pe myero oballe i komgi, wek an bene pe abal cwinyi i nyimgi."
        },
        {
          "number": 18,
          "text": "Doŋ inen, atye ka miyo ibedo macalo gaŋ me cel go go matek, macalo wir nyonyo, ki cel mola, pi gwoki i kom jo me lobo man ducu, pi gwoki ki i kom luker me Juda, rwodine, ajwagine, ki i kom lwak ducu me lobo man."
        },
        {
          "number": 19,
          "text": "Gibilweny i komi, ento pe gibitwero loyi, pien an atye kwedi pi lari.” Man lok pa Rwot kikome."
        }
      ]
    },
    {
      "number": 2,
      "verses": [
        {
          "number": 1,
          "text": "Lok pa Rwot obino bota ma wacci,"
        },
        {
          "number": 2,
          "text": "“Cit ituc lok man bot jo Jerucalem, wek guwiny. Rwot owaco kuman ni, Pud apo pi gen ma ibedo kwede i koma nia ka tinoni, mar ma ibedo kwede macalo nyako ger, kit ma ibedo ka luba kwede wa i dye tim, i lobo ma yam pe gicoyo iye kodi mo."
        },
        {
          "number": 3,
          "text": "Icrael onoŋo yam obedo rok ma gikwero obed maleŋ pi Rwot, macalo cam ma okwoŋo cek ma en okayo. Jo ducu ma gucamo cam meno gulokke gudoko lubal; gin maraco obino opoto i komgi, man Rwot ma owaco.”"
        },
        {
          "number": 4,
          "text": "Wuwiny lok pa Rwot, wun jo me ot pa Yakobo, ki wun jo me doggola ducu me ot pa Icrael."
        },
        {
          "number": 5,
          "text": "Rwot dok owaco kuman ni, “Kit gin aŋo marac ma kwarowu gunoŋo ni atimo ma omiyo gua woko ki bota gucito woko ka mabor kweda-ni, gubedo ka lubo gin ma konnye pe, omiyo gin bene gudoko jo ma konygi pe-ni?"
        },
        {
          "number": 6,
          "text": "Gin pe gupenyo ni, ‘Rwot ma okwanyowa woko ki i lobo Ejipt-ni mono tye kwene, ma otelo wiwa i dye tim, i lobo tim aroo ma tye iye lwak bur mapol, i lobo mutwo ki mutu me colpiny ma ocido licuc, ki lobo ma yam dano mo pe kato ki iye, ka ma dano mo bene pe bedo iye?’"
        },
        {
          "number": 7,
          "text": "Ci akelowu i lobo ma ceko cam mabup adada wek wuyom cwinywu kun wucamo cam ma ocek iye ki gin mabeco ducu ma tye iye. Ento i kare ma wubino-ni wubalo lobona woko, wuloko gipinnya odoko gin me kwer."
        },
        {
          "number": 8,
          "text": "Ajwagi bene gupenyo ni, ‘Rwot mono tye kwene?’ Jo ma gin ludiro i cik bene onoŋo pe giŋeya; luloc gutimo roc i koma; lunebi gubedo ka tyeto lok i nyiŋ jok Baal, gubedo ka lubo kor cal jogi ma pe konyo.”"
        },
        {
          "number": 9,
          "text": "Rwot owaco ni, “Pud abipenyo dogwu, abipenyo bene wa dog likwayowu."
        },
        {
          "number": 10,
          "text": "Pi meno koŋ iŋol nam ikat loka Caiprac wek inen, nyo koŋ icwal dano ocit i Kedar wek ociŋi maber twatwal; nen ka ce gin ma kit meno yam obedo tye con."
        },
        {
          "number": 11,
          "text": "Tye rok mo ma oloko lubaŋane pi lubaŋa mo mukene, kadi bed onoŋo gin jogi mamwa? Ento jona doŋ guloko Deyogi woko pi gin ma pe konyogi kadi ki acel."
        },
        {
          "number": 12,
          "text": "In polo, bed ki ur pi lok man, bed ma inen, ma lworo obwoyo komi woko adada, man Rwot ma owaco,"
        },
        {
          "number": 13,
          "text": "pien jona doŋ gutyeko timo bal aryo maraco; doŋ gubwota woko, kun an aye abedo-wan it me pii me kwo, gin dok gukwinyo taŋi pii megi pigi kengi, taŋi mutur, ma pe twero jolo pii kadi matidi mo."
        },
        {
          "number": 14,
          "text": "“Icrael mono obedo opii? En latic ma ginywalo anywala i paco? En doŋ odoko macalo ginayaka kono niŋniŋ?"
        },
        {
          "number": 15,
          "text": "Lwak labwor ducu doŋ gukok woko i kome matek, gubworo kun gikok ki dwangi maloŋo adada. Gubalo lobone woko odoŋ noŋo; gaŋine ducu doŋ gudoko wi obur, laboŋo dano mo ma bedo i igi."
        },
        {
          "number": 16,
          "text": "Medo i kom meno, jo Mempic ki jo Tapanec doŋ guketo ret i wiye woko."
        },
        {
          "number": 17,
          "text": "Pe wun giwu aye ma wukelo can man i komwu kekenwu pi bwoto Rwot Lubaŋawu, i kare ma yam en obedo ka telo yo botwu-ni?"
        },
        {
          "number": 18,
          "text": "Doŋ kombeddi ka wucito i Ejipt ci wunoŋo iye kit kony aŋo, kun wucito ka mato pii ma i kulu Nail? Nyo ka wucito i Aciria kono wunoŋo iye kit kony aŋo, kun wucito ka mato pii ma i kulu Euprate?"
        },
        {
          "number": 19,
          "text": "Balwu aye bikelo pwod i komwu, ki bwoto Lubaŋa woko aye bikelo can i komwu me jukowu. Wuŋe dok wunen ni man gin marac dok me cwercwiny pi wun me bwoto Rwot Lubaŋawu woko; kit lworo mo ma wulwora kwede pe i iwu wacel, man Rwot Lubaŋa me mony aye ma owaco."
        },
        {
          "number": 20,
          "text": "“Yam con wuturo okolwu woko dok bene wucodo ogwil ma gitwe-yowu kwede woko; ci wuwacci, ‘Pe abibedo laticci.’ Iyo, i wi cere mamalo ducu kadi i te yat ma pote oluk-gu wubedo ka ryebbe piny macalo malaya."
        },
        {
          "number": 21,
          "text": "An yam onoŋo apitowu kun wua ki i kom olok mamit, akwanyowu ki i kom olok ma nyige ducu beco adada. Wun dok wucako lokke niŋniŋ ci wudoko olok me tim-mi?"
        },
        {
          "number": 22,
          "text": "Kadi bed wulwok komwu ki cabun magwa kadi bed wulwokke ki cabun ma bwoyone dwoŋ, lwit bal aliiwu noŋo pud odoŋ tye i nyima, man Rwot Lubaŋa ma owaco."
        },
        {
          "number": 23,
          "text": "Wutwero waco niŋniŋ ni, ‘An gira pe anyobbe ki bal, pe bene abedo ka woro jogi Baal’? Koŋ inen ojwe tyeni ma iwoto kwede i luŋ; dok myero iŋe gin ma doŋ itimo. In ibedo calo roya kinaga ma woto lubo yone kene,"
        },
        {
          "number": 24,
          "text": "calo kana me tim ma doŋ oŋiyo woko ki bedo i tim, ma ywayo yamo ki ume kun mito twon! Aŋa ma twero juko gin ma cwinye pyette iye? Jo ducu ma giyenye pe myero guol komgi; gibinoŋe i dwene kikome."
        },
        {
          "number": 25,
          "text": "Gwok tyeni pe iwot kwede laboŋo war, ki dwani bene wek pe otwo woko ki orwo pii. Ento in iwaco ni, ‘Pe doŋ konyo, pien doŋ amaro lubaŋa pa lurok, dok bene doŋ abiwoto alubo korgi.’"
        },
        {
          "number": 26,
          "text": "“Kit macalo lakwo lewic mako ka ce gimako ka kwalo gin mo, kit meno jo me ot pa Icrael lewic bene bimakogi: gin kikomgi, lukergi, rwodigi, ajwagigi, kadi wa lunebigi,"
        },
        {
          "number": 27,
          "text": "ma giwaco ki yat mo-ni ni, ‘In i wora,’ dok giwaco ki got mo-ni ni. ‘In aye ma inywala.’ Pien onoŋo guloko ŋegi woko bota, pe onoŋo ginena ki waŋgi. Ento i kare ma gitye i can giwacci, ‘A malo ilarwa!’"
        },
        {
          "number": 28,
          "text": "Ento lwak lubaŋawu-gu, ma wutiyo piwu kenwu gitye kwene? Wek gua malo ka ce gitwero larowu, i kare ma noŋo wutye i can; pien lwak lubaŋawu gipol ma girom aroma ki wel gaŋiwu, Wun jo Juda.”"
        },
        {
          "number": 29,
          "text": "Rwot owacci, “Piŋo wuŋur i koma? Wun ducu doŋ onoŋo wujemo woko i koma."
        },
        {
          "number": 30,
          "text": "Yam apwodo litinowu kwe, pe kitgi oyubbe kadi ki acel; pala lucwanwu dano woko."
        },
        {
          "number": 31,
          "text": "Doŋ wun jo me kare man, wuwiny lok pa Rwot. An mono onoŋo abedo macalo tim bot jo Icrael, nyo macalo lobo me mutu? Piŋo kono jona giwacci, ‘Wan wabibedo kit macalo wamito, pe wabibino boti matwal’?"
        },
        {
          "number": 32,
          "text": "Wutamo ni nyako mo wiye twero wil i kom ginaruka me deyone, nyo nyako ger wiye twero wil i kom gomcine me nyom? Ento jona wigi owil woko i koma pi lwak nino ma welle pe kwanne."
        },
        {
          "number": 33,
          "text": "“Kit ma dok iŋeyo yo maber me maro kit me tarwaŋ! Kadi wa mon ma kitgi raco in aye ma ipwonyogi ki tim me tarwaŋ."
        },
        {
          "number": 34,
          "text": "Dok bene i kom boŋo ma i pyeri gityeko noŋo iye remo pa lucan ma pe gitye ki bal alii mo; yam bene pe inoŋogi ka turo ot wek gidony iye. Doŋ i kom lok magi"
        },
        {
          "number": 35,
          "text": "in iwacci, ‘An ape ki bal mo; adada kinigane doŋ otyeko a woko ki i koma.’ Nen, abiŋolo kop i komi pi waco ni, ‘Pe onoŋo abalo.’"
        },
        {
          "number": 36,
          "text": "Piŋo ibedo ka wirre ki wot kun iloko yoni atata! Jo Ejipt gibimiyo lewic maki kit macalo yam jo Aciria guketo lewic i komi-ni."
        },
        {
          "number": 37,
          "text": "Ibia ki kunnu idwogo woko cen ma noŋo idodo ciŋi i wii, pien Rwot doŋ okwero jo ma it ye ka genogi-ni woko, dok gin pe gibikonyi miyo ibedo maber wacel.” eremia 3:1 Rwot owaco ni, “Ka laco mo oryemo dakone woko, ce dakone oa ki bote ocito woko, ci doŋ odoko dako pa laco mukene, cware mukwoŋo-ni pud dok bidok bot dako-nu? Ci meno pe bimiyo lobo nyobbe woko ki bal twatwal? Ibedoka timotimkwele ki jo mapol; ci dok pud itwero dwogo bota adada? eremia 3:2 “Tiŋ waŋi malo wek inen cere mutiŋŋe malo mabor-gul Wi cere mene mudoŋ ma pe co obuto kwedi iye? I ŋet yo ducu ibedo ka kuro pacogi ducu ma gimari-ni calo Laarab mo ma bedo i dye tim. Doŋ ibalo lobo woko ki tim kwele kwele me malayani-ni. eremia 3:3 Mumiyo kadi kot bene doŋ ojukke woko, ki kot me oro ma onoŋo myero ocwer bene doŋ pe; ento tarwaŋ pud omoro waŋi i tim me kwele, ikwero woko ni lewic pe omaki. eremia 3:4 Pud pe ilwoŋa kombeddi ni, ‘Wora, in ibedo larema nia wa ka tinona’? eremia 3:5 Kun itamo ni, ‘En pe bibedo ki kiniga i koma nakanaka, pe bibedo ki akeca nio wa i agikki.’ Nen, in doŋ iloko, ento kono doŋ ityeko timo kit bal ducu macalo itwero.” eremia 3:6 I kare pa kabaka Yocia, Rwot owaco bota ni, “Doŋ ineno gin ma Icrael ma pe genne-ni otiyo, kit macalo obedo ka cito kwede i wi godi maboco ki i te yadi muluk-gu kun timo iye tim kwele kwelene? eremia 3:7 Abedo ka tamone, ni ‘Ka doŋ en otyeko timo timme ducu ci en bidwogo bota’; ento en pe omed de ki dwogo cen, kadi laminne Juda ma jone lugoba-ni bene oneno. eremia 3:8 Kadi bed Juda oneno ni laminne Icrael obedo ka timo abor twatwal i nyima, en gin mumiyo yam aryeme woko kun amiyo bote waraga ma nyuto ni doŋ apokke woko kwede, ento Juda lacarcar-ri pe obedo iye ki lworo mo wacel. En bene ocito obedo ka timo tim me kwele kwele. eremia 3:9 Pien onoŋo tim me kwele obedo gin mayot ki tuŋ bote, omiyo obalo lobo woko ki bedo ka timo abor ki got wa ki yat-gu. eremia 3:10 Ento pi lok man ducu Juda ma laminne ma lacarcar-ri pe olokke odwogo bota ki cwinye ducu, ento odwogo i nyima ki kome keken, man Rwot ma owaco.” eremia 3:11 Rwot owacca ni, “Icrael ma pe genne-ni balle nen nok i waŋa kato pa Juda ma jone lugoba-ni. eremia 3:12 Cit ituc lok magi i but piny yo tuŋ acam, kun iwacci, ‘Dwog cen, in Icrael ma pe genne-ni, man Rwot ma owaco. Pe abineni ki kiniga, pien an lakica mada. Kiniga pe bimaka nakanaka. Man Rwot ma owaco. eremia 3:13 Ye balli keken, ni ityeko jemo woko i kom Rwot Lubaŋani, ci ikeyo berri woko i kin lubaŋa pa lurok, kun ibedo ka worogi i te yadi ducu muluk-gu, dok bene pe ibedo ka winyo lokka, man Rwot kikome ma owaco. eremia 3:14 “ ‘Wudwog cen, wun litino ma pe genne, Rwot ma owaco; pien an laditwu; abikwanyowu, kun akwanyo dano acel ki i gaŋ acel acel, ki jo aryo ki i kaka acel acel, ci abikelowu i Cion. eremia 3:15 “ ‘Abimiyo botwu bene lukwat ma yomo cwinya, wek gukwawu, ma gipitowu kun gitye ki ŋec wa ki niaŋ maber. eremia 3:16 Ka ce doŋ inen ni wunya i lobo ma welwu omedde i kare meno, man Rwot ma owaco, pe dok gibibedo ka lwoŋo nyiŋ canduk me gicikke pa Rwot. Pe dok wubitamo pire, pe wubipo pire, dok bene pe gibiyubo odoco. eremia 3:17 I kare meno doŋ gibilwoŋo Jerucalem ni komker pa Rwot, ci rok ducu gibicokke iye i nyim Rwot, kun pe dok gilubo tam maraco i cwinygi matwal, ŋutgi bene pe doŋ bibedo nwaŋ. eremia 3:18 I kare meno jo me ot pa Juda gibiribbe woko kacel ki jo me ot pa Icrael, ci gibia kacel ki i lobo ma tye yo tuŋ acam gibino i lobo ma yam amiyo bot kwarogi me bedo gipinygi. eremia 3:19 “ ‘Abedo ka tamo kit macalo abiketowu kwede i kin litinona, kun amiyowu bene lobo ma yomo cwinywu, gipiny maber makato lobo pa rok mukene ducu. Dok abedo ka tamo ni gwok wubilwoŋa ni an a Wonwu, dok ni pe wubilokke wuweko luba. eremia 3:20 Adada, kit macalo dako ma pe lagen weko kwede cware, wun bene wubedo laboŋo gen i koma kit meno, wun jo me ot pa Icrael, man Rwot ma owaco.’ ” eremia 3:21 Dwan dano ma kok tye ka winnye ki i wi cere mubedo barbar, kun pido kwede pi litino pa Icrael, pien guŋak woko ki i yogi, wigi doŋ otyeko wil woko i kom Rwot Lubaŋagi. eremia 3:22 “Wudwog cen bota, wun litino ma wupe ki gen, an aye ma abicaŋo cwinywu ma pe ki gen-ni woko.” “Nen, wabino boti; pien in aye i Rwot Lubaŋawa. eremia 3:23 Adada kony mo pe ginoŋo ki i wi got ka ma woo pa lwak dano winnye a ki iye- nu. Adada larre pa Icrael tye bot Rwot Lubaŋawa. eremia 3:24 “Ento cakke wa ka tinowa tim me lewic ocamo gin ducu ma yam kwarowa guyelle pigi, dyegigi ki romigi, dyaŋigi, awobegi ki anyiragi. eremia 3:25 Weku doŋ wabutu piny ki lewicwa-ni, wek tim maraco me lewic ma watimo aye oum komwa woko; pien doŋ watyeko timo bal i kom Rwot Lubaŋawa, waŋ kacel ki kwarowa, cakke wa ka tinowa o kwede wa onyoo. Dok bene pe wabedo ka lubo lok pa Rwot Lubaŋawa.”"
        }
      ]
    },
    {
      "number": 4,
      "verses": [
        {
          "number": 2,
          "text": "dok bene ka ce wukwoŋo kwoŋ ni, ‘Kit macalo Rwot tye kwe-ni,’ myero wukwoŋ i ada, kun wulubo ŋolo kop atir, dok bene ki leŋcwiny, ci lurok ducu gibilego Rwot wek oony gum mere i komgi, doŋ gibibedo ka miye deyo.”"
        },
        {
          "number": 3,
          "text": "Rwot owaco kuman bot jo Juda ki bot jo ma gibedo i Jerucalem ni, “Wucer poto botwu woko maber, pe wuco kit kodi mo i kin okuto."
        },
        {
          "number": 4,
          "text": "Wun doŋ myero wulirre woko pi tiyo tic pa Rwot, wulirre i cwinywu, wun jo Juda kacel ki jo ma wubedo i Jerucalem; wek akemona pe okatti woko ma lyel macalo mac, ma biwaŋo piny woko ma ŋat mo pe romo nekone, pi gin marac ma onoŋo wutimo.”"
        },
        {
          "number": 5,
          "text": "Wutit lok man i Juda, kun wutuco pire bene i Jerucalem, ma wuwacci, “Wukut tum wek kokone orom i lobo woko ducu; wudaŋŋe matek kunwuwacci, ‘Wucokke kacel wek wacitu i gaŋi me cel gogo-gu!’"
        },
        {
          "number": 6,
          "text": "Wutiŋ benderawu malo wukem Cion, wuriŋ woko wular komwu, pe wubedi, pien amito kelo gin marac ki yo tuŋ acam, ki to-piny madit mada ma neko danotyeko wako."
        },
        {
          "number": 7,
          "text": "Labwor doŋ okatti woko ki i buŋa muculle likuŋ, lanek rok ducu doŋ okatti woko; oa woko ki i kabedone wek ebal lobowu woko odoŋ obur; gaŋiwu ducu doŋ bidoko wi obur laboŋo dano mo ma bedo i igi."
        },
        {
          "number": 8,
          "text": "Pi man wutwe boŋo cola i pyerwu, wukum kun wukok; pien kiniga mager pa Rwot pe olokke oa woko ki i komwa.”"
        },
        {
          "number": 9,
          "text": "Rwot owacci, “I nino meno tekcwiny pa luker ki pa rwodi bitum woko; ajwagi bibaŋŋe woko, ki lunebi bene gibiuro matek.”"
        },
        {
          "number": 10,
          "text": "Cutcut agamo awacci, “Aya, Rwot Lubaŋa, adada in doŋ ibwolo lwak man ki jo Jerucalem marac mada, kun iwacci, ‘Wubibedo maber ki kuc’; kun doŋ onoŋo imiyo ginekogi woko ki pala lucwan.”"
        },
        {
          "number": 11,
          "text": "I kare meno gibiwaco bot lwak man ki bot jo Jerucalem ni, “Yamo malyet oa ki i wi cere ma yadi pe iye ma tye i tim aroo, kun kodo dok kwede yo tuŋ bot lwakka, pe pi pyetogi macalo kal wek gubed maleŋ;"
        },
        {
          "number": 12,
          "text": "yamo ma acwalo-ni ger mupoŋ mada, ma pe doŋ romo pyetogi apyeta wek gubed maleŋ, An aye kombeddi ma atye ka lok pi ŋolo kop i komgi.”"
        },
        {
          "number": 13,
          "text": "Nen, tye ka bino calo pol, gadigadi lwennye ducu gibedo calo yamo lapiru; aguragurane gidwir giloyo ocur woko. Can i wiwa, pien doŋ wato watum woko matwal!"
        },
        {
          "number": 14,
          "text": "Wun jo Jerucalem, myero wulwok cwinywu woko i timo tim maraco, wek wularre. Tamwu maraco-gu bibedo mono i cwinywu pi kare ma rom mene?"
        },
        {
          "number": 15,
          "text": "Dwan dano winnye kun a ki i Dan ma tito ki i wi got Epraim pi gin marac ma bitimme."
        },
        {
          "number": 16,
          "text": "Tit lok man bot rok ducu, ni en tye ka bino; tit ki Jerucalem bene ni. “Mony ma rumo gaŋ bino kun gia ki i lobo mabor; gidaŋŋe ki woo mapol i kom gaŋi me Juda."
        },
        {
          "number": 17,
          "text": "Gurumo Juda woko dyere calo lukur poto ma gurumo poto woko litit, pien onoŋo Juda ojemo woko i koma, man Rwot kikome ma owaco."
        },
        {
          "number": 18,
          "text": "Kitwu ki gin ma wutimo ducu aye okelo can man i komwu. Man aye kipwolawu, can makec bene atika; can man oton wa i cwinywu kikome.”"
        },
        {
          "number": 19,
          "text": "Arem doŋ omaka woko, omaka woko do! Arem doŋ wano koma adada. Oii, mil wa i pal cwinya kikome! Adunona tye ka gone atata matek lirimrim; pe atwero liŋ wacel; pien abedo ka winyo koko tum ma gikuto, pi oduru me lweny."
        },
        {
          "number": 20,
          "text": "Can madit poto dodde i kom can madit wadi, lobo ducu doŋ gibalo woko, piny odoŋ obur. Gijwero kemana woko oyotoyot mada, gimuko kicikana woko bene pi dakika manok keken."
        },
        {
          "number": 21,
          "text": "Abibedo ka neno bendera pi kare marom mene, kun abedo ka winyo koko tum?"
        },
        {
          "number": 22,
          "text": "“Pien jona-gu gin lumiŋ, pe giŋeya; gin litino ma wigi odiŋ, pe gitye ki kit niaŋ mo. Giryek megi i tiyo gin marac keken, ento pe giŋeyo tiyo gin maber.” Can ma bipoto"
        },
        {
          "number": 23,
          "text": "Ka aneno lobo, ci aneno oballe woko odoko obur, laboŋo gin mo ma odon iye; ki malo i polo kuca, lakalatwe ki dwe bene pe giryeny."
        },
        {
          "number": 24,
          "text": "Aneno wi godi, ci aneno gitye ka yeŋŋe ayeŋa ni yegeyege, cere-gu noŋo tye ka wirre liwir ma gigwennye agweriya."
        },
        {
          "number": 25,
          "text": "Aneno ci anoao dano mo pe kunnu, winyo me polo ducu gutuk gucito woko."
        },
        {
          "number": 26,
          "text": "Aneno piny, ci anoŋo ni lobo ma yam ceko cam twatwal-li doŋ odoko tim aroo, gaŋi ma i iye ducu doŋ gibalo woko gudoko obur nyim Rwot ma onoŋo kiniga mager omako-ni."
        },
        {
          "number": 27,
          "text": "Pien Rwot onoŋo owaco kuman ni, “Lobo man ducu bidoko obur; ento pe abityekone woko liweŋ."
        },
        {
          "number": 28,
          "text": "Lobo bikumo pi lok man, ki polo bene bicido woko macol licuc. Pien doŋ atyeko tito ka maleŋ gin ma onoŋo ayubbe me timone; kica pe bimaka wacel, dok bene pe abiloko tamma.”"
        },
        {
          "number": 29,
          "text": "Jo ma i gaŋ ducu guriŋo woko pi woo pa wegi aguragura ki wegi atero; gudonyo woko i buŋa macol, gucito wa i kin got-gu; gaŋi ducu doŋ gibwoto woko, dano mo pe ma bedo i igi."
        },
        {
          "number": 30,
          "text": "In gaŋ ma doŋ idoko wi obur-ri, piŋo iruko boŋo makwar? Piŋo kono idero komi ki gin me deyo ma obedo jabu jabu, kun iwiro waŋi woko ki raŋi wek onen maber makato? Iyelle noŋo me deyo komi ni onen maber. Pacogi-gu ducu gicayi acaya; giyenyo yo me neki woko."
        },
        {
          "number": 31,
          "text": "Awinyo koko mo ma cal ki koko pa dako ma tye ka rem ki nywal, ma tye ki arem madwoŋ calo dako ma pud nywalo latin kayone anywala, Ci on tye ka koko kun kwitte pi noŋo yweyo, kun ryeyo ciŋe woko ma wacci, “Can i wiya gira! Awille woko i nyim lunek dano.”"
        }
      ]
    },
    {
      "number": 5,
      "verses": [
        {
          "number": 1,
          "text": "Wurir; kun wugwennye agwenya i dye yo me Jerucalem, wunen ci myero wuniaŋ iye maber! Wuyeny piny i dyekalle ducu wek wunen ka wutwero noŋo dano mo iye ma ŋolo kop kakare, ma yenyo ada bene; ka wek atim kica ki Jerucalem."
        },
        {
          "number": 2,
          "text": "Kadi bed gikwoŋo kwoŋ kun giwacci, “Kit macalo Rwot tye makwo-ni” ento noŋo gikwoŋo kwoŋ me goba goba."
        },
        {
          "number": 3,
          "text": "Ai Rwot, in mono pe iyenyo ni inen ada ki waŋi? Ipwodogi matek, ento pe guwinyo kit arem mo madwoŋ wacel; ityekogi woko bene, ento gin gukwero winyo pwonnyi. Gujiŋo cwinygi odoko matek makato got; gukwero ŋut woko."
        },
        {
          "number": 4,
          "text": "Dok awacci, “Magi lucan keken, pe gitye ki kit ŋec mo; pien pe giŋeyo yo pa Rwot, ma en aye cik pa Lubaŋagi."
        },
        {
          "number": 5,
          "text": "Abicito bot jo madito ma gin wegi twero, ci abiloko kwedgi; pien giŋeyo yo pa Rwot, ma en aye cik pa Lubaŋagi.” Ento gin bene onoŋo guturo okol woko, dok bene onoŋo gucodo ogwil woko."
        },
        {
          "number": 6,
          "text": "Pi meno, labwor mo bia ki i buŋa ci nekogi woko, orudi ma bedo i tim aroo bibino tyekogi woko. Kwac aye ma doŋ tye ka kuro gaŋigi, ŋat mo ki i kingi ka oa"
        },
        {
          "number": 7,
          "text": "“Atwero timowu kica niŋniŋ? Litinowu doŋ gubwota woko, kun gubedo ka kwoŋo kwoŋ ki nyiŋ lubaŋa mogo ma pe Lubaŋa kikome. I kare ma amiyo gucamo cam guyeŋ adada, gutimo abor, dok guwoto kacel gucito i odi pa malaya."
        },
        {
          "number": 8,
          "text": "Gipitogi guyeŋ maber macalo twon aguragura ma mito tigo, kun ŋat acel acel kok pi dako pa lawote."
        },
        {
          "number": 9,
          "text": "Pe abiketo can i komgi pi lok magi? man Rwot ma openyo; dok bene pe abiculo kwor i kom rok macalo man?"
        },
        {
          "number": 10,
          "text": "“Kat icit i potone ki i kin olok ci ilwer, ento pe ityekgi woko liweŋ; Lwer jaŋe woko, pien gin pe gubedo pa Rwot."
        },
        {
          "number": 11,
          "text": "Pien jo me ot pa Icrael ki jo me ot pa Juda pe gubedo ki gen mo wacel i koma, man Rwot ma owaco."
        },
        {
          "number": 12,
          "text": "Gubedo ka loko lok goba goba i kom Rwot, kun giwacci, ‘En pe bitimo gin mo; gin marac benepe bipoto i komwa; pe gibilweny i komwa ki pala lucwan, kadi ki kec bene pe bipoto i lobowa."
        },
        {
          "number": 13,
          "text": "Lunebi gibilokke gidoko yamo; ma lok pa Lubaŋa pe i igi. Meno gin ma bitimme i komgi!’ ”"
        },
        {
          "number": 14,
          "text": "Pi meno Rwot Lubaŋa me mony owaco kuman ni, “Pien doŋ guloko lok man, nen, atye ka loko lokka ma tye i dogi-ni wek odok mac, ki lwak man aloko gidoko yen, ci mac biwaŋogi woko."
        },
        {
          "number": 15,
          "text": "Nen, abikelo rok mo ma a ki ka mabor i komwu, wun jo me ot pa Icrael, man Rwot ma owaco. Rokke rok matek, dok rokke rok macon, rok ma wun pe wuŋeyo loko lebgi, dok bene pe wuromo niaŋ gin ma giwaco."
        },
        {
          "number": 16,
          "text": "Aterogi ducu neko dano woko. Gin ducu gicogi oteka keken."
        },
        {
          "number": 17,
          "text": "Gibicamo kal ma wukayo ki camwu mukene woko liweŋ; gibicamo awobewu ki anyirawu woko; gibicamo dyegiwu ki romiwu kadi wa dyaŋiwu woko; gibicamo olokwu ki odurowu. Gaŋiwu ducu ma girumogi ki cel gogo ma wugeno-ni gibijwero wo ko ki pala licwan.”"
        },
        {
          "number": 18,
          "text": "Rwot owacci “Ento kadi wa I kare meno pe abityekowu woko liweŋ."
        },
        {
          "number": 19,
          "text": "Ka ce lutuwu gibiwacci, ‘Piŋo Rwot Lubaŋawa otimo gin magi i komwa?’ in ibiwaco botgi ni, ‘Kit macalo wubwota woko kun wubedo ka tiyo bot lubaŋa pa lurok i lobowu, kit meno wubitiyo bene bot lurok i lobo ma pe mewu.’ ”"
        },
        {
          "number": 20,
          "text": "Tuc lok man i ot pa Yakobo, tit pire i lobo Juda ni,"
        },
        {
          "number": 21,
          "text": "“Wuwiny lok man, wun lumiŋ ki jo ma wiwu odiŋ, ma waŋwu tye, ento pe wuneno, ma itwu tye, ento pe wuwinyo."
        },
        {
          "number": 22,
          "text": "Pe wulwora? Man Rwot ma owaco. Komwu bene pe myel i nyi ma? Aketo kweyo obedo waŋ apokki pi nam, apokki ma ri nakanaka ma en pe twero kato ki iye; kadi bed biamwonyi me nam twagge, pe bibalo woko, kadi piine mor, pe biromo kato ki i wiye."
        },
        {
          "number": 23,
          "text": "Ento lwak man gin jo ma ŋutgi tek dok lujemo ki i cwinygi; ci gulokke guŋak, gucito gigi, guweka woko."
        },
        {
          "number": 24,
          "text": "Pe giwaco ki i cwinygi ni, ‘Myero walworu Rwot Lubaŋawa, ma miyo kot i karene, kot me oro ki kot me poto kot, dok ma gwoko piwa lwak kare ma giciko me kac.’"
        },
        {
          "number": 25,
          "text": "Balwu ma wutimo doŋ oryemo jami magi woko, balwu ogenowu noŋo jami magi mabeco."
        },
        {
          "number": 26,
          "text": "Pien jo maraco gitye i kin jona; gibedo ka kiyo piny calo ludwar winyo. Giciko owicgi; ci gimako dano."
        },
        {
          "number": 27,
          "text": "Odigi opoŋ ki lok roro, calo aduku ma opoŋ ki winyo; pi meno doŋ gudoko jo madito dok bene gulony,"
        },
        {
          "number": 28,
          "text": "gucwe dok komgi nen liyu mada. Gitimo ballataya ma ka gikke pe; pe giŋolo kop atir, pe gikonyo litino kic wek gubed maber, dok bene pe gipido lok pa jo ma piny obwoyogi kakare.”"
        },
        {
          "number": 29,
          "text": "Rwot owacci, “Pe abiketo can i komgi pi lok magi? Dok bene pe abiculo kwor i kom rok macalo man?”"
        },
        {
          "number": 30,
          "text": "Man ginaura mada ma miyo lworo ma doŋ otimme i lobo:"
        },
        {
          "number": 31,
          "text": "lunebi gitito lok goba goba, ki ajwagi bene gitye ka tiyo gin ma igi mito; jona gimaro kit tim macalo meno. Ento gibitimme niŋniŋ ka agikkine doŋ oo?"
        }
      ]
    },
    {
      "number": 6,
      "verses": [
        {
          "number": 1,
          "text": "Wun jo pa Benjamin, wuriŋ woko wular komwu! Wua woko ki i Jerucalem! Wukut tum okoki i Tekoa, ci wutiŋ bendera malo i Betakerem, pien gin marac tye ka bino a ki yo tuŋ acam, ma bityeko lobo woko liweŋ."
        },
        {
          "number": 2,
          "text": "Wun jo Cion, wubedo calo olet maber pi ka cam pa dyaŋ."
        },
        {
          "number": 3,
          "text": "Doŋ lukwat ki romigi ki dyegigi gibibino ka lweny i kome; ci giguro kemagi girume kwede woko dyere; gibikwayo lim makwogi kenyo, kun dano acel acel kwanyo kabedo ma en oyero."
        },
        {
          "number": 4,
          "text": "Gibiwacci, “Yub lweny doŋ ikome! Wuyubbe doŋ wabicito walwenyo i kome cwiny dyeceŋ!” Ci dok gibiwacci, “Can i wiwa, pien ceŋ doŋ oleŋo woko cok poto, pien tipo ma umo piny otyeno-ni doŋ olyanne woko mabor!”"
        },
        {
          "number": 5,
          "text": "“Wuyubbe, wek wacitu walwenyu i kome dyewor, wek wabalu kabedone woko!”"
        },
        {
          "number": 6,
          "text": "Pien Rwot me mony owaco kuman ni, “Wutoŋ yadine-gu woko ducu piny; wutor cel lobo wurum ki Jerucalem woko. Man en aye gaŋ ma myero giket can i kome; pien jo ma iye gibedo ka uno dano."
        },
        {
          "number": 7,
          "text": "Kit macalo waŋ it gwoko piine bedo maleŋ, Jerucalem bene kit meno tye ka gwoko tim maraco. Awinyo tim bwami ki nek i dye gaŋ; aneno two ki waŋ bur keken iye."
        },
        {
          "number": 8,
          "text": "Wuwek lok man obed calo lok ma acikowu kwede, wun jo Jerucalem, wek pe aa awekwu woko; wek bene pe awek gaŋwu odok o bur, lobo ka ma dano mo pe bedo iye.”"
        },
        {
          "number": 9,
          "text": "Rwot me mony owacci, “Gibikwanyo jo Icrael woko liweŋ calo gipwono nyig olok ki i jaŋe, ŋat mo ma bidoŋ pe. Pi meno myero ilar jo ma itwero larogi, calo lapur ma beko nyig olokke.”"
        },
        {
          "number": 10,
          "text": "Agamo ni, “Abiloko bot aŋa wek acikgi, wek guwiny lokka? Nen, gudiŋo itgi woko, pe gitwero winyo loko Nen, gukwero winyo pwonnyi, gicayo lokki ma iloko-gu acaya, ai Rwot, pe giketo iye cwinygi."
        },
        {
          "number": 11,
          "text": "Pi meno doŋ aol woko ki akemo pa Rwot; doŋ aol woko ki tiŋone. “To akemoni i kom litino ma gitye i dye yo, ki i kom awobe ma gucokke kacel bene. Co kacel ki mon gibikwanyogi giterogi woko, jo muteggi ki jo muti."
        },
        {
          "number": 12,
          "text": "Gibimiyo odigi woko bot jo mukene, pottigi kacel ki mongi; pien abiketo can i kom jo ma gibedo i lobo-ni,” man Rwot ma owaco."
        },
        {
          "number": 13,
          "text": "“Cakke i kom jo matino o kwede wa i kom jo madito dano acel acel owor woko pi lim pi noŋo magoba i yo ma pe atir; cakke i kom lunebi o kwede wa i kom ajwagi, gin ducu gitiyo ki goba keken ma pe gigenne,"
        },
        {
          "number": 14,
          "text": "Gibedo ka tuko ki waŋ bur pa jona atuka ma pe gicano woko liweŋ, kun giwacci, ‘Kuc, kuc,’ ma noŋo kun kuc mo pe."
        },
        {
          "number": 15,
          "text": "Tika yam lewic omakogi i kare ma gutiyo gin me kwer? Pe gire, lewic mo pe omakogi wacel; pe gumiyo waŋgi omyeno wacel ki lewic. Pi meno gin gibipoto calo jo mukene ma doŋ gibipoto-ni i kare ma abiketo can i komgi gibitum woko ducu.” Man Rwot ma owaco."
        },
        {
          "number": 16,
          "text": "Rwot owaco bot jone kuman ni “Wucuŋ ka ma yo oŋolle iye wek wunen, dok wupeny bene pi yo me kare macon, ka ma yo maber tye iye, wun bene wucak wot wulubi, wek wunoŋ yweyo ki kuc i cwinywu. Ento gin giwacci, ‘Wan pe wabilubo yone kadi ki acel.’"
        },
        {
          "number": 17,
          "text": "Aketo lukur-piny me kurowu kun awacci, ‘Wuwiny koko tum!’ Ento gin guwacci, ‘Pe wabiwinyone kadi matidi mo.’"
        },
        {
          "number": 18,
          "text": "Pi meno wuwiny wun lwak me rok ducu, dok wuŋe gin ma bipoto i komgi, wun lurok ma wucokke kany."
        },
        {
          "number": 19,
          "text": "Winy ba, in lobo, nen, atye ka kelo gin marac wek opot i kom lwak man, winyo lokka, dok bene gukwero lubo cikka woko."
        },
        {
          "number": 20,
          "text": "Piŋo gikelo odok luban bota ki i lobo Ceba, nyo lum malim ma ŋwece kur ki i lobo ma tye ka mabor? Gitum awaŋawu ducu pe abigamo kadi wa gityerwu-gu ducu pe yomo cwinya."
        },
        {
          "number": 21,
          "text": "Pi meno Rwot owaco kuman ni ‘Abicibo gin mayoko dano i waŋayo pa lwak man, ma ka gibiwot giyokke kwede matek; wego kacel ki litino, luwotgi kacel ki luremgi ducu gibito.’ ” Mony ma oa ki yo tuŋ acam"
        },
        {
          "number": 22,
          "text": "Rwot owaco kuman ni “Nen, lwak me lok mo-ni tye ka bino kun gia ki i lobo ma yo tuŋ acam, rok matek ma tye ka mabor mada tye ka yubbe pilweny."
        },
        {
          "number": 23,
          "text": "Doŋ gumako, atumgi ki toŋigi woko likiŋ, giger adada, pe gitye ki ki ca mo wacel; woogi winnye calo nam ma tye ka mor. Giriŋo ki aguragura, ma gurye woko, calo jo ma doŋ kuro lweny akura, i komwu wun jo Cion!”"
        },
        {
          "number": 24,
          "text": "Doŋ watyeko winyo lok ma gikelo botwa pire, ciŋwa ducu okwe woko ma doŋ pe timo gin mo; remcwiny madwoŋ dok oketo komwa wokoducu, calo arem pa dako ma, tye ka rem ki nywal."
        },
        {
          "number": 25,
          "text": "Pe wukatwokowucit i dye bar, pe bene wuwot i yo; pien lukworwu gitye ki pala lucwan, i kabedo ducu inoŋo tye gin ma kelo lworo i kom dano."
        },
        {
          "number": 26,
          "text": "Wun jona, wutwe boŋo cola i pyerwu, dok bene wubed ka ŋenne i buru. Wukok kit macalo onoŋo wutwero kok kwede pi latin acel keken ka oto, wukok ki keccwiny kun pig waŋwu cwer adada; pien ŋat ma bino ka tyekowa-ni bibino oyotoyot poto woko i komwa."
        },
        {
          "number": 27,
          "text": "“Atyeko keti i kin jona me bedo ŋat ma niyogi dok ma temogi; temgi wek iŋe dok inoŋ kit ma gibedo kwede."
        },
        {
          "number": 28,
          "text": "Gin ducu jo ma lujemo ima ŋutgi nwaŋ, ma giwoto ki lok kwot keken i kabedo ducu; gubedo matek calo mola ki nyonyo, giri ducu lutim bal keken."
        },
        {
          "number": 29,
          "text": "Lutet gubuko mac olyetti okur adada ma mwoc matek, mac doŋ olenyo cet nyonyo woko, doŋ ŋat ma tye ka liyone yelle noŋo, pien jo maraco pe gikwanyogi giterogi woko cen."
        },
        {
          "number": 30,
          "text": "Gibilwoŋogi ni cet ryal ma gikwero, pien Rwot doŋ otyeko kwerogi woko.”"
        }
      ]
    },
    {
      "number": 7,
      "verses": [
        {
          "number": 1,
          "text": "Lok pa Rwot obino bot Jeremia ma wacci,"
        },
        {
          "number": 2,
          "text": "“Cuŋ i doggola me ot pa Rwot, ci itit lok man kunnu, kun iwacci, Wuwiny lok pa Rwot, wun jo ducu ma wudonyo ki i doggola magi kun wucito ka woro Rwot."
        },
        {
          "number": 3,
          "text": "Rwot me mony, ma Lubaŋa pa Icrael, owaco kuman ni, Wuyub kitwu kacel ki tim mewu ducu, ci abiweko wubedo i kabedo man."
        },
        {
          "number": 4,
          "text": "Pe wubed ka geno lwak lok magi me bwola-gu, ni, ‘Man ot pa Rwot, ot pa Rwot, ot pa Rwot.’"
        },
        {
          "number": 5,
          "text": "“Pien ka ce wuyubo kitwu ki timwu ducu adada, ka ce wuŋolo kop ma atir i kinwu kekenwu,"
        },
        {
          "number": 6,
          "text": "ka ce pe wuuno labedo mo, litino kic nyo mon to, dok bene pe wuneko dano ma pe ki bal i kabedo man, ma pe wuworo lubaŋa mukene ma miyo wupoto i can,"
        },
        {
          "number": 7,
          "text": "ci abimiyo wubedo i kabedo man, i lobo ma yam amiyo bot kwarowu i kare macon me bedo megi matwal-li."
        },
        {
          "number": 8,
          "text": "“Nen, wuketo genwu i lok me bwola ma pe konyo-gu."
        },
        {
          "number": 9,
          "text": "Pud wukwalo kwo, pud wuneko dano, wutimo abor, wukwoŋo kwoŋ gobagoba, pud wuwaŋo odok eceta bot Baal, dok bene wuworo lubaŋa mogo ma yam pe onoŋo koŋ wuŋeyo."
        },
        {
          "number": 10,
          "text": "Wubedo ka timo gin ma iya dagi, dok bene wubino wucuŋ kwede i nyima i ot man, ma gilwoŋo ki nyiŋa, kun wuwacci, ‘Doŋ gilarowa woko!’ Ento pud dok wumedde ki timo gin magi me kwer i koma!"
        },
        {
          "number": 11,
          "text": "Wutamo ni oda ma gilwoŋo ki nyiŋa-ni odoko boro pa luyak ki botwu? Nen, an kikoma aye doŋ atyeko nenone, man Rwot ma owaco."
        },
        {
          "number": 12,
          "text": "Kombeddi doŋ wucit i Cilo i kabedona macon, ka ma yam aketo nyiŋa obedo iye mukwoŋo, wek wunen gin ma atiyo iye pi gin maraco ma jona Icrael gutimo."
        },
        {
          "number": 13,
          "text": "Wun doŋ wutimo gin magi ducu ma akwanogi-ni, Kadi bed abedo ka wacciwu lok teretere, ento wun wukwero winyone woko, dok bene i kare ma alwoŋowu, wun pe wugamo doga, man Rwot ma owaco."
        },
        {
          "number": 14,
          "text": "Pi meno abitimo gin ma atimo i Cilo i kom oda ma gilwoŋo ki nyina ma wuketo iye genwu-ni. Abitiyo gin ma rom kit meno i kabedo man ma yam amiyo botwu ki bot kwarowu, kit macalo nene atiyo i Cilo."
        },
        {
          "number": 15,
          "text": "Abiryemowu woko ducu ki i nyima, kit macalo aryemo kwede lutuwu ma likwayo pa Epraim."
        },
        {
          "number": 16,
          "text": "“Doŋ in Jeremia, pe myero ileg pi lwak man, pe itiŋ dwani ka koko nyo ka lega pigi; pe ibak dogi bota pigi bene, pien pe abiwinyo lokki kadi ki acel."
        },
        {
          "number": 17,
          "text": "Pe ineno gin ma gitye ka tiyone i gaŋi me Juda ducu ki i dye yo me Jerucalem?"
        },
        {
          "number": 18,
          "text": "Litino gicoko yen, wegigi gimoko mac, ki mon ginywaŋo moko me tedo mugati pi daker me polo; dok bene gionyo gityer amata-gu bot lwak lubaŋa, pi ŋeto cwinya wek kiniga omaka."
        },
        {
          "number": 19,
          "text": "Man an aye ma gitye ka ŋeto cwinya-ni? Man Rwot ma owaco. Pe gitye ka kelo can i komgi kengi, ma miyo lewic makogi?"
        },
        {
          "number": 20,
          "text": "Mumiyo Rwot Lubaŋa owaco kuman ni, nen, abitoyo kinigana ki akemona woko i kom kabedo man, i kom dano ki i kom lee, i kom yadi ma i tim-gu ki ginapita ducu mucek i poto; macce biwaŋ adada ma pe gitwero nekone.”"
        },
        {
          "number": 21,
          "text": "Rwot me mony ma en Lubaŋa me Icrael owaco kuman ni, “Wurib gitum awaŋawu i kom gitum mukene-gu, dok wucam riŋone."
        },
        {
          "number": 22,
          "text": "Pien i kare ma akwanyo kwarowu akelogi woko ki i lobo Ejipt, pe acikogi pi lok i kom gitum awaŋa ki gitum mukene-gu."
        },
        {
          "number": 23,
          "text": "Ento acikogi ni myero guwiny lokka, wek abed Lubaŋagi, dok wek gin gubed jona. Dok acikogi me lubo kit ma acikogi me bedo kwede, wek gubed ma jami ducu woto maber botgi."
        },
        {
          "number": 24,
          "text": "Ento gin pe gulubo cikka, dok bene pe guciko itgi ka winyo lokka, ento gubedo ka lubo tamgi kengi ki nwaŋ cwinygi ma opoŋ ki gin marac, ci gujer gudok woko cen ki ŋegi ma pe gumedde guwoto anyim."
        },
        {
          "number": 25,
          "text": "Cakke i kare ma kwarowu gua kwede woko ki i lobo Ejipt o kwede wa ka onyoo, abedo ka cwalo botgi luticca ma gin lunebi teretere, nino ki nino;"
        },
        {
          "number": 26,
          "text": "ento gin pe guwinyo lokka, pe guciko itgi bene me winyone, ento gujiŋo ŋutgi odoko tek. Gutimo gin marac adad a ma okato gin ma yam kwarogi otimo-gu woko."
        },
        {
          "number": 27,
          "text": "“Kit meno, Jeremia, ibiloko lok magi ducu botgi, ento gin pe gibiwinyo lokki. Ibilwoŋogi bene, ento pe gibigamo dogi."
        },
        {
          "number": 28,
          "text": "Ci ibiwaco botgi ni, ‘Man aye rok ma pe nene jone gulubo lok pa Rwot Lubaŋagi, pe bene guye lok me pwony; lok ada doŋ otyeko rwenyo woko liweŋ, pe doŋ giloko pire matwal."
        },
        {
          "number": 29,
          "text": "Wulyel yer wiwu ci wubol yerre woko; wucak wo ki koko i kabedo ma odoŋ nono ma i wi godi, pien Rwot doŋ otyeko kwero dok obwoto jo me yalwak man ma akemo omake i komgi-ni.’"
        },
        {
          "number": 30,
          "text": "“Jo Juda doŋ gutimo gin marac i nyima. Guketo cal jogigi ma en gin me kwer ki tuŋ bota-ni i ot ma gilwoŋo ki nyiŋa, me balone woko. Man Rwot ma owaco."
        },
        {
          "number": 31,
          "text": "Guyubo waŋ jok i nota pa wod pa Kinom ma gilwoŋo ni Topet, ka ma gitwero waŋo iye awobegi ki anyiragi ki mac. Pe yam acikogi ni gutim kit meno, dok bene pe abedo ka tamo lok macalo meno wacel."
        },
        {
          "number": 32,
          "text": "Pi meno, nen, kare tye ka bino ma pe dok gibilwoŋo ni Topet, nyo nota pa wod pa Kinom. Gibilwoŋo ni nota me Nek: pien gibiyiko dano i Topet, pien kabedo mo pe tye ka mukene kadi ki acel."
        },
        {
          "number": 33,
          "text": "Doŋ kom jo magi ma guto-ni bidoko cam pa winyo ki pa lee me tim; ŋat mo pe ma biryemogi woko."
        },
        {
          "number": 34,
          "text": "Lobo bidoko tim aroo, doŋ i gaŋi me Juda ki i dye gudo me Jerucalem abijuko woo me yomcwiny ma dano gitye kwede, kadi wa dwan lanyom ki dwan nyako ger bene."
        }
      ]
    },
    {
      "number": 8,
      "verses": [
        {
          "number": 1,
          "text": "“I kare meno cogo pa luker me Juda, cogo pa rwodine, cogo pa ajwagi, cogo pa lunebi, ki cogo pa jo ducu ma gibedo i Jerucalem gibikwanyo giwoto woko ka maleŋ ki i lyelgi. Man Rwot ma owaco."
        },
        {
          "number": 2,
          "text": "Ci gibimoyogi woko i nyim ceŋ ki dwe ki i nyim lakalatwe me polo, ma yam gumarogi kun gitiyo botgi-ni, ma yam gubedo ka lubo korgi, ma yam guyenyo tam ki botgi ka guworo-ni, Pe gibicokogi kacel kadi ki yikogi, gibibedo calo cet dyaŋ muket ata i nom."
        },
        {
          "number": 3,
          "text": "Jo ducu me rok man marac ma gubwot, ma gibedo i kabedo ka ma yam aryemogi gucito iye, gibimito ni twara kono gito woko loyo ma gibedo kwo. Man lok ma Rwot me mony aye owaco."
        },
        {
          "number": 4,
          "text": "“Ibiwaco botgi ni, Rwot owaco kuman ni, Ka dano gupoto piny, pe dok gia malo? Ka ce ŋat mo oŋak woko, ci en pe lokke dwogo cen?"
        },
        {
          "number": 5,
          "text": "Piŋo rok man kono guŋak woko ma gitye ka medde ameda ki weko yona? Gimoko woko likiŋ i lok me bwola, gikwero lokke woko me dwogo cen."
        },
        {
          "number": 6,
          "text": "Abedo ka tero ita ka winyo lokgi, ento gin pe guloko lok ma tye atir; dano ma ŋut i gin maraco ma en otimo pe, kun wacci, ‘Onoŋo atimo gin aŋo?’ Ŋat acel acel gire woto kit ma iye mito, calo aguragura ma tye ka ŋwec laro lweny."
        },
        {
          "number": 7,
          "text": "Kadi winyo acebe ma bedo malo i polo bene ŋeyo karene me dwogo cen; ki akuri, lakalagwec ki ogoro gigwoko karegi me binogi; ento jona gikwiya cik ducu ma Rwot yam omiyo."
        },
        {
          "number": 8,
          "text": "“Wutwero waco niŋniŋ ni, ‘Wan waryek, cik pa Rwot bene tye botwa’? Nen doŋ lupwony-cik ma pe gigenne gutyeko loko cik woko ki cocgi, guloko odoko lok goba."
        },
        {
          "number": 9,
          "text": "Lewic bimako luryeko, cwinygi biballe ci gimakogi woko. Nen, gutyeko kwero lok pa Rwot; kit ryeko aŋo ma dok gitye kwede?"
        },
        {
          "number": 10,
          "text": "Pi meno abimiyo mongi woko bot co mukene, ki pottigi bot jo ma otayogi ki lweny, pien cakke ki i kom jo matino o kwede wa i kom jo madito dano acel acel owor woko i noŋo magoba i yo ma pe atir; cakke ki i kom lunebi o kwede wa i kom ajwagi gin ducu gitiyo ki goba keken ma pe gigenne."
        },
        {
          "number": 11,
          "text": "Gibedo ka tuko ki waŋ bur pa jona atuka ma pe gicano woko liweŋ, kun giwacci, ‘Kuc, kuc,’ ma noŋo kun kuc mo pe."
        },
        {
          "number": 12,
          "text": "Tika yam lewic omakogi i kare ma gutiyo gin me kwer? Pe gire, lewic mo pe omakogi wacel; pe gumiyo waŋgi omyeno wacel ki lewic. Pi meno gin bene gibipoto calo jo mukene ma gibipoto; kare ma abiketo can i komgi gibitum woko ducu.” Man Rwot ma owaco."
        },
        {
          "number": 13,
          "text": "“I kare ma onoŋo myero acokgi, man Rwot ma owaco, nyig olok pe tye i wi yat olok, ki nyig oduro bene pe i wi yat oduro; pote-gu bene ducu otwo woko, ki gin ma yam amiyogi-ni bene doŋ otyeko kato woko ki botgi.”"
        },
        {
          "number": 14,
          "text": "Piŋo pud dok wabedo mot? Wugurre kacel wek wacitu i gaŋi ma girumo ki cel gogo wek wacitoyu kunnu; pien Rwot Lubaŋawa doŋ oketo can i komwa ni wato, omiyowa bene pii ma tye iye kwir marac wamato, pien onoŋo doŋ watimo bal i kom Rwot."
        },
        {
          "number": 15,
          "text": "Wabedo ka yenyo kuc, ento gin mo maber ma wano ŋo pe, i kare ma onoŋo myero wacaŋ iye, wanoŋo gin ma kelo lworo keken."
        },
        {
          "number": 16,
          "text": "“Yweyo me kiniga pa aguragura pa lukworwa winnye wa i Dan; ka twoni aguraguragi okok ci lobo ducu yeŋŋe. Gubino ka balo lobowa woko kacel ki jami ducu ma tye iye, pi jwero gaŋwa woko kacel ki jo ma gibedo iye."
        },
        {
          "number": 17,
          "text": "Pien nen, atye ka cwalo twol ikinwu, twol uyu ma kwirre rac ma pe gitwero baŋone ki yat, ci gibikayowu malit,” man Rwot ma owaco. Cwerariny pa Jeremia pi lutugi"
        },
        {
          "number": 18,
          "text": "Can ma atye kwede doŋ dit ma pe romo caŋ, atye ki two madit me cwercwiny mada i cwinya."
        },
        {
          "number": 19,
          "text": "Koŋ iwiny, koko pa jona orumo i lobo woko ducu, kun gikok ni, “Rwot mono pe i Cion? Kabakane mono doŋ pe iye?” Rwot ma kabakagi ogamo ni, “Piŋo kono wuŋeto cwinya ki cal jogiwu, wumiyo kiniga omaka ki lubaŋa pa lurok mogo ma pe gikonyo-gu?”"
        },
        {
          "number": 20,
          "text": "Dano gikok ni, “Kare me kac doŋ okato woko, ki kare me oro bene dog ogik, ento pud pe gilarowa.”"
        },
        {
          "number": 21,
          "text": "Cwinya rem calo bur odet iye pien jona doŋ giketo bur woko i komgi, akumo pi can, ma cwercwiny doŋ obwoyo koma woko."
        },
        {
          "number": 22,
          "text": "Yat me caŋo dano doŋ pe i Gilead bo? Daktar kono pe kunnu? Piŋo kono pe gicano jona?"
        }
      ]
    },
    {
      "number": 9,
      "verses": [
        {
          "number": 1,
          "text": "Ka twerre onoŋo myero wiya obed waŋ it me pii, ki waŋa noŋo myero obed. Waŋ it ma gunnye ki pig waŋ, wek omiya abed ka kok dyeceŋ ki dyewor benebene pi jona ma dog ginekogi woko-ni."
        },
        {
          "number": 2,
          "text": "Onoŋo amito ni kono nene kabedo mo obed tye ma abedo iye macalo ka gony pa luwot i tim aroo, kono aweko jona ci acito woko ka mabor kwedgi! Gin ducu lutim abor, gin ducu lutim tim aranyi."
        },
        {
          "number": 3,
          "text": "Gin kare ducu guyubbe woko me loko lok goba; bedo laboŋo gen doŋ oloyo lobo woko ma kaka tim me ada. Rwot owacci, “Sona gitimo gin marac teretere, dok bene pe giŋeya.”"
        },
        {
          "number": 4,
          "text": "Dano acel acel myero ogwokke i kom lawote, ki bene pe myero ogen ominne: pien omego acel acel obedo labwola calo Yakobo, dok dano acel acel bene kwoto lawote."
        },
        {
          "number": 5,
          "text": "Ŋat acel acel bwolo lawote, dano mo ma loko ada pe; doŋ gutyekopwonyo Lebgi woko me loko lok goba, gitimo bal giyelle iye adada ma pe giromo ŋut."
        },
        {
          "number": 6,
          "text": "Gibedo ka uno dano teretere, dok gitimo gin me bwola teretere, gikwero woko ni pe giŋeya, man Rwot ma owaco."
        },
        {
          "number": 7,
          "text": "Mumiyo Rwot me mony owaco kuman ni, “Nen, abitemogi macalo nyonyo ma giliyo. Jona doŋ gutimo gin marac, gin aŋo kono ma dok atwero tiyo kwedgi?"
        },
        {
          "number": 8,
          "text": "Lebgi obedo calo atero ma lake ki kwir marac; giloko lok me bwola keken. Dano acel acel loko lok mamit bot lawote, ento ki i cwinye noŋo tye ki yub me kanne wek eneke woko."
        },
        {
          "number": 9,
          "text": "An pe abiketo can i komgi pi lok magi? Pe abiculo kwor i kom rok macalo man?” Man Rwot ma owaco."
        },
        {
          "number": 10,
          "text": "Jeremia owacci, “Wek dog akok pi godi, dok abikok kun cwinya cwer pi olet-gu, pien doŋ gutwo woko, ŋat mo ma woto kun ŋolo ki iye doŋ pe. Koko pa dyaŋi bene pe doŋ winnye kunnu; winyo ki lee tim ducu doŋ guriŋo gurwenyo woko, doŋ gipe matwal.”"
        },
        {
          "number": 11,
          "text": "Rwot owacci, “Abiloko Jerucalem doko wi obur me gin ma gimuko ki iye, kabedo ma too-aye bedo iye: gaŋi me Juda ducu doŋ bidoko tim noŋo, ka ma ŋat mo pe bedo iye.”"
        },
        {
          "number": 12,
          "text": "Dano mene maryek ma wacci etwero niaŋ lok man? Rwot mono oloko lok magi bot aŋa, ni wek otit lokke? Piŋo lobo doŋ oballe woko odoko wi obur calo tim ma iye odoŋ nono, ma dano mo pe wok kato ki iye?"
        },
        {
          "number": 13,
          "text": "Rwot owacci, “Man otimme pien jona gubwoto cikka ma nene amiyo botgi-ni, dok bene pe guwinyo lokka, pe gubedo kun gilubo cikka."
        },
        {
          "number": 14,
          "text": "Ento ma ka timo meno gumiyo ŋutgi obedo nwaŋ, gubedo ka woro jogi Baal mapatpat, kit macalo kwarogi opwonyogi kwede."
        },
        {
          "number": 15,
          "text": "Pi meno Rwot me mony, ma en Lubaŋa pa Icrael, owaco kuman ni, Nen, abimiyo jo magi gimato yat roka, dok bene abimiyo gimato pii ma giketo iye kwir."
        },
        {
          "number": 16,
          "text": "Abikeyogi woko i kin lurok ma gin kikomgi pe giŋeyo, kadi wa kwarogi bene yam pe guŋeyo; abicwalo dul mony lubo korgi ki pala lucwan nio waŋ ma atyekogi woko liweŋ.”"
        },
        {
          "number": 17,
          "text": "Rwot me mony owaco kuman, ni, “Koŋ wutam lok, ci wulwoŋ monma giŋeyo wer koko-gu gubin; wucwal lok wulwoŋ mon makwiri gubin;"
        },
        {
          "number": 18,
          "text": "wek gurune gubin oyotoyot ci guwo ki koko i komwa, wek pig waŋwa omo locit piny lipyaa, ma del waŋwa bene odyak woko ki pii."
        },
        {
          "number": 19,
          "text": "Koŋ wuwiny dwan me koko ma a ki i Cion, ‘Doŋ watum woko do! Lewic doŋ omakowa woko marac, pien doŋ waa woko ki i lobowa, pien aaniwa doŋ gijwero woko licwic.’ ”"
        },
        {
          "number": 20,
          "text": "Jeremia owacci, “Wun mon, wuwiny doŋ lok ma Rwot owaco, wucik itwu wek wuwiny lok ma oa ki i doge. Wupwony anyirawu ki koko, Ŋat acel acel opwony lawote ki wer lyel."
        },
        {
          "number": 21,
          "text": "To doŋ obino woko i komwa ki i waŋ dirica, ci odonyo woko i gaŋ kalwa ducu, oneko litino woko ducu ki i dye yo ki awobe-gu ki i dye bar."
        },
        {
          "number": 22,
          "text": "Kom jo muto gibikeyo woko ata gikeyo woko macalo odur cet dyaŋ muket ata i olet, calo kal ma lukac gukayo guweko odoŋ i poto, ma ŋat mo doŋ pe ma bicoko tero i gaŋ. Man aye gin ma Rwot owacca ni atiti.” Ŋeyo Lubaŋa aye deyo ma dano tye kwede"
        },
        {
          "number": 23,
          "text": "Rwot owacca kuman ni, “Dano maryek myero pe onyatte ki ryekone-ni, kadi ki dano matek bene pe myero onyatte ki tekone, ki dano mulony bene pe myero onyatte ki lonyone."
        },
        {
          "number": 24,
          "text": "Ento ka ŋat mo mito nyatte, myero onyatte ni eniaŋ dok eneyo an, ni an a Rwot ma atye ka tiyo gin ma nyuto mar ma pe lokke, anyuto bene ŋolo kop atir ki bedo ki kit ma atir i lobo. Magi gin aye jami ma cwinya mito. Man Rwot ma owaco.”"
        },
        {
          "number": 25,
          "text": "Rwot owacci, “Nen nino tye ka bino, en aye kare ma abiketo iye can i kom jo ma gilirogi ki i del komgi ki woko ento pe ki i cwinygi."
        },
        {
          "number": 26,
          "text": "Abiketo can i kom Jo Ejipt, jo Juda, jo Edom, jo Ammon, jo Moab ki jo ducu ma gibedo i tim aroo ma ginyaro yer wigi woko doŋ macego; rok magi ducu pe gulirre ki i cwinygi, ki jo me ot pa Icrael bene pe gulirre ki i cwinygi.”"
        }
      ]
    },
    {
      "number": 10,
      "verses": [
        {
          "number": 1,
          "text": "Wun jo Icrael wuwiny lok ma Lubaŋa tye ka lokone botwu."
        },
        {
          "number": 2,
          "text": "Rwot owaco kuman ni, “Pe wupwony kit pa lurok, dok cwinywu bene pe myero oballe ka wuneno lanyut mo tye i polo, kadi bed rok mukene-gu cwinygi oballe woko pire."
        },
        {
          "number": 3,
          "text": "Pien kit pa lurok obedo gin me bwolo, pe ada. Gitoŋo yat gireto woko piny i buŋa, ci lapac payo woko maber ki koyone nyo ki jami mukene me pac."
        },
        {
          "number": 4,
          "text": "Dano gidero kome woko ki ryal nyojabu; gikwanyo nyono giguro ki cumari iye wek ocun matek likiŋ pe opot woko piny."
        },
        {
          "number": 5,
          "text": "Cal lubaŋagi-nu obedo calo wir yat ma gicibo ocun i poto okwer pi ryemo winyo, pe bene gitwero lok; gitiŋogi mege atiŋa, pien pe giwoto. Pe ilworgi, pe gitwero timo gin mo marac i komi, dok bene pe gitye ki twero mo me timo gin mo maber.”"
        },
        {
          "number": 6,
          "text": "Pe tye lubaŋa mo macalo in, ai Rwot; in idit, dok nyiŋi bene dit ki tek."
        },
        {
          "number": 7,
          "text": "Aŋa mono ma pe myero olwori, in kabaka ma loyo rok ducu? Man aye kiti, myero dano gulwori. Pe tye ŋat mo macalo in i kin luryeko ducu me rok mapatpat, kadi ki i te kergi ducu."
        },
        {
          "number": 8,
          "text": "Danogi ducu ma luryeko gubedo jo ma lumiŋ dok wigi bene odiŋ. En bao ma giyubo ni cal lubaŋa-ni tika pwonyogi ki gin mo?"
        },
        {
          "number": 9,
          "text": "Cal lubaŋagi gidero kome woko ki ryal ma gidino woko ma gikelo ki i Tarcic, ki jabu ma gikelo ki i Upaj, Gin ducu gubedo tic pa lupac ki dok bene tic ma latet jabu otiyo ki ciŋe: ginarukagi obedo makwar ki dok lamar lamar; gin ducu gubedo tic ma jo ma kwiri aye gutiyo."
        },
        {
          "number": 10,
          "text": "Ento Rwot aye Lubaŋa me ada, en Lubaŋa makwo, dok bene en Kabaka ma bedo nakanaka. Ka inen, ce akemo omake ci lobo yeŋŋe, rok ducu pe twero ciro kinigane."
        },
        {
          "number": 11,
          "text": "Ibiwaco botgi kit man ni, “Lubaŋa mogo-gu ma pe guketo polo ki lobo-ni gibijwerogi woko. Pe doŋ gibibedo tye i kabedo mo i wi lobo ki i te polo.” Wer me pako Lubaŋa"
        },
        {
          "number": 12,
          "text": "Rwot oketo lobo ki twerone, dok ocibo lobo ocuŋ matek pi ryekone, ki pi niaŋ matut ma en tye kwede omiyo oyaro polo woko."
        },
        {
          "number": 13,
          "text": "I kare ma dwane mor, ci pii twagge matek ki i polo, dok miyo lupu duny kun a ki i agikki lobo. En miyo lutkot wil ka kot cwer, dok bene miyo yamo kodo kun a ki i ot kano jamine."
        },
        {
          "number": 14,
          "text": "Dano ducu bedo lumiŋ dok bene ma wigi odiŋ; lewic mako latet jabu pi cal jokke ma en otiyo; pien cal jogine-gu ducu pe lubaŋa me ada, dok bene pe gitye ki kit kwo mo i igi."
        },
        {
          "number": 15,
          "text": "Konygi pe, gitiyogi mere me acaya keken; i kare ma Rwot bibino ka keto can i komgi gibito gitum woko."
        },
        {
          "number": 16,
          "text": "Lubaŋa pa Yakobo pe obedo calo cal jogi magi; pien en aye ŋat ma oketo jami ducu, dok bene en oyero jo Icrael wek gubed jone kikome, Nyiŋe gilwoŋo ni Rwot me mony."
        },
        {
          "number": 17,
          "text": "Wun jo Jerucalem ma mony doŋ orumowu woko-ni, wutiŋ yecwu woko ki i ŋom,"
        },
        {
          "number": 18,
          "text": "pien kombeddi doŋ Rwot biryemowu woko ki i lobo-ni; en biŋinyowu waŋ ma wuwinyo litte. Man Rwot ma owaco."
        },
        {
          "number": 19,
          "text": "Jo Jerucalem gikok ni, “Giketo ret woko i komwa marac kuman! Waŋ burwa tye marac mada ma pe bicaŋ. Yam watamo ni man en aye gin ma watwero ciro, kara pe!"
        },
        {
          "number": 20,
          "text": "Kemawa doŋ gibalo woko, ki tol ducu ma onoŋo gitweyogi kwede gicodo woko; litinowa doŋ guwekowa, gin ducu doŋ gipe. Ŋat mo pe ma odoŋ ma myero ogur kemawa odoco kakare; pe tye ŋat mo ma myero otwe boŋo kicika megi malo.”"
        },
        {
          "number": 21,
          "text": "Jeremia ogamo ni, “Lutel doŋ gudoko lumiŋ; pe gipenyo Rwot wek otelgi. Meno aye gin mumiyo yam pe gubedo maber; lwakgi ducu doŋ guket woko ata."
        },
        {
          "number": 22,
          "text": "“Winy lok! Nen tye ka bino! Twon gin ma mor tye ka katti bino ki i lobo ma yo tuŋ acam, dul monnye bino me jwero gaŋi me Juda woko wek odoŋ obur, odok kabedo ka ma too bedo iye.”"
        },
        {
          "number": 23,
          "text": "Ai Rwot, aŋeyo ni dano pe loyo kwone kene nio i agikkine; pe tye ŋat mo ma tye ki twero me loyo kwoŋo."
        },
        {
          "number": 24,
          "text": "Ai Rwot, pwony lwakwa; ento pe itimwa marac aye. Pe ipwonywa i kare ma noŋo kiniga omaki; miyo wabito woko ducu."
        },
        {
          "number": 25,
          "text": "Kiniga myero omaki i kom rok ma pe giŋeyi, ki i kom lurok ma pe gilwoŋo nyiŋi-ni. Doŋ gityeko likwayo pa Yakobo woko; ci gubalo lobowa woko odoŋ obur."
        }
      ]
    },
    {
      "number": 11,
      "verses": [
        {
          "number": 1,
          "text": "Rwot oloko ki Jeremia, ni,"
        },
        {
          "number": 2,
          "text": "“Winy lok ma mako gicikke nan. Tit bot jo Juda ki jo ma gibedo Jerucalem ni,"
        },
        {
          "number": 3,
          "text": "an, Rwot Lubaŋa pa crael, doŋ atyeko ceno dano ma pe winyo dok ma pe lubo lok ma mako icikke man."
        },
        {
          "number": 4,
          "text": "En gicikke ma yam keto ki kwarowu i kare ma akwanyogi woko ki i lobo Ejipt, en lobo ma obedo alo buk mac me teto nyonyo ma otwak me waŋogi. I kare meno awaco otgi ni guwiny lokka dok guti gin ducu ma yam acikogi ni guti. Atito otgi ni ka gulubo ci gibibedo jona kin bene abibedo Lubaŋagi."
        },
        {
          "number": 5,
          "text": "Aciko botgi ni an bene abicobo kwoŋ ma am akwoŋo i nyim kwarogi kun miyo botgi lobo ma mol cak ki moo Ic, kit macalo gitye iye wa onyoo-ni.” Ci an Jeremia agamo ni, “Wek obed kumeno, Rwot.”"
        },
        {
          "number": 6,
          "text": "Rwot dok owacca ni, “Tit lok magi ducu i gaŋi me Juda, ki i dye yo me Jerucalem. Tit lokka kunnu, kun iwaco bot lwak ni guwiny lok ma mako gicikke man dok bene gulubi kun gitiyo."
        },
        {
          "number": 7,
          "text": "I kare ma akwanyo kwarowu woko ki i lobo Ejipt, acikogi matek, kun bene abedo ka cikogi teretere, nio wa onyoo, kun awaco botgi ni gulub lokka."
        },
        {
          "number": 8,
          "text": "Ento gin pe gulubo dok pe guciko itgi me winyo lokka. Ma ka timo meno, dano acel acel omedde ameda ki bedo ki nwaŋ cwiny marac. Mumiyo acobo lok me gicikke man woko ducu i komgi, ma yam acikogi ni guti, ento pe gutiyo-ni.”"
        },
        {
          "number": 9,
          "text": "Rwot dok owaco bota ni, “Jo Juda kacel ki jo ma bedo i Jerucalem gitye ka jemo woko i koma."
        },
        {
          "number": 10,
          "text": "Gulokke gudok cen ka timo bal pa kwarogi ma gukwero winyo lokka woko-ni; gubedo ka lubo lubaŋa mukene kun giworogi bene: Jo me ot pa Icrael ki jo me ot pa Juda doŋ guturo gicikkena woko ma yam acikke kwede ki kwarogi-ni."
        },
        {
          "number": 11,
          "text": "Pi meno Rwot owaco kuman ni, Nen, atye ka kelo gin marac wek aket i komgi ma pe gitwero loyo ki iye wacel. Ka gibikok bota pi kony, an pe abiwinyo kokogi."
        },
        {
          "number": 12,
          "text": "I kare meno jo Juda kacel ki jo ma bedo i Jerucalem gibicito gikok bot lubaŋa ma yam gibedo ka waŋo iye gitum botgi-ni, ento lubaŋa magi pe twero larogi i kare me can."
        },
        {
          "number": 13,
          "text": "Pien lubaŋawu doŋ gudoko pol ma guporo wel gaŋiwu, wun jo Juda; ki wun jo ma wubedo i Jerucalem bene doŋ wuyubo lwak keno tyer mapol ata ka ma wuwaŋo iye gitum me lewic bot jok Baal, ma rom ki wel yo ma tye i dye gaŋ me Jerucalem."
        },
        {
          "number": 14,
          "text": "“Pi meno Jeremia, pe ibed ka lega, pe bene ipid kweda pi lwak man. Ka inen ce gitye i can ka gukok bota pi kony, an pe abiwinyo kokogi.”"
        },
        {
          "number": 15,
          "text": "Rwot owaco ni, “Jona ma amaro-ni gitye ka timo tim kipyeda. Doŋ gitye ki kit twero aŋo ma weko gibedo i oda? Gitamo ni tyero lee me gitum ki kwoŋo kwoŋ mogo ma gicikke kwede atata twero geŋo can woko me poto i komgi? Gitamo ni gitwero bwot i yo ma kit man?"
        },
        {
          "number": 16,
          "text": "Yam alwoŋogi ni yat jeituni ma pote olot madwoŋ, ma nyige bene nen mwonya adada; ento abiwaŋo pote woko ki mac ma yamone mor mager, dok abituro jaŋe woko ducu."
        },
        {
          "number": 17,
          "text": "“An Rwot me mony ma yam apito jo Icrael ki jo Juda, macalo yat jeituni-ni, kombeddi doŋ awacci abiketo gin marac i komgi, Gukelo gigi can man i komgi pigi kengi pien gin gutimo gin marac. Guŋeto cwinya omiyo kiniga omaka pi waŋo gitum bot jok Baal.” Lok ma gipiro pi neko Jeremia,"
        },
        {
          "number": 18,
          "text": "Rwot omiyo aŋeyo dok aniaŋ lok ma lukworra gupiro, ki gin marac ma onoŋo gimito timo i koma."
        },
        {
          "number": 19,
          "text": "Ento an abedo calo latin romo mamwol ma gitero woko ka nekone, onoŋo pe aŋeyo ni gupiro lok me timo gin marac i koma. Gubedo ka waco ni, “Watoŋu yat man waretu woko piny wa ki nyige ducu; waneke woko wek ŋat mo pe doŋ obipo i kome matwal i lobo-ni.”"
        },
        {
          "number": 20,
          "text": "Lacen an Jeremia alego ni, “Ai Rwot me mony, in laŋolkop ma ŋolo kop atir, dok itemo tam pa dano ki gin ma giparo ki i cwinygi. Wek anen ka iculo kwor i kom lwak man, pien an doŋ atyeko keto lokka woko ducu i ciŋi.”"
        },
        {
          "number": 21,
          "text": "Pi meno Rwot owaco kuman, i kom jo Anatot, ma onoŋo gimito neko Jeremia woko kun giwacce ni ka ce en omedde ki tito lok i nyiŋ Rwot ci gibineke woko."
        },
        {
          "number": 22,
          "text": "Rwot me mony owaco lok i komgi ni, “Nen, abiketo can i komgi. Awobegi ducu gibinekogi woko i lweny ki pala lucwan; litinogi ducu bito woko ki kec."
        },
        {
          "number": 23,
          "text": "Ŋat mo ma bidoŋ pe ka kare oromo, en kare ma doŋ amoko me keto iye can i kom jo Anatot.”"
        }
      ]
    },
    {
      "number": 12,
      "verses": [
        {
          "number": 1,
          "text": "Ai Rwot, ka apido lokka kwedi, anoŋo ni in giri lokki tye atir. Ento myero pud dok apenyi lok ma mako ŋolo kop. Piŋo jo maraco gibedo maber dok gilony? Piŋo lutim aranyi kono gicobo tiyo gin ma cwinygi mito?"
        },
        {
          "number": 2,
          "text": "In aye ma yam ipitogi, mumiyo giroyo lwitgi donyo i ŋom gidoŋo ci ginyak bene. Kare ducu gin giloko lok maber i komi, ento ki i cwinygi noŋo gitye ka mabor, pe giparo piri."
        },
        {
          "number": 3,
          "text": "Ento in Rwot, iŋeya, ineno gin ma atiyo, dok itemo tamma pi neno kit macalo amari kwede. Makgi ikelgi woko ki tek calo romi me aneka, kogi woko iketgi pat nio ka nino me nekogi oromo."
        },
        {
          "number": 4,
          "text": "Lobowa mono bibedo mutwo pi kare ma rom mene, dok lum ducu ma i tim bitwo woko nio wa awene? Lee ki winyo gitye ka to pi tim maraco pa jo ma gibedo i lobo man, ma giwaco ni i, “In pe ineno kit ma gitye ka bedo kwede.”"
        },
        {
          "number": 5,
          "text": "Rwot owacci, “Jeremia, ka ce iol woko i ŋwec ma kun ipyemki dano, ci ibiŋweco ipyem ki aguragura niŋniŋ? Ka ce ipoto piny i lobo ma kuc tye iye, ci doŋ ibikwo niŋniŋ ka ibedo i kin yadi mukadde ma tye i ŋet Jordan?"
        },
        {
          "number": 6,
          "text": "Kadi ki omegini, ma gin jo me ot pa woru kikome, gin bene gutimo tim aranyi i komi, gin guribbe ka lweny i komi bene. Pe igengi, kadi bed giloko lok maber me larem boti.”"
        },
        {
          "number": 7,
          "text": "Lubaŋa owacci, “An doŋ aweko jona woko, doŋ akwero rok ma yam ayerogi-ni woko; doŋ atyeko miyo jona ma amaro-ni woko i ciŋ lukworgi."
        },
        {
          "number": 8,
          "text": "Jona ma ayerogi-ni doŋ gulokke woko i koma calo labwor ma tye i buŋa; gumor ki koko matek i koma pi meno omiyo adaggi."
        },
        {
          "number": 9,
          "text": "Jona ma ayerogi-ni gubedo calo tula, ma winyo wadigi lwenyo i kome i kabedo ducu. Wubin, wun lee tim; wubin wuribbe ka cam kacel."
        },
        {
          "number": 10,
          "text": "Lukwat mapol doŋ gutyeko balo poto olokka woko, gunyono dul lobo ma gipokka woko piny ki tyengi, guloko dul lobona ma yomo cwinyani odoko tim ma iye odoŋ noŋo."
        },
        {
          "number": 11,
          "text": "Gumiyo doŋ odoko tim ma konnye pe; odoko tim ma iye odoŋ noŋo i nyima. Lobone ducu doŋ gibalo woko odoŋ noŋo, ento ŋat mo ma paro pire pe."
        },
        {
          "number": 12,
          "text": "I wi cere ducu ma tye i tim aroo, jo ma lutyek piny doŋ gubino ka yako Doŋ an Rwot atyeko cwalo lweny me tyeko lobo woko ducu; ŋat mo pe ma bitwero bedo ki kuc."
        },
        {
          "number": 13,
          "text": "Jona yam gucoyo bel ento gukayo okuto, gubedo ka tiyo tic matek guolo komgi woko, ento pe gulimo iye gin mo. Lewic bimakogi pien gin ma gucoyo ducu pe pi kiniga mager pa Rwot.” Cikke pa Rwot pi jo ma bedo ka get jo Icrael"
        },
        {
          "number": 14,
          "text": "Rwot owaco kuman ni, “Atye ki lok mo ma myero awac bot jo ma gibedo ka ŋet jo Icrael ma doŋ gubalo lobo ma amiyo bot jona jo Icrael-li woko. Nen, abikwanyo rok man woko ki i lobogi, dok bene abilaro jo Juda akwanyogi ki i kingi."
        },
        {
          "number": 15,
          "text": "I kare ma doŋ akwanyogi woko, ci kica bimaka i komgi, Abikelo rok acel acel adwoko cen i lobone dok i kabedone kikome."
        },
        {
          "number": 16,
          "text": "Dok ka kare biromo, ka ce gipwonyo kit pa jona ki cwinygi ducu, ma kun gikwoŋo ki nyiŋa ni, ‘Macalo Rwot tye makwo-ni,’ macalo yam gupwonyo jona me kwoŋo ki nyiŋ jok Baal, ci miyo gin ducu doŋ gibirubbe woko ki jona ci gibibedo maber."
        },
        {
          "number": 17,
          "text": "Ento ka ce tye rok mo ma pe biwinyo lokka, ci abiputo woko ki lwite ducu ci abalo woko licwic, man Rwot ma owaco.”"
        }
      ]
    },
    {
      "number": 13,
      "verses": [
        {
          "number": 1,
          "text": "Rwot owacca kuman ni, “Cit iwil boŋo camanini me aruka i pyer, ci itwe i pyeri, ento pe ilut i pii.”"
        },
        {
          "number": 2,
          "text": "Ci awilo boŋo me pyer kun alubo lok ma Rwot otitta-ni, ci aruko i pyera."
        },
        {
          "number": 3,
          "text": "Lok pa Rwot dok obino bota tyen me aryone ma wacci,"
        },
        {
          "number": 4,
          "text": "“Kwany boŋo me pyer ma nene iwilo iruko i pyeri-ni, ci ia icit i dog kulu Euprate, ci icikan woko kunnu i kin got mubar.”"
        },
        {
          "number": 5,
          "text": "An aa acito ci akano woko i ŋet kulu Euprate kit macalo Rwot ocika kwede."
        },
        {
          "number": 6,
          "text": "I ŋe nino mapol Rwot dok owacca ni, “A malo icit wa i kulu Euprate ci ikwany boŋo me aruka ma yam aciki ni icikan kunnu-ni.”"
        },
        {
          "number": 7,
          "text": "Cutcut aa acito i kulu Euprate ci akwinyo ŋom, ci akwanyo boŋo aruka me pyer ki i kabedo ka ma yam onoŋo akano iye-ni. Ento anoŋo ni boŋo ca doŋ oballe woko, pe dok ber pi gin mo."
        },
        {
          "number": 8,
          "text": "Lacen Rwot dok pud oloko bota aye. En oloko bota kuman ni,"
        },
        {
          "number": 9,
          "text": "“Man aye kit macalo abityeko kwede wakke pa Juda ki wakke madit ma Jerucalem tye kwede."
        },
        {
          "number": 10,
          "text": "Lwak magi marac ma gukwero winyo lokka, ma gumiyo ŋutgi obedo nwaŋ gulubo gigi gin ma cwinygi mito, ma gubedo ki lubaŋa mukene kun gitiyo botgi, gibibedo calo boŋo pyer man ma pe doŋ ber me aruka."
        },
        {
          "number": 11,
          "text": "Kit macalo boŋo me atweya i pyer moko kwede i kom dano, kumeno bene aketo jo me ot pa Icrael ki jo me ot pa Juda aridogi woko i koma matek likiŋ, wek gubed lwak ma gibikelo nyiŋ maber bota, ma gibimiyo dano gipaka dok gimiya deyo, ento gin onoŋo pe gitwero winyo lok wacel.” Man Rwot ma owaco. Lok kom agulu ma gupoŋ woko ki koŋo vino"
        },
        {
          "number": 12,
          "text": "Rwot owaco kuman ni, “Jeremia, in itit lok man bot jo Icrael ni, ‘Rwot Lubaŋa me mony owaco kuman ni, “Agulu acel acel bipoŋ woko ki koŋo vino.” ’ Gibiwaco botwu ni, ‘Pe wamito waŋe ni agulu acel acel bipoŋ wo ko ki koŋo vino’"
        },
        {
          "number": 13,
          "text": "Ci lacen in ibiwaco botgi ni, ‘Nen, abipiko jo ducu ma gibedo i lobo man ki koŋo vino ci gidoko lumero, luker ma gibedo i wi komker pa Daudi, ajwagi, lunebi kacel ki jo ducu ma gibedo i Jerucalem."
        },
        {
          "number": 14,
          "text": "Abicanyo ŋat man ki lawote, wego ki litinogi kacel, man Rwot ma owaco, Pe abiparo pigi, pe abiweko gibedo kwo, kadi wa kica bene pe bimaka i komgi, wek pe atyekgi woko.’ ”"
        },
        {
          "number": 15,
          "text": "Wuter itwu, wuwiny; pe myero wubed ki wakke, pien Rwot doŋ otyeko loko."
        },
        {
          "number": 16,
          "text": "Wumi deyo bot Rwot Lubaŋawu ma pud peya okelo colpiny, ma pud tyenwu pe ogwaŋŋe i wi godi ma piny ribiribi; ma pud peya noŋo olokke odoko mutu macol licuc, en leŋpiny ma onoŋo wutye ka genone-ni."
        },
        {
          "number": 17,
          "text": "Ka ce pe wubiwinyo, ci abikok laliŋliŋ i muŋ pi wakkewu: abikok matek noŋo pig waŋa mol cito piny lipyaa, pien jo pa Rwot doŋ giterogi woko macalo opii."
        },
        {
          "number": 18,
          "text": "Rwor owaco bot Jeremia ni, “Tit bot kabaka gin ki minne ni gua ki i komkergi gubin woko i kabedo mapiny, pien lalukanagi maber twatwal doŋ opoto woko piny ki i wigi.”"
        },
        {
          "number": 19,
          "text": "Gaŋi me Negeb ducu doŋ gilorogi woko, pe tye ŋat mo ma myero oyabgi. Jo Juda ducu doŋ giterogi woko i lobo ma pe megi, gin ducu doŋ giterogi woko i opii."
        },
        {
          "number": 20,
          "text": "“Wun jo Jerucalem wunen! Lukworwu tye ka bino kun gia ki i lobo ma tye yo tun acam! Jo ma miyogi i ciŋwu ni wugwokgini gitye kwene, danowu macalo lwak romi ki dyegi ma gibeco adada-ni?"
        },
        {
          "number": 21,
          "text": "Ibiwaco gin aŋo ka jo ma yam in kikomi aye ipwonyogi ni wek gubed luremi, aye giketogi me loyi? Arem matek pe biketo komi woko, calo arem pa dako ma tye ka nywal?"
        },
        {
          "number": 22,
          "text": "Doŋ ka ce ipenyo ni piŋo gin ma kit man obino i komi, piŋo boŋo ma i pyeri bene giyeco woko, dok ginywari kwede-gu; man otimme pien onoŋo balli doŋ rac ma okato kare."
        },
        {
          "number": 23,
          "text": "Laetiopia mo tika twero loko raŋi me del kome, nyo kwac bene twero kwanye raŋi ma i kome ma obedo kwicikwicini woko? Ka tye kit meno, wun ma wuniyo ki timo gin marac keken-ni, wutwero pwonnye me tiyo gin ma tye atir."
        },
        {
          "number": 24,
          "text": "Abikeyowu woko calo cuŋ kal ma yamo kodo ki i tim aroo ci tero woko."
        },
        {
          "number": 25,
          "text": "Man aye gin ma gipokki, dul ma doŋ atyeko pimone woko piri, man Rwot ma owaco, pien wii doŋ otyeko wil woko i koma ibedo ka geno lok goba keken."
        },
        {
          "number": 26,
          "text": "An Rwot kikoma aye ma abiwalo boŋoni woko ki i pyeri aumo ki waŋi, miyo lewicci nen woko ka maleŋ."
        },
        {
          "number": 27,
          "text": "Doŋ atyeko neno gin me kwer ma itimo, tim me abor ki mito tigoni, ki tim malayani marac adada, ma ibedo ka timone i wi cere i dye tim. Can i wiwu, wun jo Jerucalem! Gin man bitero kare ma rom mene ma noŋo pud peya gilonyowu wudoko leŋ?”"
        }
      ]
    },
    {
      "number": 14,
      "verses": [
        {
          "number": 1,
          "text": "Rwot owaco bot Jeremia pi two pii ma okemo Juda woko ni,"
        },
        {
          "number": 2,
          "text": "“Juda tye ka kumo gaŋine bene tye ka to woko. Jo Juda ducu gibuto piny ki twon cwercwiny mo ma pe wacce; ma noŋo jo Jerucalem gitye ka kok matek adada pi kony."
        },
        {
          "number": 3,
          "text": "Luditogi me awora gicwalo luticgi ka twomo pii; gicito i waŋ taŋi me pii, emo pe ginoŋo, gidwogo ki gin latwom piigi ma noŋo iye noŋo. Lewic makogi dok bene alee twodogi woko ci giumo wigi woko."
        },
        {
          "number": 4,
          "text": "Pien lobo doŋ oballe woko, kit macalo kot doŋ pe obedo ka cwer i lobo-ni, lewic omako lupur mada ma noŋo cwinygi cwer ma giumo wigi auma."
        },
        {
          "number": 5,
          "text": "Kadi bed wa megi til ma tye i tim bene no no gubwoto litinogi ma gunywalo woko pien lum mo ma myero gucam pe."
        },
        {
          "number": 6,
          "text": "Kana me tim-gu gicuŋ i wi cere matar atara ligwek, giŋamo doggi malac me yweyo calo too; waŋgi olwal woko pien onoŋo pe tye lum mo ma myero gucam."
        },
        {
          "number": 7,
          "text": "“Kadi bed ka ce balwa dotowa, ai Rwot konywa kit macalo yam iciko. Wabedo ka lokke wabwoti woko tyen mapol; watyeko bene timo bal-gu i komi."
        },
        {
          "number": 8,
          "text": "In keken aye ŋat ma jo Icrael gigeno, in aye ma ilarowa i kare ma noŋo watye i can. Piŋo ibedo macalo larok i lobowa, dok macalo lawot ma yenyo kabuto?"
        },
        {
          "number": 9,
          "text": "Piŋo ibedo macalo dano ma wiye onyobbe woko ma pe ŋeyo gin ma myero etim, calo ŋat mo ma en oteka ma pe twero laro dano ki i mony? Ento adada in Rwot it ye kwedwa, dok waŋ bene gilwonowa ki nyiŋi; pi meno pe ibwotwa woko.”"
        },
        {
          "number": 10,
          "text": "Rwot owaco kuman i komjone ni, “Yam gumaro wot atata kit meno, pe gujuko tyengi ka wot; pi meno omiyo Rwot pe gamogi. Kombeddi doŋ en bipo i kom bal megi ci biketo can i komgi pi balgi.”"
        },
        {
          "number": 11,
          "text": "Rwot owaco bota ni, “Pe myero ilega ni an akony lwak man."
        },
        {
          "number": 12,
          "text": "Kadi bed giri kec, pe abiwinyo koko ma gikok kwede bota pi kony, dok kadi bed gutyer gitum awaŋa ki gityer me moko kwoŋ, pe abigamogi; ento abinekogi atyekogi woko liweŋ ki pala lucwan, ki kec malit mupoto i lobo, wa ki two gemo- gu.”"
        },
        {
          "number": 13,
          "text": "Dok awacci, “Ai Rwot Lubaŋa, nen lunebi onoŋo doŋ gutyeko tito bot lwak man woko ni, ‘Pe gibinekowu ki pala lucwan, dok bene kec mo pe bipoto i lobowu, ento Rwot bimiyo botwu kuc me ada ma bedo nakanaka i kabedo man.’ “"
        },
        {
          "number": 14,
          "text": "Ento Rwot odokka iye owacca ni, “Lunebi gitye ka tito lok goba keken ki nyiŋa; an pe acwalogi, pe acikogi, dok bene pe bene pe aloko kwedgi. Gitye ka tito botwu ginanyuta me goba ki tyeto tyet ma konnye pe, kun gibwolo dano abwola ki tam ma gutamo pigi kengi."
        },
        {
          "number": 15,
          "text": "Pi meno an Rwot awaco kuman lok i kom lunebi ma gitito lok i nyina kadi bed an aye pe acwalogi, ma giwacci, ‘Pala lucwan ki kec madit pe bibino i kom lobo man wacel,’ awaco ni, Lunebi magi gibine-kogi ki pala lucwan kacel ki kec."
        },
        {
          "number": 16,
          "text": "Jo ma gin gubedo ka tito lok botgi bene gibibologi woko i dye yo me Jerucalem, ma noŋo ginekogi ki pala lucwan kacel ki kec; ŋat mo pe ma biyikogi. Man bitimme i komgi ducu, i kom mongi, litino awobegi, ki anyiragi bene, pien abimiyo gineno can pi tim maracogi."
        },
        {
          "number": 17,
          "text": "“In ibiwaco botgi lok man ni, ‘Wek pig waŋa omol ocit piny I kora lipyaa dyeceŋ ki dyewor benebene; wek pig waŋa pe ojwik woko, pien jona gityeko goyogi woko ki twon bur madit adada, ma giketo ret woko i komgi marac atika."
        },
        {
          "number": 18,
          "text": "Ka ce acito woko i tim, nen, anoŋo jo ma ginekogi ki pala lucwan dwoŋ ata! Dok ka ce adonyo i gaŋ, aneno lwak dano mapatpat gitye ka two ki two me kec! Pien lunebi kacel ki ajwagi giwoto kun gitiyo ticgi i lobo, kun pe gitye ki ŋec mo.’ ”"
        },
        {
          "number": 19,
          "text": "In doŋ mono ikwero Juda woko matwal, Rwot? Cwinyi bene doŋ ocido woko i kom Cion bo? Piŋo doŋ ipwodowa kuman ma pe doŋ waromo can? Wabedo ka"
        },
        {
          "number": 20,
          "text": "Ai Rwot, waŋ doŋ waŋeyo gin maraco ma wabedo ka timone, kadi wa bal pa kwarowa ducu waŋeyo, pien ada, waŋ wabalo i komi."
        },
        {
          "number": 21,
          "text": "Pe cwinyi ocid woko i komwa, pi dit me nyiŋi; dok bene pe ibal woro me komkerri ma nen me deyo-ni woko. Po piwa, pe itur gicikkeni woko kwedwa."
        },
        {
          "number": 22,
          "text": "Tika tye kit lubaŋa mo i kin lubaŋa me gobagoba me rok ducu ma twero miyo kot cwer? Nyo polo kono twero miyo kot mo ŋido i lobo? Pe in aye ma itiyo magi ducu, ai Rwot Lubaŋawa? Wan ducu wageno in, pien in aye ma itiyo jami magi ducu."
        }
      ]
    },
    {
      "number": 15,
      "verses": [
        {
          "number": 1,
          "text": "Lacen Rwot owacca ni, “Kadi bed Moses ki Camuel gubedo ka Cuŋ i nyima kun gipido kweda, an kica pe bimaka i kom lwak man wacel. Wek gua ki i nyima gucit woko."
        },
        {
          "number": 2,
          "text": "Ka ce inen gupenyo ka kwene ma myero gicit iye, wuwac botgi ni an Rwot awaco botgi ni, “Jo mogo bito woko ki two gemo, meno en aye ka ma gibicito iye! Jo mukene gibito i lweny ginekogi woko ki pala lucwan, meno en aye ka ma gibicito iye! Jo mogo kec aye ma binekogi meno en aye ka ma gibicito iye! Ki jo mogo gibimakogi giterogi woko macalo opii, meno en aye ka ma gibicito iye!"
        },
        {
          "number": 3,
          "text": "An Rwot, dok atyeko moko kit jami aŋwen maraco ma bityekogi: gibinekogi woko liweŋ ki pala lucwan, gwogi biywayo komgi muto-ni bedo me acamagi, winyo bene gibicamo komgi; ki lee mager me tim doŋ gibimwodogi gityekogi woko liweŋ."
        },
        {
          "number": 4,
          "text": "Dok abimiyo gibedo gin ma miyo ker me lobo ducu gibedo ki lworo, pi gin ma Manace wod pa Kejekia kabaka me Juda yam otimo i Jerucalem."
        },
        {
          "number": 5,
          "text": "“Aŋa ma kica bimako i komwu, wun jo Jerucalem, nyo aŋa kono ma bikumo piwu? Aŋa ma koŋ bilokke cuŋ pi kare malac pi penyo kit macalo wun wutye kwede?"
        },
        {
          "number": 6,
          "text": "Wun doŋ wutyeko kwera woko, man Rwot ma owaco, wumedde wubedo ka dok cen kare ducu. Pi meno aye mumiyo aryeyo ciŋa i komwu ci anekowu atyekowu woko; doŋ aol woko ki timo kica botwu."
        },
        {
          "number": 7,
          "text": "I gaŋi ducu ma i lobowu, abedo ka pyetowu ki oderona. Anekowu atyekowu woko, wun jona, pien pe wumedo ki lokke wuweko timo timwu marac-ci."
        },
        {
          "number": 8,
          "text": "Anyayo wel-mon-togi doŋ odoko dwoŋ makato kweyo me dog nam woko. Aneko awobewu woko ma komgi pud tek, dok amiyo megigi gubedo ki can ki arem malit adada. Amiyo bene remcwiny ki lworo madwoŋ opoto i komgi oyotoyot laboŋo galle."
        },
        {
          "number": 9,
          "text": "Dako ma onoŋo onywalo litinone abiro kulu cwinye odem woko; otemo yweyo ci pe romo ywe kadi matidi mo. Dyeceŋ ma en tye iye olokke odoko colpiny; obedo ki lewic ma noŋo cwinye opoŋ woko ki can. Doŋ jo megi mukene ma gudoŋ, abimiyo lukworgi nekogi woko ki pala lucwan, man Rwot ma owaco.”"
        },
        {
          "number": 10,
          "text": "Can i wiya! Piŋo maa onywala? Oweko alwenyo, nyo ada dok apyemo ki jo ducu ma i lobo. An cen pe amiyo limma me konyo ŋatti, kun amito magoba iye, dok bene nene pe adeno lim ki bot ŋat mo; ento inoŋo ni dano acel acel tye ka loko lok me cena woko acena."
        },
        {
          "number": 11,
          "text": "Ai Rwot, mi lok ma giloko kun gicena kwede-ni obed kumeno ka ce nene pe atiyo gin ma tye atir i nyimi, dok ka ce nene pe apido kwedi lok wa i kom lukworra i kare ma onoŋo gitye i can dok ki cwercwiny mukato kare."
        },
        {
          "number": 12,
          "text": "Dano twero turo nyonyo, nyonyo ma gikelo ki i lobo ma tye yo tuŋ acam kacel ki mola?"
        },
        {
          "number": 13,
          "text": "“Lonyowu kacel ki limwu ma yam wukano abimiyo giyako woko laboŋo wel, pi balwu ducu ma doŋ wutyeko timo ma oromo i lobowu-ni woko liweŋ."
        },
        {
          "number": 14,
          "text": "Abimiyo wubedo opii pa lumerokwu kun wutiyo tic botgi i lobo ma pe wuŋeyo, pien mac doŋ olyel ki i kinigana ma bibedo ka waŋ nakanaka.”"
        },
        {
          "number": 15,
          "text": "Mumiyo Jeremia owacci, “Ai Rwot, in iniaŋ dok iŋeyo. Po pira dok ikonya, dok bene myero icul kwor i kom jo ma mito neka woko-ni. Pe myero idi cwinyi i kom jo ma gimito neka woko; myero iŋe bene ni piri omiyo atye ka ciro lok me cac matek."
        },
        {
          "number": 16,
          "text": "Ka yam lokki obino bota, ci acamo ki cwinya matek, lokki olokke odoko gin me yomcwiny bota, dok obedo gin ma yomo cwinya adada; pien an doŋ gilwoŋa a ki nyiŋi, ai Rwot Lubaŋa me mony."
        },
        {
          "number": 17,
          "text": "Yam pe abedo kacel ki jo ma nyero nyero ata pi noŋo yomcwiny me lobo-ni, an kikoma gira cwinya pe obedo yom wacel. Pi tic ma onoŋo in imiya, abedo kena, dok kinigani oketo koma woko."
        },
        {
          "number": 18,
          "text": "Piŋo mono aremma pe gik, ma burra bene doŋ odoko gin ma pe can, okwero gire caŋ woko? In imito ilokke ibed bota calo kulu ma bwolo dano abwola, calo pii ma two woko-ni?”"
        },
        {
          "number": 19,
          "text": "Pi meno Rwot owaco kuman ni, “Ka ilokke idwogo bota, ci abigami doki, ci ibicuŋ i nyima kare ducu. Ka ce ibedo ka loko lok maber ma konnye tye, ma pe iloko gin mo ma konnye pe, abiloko in doŋ ibedo ma ka doga. Dano gibilokke gidwogo boti, ento in pe ibilokke idok botgi."
        },
        {
          "number": 20,
          "text": "Doŋ abiketo in ibedo bot lwak man macalo cel gogo me mola ma girumo maber; gin jo-nu gibilwenyo i komi, ento pe gibiloyi ki lweny, pien an atye kwedi abikoki dok abilari, man Rwot ma owaco."
        },
        {
          "number": 21,
          "text": "Abilari woko ki i ciŋ jo maraco, dok abikoki woko ki i ciŋ jo ma tye laboŋo kica.”"
        }
      ]
    },
    {
      "number": 16,
      "verses": [
        {
          "number": 1,
          "text": "Rwot dok oloko bota owacci,"
        },
        {
          "number": 2,
          "text": "“In pe ibinyomo dako mo, dok pe ibibedo ki litino awobe nyo kadi ki litino anyira i kabedo man."
        },
        {
          "number": 3,
          "text": "Pien Rwot owaco lok kuman i kom awobe ki anyira ma ginywalogi i kabedo-ni, dok bene oloko i kom mego ki wego ma gunywalo litino magi i kabedo man ni."
        },
        {
          "number": 4,
          "text": "Two maraco atika binekogi woko. Dano pe bikok pigi, dok bene pe gibiyikogi, ento gibibedo macalo cet dyaŋ muket ata i ŋom; Gibinekogi woko ki pala lucwan, ki kec bene binekogi woko, doŋ komgi muto-ni bidoko cam pa winyo ki lee me tim.”"
        },
        {
          "number": 5,
          "text": "Rwot dok owaco kuman ni, “Pe myero idony i ot ka ma dano tye iye ka kumo, pe myero icit ka koko nyo ka kumo pigi; pien doŋ atyeko kwanyo kucca woko ki bot lwak man, man Rwot ma owaco, kadi wa mar mera ma pe lokke ki kicana bene."
        },
        {
          "number": 6,
          "text": "Jo mulony kacel ki lucan gibito i lobo man, ento ŋat mo pe ma biyikogi nyo ma bikok pigi. Ŋat mo bene pe biŋolo kome kekene kun lyelo yer wiye woko pi nyuto can ma tye i cwinye."
        },
        {
          "number": 7,
          "text": "Pe tye ŋat mo ma binywako cam kacel ki dano ma tye ki kumo, wek okwe cwinye pi dano muto ca. Dano mo bene pe bimiyo ginamata mo ma nyuto cwiny me kica bot ŋat ma wonne nyo minne oto."
        },
        {
          "number": 8,
          "text": "Pe myero idony i ot ka ma dano tye ka camo iye karama, me bedo kwedgi kunnu ka cam ki ka mat."
        },
        {
          "number": 9,
          "text": "Rwot me mony ma en Lubaŋa me Icrael owaco kuman ni, Nen, i kabedo man en aye abijuko iye woo me yomcwiny woko matwal ki i waŋwu ma wun bene wuneno, ki i karewu, dwan me oree ki me yomcwiny, dwan lanyom kacel ki dwan nyako ger."
        },
        {
          "number": 10,
          "text": "“Ka doŋ itito lok magi ki lwak man, ce gupenyi ni, ‘Piŋo Rwot kono otimo gin marac macalo man i komwa? Wabalo aŋo? Kit bal aŋo ma waŋ watimo i kom Rwot Lubaŋawa?’"
        },
        {
          "number": 11,
          "text": "ci in ibitito botgi ni, ‘Kwarowu yam gubwota woko, man lok ma Rwot owaco, dok gubedo ka lubo kor lubaŋa mogo mukene, gutiyo botgi, gubedo ka worogi bene. Gubwota woko dok bene pe gugwoko cikka."
        },
        {
          "number": 12,
          "text": "Ento wun aye doŋ wutiyo gin marac atika ma kato gin ma yam kwarowu gutimo. Wun ducu wubedo jo ma ŋutwu nwaŋ ki ma kitwu rac, wukwero winyo lokka woko."
        },
        {
          "number": 13,
          "text": "Pi meno abikwanyowu woko ki i lobo man abolowu woko i lobo mukene ma yam wun nyo kadi kwarowu pe guŋeyo. Doŋ ka wutye kunnu en aye wubibedo ka woro lubaŋa mukene-gu dyeceŋ ki dyewor benebene, pe doŋ abinyuto botwu kicana wacel.’"
        },
        {
          "number": 14,
          "text": "“Pi meno wunen, kare tye ka bino, man Rwot ma owaco, ma pe dok ŋat mo biwaco ni, ‘Macalo Rwot tye makwo-ni, ma en aye okwanyo waŋ jo Icrael okelowa woko ki i lobo Ejipt,’"
        },
        {
          "number": 15,
          "text": "ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma yo tuŋ acam, dok ki i lobo ducu ka ma yam en oryemogi gucito iye.’ Pien abikwanyogi adwokogi cen i lobogi kikome ma yam amiyo bot kwarogi."
        },
        {
          "number": 16,
          "text": "“Nen, atye ka cwalo dano mapol, man Rwot ma owaco, ma gibimakogi macalo gimako rec; lacen dok abicwalo jo ma gin ludwar mapol, ma gibidwarogi ki i wi godi-gu ducu kadi ki i wi cere-gu, kadi wa ki i kin got mubar."
        },
        {
          "number": 17,
          "text": "Pien aciko waŋa atye ka neno kitgi ducu; gin pe gukanne ki bota wacel, dok balgi mo ma tye macalo muŋ ma gikano woko ki tuŋ bota pe tye."
        },
        {
          "number": 18,
          "text": "Abiculo waŋ balgi ki bal ma gutimo kiryo, pien gupyedo lobona woko ki cal jogigi ma rom ki kom jo muto-gu, doŋ gupoŋo gipinnya ki timo gin me kwer keken.”"
        },
        {
          "number": 19,
          "text": "Ai Rwot, in i tek mera ki cel gogona matek ka ma ariŋo alaro iye i kare me can, rok ducu gibia gibino boti, kun gia ki i agikki lobo, ma giwacci, “Kwarowa yam guleyo gin ma tere pe, lok goba keken, guleyo jami ma konygi pe ma pe gunoŋo iye magoba mo."
        },
        {
          "number": 20,
          "text": "Dano twero tiyo lwak lubaŋa pire kene? Kit gin macalo meno pe lubaŋa wacel.”"
        },
        {
          "number": 21,
          "text": "“Pi meno, abimiyo giŋeyo, abimiyo giŋeyo twerona ki tekona kicel keken, ci doŋ gibiŋeyo ni an nyina Rwot.”"
        }
      ]
    },
    {
      "number": 17,
      "verses": [
        {
          "number": 1,
          "text": "Rwot owacci, “Wun jo Juda, balwu doŋ gicoyo woko ki kalam nyonyo, gigoro woko bene i cwinywu ki kidi dayaman ma lake bit, ki i kom ten keno aŋwen ma tye i kom keno tyerwu,"
        },
        {
          "number": 2,
          "text": "en ma miyo litinowu po i kom keno tyerwu ki i kom cal Acera ma jok ma dako ma wucibo i ŋet yadi ducu ma potgi oluk, i wi cere mabocogu,"
        },
        {
          "number": 3,
          "text": "ki i wi godi ducu ma tye i dye tim. Lonyowu kacel ki limwu ma yam wukano abimiyo giyako woko, pi balwu ducu ma doŋ wutyeko timo ma oromo i lobowu- ni woko liweŋ."
        },
        {
          "number": 4,
          "text": "Wubikwanyo ciŋwu woko ki i kom gipiny ma yam amiyo botwu, abimiyo wubedo opii pa lumerokwu kun wutiyo tic botgi i lobo ma pe wuŋeyo, pien mac doŋ olyel ki i kinigana ma bibedo ka waŋ nakanaka.”"
        },
        {
          "number": 5,
          "text": "Rwot owaco kuman ni, “Ŋat ma keto genne i kom dano giceno woko, ma keto genne i kom kero pa dano, ŋat ma loko cwinye woko ki i kom Rwot."
        },
        {
          "number": 6,
          "text": "En bedo calo yat ma i dye tim aroo, ma pe bineno gin mo maber ka bino. En bibedo mere i kabedo mutwo mubedo kado kado ma gir, mo pe doŋo iye, i kabedo ka ma dano pe bedo iye."
        },
        {
          "number": 7,
          "text": "“Dano ma geno Rwot tye ki gum, ma genne ducu ocuŋ i kom Rwot."
        },
        {
          "number": 8,
          "text": "En bedo calo yat ma gipito i ŋet kulu, ma cwalo lwite donyo woko piny wa i laora kulu. Ka i kare me lyeto ma piny otwo en pe lworo gin mo, pien pote bedo madyak kumeno, dok bene i mwaka ma cen ryeny teretere ma pii pe en pe paro gin mo, dok pe giko nyako nyige.”"
        },
        {
          "number": 9,
          "text": "Cwiny dano en aye gin ma bwolo dano ma kato gin mukene-gu ducu, opoŋ ki gin marac adada; aŋa ma twero niaŋ iye?"
        },
        {
          "number": 10,
          "text": "“An Rwot aŋiyo tam pa dano dok bene atemo cwiny dano, wek ami bot dano acel acel gin ma lubo kite, dok ma lu bo kit gin ma en otiyo.”"
        },
        {
          "number": 11,
          "text": "Macalo ayweri ma coko litino i te bwome ma en kikome pe otoko, ŋat ma noŋo lonyo i yo ma pe atir bene tye kit meno; ka doŋ oteggi inoŋo ni lonyone rwenyo woko, i agikkine en gire doko lamiŋ."
        },
        {
          "number": 12,
          "text": "Kabedowa maleŋ me woro Lubaŋa nen calo kom me deyo adada, ma ocuŋ malo i wi got nia i acakkine."
        },
        {
          "number": 13,
          "text": "Ai Rwot, gen pa jo Icrael ducu tye i komi, jo ducu ma gibwoti woko lewic bimakogi matek; jo ma gilokke giweki woko gibirwenyo woko calo nyiŋ ma gicoyo i apwa, pien gin doŋ gutyeko bwoto Rwot woko, ma en aye waŋ it me pii me kwo."
        },
        {
          "number": 14,
          "text": "Caŋa, ai Rwot, ci abicaŋ woko maber; lara, ci bene abilarre; pien an apako in kare ducu."
        },
        {
          "number": 15,
          "text": "Nen, giwaco bota ni, “Lok pa Rwot tye kwene? wek lokke obin!”"
        },
        {
          "number": 16,
          "text": "An pe adiyo in ni myero icwal gin marac, dok bene an pe amito nino me can amita, meno in iŋeyo; gin ma oa ki i doga ducu ma aloko, aloko atyer ka waŋi."
        },
        {
          "number": 17,
          "text": "Pe ibed gin ma kelo lworo bota; in i kalarrena i kare ma noŋo piny rac."
        },
        {
          "number": 18,
          "text": "Wek lewic omak jo ma giketo ayela i koma, ento pe iwek lewic omaka; wek cwinygi aye oballe woko, ento in pe iwek meri cwinya oballe; mi kare ma gin marac myero opot kwede i komgi; tyekgi woko licwic ki nek ma iketo i komgi kiryo!"
        },
        {
          "number": 19,
          "text": "Rwot owaco bota kuman ni, “Cit icuŋ i dogcel pa Benjamin, en aye ka ma luker me Juda gidonyo kwede i i gaŋ dok bene yo ma gikato kwede woko; cuŋ bene i dogcel ducu me Jerucalem,"
        },
        {
          "number": 20,
          "text": "ci iwac botgi ni, ‘Wuwiny lok pa Rwot, wun luker me Juda, ki jo Juda ducu, ki jo ducu ma gibedo i Jerucalem, ma gidonyo ki i dog gaŋi magi."
        },
        {
          "number": 21,
          "text": "Rwot owaco kuman ni, Ka wumaro kwo myero pe wutiŋ ter i ceŋ cabit; dok pe myero wukel gin mo kun wuwok ki i dog gaŋi ducu me Jerucalem."
        },
        {
          "number": 22,
          "text": "Dok bene pe myero wutiŋ ter ki i otwu i ceŋ cabit, dok pe wuti tic mo, ento myero wukwer nino me cabit obed maleŋ kit macalo yam aciko ki kwarowu."
        },
        {
          "number": 23,
          "text": "Ento kwarowu yam pe guwinyo, gujiŋo ŋutgi obedo matek, pe guciko itgi ka winyo lokka, wek pe guwiny dok gugam pwony ma mera."
        },
        {
          "number": 24,
          "text": "“ ‘Ento ka wuwinyo lokka, man Rwot ma owaco, ma pe wukelo ter mo ki i dogcel ducu me gaŋ man i ceŋ cabit, ento kun wukwero ceŋ cabit bedo nino maleŋ ma pe wutiyo tic mo i nino meno,"
        },
        {
          "number": 25,
          "text": "doŋ lukerwu ki rwodiwu bidonyo ki i dogcel me Jerucalem ma gibedo i wi komker pa Daudi. Gin ki rwodigi ducu kacel ki jo Juda ki jo Jerucalem, gibiriŋo ki gadigadi ki aguragura, doŋ meno bimiyo gaŋ me Jerucalem bipoŋ ki lwak dano mapol matwal."
        },
        {
          "number": 26,
          "text": "Dano gibia gibino ki i gaŋi me Juda ki i gaŋi matitino ma i ŋet Jerucalem; gibibino ki i lobo pa Benjamin, ki i lobo me Cepela, ki i lobo ma obedo godigodi, dok bene gibia gibino ki i Negeb, kun gikelo gityer me gitum awaŋa, gityer me moko kwoŋ, ki odok luban, dok gikelo gityer me pwoc bene i ot pa Rwot."
        },
        {
          "number": 27,
          "text": "Ento ka wun pe wuwinyo lokka me kwero ceŋ cabit wek obed maleŋ, dok ni pe wutiŋ ter mo wudony kwede ki i dogcel me Jerucalem i ceŋ cabit, ci abimiyo mac lyel i dogcelle ducu biwaŋo odi madoŋo me Jerucalerri woko ducu ma macce pe doŋ gibiromo nekone matwal.’ ”"
        }
      ]
    },
    {
      "number": 18,
      "verses": [
        {
          "number": 1,
          "text": "Rwot owacca ni,"
        },
        {
          "number": 2,
          "text": "“A malo icit i ot pa lwacwe agulu, ci abimiyo iwinyo lokka ki kunnu.”"
        },
        {
          "number": 3,
          "text": "Ci aa acito i ot pa lacwe agulu, ci anoŋo en tye ka cweyo agulune i kom lawala."
        },
        {
          "number": 4,
          "text": "Ci lobo agulu ma onoŋo lacwe agulu tye ka cweyone-ni oballe woko ki i ciŋe, ci ni ber bote me atima."
        },
        {
          "number": 5,
          "text": "Rwot dok owaco bota ni,"
        },
        {
          "number": 6,
          "text": "“Wun jo me ot pa Icrael, pe atwero tiyo i komwu gin ma lacwe agulu otiyo-ni? Man Rwot ma owaco. Nen, wun jo Icrael bene wutye i ciŋa macalo lobo ma tye i cin lacwe agulu."
        },
        {
          "number": 7,
          "text": "Ka ce i kare mo awaco pi rok mo ni abiputo dok aturo woko ci abityeko woko,"
        },
        {
          "number": 8,
          "text": "ka ce doŋ rok meno ma aloko pire-ni olokke oweko timo gin marac, ci abinut pi gin marac ma onoŋo atamo ni atimo i kome ca."
        },
        {
          "number": 9,
          "text": "Dok bene ka ce onoŋo awacci abipito nyo agero rok nyo ker mo-ni,"
        },
        {
          "number": 10,
          "text": "ce rok meno okwero winyo doga olokke ka timo gin marac, ci abiloko tamma i kom gin maber ma onoŋo awaco ni abitimo botgi-ni."
        },
        {
          "number": 11,
          "text": "Kombeddi doŋ itit bot jo Juda ki jo ma bedo i Jerucalem ni, ‘Rwot owaco kuman ni, Nen, atye ki yub marac piwu dok ayubbe me keto can i komwu. Wulokke wudwog cen, ŋat acel acel owek kit marac woko, dok oyub kite kun tiyo gin ma tye atir.’"
        },
        {
          "number": 12,
          "text": "“Ento gin gigamo ni, ‘Lokke pe konyo! Wabilubo yub ma waŋ kikomwa aye wayubo, ki ŋat acel acel bene bitiyo gin ducu ma oporo rac cwinye ma nwan-ni.’"
        },
        {
          "number": 13,
          "text": "“Mumiyo Rwot owaco kuman ni, Ka imito koŋ ipeny i kin lurok, aŋa ma yam owinyo lok mo ma cal ki man? Jo Icrael ma amaro doŋ gutimo gin marac adada."
        },
        {
          "number": 14,
          "text": "Pee me Lebanon mo no twero weko lacol got me Cirion? Kulu ma piine nie ma mol a ki i wi godi twero two woko liweŋ?"
        },
        {
          "number": 15,
          "text": "Ento jona doŋ wigi otyeko wil woko i koma; gibedo ka wano odok eceta bot cal lubaŋa-gu; gubedo ka yokke atata i kit me wot megi, pe gulubo yo macon, dok bene guwoto ki i yo mogo ma wok ki cen, pe guwoto ki i yo gudo,"
        },
        {
          "number": 16,
          "text": "ma guloko lobogi odoko gin ma miyo lworo bot dano, ma bibedo gin ma gijwat pire kun gicayo nakanaka. Jo ducu ma gibikato ki i ka ŋete gibibedo ki ur madit twatwal kun giyeŋo wigi."
        },
        {
          "number": 17,
          "text": "Abikeyo jona woko i nyim lukworgi, calo apwa ma yamo wokceŋ tye ka tiŋone. Abiloko ŋeya woko botgi; pe abikonyogi ka can opoto komgi.”"
        },
        {
          "number": 18,
          "text": "Lacen lwak guwacci, “Wubin wapiru lok i kom Jeremia! Kare ducu wabibedo ki ajwagi ma giromo pwonyowa, ki luryeko bene ma gibibedo ka miyo botwa tam, dok wabibedo ki lunebi ma gimedde anyim ki tito lok pa Lubaŋa, Wubin, wek wakelu lok me pido i kome, doŋ bene wagiku keto cwinywa i lok ducu ma en owaco-gu.”"
        },
        {
          "number": 19,
          "text": "Pi meno Jeremia olego Lubaŋa, kun wacci, “Rwot, winy lok ma atye ka wacone- ni, ki dok bene iwiny lok ma lukworra gitye ka lokone i koma."
        },
        {
          "number": 20,
          "text": "Gin marac mono aye giculo ki ŋat ma timo gin maber? Doŋ gutyeko kwinyo bur woko ni myero apot iye. Koŋ ipo kit macalo abino kwede i nyimi kun apido pigi ma aloko lok maber, wek ikwany akemoni woko ki i komgi."
        },
        {
          "number": 21,
          "text": "Pi meno doŋ imi kec onek litinogi otyekgi woko; dok bene wek ginekgi woko i lweny ki pala lucwan. Wek mongi gudoŋ laboŋo litino dok bene gudok mon-to. Wek two gemo aye onek coggi otyekgi woko, ki awobegi bene myero ginekgi woko i mony ki pala lucwan."
        },
        {
          "number": 22,
          "text": "Cwal dul mony atura me yako gaŋigi woko, wek guwo ki koko ma kelo lworo. Doŋ gutyeko kwinyo bur woko wek apot iye, dok guciko owic woko wek amok iye."
        },
        {
          "number": 23,
          "text": "Ento in, ai Rwot, iŋeyo kit macalo gipiro kwede lok i koma wek gineka woko. Pe itimgi ki ca pi gin marac ma gitimo, pe bene ijwa balgi woko matwal ki i nyimi. Wek gibed ka loyogi kumeno i nyimi; ti kwedgi i kare ma noŋo kiniga omaki.”"
        }
      ]
    },
    {
      "number": 19,
      "verses": [
        {
          "number": 1,
          "text": "Rwot owaco kuman ni, “Cit iciwil abino ma lacwe agulu ocweyo, kwany ludoŋo pa lwak ki ajwagi ma guteggi ma doŋ guri i dog tic icit kwedgi,"
        },
        {
          "number": 2,
          "text": "ci wucit wukat woko wa i nota pa wod pa Kinom, kun wudonyo ki i dogcel me Labaltak, ci icitit lok ma awaco boti-ni ducu ki kunnu."
        },
        {
          "number": 3,
          "text": "Ibiwacci, ‘Wuwiny lok pa Rwot, wun luker me Juda ki jo ma bedo i Jerucalem. Rwot me mony ma en Lubaŋa pa Icrael owaco kuman ni, Nen, atye ka kelo gin marac twatwal i kom kabedo man, mi yo dano ducu ma gibiwinyo pire itgi bibedo ka wo awoya liwaŋ waŋ."
        },
        {
          "number": 4,
          "text": "Abitimo gin ma kit man pien dano gutyeko bwota woko, dok bene gubalo kabedo man woko, kun giwaŋo iye odok eceta bot lwak lubaŋa mukene ma gin kikomgi nyo kwarogi kadi ki luker me Juda onoŋo yam pe guŋeyo. Gupoŋo kabedo man woko ki remo pa jo ma gipe ki bal,"
        },
        {
          "number": 5,
          "text": "dok bene gugero waŋ jogi pi jok Baal ka ma giwaŋo iye awobegi ki mac macalo gitum awaŋa bot jok Baa!. Meno gin ma yam pe awaco ni gutim, pe acikogi pire, dok bene pe atamo pire wacel ni gutim."
        },
        {
          "number": 6,
          "text": "Pi meno, nen, kare tye ka bino, man Rwot ma owaco, i kare meno kabedo man doŋ pe gibilwoŋo ni Topet nyo nota pa wod pa Kinom, ento doŋ gibilwoŋo ni nota me Nek."
        },
        {
          "number": 7,
          "text": "I kabedo man en aye abibalo iye yub pa jo Juda ki jo Jerucalem woko, Abimiyo lukworgi giloyogi woko, ci ginekogi woko ki pala lucwan i lweny. Abimiyo komgi muto bedo cam pa winyo ki pa lee me tim."
        },
        {
          "number": 8,
          "text": "Abibalo gaŋ man woko marac twatwal wek dano ducu ma gikato ki ka ŋete gubed ki jwat ki ur madit pi gin marac ma doŋ otyeko timme-ni."
        },
        {
          "number": 9,
          "text": "Abimiyo jo ma gubedo kunnu gicamo kom litino awobegi ki litino anyiragi, ma ŋat acel acel bicamo riŋo kom lawote, i kare ma noŋo mony doŋ orumogi woko, ma doŋ gitye ka madiŋ pi can ma jo ma mito nekogi woko gukelo i komgi.’"
        },
        {
          "number": 10,
          "text": "“I kare meno en aye ibineko kwede agulu i nyim jo meno ma giwoto kwedi-ni,"
        },
        {
          "number": 11,
          "text": "ci ibiwaco botgi ni, ‘Rwot me mony owaco kuman ni, Abituro jo magi woko kit meno wa ki gaŋ man, calo ŋat ma neko agulu, miyo pe dok gitwero yu bone wek odwog kakare. Gibiyiko dano ducu i Topet pien kabedo mo mukene me yik doŋ bibedo pe."
        },
        {
          "number": 12,
          "text": "Meno aye gin ma abitiyo i kabedo man, man Rwot ma owaco, man bene gin ma abitimo i kom jo ma bedo iye, dok abimiyo gaŋ man lokke nen calo Topet."
        },
        {
          "number": 13,
          "text": "Lwak odi ducu ma i Jerucalem ki odi pa luker me Juda, ma gin odi ma yam gibedo ka wano odok eceta i wigi botmony me polo, ki on yo gityer amata-gu bot lubaŋa mukene, gibimiyo balle woko macalo kabedo me Topet.’ ”"
        },
        {
          "number": 14,
          "text": "Lacen Jeremia oa ki i Topet ka ma onoŋo Rwot ocwale iye ka tito lokke, obino ci ocuŋ i dyekal me ot pa Rwot, ci owaco bot lwak ducu ma gitye kenyo ni."
        },
        {
          "number": 15,
          "text": "Rwot me mony, ma en Lubaŋa pa Icrael, owaco kuman ni, “Nen, atye ka kelo gin marac ma yam aloko pire i kom gaŋ man, aketo i kome ki i kom gaŋi matino ma gurumo ka ŋete, pien gumiyo ŋutgi odoko nwaŋ, kun gikwero kwede winyo lokka.”"
        }
      ]
    },
    {
      "number": 20,
      "verses": [
        {
          "number": 1,
          "text": "I kare meno ajwaka Packur wod pa Imer, ma onoŋo en aye ladit ma loyo ot pa Rwot, owinyo ka Jeremia tito lok magi."
        },
        {
          "number": 2,
          "text": "Cutcut Packur otugi go yo lanebi Jeremia woko, ci otweye ki okol ma tye i dogcel ma malo pa Benjamin me ot pa Rwot."
        },
        {
          "number": 3,
          "text": "Orwone Packur ogonyo Jeremia ki i okol, ci Jeremia owacce ni, “Rwot pe lwoŋo nyiŋi ni Packur, ento lwoŋi ni Lworo tye i kabedo ducu."
        },
        {
          "number": 4,
          "text": "Pien Rwot owaco kuman ni, Nerr, abimiyo ibedo gin ma kelo lworo i komi kekeni ki i kom luremi ducu. Lukworgi gibinekogi woko ki pala lucwan ka ma in bene inenogi, Abimiyo jo Juda woko ducu i cin kabaka me Babilon; en biterogi woko i opii i Babilon, ci en binekogi woko ki pala lucwan."
        },
        {
          "number": 5,
          "text": "Dok bene abimiyo lonyo ducu me gaŋ man kacel ki magobane, ki jami ducu ma pigi tego botgi ducu, ki kit lonyo mapatpat pa kabaka me Juda i cin lukworgi, ma biyako jamigi, kun gimakogi, ci giterogi woko i Babilon."
        },
        {
          "number": 6,
          "text": "Doŋ in Packur, kacel ki jo ma gibedo i odi, gibiterowu woko i opii i Babilon; ci doŋ wubito kunnu, gibiyikowu bene kunnu, in kacel ki luremi ma yam ibedo ka tito lok gobagoba botgi-ni.”"
        },
        {
          "number": 7,
          "text": "Ai Rwot, in doŋ ibwola, oweko bene gibwola. In i tek ikata woko, doŋ ityeko loya woko. Doŋ adoko ginanyera pa dano dyeceŋ jwi; dano ducu giŋala aŋala."
        },
        {
          "number": 8,
          "text": "Ka atye ka loko lok mo ci aloko ki dwan maloŋo kun adaŋŋe matek ni, “Tim bwami ki balle me lobe!” Gicaya dok ginywara kare ducu pien ni atito lok pa Rwot."
        },
        {
          "number": 9,
          "text": "Ka ce awacci, “Pe doŋ abilwoŋo nyiŋ Rwot, nyo ni pe doŋ abiloko lok mo ki nyiŋe matwal,” ci i cwinya kuca noŋo tye iye gin mo ma waŋ calo mac, ma tye okanne woko i cogona, doŋ aol woko ki juko doga wek pe aloki, pe doŋ atwero."
        },
        {
          "number": 10,
          "text": "Awinyo lwak tye ka lok lawewe. Gilwoŋa doŋ ni, “Gin ma kela lworo i kabedo ducu.” Giwacci, “Dote woko! Wek wadote woko!” Man lurema ma aŋiyo kwedgi aye giwaco; gitye ka neno kit macalo abipoto kwede i can. Dok giwacci, “Gwok nyo gibibwole abwola, ci wabimake woko, waculo waŋ kworwa i kome.”"
        },
        {
          "number": 11,
          "text": "Ento in, Rwot, it ye kweda, in oteka lweny ma gilworo, pi meno jo ma giketo ayelayela i koma gibiyokke atata; pe gibiloya kadi matidi mo. Lewic bimakogi matek mada, pien pe doŋ gitwero loyo. Lewic ma bimakogi-ni bedo matwal, wi dano pe biromo wil i kome wacel."
        },
        {
          "number": 12,
          "text": "Ai Rwot me mony, in itemo dano me neno ka kitgi tye atir, iŋeyo gin ma tye i cwinygi ki gin ma gitamo. Pi meno wek anen ka iculo kwor i kom lukworra, pien an doŋ anyuto lokka woko ducu boti."
        },
        {
          "number": 13,
          "text": "Wuwer wer bot Rwot! Wupak Rwot! Pien otyeko laro kwo pa jo ma piny obwoyogi ki i ciŋ lutim maraco."
        },
        {
          "number": 14,
          "text": "Gicen nino ma cen ginywala iye-ni! En nino ma yam maa onywala iye, wek gum obed pe i kom nino meno!"
        },
        {
          "number": 15,
          "text": "Gicen dano ma okelo lok maber bot wora ni, “Inywalo latin laco,” omiyo obedo ki yomcwiny madwoŋ."
        },
        {
          "number": 16,
          "text": "Wek dano-nu obed calo gaŋi ma Rwot ojwero woko laboŋo kica; wek owiny koko i odiko ki oduru ma gigoyo i cwiny dyeceŋ,"
        },
        {
          "number": 17,
          "text": "pien pe oneka ki i i maa; kono ot nyodo pa maa doŋ olokke odoko macalo lyella, kono ot nyodo pa maa obedo pek matwal."
        },
        {
          "number": 18,
          "text": "Piŋo akatti kono ki i ic ka noŋo tic matek ki cwercwiny, dok ka tyeko ninona ducu ki lewic keken?"
        }
      ]
    },
    {
      "number": 21,
      "verses": [
        {
          "number": 1,
          "text": "Man aye lok pa Rwot ma obino bot Jeremia i kare ma kabaka Jedekia ooro Packur wod pa Malkia ki ajwaka Jepania wod pa Maceya bot Jeremia kun wacci,"
        },
        {
          "number": 2,
          "text": "“Lok bot Rwot piwa, pien Nebukadnejar kabaka me Babilon tye ka ero lweny i komwa. Gwok nyo Rwot bitiyo jami taŋone mogo piwa, ci bimiyo. Nebukadnejar jer dok cen ki ŋeye.”"
        },
        {
          "number": 3,
          "text": "Ci Jeremia otito ki jo ma onoŋo gicwalo bote-ni"
        },
        {
          "number": 4,
          "text": "ni gucitit bot Jedekia ni Rwot, ma en Lubaŋa pa Icrael, doŋ otyeko waco ni, “Abecito ka ryemo askari ma Jedekia tye ka tic kwedgi me lweny i kom kabaka me Babilon ki dul monnye, ma doŋ gitye ka rumo cel me gaŋ woko ducu-ni adwokogi cen. Abicoko jami lwenygi aduro woko i dye gaŋ."
        },
        {
          "number": 5,
          "text": "An kikoma aye doŋ abilwenyo i komwu ki tekona ducu, ki kiniga, ki akeca madit."
        },
        {
          "number": 6,
          "text": "Abineko jo ducu ma gibedo i gaŋ man, dano kacel ki lee, gin ducu two gemo marac adada biketogi woko."
        },
        {
          "number": 7,
          "text": "Lacen abimiyo Jedekia kabaka me Juda, ki luticce, ki jo ma gitye i gaŋ man ma gubwot ma two gemo pe onekogi, jo ma pe ginekogi ki lweny ki pala lucwan, ma kec madit pe onekogi, abimiyogi woko i cin Nebukadnejar kabaka me Babilon, cin lukworgi ma gimito nekogi woko. Nebukadnejar binekogi woko ducu ki pala lucwan; kadi wa kica bene pe bimako en i komgi, pe bene biparo pigi, dok pe biwekogi gibedo kwo. Man Rwot ma owaco.”"
        },
        {
          "number": 8,
          "text": "Lacen Rwot dok ociko Jeremia me tito ki lwak ni, “Wuwiny, an Rwot am iyo botwu twero me yero yo ma tero dano i kwo nyo yo ma tero dano i to."
        },
        {
          "number": 9,
          "text": "Ŋat ma pud bedo i gaŋ man gibineko woko ki pala lucwan i lweny, nyo kec bineko, nyo two gemo bibino neko woko. Ento ŋat mo ma bia cito woko kun mine bot jo Babilon ma doŋ kombeddi gurumo gaŋ woko, en aye bibedo kwo dok kwone bibedo bote macalo mot me lweny."
        },
        {
          "number": 10,
          "text": "Doŋ amoko tamma woko pe me bwoto gaŋ man, ento doŋ ayubbe me balone woko, Gibimiyo i cin kabaka me Babilon, ci en biwaŋo woko ki mac ŋinyiŋinyi. Man Rwot ma owaco.” Ŋolo kop i kom ot ker me Juda"
        },
        {
          "number": 11,
          "text": "“Wac bot jo me ot pa kabaka me Juda ni, ‘Wuwiny lok pa Rwot,"
        },
        {
          "number": 12,
          "text": "wun jo me ot pa Daudi! Rwot owaco kuman ni, “ ‘Wuŋol kop atir piny ma ru ki piny ma ru, dok myero wular dano ki i ciŋ ŋat ma unogi kadi ki ŋat ma doŋ gityeko yako jamine woko, wek pe akemona okatti wokomacalo mac ma lyel, ma waŋo piny ma ŋat mo pe romo nekone, pi gin marac ma wubedo ka timone.’ ”"
        },
        {
          "number": 13,
          "text": "“Nen, atye ki lok i komwu, wun jo ma wubedo i nota, kadi ki in got ma it ye i dye bar, man Rwot ma owaco; wun ma wuwacci, ‘Aŋa kono ma bilor piny bino ka"
        },
        {
          "number": 14,
          "text": "Abiketo can i komwu kun lubo kit gin ma wutimo, man Rwot ma owaco; abimoko mac i buŋawu, ci awaŋo gin ducu ma orumo ŋete atyeko woko liweŋ.”"
        }
      ]
    },
    {
      "number": 22,
      "verses": [
        {
          "number": 1,
          "text": "Rwot owaco kuman ni, “Cit bot jo me ot pa kabaka me Juda, ci iciwac lok man kunnu,"
        },
        {
          "number": 2,
          "text": "ni, ‘Winy lok pa Rwot, in kabaka me Juda, ma ibedo i wi komker pa Daudi, in kacel ki luticci, ki lwakki ma gidonyo ki i dogcel ducu me gaŋ man."
        },
        {
          "number": 3,
          "text": "Rwot owaco kuman ni, Wutim gin ma tye kakare dok ma atir, wular dano ma gibedo ka unogi ki i ciŋ ŋat ma oyako jamigi. Pe wutim gin marac nyo tim aranyi i kom larok mo, i kom litino kic ki mon to, dok bene pe wunek dano mo ma pe ki bal i kabedo man."
        },
        {
          "number": 4,
          "text": "Ka ce wulubo gin ma an doŋ acikowu ni wulubi, ci likwayo pa Daudi gibimedde ki bedo luker. Gin kacel ki luditogi ki lwak, gibimedde ki donyo i dogcel ducu me gaŋ kal man kun giriŋo ki gadigadi kacel ki aguragura."
        },
        {
          "number": 5,
          "text": "Ento ka ce pe wulubo lokka, an doŋ akwoŋŋe ni nyiŋa kena botwu ni gaŋ kal man bidoko wi obur. Man Rwot ma owaco."
        },
        {
          "number": 6,
          "text": "Pien Rwot owaco lok ma okemo ot pa kabaka me Juda ni: “ ‘In ibedo calo lobo Gilead ki tuŋ bota, calo wi got Lebanon mabit, ento kadi bed kumeno abiloki idoko tim aroo, gaŋ ka ma dano pe bedo iye."
        },
        {
          "number": 7,
          "text": "Abiyubo lulweny ma gibilweny komwu, ŋat acel acel bimako jami lwennye; gibitoŋo yadi cedarwu mabeco-gu gireto woko piny, ci gicoko gibolo woko i mac."
        },
        {
          "number": 8,
          "text": "“ ‘Lacen lurok mapol gibikato ki i ŋet gaŋ man, kun dano acel acel biwaco bot lawote ni, “Piŋo Rwot otimo gin macalo man i kom gaŋ man madit-ti?”"
        },
        {
          "number": 9,
          "text": "Gibidok iye kun giwacci, “Pien onoŋo gubwoto gicikke pa Rwot Lubaŋagi woko, dok gubedo ka woro lwak lubaŋa mukene-gu kun gitiyo botgi bene.” ’ ”"
        },
        {
          "number": 10,
          "text": "Pe ikok pi Yocia ma doŋ oto woko, dok bene cwinyi pe myero oton pire; ento kok pi ŋat ma doŋ a cito woko doŋ matwal, pien en doŋ pe bidwogo cen wacel me neno lobo ma yam ginywale iye."
        },
        {
          "number": 11,
          "text": "Pien Rwot owaco lok kuman mukemo Calum wod pa Yocia kabaka me Juda, ma obedo ka loc ma ka wonne Yocia, ma onoijo oa woko ki i kabedo man ocito gire woko ni, “En doŋ pe bidwogo cen kany matwal,"
        },
        {
          "number": 12,
          "text": "ento en bito mere i kabedo ka ma gitere iye i opii, pe dok bineno lobo man tyen me aryo.”"
        },
        {
          "number": 13,
          "text": "“Can i wi dano ma gero ode ki kit tim ma pe atir, ma ogero kicika odine ma malo-gu ki ŋolo kop ma pe atir, ma miyo luwote tiyo tic bote noŋo laboŋo cul mo, dok bene pe culo mucaragi."
        },
        {
          "number": 14,
          "text": "Can i wi ŋat ma wacci, ‘Abigero ot madit pira kena kun aweko kicikane ma malo bedo malac twatwal.’ Ci en biketo waŋ dirica i ode, bipeto bao cedar i kicika me ot, ka dero woko ki raŋi makwar."
        },
        {
          "number": 15,
          "text": "Itamo ni man bimiyo in idoko kabaka, me gero odi ki yadi cedar odi mabeco ma gikato odi ma gigero ki yadi mukene woko-gu? Woru aye yam ocamo kuc me lobeni mada. Kare ducu en obedo dano ma genne dok ma ŋolo kop atir, omiyo gin ducu ma en obedo ka tiyone owoto maber."
        },
        {
          "number": 16,
          "text": "Obedo ka ŋolo pido pa lucan ki jo ma piny obwoyo maromrom, omiyo en obedo ki kwo maber. Man aye tyen lok me ŋeyo Rwot."
        },
        {
          "number": 17,
          "text": "Ento ibedo ka neno mitini kekeni keken; wek inoŋ lonyo pi uno dano; ineno jo ma gipe ki bal mo, dok bene itimo tim bwami me uno lwakki. Man Rwot ma owaco.”"
        },
        {
          "number": 18,
          "text": "Pi meno Rwot owaco lok not Yekoyakim wod pa Yocia kabaka me Juda ni, “Ŋat me pe bikumo pi tone, kun wacci, ‘Omera do!’ nyo ni, ‘Lamera do!’ Ŋat mo ma bikok pe, kun wacci, ‘Rwoda do!’ nyo ni, ‘Kabakana do!’"
        },
        {
          "number": 19,
          "text": "Gibiyiko ki kit yik ma giyiko kwede kana, gibipeyo gitero ci gibolo woko i ŋe cel me Jerucalem.”"
        },
        {
          "number": 20,
          "text": "“Wun jo Jerucalem, wucit i wi got Lebanon ci wucidaŋŋe kunnu, dok wucit i lobo Bacan ci wucikok kunnu; wulwoŋ lwoŋo matek ki i Abarim, pien jo ma nene wumarogi-ni ducu doŋ gityekogi woko."
        },
        {
          "number": 21,
          "text": "Aloko kwedwu i kare ma onoŋo wutye ki lonyo madwoŋ, ento wun giwu wukwero winyo lokka woko. Man aye kit gin ma wubedo ka timone cakke wa ka tinowu; pe wulubo gin ma abedo ka waco botwu wacel."
        },
        {
          "number": 22,
          "text": "Yamo bikodo ci tero lutelwu woko ducu, jo ma wumarogi-ni gibiterogiwoko i opii, lewic bimakowu dok alee bitwodowu pi gin maraco ducu ma doŋ wutyeko timone."
        },
        {
          "number": 23,
          "text": "Wun jo ma wubedo i Lebanon, wubedo laboŋo lworo mo i kin yadi cedar; ento nywal!” Ŋolo kop pa Yekonia"
        },
        {
          "number": 24,
          "text": "Rwot owacci, “Kit macalo atye kwo-ni, kadi bed in Yekonia wod pa Yekoyakim kabaka me Juda, ibedo agit me diyo ciŋ ma tye i ciŋa tuŋ lacuc, pud abicori woko aye,"
        },
        {
          "number": 25,
          "text": "ci abimiyi i ciŋ jo ma gimito neki woko, i ciŋ jo ma ibedo ki lworo i komgi-ni, Abimiyi bene i ciŋ Nebukadnejar kabaka me Babilon kacel ki jo Kaldaya."
        },
        {
          "number": 26,
          "text": "Abiboli woko i lobo mukene kacel ki meni ma onywali, ka ma yam pe ginywali iye, ci ibito woko ki kunnu."
        },
        {
          "number": 27,
          "text": "Ento pe doŋ ibidwogo cen i lobo ma imito ni kono ineno ki waŋi-ni.”"
        },
        {
          "number": 28,
          "text": "Jeremia owacci, “En Yekonia mono doŋ olokke odoko macalo agulu muto ma doŋ gikwanyo gibolo woko, ma ŋat mo doŋ pe mito? Piŋo kono gikwanyo en kacel ki litinone gibologi i lobo ma gin pe giŋeyo lok i kome?"
        },
        {
          "number": 29,
          "text": "“In lobo, in lobo we, in lobo! Winy lok ma Rwot doŋ owaco:"
        },
        {
          "number": 30,
          "text": "‘Giŋolo koo woko i kom laco man ni latinne mo bibedo pe, en dano ma pe obedo ki gumkom i kare me kwone ducu; likwayone mo pe ma bibedo ki gumkom me bedo i wi komker pa Daudi. Man lok pa Rwot kikome.’ ”"
        }
      ]
    },
    {
      "number": 23,
      "verses": [
        {
          "number": 1,
          "text": "“Can i wi lukwat ma gineko dok ma gikeyo romi ki i oletta!” Man Rwot ma owaco."
        },
        {
          "number": 2,
          "text": "Mumiyo an Rwot, Lubaŋa pa Icrael, awaco lok kuman ma okemo lukwat ma gigwoko romina ni, “Wun doŋ wukeyo romina woko, ci wuryemogi gucito woko, ento pe wubedo ka gwokogi wacel. Pi meno abiketo cwinya me keto can i komwu pi gin marac ma wutimo, man Rwot ma owaco."
        },
        {
          "number": 3,
          "text": "Lacen abicoko romina ma gudoŋ woko liweŋ ki i lobo ducu ka ma yam aryemogi gucito iye, abidwokogi cen kany aketogi i dwolgi, ci gibinywal ginya matek."
        },
        {
          "number": 4,
          "text": "Abiketo lukwat ma bigwokogi, man miyo doŋ pe gibibedo ki lworo mo, dok cwinygi bene pe biballe, ki mo ma birwenyo bene bedo peke, man Rwot ma owaco."
        },
        {
          "number": 5,
          "text": "“Nen, kare tye ka bino, man Rwot ma owaco, ma abiketo iye lakwaro Daudi kikome me bedo kabaka. En bibedo jaŋ yat ma bilot ki k it ma atir, ma biloyo loc ki ryeko, dok bitiyo gin ma tye atir dok kakare i lobo man."
        },
        {
          "number": 6,
          "text": "I kare ma onoŋo en tye kabaka, jo Juda gibibedo mot laboŋo lworo mo, ki jo Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma miyowa kit ma atir.’"
        },
        {
          "number": 7,
          "text": "“Pi meno wunen, kare tye ka bino, man Rwot ma owaco, ma pe dok ŋat mo biwaco ni, ‘Macalo Rwot tye makwo-ni, ma en aye okwanyo waŋ jo Icrael okelowa woko ki i lobo Ejipt,’"
        },
        {
          "number": 8,
          "text": "ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma yo tuŋ acam, dok ki i lobo ducu ka ma yam en oryemogi gucito iye.’ Pien abikwanyogi adwokogi cen i lobogi kikome ma yam amiyo bot kwarogi.”"
        },
        {
          "number": 9,
          "text": "Jeremia otito lok ma okemo lunebi, “Cwinya oballe woko omiyo koma ducu tye ka myel amyela. Man otimme pi Rwot, kun bene lubo lok mere maleŋ; atye doŋ calo dano mumer ki koŋo, dano ma omato koŋo vino madwoŋ."
        },
        {
          "number": 10,
          "text": "Pien lobo doŋ opoŋ ki lutim abor keken; gibedo ki kit kwo marac dok bene gitiyo ki tekogi i yo marac. Lobo tye ka kumo pien Rwot doŋ oceno woko, ki olet- gu bene doŋ gutwo woko.”"
        },
        {
          "number": 11,
          "text": "Rwot owacci, “Lunebi kacel ki ajwagi pe giworo Lubaŋa; anonogi ma gitye ka timo gin marac i ot pa Lubaŋa kikome."
        },
        {
          "number": 12,
          "text": "Pi meno yo ma gilubo, yone bibedo pwot dok col; abimiyo giyokke ci gipoto. Abimiyo gin marac poto i komgi; kare me keto can i komgi tye ka bino, man Rwot ma owaco."
        },
        {
          "number": 13,
          "text": "Doŋ atyeko neno bal pa lunebi me Camaria: gubedo ka tito lok i nyiŋ Baal, ci gutelo jona jo Icrael, gumiyo guŋak gubwota woko."
        },
        {
          "number": 14,
          "text": "Ento aneno lunebi ma i Jerucalem dok gitimo gin ma kelo lworo mukato kare: gitimo abor dok giloko lok goba; gikonyo lutim gin marac medde ki timo gin marac, wek ŋat mo pe olokke owek timo bal. Gin ducu gudoko calo Codom ki tuŋ bota, ma girac adada calo jo Gomora.”"
        },
        {
          "number": 15,
          "text": "Mumiyo Rwot me mony owaco lok ma kemo lunebi kuman ni, “Nen, abimiyo gimato yat roka, abimiyo bene gimato pii ma giketo iye kwir; pien gunyayo kit me woro jogi gumiyo oromo i lobo woko ducu.”"
        },
        {
          "number": 16,
          "text": "Rwot me mony owaco kuman bot jo Jerucalem ni, “Pe wuwiny lok ma lunebi gitito, pien gitye ka pi ko gen mogo me gobagoba ma pe konyo i iwu. Gitito botwu ginanyuta mogo ma gin gutamo atama ki wigi, ento noŋo pe gin ma an Rwot aloko."
        },
        {
          "number": 17,
          "text": "Giwaco lok teretere bot jo ma gicayo lok pa Rwot ni, ‘Wubibedo maber laboŋo ayela mo’; gitito bene bot jo ma cwinygi nwaŋ ma gitiyo gigi gin ma igi mito ni, ‘Can mo pe bipoto i komwu wacel.’ ”"
        },
        {
          "number": 18,
          "text": "Aŋa i kingi mono ma doŋ ocuŋ i cokke pa Rwot, ma gunene dok ma guwinyo lokke? Aŋa i kingi ma owinyo lokke ci olubo?"
        },
        {
          "number": 19,
          "text": "Nen, akemo pa Rwot okatti ocito woko calo yamo kot, calo yamo lapiru mager; bimwoc woko i wi lutim maraco."
        },
        {
          "number": 20,
          "text": "Kiniga pa Rwot pe bigik nio waŋ ma Rwot otiyo dok ocobo gin ma en oketo i tamme. I nino ma pud tye anyim wubiniaŋ iye maber adada."
        },
        {
          "number": 21,
          "text": "“An gira onoŋo pe aoro lunebi magi, ento gin guriŋo ariŋa oyotoyot. Pe aloko botgi bene lok mo, ento gubedo ka tito loko"
        },
        {
          "number": 22,
          "text": "Ka nene gucuŋ i cokkena, kono gutito lokka bot jona, kono guloko jona ki i kit kwo marac ma onoŋo gitye iye-ni, kono gulokke guweko timo gin marac.”"
        },
        {
          "number": 23,
          "text": "Rwot owacci, “An mono Lubaŋa ma atye ka macok keken, pe atye ka mabor?"
        },
        {
          "number": 24,
          "text": "Dano mo twero kanne woko i kabedo mo ma tye i muŋ ma pe atwero nene? man Rwot ma owaco. Pe an aye ma apoŋo polo ki lobo? man Rwot ma owaco."
        },
        {
          "number": 25,
          "text": "Doŋ atyeko winyo lok ma lunebi guwaco ma gitito lok goba ki nyina, kun giwacci, ‘Aleko lek, aleko lek!’"
        },
        {
          "number": 26,
          "text": "Lunebi magi gibikano goba i cwinygi ma gitito lok gobagoba me bwola ma giparo ki i cwinygi kengi pi kare ma rom mene?"
        },
        {
          "number": 27,
          "text": "Gitamo ni lekgi ma gitito-ni bimiyo wi jona wil woko i koma, kit macalo kwarogi yam wigi owil woko i koma ci gulokke gudok ka woro jok Baal-li."
        },
        {
          "number": 28,
          "text": "Lanebi ma oleko lek myero otit lekke, ento lanebi ma doŋ owinyo lok myero otit lok meno ki gen adada. Ka giporo reŋ kal ki kal kikome mono berre nen niŋniŋ? man Rwot ma owaco."
        },
        {
          "number": 29,
          "text": "Lokka obedo calo mac dok calo nyol ma tyero gweŋ woko matitino, man Rwot ma owaco."
        },
        {
          "number": 30,
          "text": "Pi meno, nen, atye ki lok i kom lunebi ma gikwalo lok ki bot luwotgi ki i kingi kekengi ka gitito kun giwacci gitito lokka."
        },
        {
          "number": 31,
          "text": "Dok bene atye ki lok i kom lunebi ma gitito gigi lokgi, kun giwaco ni, ‘Man Rwot ma owaco.’"
        },
        {
          "number": 32,
          "text": "Atye ki lok i kom lunebi ma gitito lekgi ma opoŋ ki goba keken-ni, man Rwot ma owaco, ma gitito lekgi-ni ci gitelo jona miyo giŋak gibwota woko pi gobagi ki kitgi me nyatte, ma kun noŋo pe acwalogi dok noŋo bene pe acikogi ni guciti; pe gitye ki kit kony mo wacel bot lwak man. Man Rwot ma owaco."
        },
        {
          "number": 33,
          "text": "“Jeremia, ka ŋat mo i kin jona, nyo kadi lanebi nyo ajwaka, openyi ni, ‘Lok mapek ma Rwot owaco mono en gin aŋo?’ Ci wubidok iye ni, ‘Wun aye gin mapek bot Rwot, pi meno en bikwanyowu bolowu woko matwal, man Rwot ma owaco.’"
        },
        {
          "number": 34,
          "text": "Ka ce inen lanebi kadi ki ajwaka, nyo ŋat mo acel i kom lwak man ma biwaco ni, ‘Lok mapek ma Rwot owaco,’ an abiketo can i kom dano meno ki jo ma i ode ducu."
        },
        {
          "number": 35,
          "text": "Ma ka waco lok meno, myero ŋat man openy lawote nyo ominne ni, ‘Rwot mono doŋ odok iye niŋo?’ nyo ni, ‘Rwot mono oloko gin aŋo?’"
        },
        {
          "number": 36,
          "text": "Ento lok man ni lok mapek ma Rwot owaco pe doŋ wubiloko matwal, pien lok mapek ma wuloko pire-ni en aye obedo lok pa dano acel acel ma en waco pire kene; pi meno wudwalo lok pa Lubaŋa makwo woko, ma en Rwot me mony dok Lubaŋawa."
        },
        {
          "number": 37,
          "text": "In Jeremia, peny lunebi ni, ‘Oin aŋo doŋ ma Rwot odok iye ki wun?’ Nyo ni, ‘Rwot oloko gin aŋo?’"
        },
        {
          "number": 38,
          "text": "Ento ka guwacci, ‘Lok mapek ma Rwot owaco,’ ci itit botgi ni pien guwaco lok man, kun onoŋo acikogi woko matek ni pe gulok lok man,"
        },
        {
          "number": 39,
          "text": "pi meno, adada abikwanyogi atiŋogi malo ci abologi woko cen ki i nyima, gin kacel ki gaŋ ma yam amiyo botgi ki bot kwarogi."
        },
        {
          "number": 40,
          "text": "Doŋ abikelo lewic marac ki cac ma bedo nakanaka aketo i komgi, ma wi dano pe biwil iye matwal.”"
        }
      ]
    },
    {
      "number": 24,
      "verses": [
        {
          "number": 1,
          "text": "Rwot onyutta aduku aryo mupoŋ ki nyig oduro ma giketo i nyim ot pa Lubaŋa, Yekonia wod pa Yekoyakim kabaka me Juda me bedo opii, kun okwanyo ki i Jerucalem kacel ki lutel me Juda, ludito tic mapatpat kacel ki lutet ducu oterogi i Babilon."
        },
        {
          "number": 2,
          "text": "Aduku acel onoŋo opoŋ ki nyig oduro mabeco, ma gukwoŋo cekke; ento aduku mukene-ni opoŋ mere ki nyig oduro maraco keken, girac adada ma dano pe twero camone."
        },
        {
          "number": 3,
          "text": "Cutcut Rwot owacca ni, “Jeremia, ineno aŋo?” Ci adok iye ni, “Aneno oduro, oduro mabecone-ni gibeco adada, ki oduro maracone-ni giraco twatwal, ma pe gitwero camone.”"
        },
        {
          "number": 4,
          "text": "Rwot dok owaco bota ni:"
        },
        {
          "number": 5,
          "text": "“An Rwot Lubaŋa pa Icrael, atamo ni jo ma acwalo woko i lobo pa jo Kaldaya-ni gubedo calo nyig oduro mabeco-gu, an abitic kwedgi kun kica maka i komgi."
        },
        {
          "number": 6,
          "text": "Abibedo ka gwokogi maber ci akelogi adwokogi cen i lobo man. Abigerogi calo ot ci gicuŋ matek, ma pe abimukogi aretogi woko piny; abipitogi calo ginapita, ento pe abiputogi woko."
        },
        {
          "number": 7,
          "text": "Abimiyo gibedo ki miti i cwinygi me ŋeyo ni an aye a Rwot. Lacen doŋ gibibedo jona, ki an bene abibedo Lubaŋagi, pien doŋ gibilokke gidwogo bota woko ki cwinygi ducu."
        },
        {
          "number": 8,
          "text": "“Ento Rwot owaco kuman ni, Jedekia kabaka me Juda, kacel ki rwodine, ki jo Jerucalem ma gudoŋ gubedo i lobo man, ki jo mukene ma gucito gubedo i lobo Ejipt, an Rwot abitic kwedgi kit macalo atiyo ki nyig oduro maraco twatwal ma pe gitwero camogi-ni."
        },
        {
          "number": 9,
          "text": "Abikelo can marac kit meno aketo i komgi ma bimiyo rok ducu gibedo ki lworo. Dano bicayogi, gibidoko lok aboka, kun dano giloko lok aŋec i komgi dok gi bitic ki nyiŋgi macalo lok lacen dano i kabedo ducu ma abiryemogi gicito iye."
        },
        {
          "number": 10,
          "text": "Abimiyo gilwenyo i komgi ki pala lucwan, abimiyo kec nekogi ki two gemo bene poto i komgi, nio ka guto gutum woko ducu ki i lobo ma yam amiyo botgi ki bot kwarcgi-ni.”"
        }
      ]
    },
    {
      "number": 25,
      "verses": [
        {
          "number": 1,
          "text": "I mwaka me aŋwen me loc pa Yekoyakim wod pa Yocia kabaka me Juda, lok pa Rwot obino bot Jeremia ma okemo jo Juda ducu. (Man aye obedo mwaka mukwoŋo me loc pa Nebukadnejar kabaka me Babilon.)"
        },
        {
          "number": 2,
          "text": "Lanebi Jeremia owaco bot jo Juda ducu ki bot jo ducu ma bedo i Jerucalem ni,"
        },
        {
          "number": 3,
          "text": "“Kombeddi doŋ odoko mwaka pyeraryo wiye adek kulu, cakke i mwaka me apar wiye adek me loc pa Yocia wod pa Amon kabaka me Juda nio kwede wa onyoo, Rwot oloko kweda dok an bene abedo ka tittiwu lokke teretere ma pe aliŋ; ento wun pe wuketo cwinywu ka winyo lokke."
        },
        {
          "number": 4,
          "text": "Wun pe wuwinyo dok pe wuciko itwu ka winyo lokke, kadi bed Rwot obedo ka cwalo luticce lunebi teretere botwu."
        },
        {
          "number": 5,
          "text": "Gin gutito botwu ni myero wulokke wuwek kitwu me timo gin marac, man bedo mewu matwal."
        },
        {
          "number": 6,
          "text": "Gin bene gutito botwu ni pe wuwor lubaŋa mukene dok pe wuti botgi bene, dok bene pe myero wuŋet cwiny Rwot wek kiniga omake ki cal lubaŋa ma wutiyo ki ciŋwu. Ka onoŋo nene wulubo gin ma Rwot oloko, kono nene en pe oketo can i komwu."
        },
        {
          "number": 7,
          "text": "Ento Rwot kikome owacci wun wukwero winyo lokke, Ma ka meno, wuŋeto cwinye wumiyo kiniga omake ki cal lubaŋa ma wutiyo atiya ki ciŋwu-ni, mumiyo wun aye ma wukelo can ma onoŋo en mito ketone i komwu, wukelo giwu i komwu kenwu."
        },
        {
          "number": 8,
          "text": "“Pi meno, kit macalo wukwero winyo lokke-ni, omiyo Rwot me mony owaco kuman ni,"
        },
        {
          "number": 9,
          "text": "‘Abecwalo rok ducu ma gibedo i lobo ma tye yo tuŋ acam ki laticca Nebukadnejar kabaka me Babilon i komwu. Abekelo lwak me rok ducu me lweny"
        },
        {
          "number": 10,
          "text": "Dok bene abijuko dwan me woo me yomcwiny madwoŋ woko ki botgi, dwan nyako ger ki dwan lanyom, ki mor pa kidi rego, kun aneko mac taragi woko bene."
        },
        {
          "number": 11,
          "text": "Lobo man ducu bidoko obur ma iye odon noŋo, doŋ rok magi gibibedo i te loc pa Nebukadnejar kabaka me Babilon pi mwaka pyerabiro kulu."
        },
        {
          "number": 12,
          "text": "Lacen ka mwaka pyerabiro doŋ otum, abiketo can i kom kabaka me Babilon, ki i kom lobone lobo pa jo Kaldaya, pi balgi. Abibalo lobogi woko abiweko doŋ obur mwatwal. Man Rwot ma owaco."
        },
        {
          "number": 13,
          "text": "Abiketo can i kom rok meno ki gin ducu ma doŋ atyeko wacone, ki gin ducu ma gicoyo i buk man, ki gin ducu ma Jeremia oloko mukemo rok magi ducu."
        },
        {
          "number": 14,
          "text": "Rok mapol ki luker mapol gibiloko wa jo Kaldaya gidoko opii, ci abiculogi kun lubo gin ma gutimo.’ ” Ŋolo kop pa Lubaŋa i kom rok ducu"
        },
        {
          "number": 15,
          "text": "Rwot Lubaŋa pa Icrael owacca ni, “Ene, gam kikopo kono yino ma opoŋ ki akemona. Gam ci imi jo me rok ducu ka ma abicwali iye gumati."
        },
        {
          "number": 16,
          "text": "Ka doŋ gumato, ci gibicato ki wot dok bene gibibedo mamiŋ i tamgi pi lweny ma abicwalo i komgi-ni.”"
        },
        {
          "number": 17,
          "text": "Kit meno agamo kikopo ki i ciŋ Rwot, ci amiyo jo me rok ducu ka ma Rwot ocwala iye gumato."
        },
        {
          "number": 18,
          "text": "Jerucalem ki gaŋi ducu me Juda, kacel ki lukergi ki rwodigi ducu gumato; pi meno lobogi doŋ bidoko tim aroo ma iye odoŋ noŋo, bimiyo dano gijwat kun giuru, miyo dano gibitic ki nyiŋgi macalo lok lacen dano kit macalo tye kwede wa onyoo-ni."
        },
        {
          "number": 19,
          "text": "Jo mukene bene ma gibimato akemo pa Rwot gin ene: Parao kabaka me Ejipt, luticce, rwodine, lwakke ducu;"
        },
        {
          "number": 20,
          "text": "ki jo me rok mukene ducu ma gibibedo i kingi; luker ducu me lobo Uj ki luker ducu me lobo Piliciti (Acikelon ki Gaja, Ekron, ki jo Acidod ducu ma gudoŋŋe);"
        },
        {
          "number": 21,
          "text": "ki jo ducu me Edom, Moab, ki jo Ammon;"
        },
        {
          "number": 22,
          "text": "luker ducu me Turo, luker ducu me Cidon, ki luker me lobo ma tye i dog nam;"
        },
        {
          "number": 23,
          "text": "jo ducu me gaŋi me Dedan, Tema, ki Buj; jo ducu ma ginyaro yer wigi doŋ macego;"
        },
        {
          "number": 24,
          "text": "luker me Arabia ducu ki luker me kaka mapatpat ma gurubbe aruba ma gibedo i tim aroo;"
        },
        {
          "number": 25,
          "text": "luker ducu me Jimri, Elam, ki Media;"
        },
        {
          "number": 26,
          "text": "luker ducu me lobo ma tye yo tuŋ acam, jo ma bedo ka mabor ki jo ma bedo ka macok, kun gin ducu gilubbe aluba kikore. Rok ducu ma tye i wi lobo bene myero gumati. Ka me agikkine doŋ kabaka me Babilon bimato."
        },
        {
          "number": 27,
          "text": "Lacen Rwot owaco bota ni, “Tit bot lwak ni an Rwot me mony, Lubaŋa pa Icrael, acikogi me mato akemona nio waŋ ma gumer dok gunok, nio ka gupoto piny ma pe doŋ gitwero a malo pi lweny ma abecwalo i komgi-ni."
        },
        {
          "number": 28,
          "text": "“Ka ce gukwero gamo kikopo ki i ciŋi wek pe gimat akemona, tit botgi ni Rwot me mony owacci, Myero wumati."
        },
        {
          "number": 29,
          "text": "Pien nen, doŋ abecako timo gin marac i kom gaŋ ma gilwoŋo ki nyiŋa-ni. Wun wutamo wubibwot ma pe aketo can i komwu? Pe kumeno, ento abiketo can i komgi, pien abecwalo lweny i kom jo ducu ma gibedo i wi lobo. Man an Rwot me mony kikoma aye ma awaco."
        },
        {
          "number": 30,
          "text": "“In Jeremia, myero itit lok magi ducu ma an awacci-ni, Myero itit bot jo magi ni, ‘Rwot bimoro dwane ki i polo, en bilok bene ki i kabedone maleŋ. En bimoro dwane matek adada i kom jone; bidaŋŋe calo dano ma tye ka nyono olok, pi meno jo ducu ma gibedo i wi lobo gibiwinyo lokke."
        },
        {
          "number": 31,
          "text": "Mor dwane biwinnye wa i agikki piny, pien Rwot tye ki pido i kom rok ducu. En biŋolo kop i kom jo ducu, ci bimiyo gineko jo maraco woko ki pala lucwan. Man Rwot ma owaco.’ ”"
        },
        {
          "number": 32,
          "text": "Rwot me mony owaco ni can tye ka bino i kom rok ducu ki acel acel kun lubogi kikore kikore, ki yamo lapiru mager tye ka kodo kun a ki i agikki piny."
        },
        {
          "number": 33,
          "text": "I nino meno kom jo ma ginekogi gibikeyo woko ata i but lobo ducu. Pe gibikumo pigi, pe gibicokogi, pe bene gibiyikogi. Komgi biradde i ŋom lirwat macalo cet dyaŋ muket ata."
        },
        {
          "number": 34,
          "text": "“Wukoki, kun wudaŋŋe, wun lukwat, wuŋenne i buru wun lukwat romi, pien kare doŋ oromo me nekowu en, kare me ketowu ata, gibiŋolo ŋutwu calo giŋolo ŋut nyogi romi mucwe."
        },
        {
          "number": 35,
          "text": "Kabedo mo ma lukwat giriŋo gilaro iye pe bidoŋ, kadi ki kabwot mo ma lutel pa romi gibibwot kwede pe bidoŋ."
        },
        {
          "number": 36,
          "text": "Winy koko pa lukwat, winy bene ka lutel pa romi gikok! Pien Rwot tye ka balo kakwat woko ki kiniga,"
        },
        {
          "number": 37,
          "text": "oweko dwol romine ma onoŋo tye ki kuc-ci odon obur."
        },
        {
          "number": 38,
          "text": "Rwot doŋ otenyo jone woko calo labwor ma oweko borone, pien lobogi doŋ iye odoŋ nono pi pala lucwan pa joma giuno dano, ki pi kiniga mager pa Rwot.”"
        }
      ]
    },
    {
      "number": 26,
      "verses": [
        {
          "number": 1,
          "text": "Cutcut i ŋe kare ma Yekoyakim wod pa Yocia odoko kabaka me Juda, Rwot owaco lok man bot Jeremia ni,"
        },
        {
          "number": 2,
          "text": "“Cuŋ i dyekal me ot pa Rwot, dok iwac lok bot jo ducu me Juda ma gibino ka woro Lubaŋa i ot pa Rwot. Tit botgi lok ducu ma doŋ aciki me lokone; pe ikan lok mo iwek odoŋ."
        },
        {
          "number": 3,
          "text": "Gwok nyo gibiwinyo lok man, ci miyo dano acel acel lokke we ko yone marac, wek an aŋut pi gin marac ma onoŋo atamo ni abitimo i komgi pi gin marac ma gin gubedo ka timone-ni."
        },
        {
          "number": 4,
          "text": "Ibiwaco botgi ni, ‘Rwot owaco kuman ni, Ka ce pe wubiwinyo lokka, kun wulubo cikka ma amiyo botwu,"
        },
        {
          "number": 5,
          "text": "ki ka pe wuwinyo lok pa luticca lunebi ma acwalogi me bino botwu pi oyotoyot, kadi bed pe wuketo cwinywu ka winya,"
        },
        {
          "number": 6,
          "text": "ci abibalo ot man woko kit macalo yam atimo i kom Cilo, dok abimiyo rok ducu ma gibedo i wi lobo gitiyo ki nyiŋ gaŋ man me ceno dano.’ ”"
        },
        {
          "number": 7,
          "text": "Ajwagi ki lunebi ki lwak ducu guwinyo ka Jeremia waco lok magi i ot pa Rwot."
        },
        {
          "number": 8,
          "text": "Ka Jeremia doŋ otyeko loko lok ma Rwot ocike me loko bot lwak ducu, ki bot ajwagi ki lunebi, ci lwak ducu gumake woko likiŋ, kun giwacce ni, “Myero ito woko!"
        },
        {
          "number": 9,
          "text": "Piŋo kono itito lok ki nyiŋ Rwot, kun iwacci, ‘Ot man bidoko calo Cilo, ki gaŋ man bene bidoko wi obur, bidoŋ noŋo laboŋo dano mo ma bedo iye’?” Lwak ducu gucokke gurumo Jeremia woko dyere i ot pa Rwot."
        },
        {
          "number": 10,
          "text": "Ka rwodi me Juda guwinyo lok magi, ci gua ki i ot pa kabaka gucito gubedo i kabedogi i ŋet doggaŋ manyen ma gidonyo kwede i ot pa Rwot."
        },
        {
          "number": 11,
          "text": "Ci ajwagi ki lunebi guwaco bot rwodi kacel ki lwak ni, “Dano man myero giŋol kop me to i wiye, pien oloko lok marac i kom gaŋwa, kit macalo wun bene wuwinyo ki itwu-ni.”"
        },
        {
          "number": 12,
          "text": "Jeremia dok onwoyo loko lok bot rwodi kacel ki lwak ducu kun wacci, “Rwot oora me tito lok i kom ot man ki i kom gaŋ man, lok ducu ma wun doŋ wuwinyo atito botwu-ni."
        },
        {
          "number": 13,
          "text": "Pi meno kombeddi myero wuyub kitwu ki gin ma wutimo, ci wulub lok ma Rwot Lubaŋawu owaco botwu, ci Rwot biŋut i kom gin marac ma onoŋo en doŋ oyubbe me timone i komwu-ni."
        },
        {
          "number": 14,
          "text": "Doŋ an mera atye i te twerowu. Wuti i koma giwu gin ma wuneno ni ber dok tye atir."
        },
        {
          "number": 15,
          "text": "Lok acel keken ma amito wuŋe ni, en aye ni tekke wuneka woko, ci wubineko dano ma pe ki bal, dok bene alii me tona bibedo i wiwu ki i kom gaŋ man ki jo ducu ma bedo iye, pien i adane Rwot oora botwu pi loko lok magi ducu wek wuwiny ki itwu.”"
        },
        {
          "number": 16,
          "text": "Lacen rwodi kacel ki lwak ducu guwaco bot ajwagi ki lunebi ni, “Dano man pe myero giŋol kop me to i wiye, pien en otito lok botwa ki nyiŋ Rwot Lubaŋawa.”"
        },
        {
          "number": 17,
          "text": "I ŋe meno ludoŋo mogo i kin ludoŋo me lobo gua malo ci guwaco bot lwak ducu ma gucokke ni,"
        },
        {
          "number": 18,
          "text": "“Mika ma en dano me Morecet yam otito lok i kare pa Kejekia kabaka me Juda, ma owaco bot jo ducu ni, ‘Rwot me mony owaco kuman ni, Cion gibipuro woko macalo poto; Jerucalem bidoko wi obur, ki got ma gigero ot pa Rwot i wiye bidoko buŋa.’"
        },
        {
          "number": 19,
          "text": "“Tika mono Kejekia kabaka me Juda kacel ki jo Juda guneko Mika woko? Kejekia pe olworo Rwot ci otemo tiyo gin maber ma Rwot pwoyo? Ci meno pe omiyo Rwot oŋut i kom gin marac ma onoŋo en oyubbe me timone i komgi? Ento wan kombeddi aye giwa wamito kelo can madit i komwa kekenwa.”"
        },
        {
          "number": 20,
          "text": "Tye dano mo mukene bene ma otito lok nyiŋ Rwot, en aye Uria wod pa Cemaya me Kiriat-jearim. En otito lok i kom gaŋ man ki rok man i lok marom ki pa Jeremia-ni."
        },
        {
          "number": 21,
          "text": "I kare ma kabaka Yokoyakim ki twoni lwennye ki rwodi ducu guwinyo lokke, kabaka otemo miyo gineke kwede woko; ento i kare ma Uria owinyo lok man, ci lworo omake omiyo en olwi oriŋo woko i Ejipt."
        },
        {
          "number": 22,
          "text": "Mumiyo kabaka Yokoyakim ocwalo jo mogo kacel ki Elnatan wod pa Akbor ki jo mukene kacel kwede, oorogi me cito i Ejipt,"
        },
        {
          "number": 23,
          "text": "ci gin gumako Uria wa ki i Ejipt gukelo bot kabaka Yekoyakim ma oneke woko i kabedo me yik ka ma giyiko iye dano ata-gu."
        },
        {
          "number": 24,
          "text": "Ento Akikam wod pa Capan ogwoko Jeremia maber, omiyo pe gimiye bot lwak wek guneke woko."
        }
      ]
    },
    {
      "number": 27,
      "verses": [
        {
          "number": 1,
          "text": "Cutcut i ŋe kare ma Jedekia wod pa Yocia doŋ odoko kabaka me Juda, en aye lok pa Rwot obino kwede bot Jeremia."
        },
        {
          "number": 2,
          "text": "Rwot owaco bot Jeremia kuman ni myero en oyub del olir woko me tol kacel ki yat rii kweri dyaŋ ci oketgi otwegi i ŋute."
        },
        {
          "number": 3,
          "text": "Ka Rwot dok otitte me cwalo lok bot luker me Edom, Moab, Ammon, Turo ki Cidon, kun wok ki bot lukwenagi ma gubino i Jerucalem ka limo Jedekia kabaka me Juda."
        },
        {
          "number": 4,
          "text": "Rwot me mony, ma en Lubaŋa pa Icrael, otito bot Jeremia me ciko lukwena magi me waco bot lukergi ni Rwot doŋ otyeko waco kuman ni,"
        },
        {
          "number": 5,
          "text": "“An aye ma acweyo lobo ki twerona dok ki tekona, wa dano ki lee ducu ma gitye i wi lobo; doŋ atwero miyogi bot ŋat mo keken ma ayero."
        },
        {
          "number": 6,
          "text": "Kombeddi doŋ atyeko miyo lobo magi woko ducu i ciŋ laticca Nebukadnejar, kabaka me Babilon, dok bene amiye wa lee tim ni guti bote."
        },
        {
          "number": 7,
          "text": "Rok ducu bitiyo bote, gibitiyo bot wode ki bot lakware, nio ka kare biromo ma labone doŋ gibiloyo woko. Lacen doŋ rokke bibedo opii, gibitiyo bot rok matego mapol ki luker madito."
        },
        {
          "number": 8,
          "text": "“Ka ce inen rok mo nyo ker mo pe bitic bot Nebukadnejar kabaka me Babilon, ma gibimine i te loc pa kabaka me Babilon macalo dyaŋ, abiketo can i kom rok meno kun aneko jone woko ki pala lucwan i lweny, amiyo kec nekogi, ki two gemo bene poto i komgi, nio waŋ ma amiyo gutum woko i te twero pa Nebukadnejar. Man Rwot ma owaco."
        },
        {
          "number": 9,
          "text": "Pi meno pe myero wuwiny lok pa lunebi, lutyet, lulek lek, lutyet ki ajaa ki lutal- gu, ma gibedo ka waco botwu ni, ‘Pe wubidoko opii pa kabaka me Babilon.’"
        },
        {
          "number": 10,
          "text": "Gitye ka bwolowu abwola, ma adwoggine en aye ni abimiyo gikwanyowu woko ki i lobowu giterowu woko ka mabor. Abiryemowu woko, ci wubito wutum woko ducu."
        },
        {
          "number": 11,
          "text": "Ento ka ce rok mo omine kene i te loc pa kabaka me Babilon kun tiyo bote, abiweko en doŋ bedo i lobone, kun puro iye, dok bedo kunnu bene, man Rwot ma owaco.”"
        },
        {
          "number": 12,
          "text": "Jeremia owaco lakit lok acel-lu bot Jedekia kabaka me Juda ni, “Wumine kenwu i te loc pa kabaka me Babilon. Wuti bote kacel ki bot lwakke ci wubibedo kwo."
        },
        {
          "number": 13,
          "text": "Piŋo imito ni in kacel ki lutuwu ginekwu woko i lweny, nyo kec onekwu woko, ki two gemo bene opot i komwu? Man aye gin ma Rwot doŋ otyeko wacone ma bitimme i kom rok ma pe bimine kene i te loc pa kabaka me Babilon."
        },
        {
          "number": 14,
          "text": "Pe myero iwiny lok pa lunebi ma giwaco botwu ni pe wubitiyo bot kabaka me Babilonni. Gin gitye ka bwolowu abwola."
        },
        {
          "number": 15,
          "text": "Rwot kikome owacci en gire pe eorogi, gin gitye ka loko lok goba botwu ki nyiŋe, Doŋ adwoggine en aye ni en biryemowu woko ci wubito wutum woko, wun kacel ki lunebi ma giloko lok goba magi botwu-ni.”"
        },
        {
          "number": 16,
          "text": "Ci Jeremia owaco bot ajwagi kacel ki lwak ni, “Rwot owaco kuman ni, Pe myero wuwiny lok pa lunebi ma gitito botwu ni jami ma gitiyo kwedgi i ot pa Rwot doŋ cok gibidwokogi cen ki i Babilon. Lok meno ma gitye ka titone botwu-ni lok goba."
        },
        {
          "number": 17,
          "text": "Pe wuwiny lokgi; wuti mewu tic bot kabaka me Babilon wek wubed kwo. Piŋo gaŋ man gibal woko odok wi obur?"
        },
        {
          "number": 18,
          "text": "Ka ce inen ni gin lunebi adada, dok ka lok ma gitito-ni obedo lokka, wek guleg Rwot me mony, ni wek pe oye gikwany jami ma gitiyo kwedgi i ot pa Rwot ma gudoŋ i Jerucalem ki i ot pa kabaka me Juda, pe gitergi woko i Babilon.”"
        },
        {
          "number": 19,
          "text": "Rwot me mony owaco lok kuman mukemo wir-gu, nam, okar mac, ki mukemo jami mukene ma yam gitiyo kwedgi i ot pa Lubaŋa ma gudoŋ i Jerucalem,"
        },
        {
          "number": 20,
          "text": "ma yam Nebukadnejar pe okwanyogi oterogi woko, i kare ma en omako Juda ki Jerucalem oterogi woko i opii i Babilon, owacci,"
        },
        {
          "number": 21,
          "text": "“Wuwiny gin ma an Rwot me mony, Lubaŋa pa Icrael, atye ka wacone mukemo Juda ki i Jerucalem ni."
        },
        {
          "number": 22,
          "text": "Gibikwanyogi giterogi woko i Babilon nio waŋ ma an dok atamo pigi. Ci abicokogi adwokogi cen aketogi kakargi i kabedo man. Man Rwot ma owaco.”"
        }
      ]
    },
    {
      "number": 28,
      "verses": [
        {
          "number": 1,
          "text": "I mwaka acel-lu, i dwe me abic me mwaka me aŋwen me loc pa Jedekia kabaka me Juda, Anania wod pa Ajur, ma en lanebi ma tugi Gibeon, oloko ki Jeremia i ot pa Rwot. En olok ki Jeremia i nyim ajwagi kacel ki lwak"
        },
        {
          "number": 2,
          "text": "ni Rwot me mony, Lubaŋa pa Icrael owaco kuman ni, “Doŋ atyeko turo twero ki teko me loc pa kabaka me Babilon woko."
        },
        {
          "number": 3,
          "text": "Ma noŋo mwaka aryo peya otum, abikelo jami ducu ma yam gitiyo kwedgi i ot pa Rwot ma yam Nebukadnejar kabaka me Babilon okwanyo ki i ot pa Lubaŋa otero woko i Babilon-ni, adwokogi cen i kabedo man."
        },
        {
          "number": 4,
          "text": "Dok bene abikwanyo Yekonia wod pa Yekoyakim kabaka me Juda, kacel ki jo Juda ma yam giterogi i opii i Babilon, akelogi adwokogi cen i kabedo man. Pien doŋ abituro twero ki teko me loc pa kabaka me Babilon woko. Man Rwot ma owaco.”"
        },
        {
          "number": 5,
          "text": "Ka dok Jeremia oloko ki lanebi Anania i nyim ajwagi kacel ki i nyim lwak ducu ma onoŋo gucuŋ i ot pa Rwot;"
        },
        {
          "number": 6,
          "text": "ci lanebi Jeremia owacci, “Amen! Ka Rwot bitimo man ci ber. Rwot myero omi lok ma ibedo ka titone-ni obed ada, wek okwany jami ma gitiyo kwedgi i ot pa Rwot kacel ki jo ma giterogi i opii i Babilon odwokgi cen i kabedo man."
        },
        {
          "number": 7,
          "text": "Ento kombeddi koŋ wuwiny lok ma awaco botwu ki bot lwak ducu."
        },
        {
          "number": 8,
          "text": "Lunebi ma gukwoŋo nyimwu ki nyima i kare macon adada, onoŋo gunyuto ni i anyim lweny bibedo tye, kec bibedo tye, ki two gemo bipoto i kom rok mapol ki i kom ker matego."
        },
        {
          "number": 9,
          "text": "Mumiyo lanebi mo ma bitito lok kom kuc, ka lokke obedo ada, ci gibiniaŋ adada ni Rwot kara aye ma ocwalo lanebi meno ada.”"
        },
        {
          "number": 10,
          "text": "Ci lanebi Anania ogonyo rii bao woko ki i ŋut lanebi Jeremia, ci oturogi woko."
        },
        {
          "number": 11,
          "text": "Anania oloko lok i nyim lwak kun waco ni, “Rwot owaco kuman ni meno aye bene kit ma ebituro kwede okol ma Nebukadnejar otweyo i ŋut jo me rok ducu ma onoŋo mwaka aryo peya otum.” Ento lanebi Jeremia oa gire ocito woko."
        },
        {
          "number": 12,
          "text": "Lacen i ne kare ma lanebi Anania onoŋo doŋ oturo kwede rii bao woko ki i ŋut lanebi Jeremia-ni, Rwot owaco bot Jeremia"
        },
        {
          "number": 13,
          "text": "ni ocit owac bot Anania ni, “Rwot owaco ni meno itwero turo rii bao kit macalo ituro-ni, ento en bileyo kakargi ki rii nyonyo."
        },
        {
          "number": 14,
          "text": "Rwot me mony, Lubaŋa pa Icrael, owa co ni, ‘Doŋ atyeko keto rii nyonyo i ŋut jo me rok ducu wek guti bot Nebukadnejar kabaka me Babilon; gibitiyo bote, pien doŋ bene atyeko miyo bote kadi wa lee me tim.’ ”"
        },
        {
          "number": 15,
          "text": "Ci lanebi Jeremia owaco bot lanebi Anania ni, “Anania, winy, onoŋo Rwot gire pe ocwali, ento in doŋ imiyo lwak gibedo ka geno lok goba ma itito botgi."
        },
        {
          "number": 16,
          "text": "Mumiyo Rwot owaco ni, ‘Nen, abikwanyi woko ki i lobo. I mwaka man kikome ibito iye woko, pien ibedo ka tito bot dano ni gujem woko i kom Rwot.’ ”"
        },
        {
          "number": 17,
          "text": "I mwaka meno cut i dwe me abiro, lanebi Anania oto woko."
        }
      ]
    },
    {
      "number": 29,
      "verses": [
        {
          "number": 1,
          "text": "Lanebi Jeremia ocoyo waraga bot lutel ducu ma gitye i kin opii, ki bot ajwagi ki lunebi, ki bot lwak ducu ma yam Nebukadnejar omakogi ki i Jerucalem ci oterogi woko i opii i Babilon."
        },
        {
          "number": 2,
          "text": "En ocoyo waraga man lacen i kare ma onoŋo doŋ kabaka Yekonia kacel ki minne, jo ma gikologi, rwodi me Juda ki Jerucalem, ludiro tic mapatpat onoŋo doŋ gua woko ki i Jerucalem."
        },
        {
          "number": 3,
          "text": "Gimiyo waraga man bot Elaca wod pa Capan gin ki Gemaria wod pa Ilkia, ma me Babilon. Waragane onoŋo lokke kwanne kit man ni,"
        },
        {
          "number": 4,
          "text": "“Rwot me mony, ma en Lubaŋa pa Icrael, owaco kuman bot jo ducu ma en oweko Nebukadnejar omakogi ki i Jerucalem ci oterogi woko i Babilon ni,"
        },
        {
          "number": 5,
          "text": "‘Wuger odi ci wubed doŋ iye. Wupur poto ci wucam gin ma ocek iye."
        },
        {
          "number": 6,
          "text": "Wunyom mon wek wunywal awobe ki anyira. Wuwek awobewu bene gunyom, wek gin bene gunywal litino. Myero wunya, welwu omedde ma pe odok cen."
        },
        {
          "number": 7,
          "text": "Wuti tic maber pi berbedo me gaŋ ka ma amiyo giterowu iye me bedo opii. Wulega pi nyiŋ gaŋ meno, pien ka gaŋ meno kwone tye maber miyo wun bene wubibedo maber."
        },
        {
          "number": 8,
          "text": "Rwot me mony, Lubaŋa pa Icrael, owaco kit man ni, Pe wuwek lunebiwu ki lutyet ma gitye i kinwu gubwolwu, dok bene pe wuwiny lok me lek mogo ma gin leko-ni,"
        },
        {
          "number": 9,
          "text": "pien lok ma gitye ka titone botwu ki nyiŋa-ni meno lok goba; an pe acwalogi gira, man Rwot ma owaco.’"
        },
        {
          "number": 10,
          "text": "“Rwot owaco kuman ni, Ka mwaka pyerabiro ma gimiyo ki Babilon doŋ otum, ci an abilimowu, abicobo cikkena piwu ci abikwanyowu adwokowu cen i kabedo man."
        },
        {
          "number": 11,
          "text": "An keken aye aŋeyo yub ma atye kwede piwu, man Rwot ma owaco, yub me berbedo ento pe yub pi gin marac, yub pi kelo botwu kare me anyim ma wutye ki gen pire-ni."
        },
        {
          "number": 12,
          "text": "Ci wubibino bota wulega, an abiwinyo legawu."
        },
        {
          "number": 13,
          "text": "Wubiyenya ci wubinoŋa bene, ka ce onoŋo wuyenya ki cwinywu ducu."
        },
        {
          "number": 14,
          "text": "Iyo, awacci wubinoŋa ci abidwoko gumwu botwu kun acokowu woko ki i rok ducu ki i kabedo ducu ka ma yam aryemowu wucito iye, ci abikelowu adwokowu cen i kabedo ka ma yam akwanyowu ki iye giterowu i opii-ni."
        },
        {
          "number": 15,
          "text": "“Pien wun doŋ onoŋo wuwaco ni, Rwot doŋ omiyowu lunebi ki i Babilon,"
        },
        {
          "number": 16,
          "text": "koŋ wuwiny lok ma Rwot owaco i kom kabaka ma tye ka loc kun obedo i wi komker pa Daudi, ki dok lok ma okemo jo me gaŋ man, ki lutuwu ma yam pe gucito kacel kwedwu i opii-ni."
        },
        {
          "number": 17,
          "text": "Rwot me mony owaco kit man ni, ‘Abekelo lweny, kec ki two gemo, ci abimiyo gibedo calo nyig oduro mutop ma doŋ rac adada ma pe gitwero camone."
        },
        {
          "number": 18,
          "text": "Abilubo korgi ki lweny, kec ki two gemo, abimiyo gibedo ginacaya bot jo me rok me wi lobo ducu, gibitic ki nyiŋgi macalo lok lacen dano, gibibedo gin ma miyo"
        },
        {
          "number": 19,
          "text": "Man bitimme i komgi pien gin pe gubedo ka keto cwinygi me lubo lok ma onoŋo acwalo botgi teretere kun wok ki bot luticca lunebi; ento gukwero winyo lokka woko. Man Rwot ma owaco.’"
        },
        {
          "number": 20,
          "text": "Wuwiny lok pa Rwot, wun jo ducu ma yam gimakowu ki i Jerucalem giterowu woko i opii i Babilon-ni:"
        },
        {
          "number": 21,
          "text": "‘Rwot me mony, Lubaŋa pa Icrael, owaco lok ma okemo Akab wod pa Kolaya ki Jedekia wod pa Maceya ma gitito lok me goba botwu ki nyiŋa-ni. En owaco ni ebimiyogi woko i ciŋ Nebukadnejar kabaka me Babilon, ci en binekogi woko ka maleŋ i nyimwu."
        },
        {
          "number": 22,
          "text": "Ka inen jo ma yam gikwanyogi ki i Jerucalem giterogi i opii i Babilon gimito ceno ŋat mo, ci gibiwaco ni, “Rwot myero oti kwedi kit macalo en otiyo kwede ki Jedekia gin ki Akab, ma kabaka me Babilon obulogi woko makwo ki mac-ci.”"
        },
        {
          "number": 23,
          "text": "Man aye bibedo can ma bipoto i komgi pien gubedo ka timo tim mogo ma pe myero, gutimo abor ki mon pa luwotgi, dok bene gubedo ka loko lok goba ki nyiŋa ma kun an pe acikogi ni guloki. An aye ma aŋeyo, dok bene atye macalo caden, man Rwot ma owaco.’ ”"
        },
        {
          "number": 24,
          "text": "Rwot me mony, Lubaŋa pa Icrael owaco bot Jeremia me tito bot Cemaya me Nekelam ni,"
        },
        {
          "number": 25,
          "text": "“In icwalo waraga i nyiŋi keni bot jo Jerucalem ducu, ki bot Jepania wod pa ajwaka Maceya, ki bot ajwagi mukene-gu ducu kun iwacci,"
        },
        {
          "number": 26,
          "text": "‘Rwot oketi ibedo ajwaka ma ka ajwaka Yekoyada, wek ibed ladit ma loyo ot pa Rwot kun ineno lupoya ducu ma gitito lok, ci imakgi itwegi ki okol kun iroyo irwako ogul nyonyo i ŋutgi."
        },
        {
          "number": 27,
          "text": "Piŋo pe ijuko Jeremia ma en dano me Anatot ma tye ka tito lok botwu-ni?"
        },
        {
          "number": 28,
          "text": "Pien en onoŋo ocwalo lok botwa i Babilon ma wacci, Kare me bedowu i opii bibedo dwoŋ; wuger odi ci wubed iye. Wupur poto ci wucam gin ma ocek iye.’ ”"
        },
        {
          "number": 29,
          "text": "Ajwaka Jepania okwano waraga man bot lanebi Jeremia wek en owiny."
        },
        {
          "number": 30,
          "text": "Rwot dok owaco bot Jeremia ni,"
        },
        {
          "number": 31,
          "text": "“Cwal lok bot jo ma giterogi i opii, kun iwacci, ‘Rwot owaco lok ma okemo Cemaya dano me Nekelam kuman ni, Kit macalo Cemaya doŋ otito lok botwu ma onoŋo an pe acwalo en-ni, dok bene omiyo doŋ wuketo genwu i lok me goba,"
        },
        {
          "number": 32,
          "text": "pi meno Rwot owaco kuman ni, Nen, abiketo can i kom Cemaya dano me Nekelam kacel ki likwayone. Pe bidoŋ ki ŋat mo makwo ki i kom lwak man ma"
        }
      ]
    },
    {
      "number": 30,
      "verses": [
        {
          "number": 1,
          "text": "Man lok ma Rwot oloko ki Jeremia."
        },
        {
          "number": 2,
          "text": "Rwot ma en Lubaŋa pa Icrael owaco ni, “Co lok ducu ma abedo ka loko boti-ni i buk,"
        },
        {
          "number": 3,
          "text": "pien kare tye ka bino ma abidwoko iye gum bot jona jo Icrael ki jo Juda. Abikwanyogi adwokogi cen i lobo ma yam amiyo bot kwarogi, gibileyo doŋ bedo megi. Man Rwot ma owaco.”"
        },
        {
          "number": 4,
          "text": "Magi gin aye lok ma Rwot oloko ma okemo Icrael ki Juda:"
        },
        {
          "number": 5,
          "text": "Rwot owaco kuman ni, “Wawinyo koko ma baŋo dano, koko ma kelo lworo, ento pe ma kelo kuc."
        },
        {
          "number": 6,
          "text": "Koŋ ipennye kekeni ci dok itam ni, laco mono twero nywalo latin? Piŋo kono aneno laco acel acel mako pyere ki ciŋe calo dako ma tye ka rem ki nywal? Piŋo waŋ dano olwal woko?"
        },
        {
          "number": 7,
          "text": "Maa do! Nino marac tye ka bino, pe tye nino mo ma rom kwede; en aye nino me can bot likwayo pa Yakobo; kadi bed kumeno gibilarogi ki i can meno.”"
        },
        {
          "number": 8,
          "text": "Rwot me mony owaco ni, “Ka nino meno oromo abituro rii bao woko ki i ŋutgi dok bene abicodo nyor ma gitweyogi kwede woko; cakke i kare meno pe doŋ gibibedo opii pa lurok matwal."
        },
        {
          "number": 9,
          "text": "Ento gin gibitiyo bot Rwot Lubaŋagi, ki bot Daudi kabakagi, ma an aye abimiyo botgi me bedo kabakagi."
        },
        {
          "number": 10,
          "text": "“Pe wulwor, wun likwayo pa laticca Yakobo; wun jo Icrael, cwinywu pe myero oballe woko. Abilarowu ki i lobo ca ma tye ka mabor-ri, abilaro likwayowu bene ki i lobo ma yam giterogi iye i opii. Likwayo pa Yakobo gibidwogo cen ci gibibedo mot ki kuc; ŋat mo pe ma bimiyo gibedo ki lworo. Man Rwot ma owaco."
        },
        {
          "number": 11,
          "text": "Abibedo kwedwu pi larowu. Abijwero jo me rok ducu atyekogi woko, i kin jo ma yam akeyogi iye; ento wun pe abityekowu woko liweŋ. Abipwodowu maberber pe ki kiniga twatwal, ento pe abiwekowu ma pe aketo can i komwu. Man Rwot ma owaco.”"
        },
        {
          "number": 12,
          "text": "Rwot owaco bot jone ni, “Waŋ retwu pe doŋ caŋ, waŋ burre odet marac."
        },
        {
          "number": 13,
          "text": "Ŋat mo pe ma twero cuŋ piwu, yat bene pe me aketa i waŋ burwu, waŋ burwu pe doŋ can."
        },
        {
          "number": 14,
          "text": "Jo ma gimarowu-ni ducu wigi doŋ owil woko i komwu; gin pe doŋ giparo piwu wacel. Pien alwenyo i komwu macalo lukworra; dok bene aketo can magwa i komwu laboŋo kica, pien balwu dwoŋ, ki gin marac ma wutimo bene pol."
        },
        {
          "number": 15,
          "text": "Piŋo pud wukok pi ret ma wulimo? Aremwu pe doŋ caŋ. Aketo can i komwu kit man, pren balwu dwoŋ, ki gin marac ma wutimo bene pol mada."
        },
        {
          "number": 16,
          "text": "Pi meno jo ducu ma tyekowu, gin bene gibitye kogi woko, lukworwu ducu bene gibimakogi giterogi woko i opii. Jo ducu ma unowu gin bene gibiunogi, ki jo ducu ma yako jamiwu gin bene gibiyako jamigi woko."
        },
        {
          "number": 17,
          "text": "Pien abimiyo wubedo doki ma komwu yot, abicaŋo waŋ burwu woko bene, kadi bed lukworwu giwacci, ‘Cion doŋ odoko gin ma gibolo woko; ŋat mo doŋ pe ma paro pire.’ Man Rwot ma owaco.”"
        },
        {
          "number": 18,
          "text": "Rwot owacci, “Nen, abidwoko likwayopa Yakobo cen i lobogi dok kica bimaka i kom jo me doggola acel acel; gibigero gaŋ acel acel odoco i kabedone macon, ki ot acel acel bene gibigero kakare."
        },
        {
          "number": 19,
          "text": "Jo ma kunnu doŋ gibiwero wer me pwoc; gibibedo ka daŋŋe bene pi yomcwiny. Abimiyo ginya gidoko pol ma pe welgi jwik, ci abikelo deyo botgi."
        },
        {
          "number": 20,
          "text": "Litinogi bibedo pol kit macalo yam gubedo kwede i kare macon, ki lwakgi bene bicuŋ i nyima matek likiŋ; abiketo can i kom jo ducu ma unogi."
        },
        {
          "number": 21,
          "text": "Ŋat ma bibedo laker ma loyogi bene bia ki i kingi, ŋat ma bibedo laloc gi bibedo dano me rokgi kikome. Ka alwoŋe, ci en binyiko cok bota; pien ŋat mo pe twero ette me bino cok bota ka pe alwoŋe."
        },
        {
          "number": 22,
          "text": "Wun wubibedo jona, ki an abibedo Lubaŋawu.”"
        },
        {
          "number": 23,
          "text": "Koŋ inen yamo kot pa Rwot! Akemone bedo calo yamo lapiru mager, ma bimwoc woko lituc i wi jo maraco."
        },
        {
          "number": 24,
          "text": "Akemone pe bigik nio waŋ ma en ocobo tiyo gin ma onoŋo doŋ otamo me timone. I kare ma lacen, i nino ma pud tye anyim, jone gibiniaŋ maber makato."
        }
      ]
    },
    {
      "number": 31,
      "verses": [
        {
          "number": 1,
          "text": "Rwot owacci, “Kare tye ka bino ma abibedo Lubaŋa pa jo me doggola ducu pa jo Icrael, ki gin bene gibibedo jona."
        },
        {
          "number": 2,
          "text": "Ceŋ anyuto kicana bot jo ma gubwot ki i lak to i dye tim. I kare ma jo Icrael giyenyo yweyo,"
        },
        {
          "number": 3,
          "text": "an anyutte botgi ki ka mabor. Wun jo Icrael kare ducu abedo ka marowu, kit meno pud amedde ki nyuto botwu mar mera ma pe lokke."
        },
        {
          "number": 4,
          "text": "Abigerowu woko odoco wun jo Icrael, ci wubicuŋ. Doki wubikwanyo ajaa agoya- gu ci wubimyelo myel ki yomcwiny madwoŋ."
        },
        {
          "number": 5,
          "text": "Doki bene pud wubipito olok i wi cere me Camaria, doŋ jo ma pito olok meno, gibicamo mucekke."
        },
        {
          "number": 6,
          "text": "Ada, kare tye ka bino ma lukur-piny gibidaŋŋe gilwoŋo lwoŋo ki i wi cere me lobo Epraim ni, ‘Wubin kany! Wacitu malo i Cion, bot Rwot Lubaŋawa.’ ”"
        },
        {
          "number": 7,
          "text": "Rwot owacci, “Wuwer wer ki dwan maloŋo ki yomcwiny pi jo pa Yakobo, wudaŋŋe matek pien gin rok madit i kin rok ducu. Wuwer wer me pak kun wuwaco ni, ‘Rwot doŋ olaro jone, olaro jo Icrael ducu ma yam gudoŋ.’"
        },
        {
          "number": 8,
          "text": "Nen, abikelogi woko ki i lobo ma tye yo tuŋ acam, abicokogi bene ki ka mabor ki i agikki piny. Lutowaŋ ki luŋolo gibibino kacel kwedgi, mon ma guyac kacel ki mon ma doŋ gicok nywal; gibidwogo cen gibedo rok matek."
        },
        {
          "number": 9,
          "text": "Gibibino ki koko, gibibedo ka lega kun noŋo atelogi kwede me dok cen; abimiyo giwoto ki i ŋet laora kulu ma pii opoŋ iye, gibilubo yo atir ma pe gibiyoko tyengi wacel; pien atye macalo wego bot jo Icrael, Epraim aye obedo latin ma akwoŋo nywalone."
        },
        {
          "number": 10,
          "text": "“Wuwiny lokka, wun rok ducu, an Rwot, ci wutit lokka ka maboco i lobo ma tye i dog nam-gu. An ma akeyo jo Icrael woko-ni aye dok abicokogi adwokogi cen, abigwokogi woko maber kit macalo lakwat gwoko kwede romine."
        },
        {
          "number": 11,
          "text": "Doŋ atyeko koko jo pa Yakobo woko ki i opii, alarogi bene ki i ciŋ rok matek makatogi."
        },
        {
          "number": 12,
          "text": "Gibibino giwero wer matek pi yomcwiny i wi got Cion, mot ma an Rwot amiyogi-ni biyomo cwinygi mada, kal, koŋo vino, ki moo, romi ki dyaŋi-gu. Gibibedo calo poto ma gionyo iye pii muromo kare ducu, pe gibiŋeyo cwercwiny doŋ matwal."
        },
        {
          "number": 13,
          "text": "Anyira bimyelo myel ci cwinygi bedo yom, awobe ki jo muteggi ducu gibibedo ki yomcwiny madwoŋ. Abikweyo cwinygi ci aloko kumogi doko yomcwiny, cwercwiny ma git ye kwede bene bilokke doko yomcwiny."
        },
        {
          "number": 14,
          "text": "Abimiyo ajwagi gicamo cam mabeco mabup giyeŋ adada, aoŋ motta bityeko miti pa jona woko liweŋ, man Rwot ma owaco.”"
        },
        {
          "number": 15,
          "text": "Rwot owacci, “Koko tye ka winnye i Rama, koko ki kumo madwoŋ. Lakeri tye ka kok pi litinone; en okwero woko ni pe doŋ gikwe cwinye, pien litinone doŋ gipe."
        },
        {
          "number": 16,
          "text": "Wek koko obedi, duny pig waŋi bene woko. Ticci ducu ma itiyo bot litinoni gibimiyi bakacic pire; gibidwogo cen ki i lobo pa lukworwu. Man Rwot ma owaco."
        },
        {
          "number": 17,
          "text": "Gen tye pi karewu me anyim; litinowu gibia gidwogo cen lobogi kikome. Man Rwot ma owaco."
        },
        {
          "number": 18,
          "text": "Awinyo ka jo Epraim tye ka koko ki cwercwiny kun giwacci, ‘Rwot, waŋ wabedo calo dyaŋ mudiŋ ma pe winyo lok, ento doŋ ipwodowa adada, ci"
        },
        {
          "number": 19,
          "text": "Onoŋo walokke wabwoti woko, ento i ŋeye cutcut waŋut wabedo ki cwiny me dwogo cen. I kare ma doŋ ityeko keto can i komwa, wakulo wiwa woko ki cwercwiny me can. Lewic omakowa mada dok alee otwodowa woko, pien watimo bal i kare ma onoŋo pud watino.’"
        },
        {
          "number": 20,
          "text": "“Epraim, in latinna ma amaro adada, latin ma amaro makato ducu. Pien kare ducu ka alwoŋo nyiŋi, atamo piri ki mar madit. Cwinya kutte akuta i komi; abibedo ki kica i komi bene. Man Rwot ma owaco."
        },
        {
          "number": 21,
          "text": "Wuket lanyut ma nyuto botwu waŋa yo; wugur yat mogo i ŋet yo ma binyutowu yo; wutam pi yo gudo ma en yo ma wulubo i kare ma wubino-ni. Wudwog cen, wun jo Icrael, wudwog cen i gaŋ ma nene wuweko-ni."
        },
        {
          "number": 22,
          "text": "Wubibedo ka kalakala pi kare ma rom mene, wun jo ma pe genne? Pien Rwot doŋ oketo jami manyen i lobo: dako aye ma gwoko laco.” Lonyo ma lwak pa Lubaŋa bilimo i kare ma tye anyim"
        },
        {
          "number": 23,
          "text": "Rwot me mony, Lubaŋa pa Icrael, owaco kuman ni, “Ka doŋ adwoko lwak man i lobogi, gin doki gibiwaco ki i lobo Juda ki i gaŋine ducu ni, ‘Rwot myero omi gum i kom got maleŋ me Jerucalem, kabedo maleŋ ka ma en bedo iye.’"
        },
        {
          "number": 24,
          "text": "Dano gibibedo i Juda ki i gaŋine ducu, lupur ki lukwat ki romigi bene gibibedo kunnu."
        },
        {
          "number": 25,
          "text": "Abimiyo jo ma guol gilimo tek, dok abimiyo jo ducu ma kec doŋ onyoŋo komgi woko giyeŋ ki cam."
        },
        {
          "number": 26,
          "text": "Man bimiyo dano giwacci, ‘Anino woko ci odiko aco anoŋo atye maber ma koma yot.’"
        },
        {
          "number": 27,
          "text": "“An Rwot, doŋ awaco ni, Kare tye ka bino ma abipoŋo lobo Icrael ki Juda woko ki dano kacel ki lee."
        },
        {
          "number": 28,
          "text": "Kare bibino kit macalo agwokogi i kare me putogi, i kare me mukogi, i kare me turogi, i kare me tyekogi, ki i kare me keto can i komgi, kit meno bene abigwokogi ka pitogi ki ka gerogi wek gudoŋ malo. Man Rwot ma owaco."
        },
        {
          "number": 29,
          "text": "Ka kare meno oromo, dano pe dok gibimedde ka waco ni, ‘Kwarowa gucamo nyig olok mawac, man odiŋo lak lidiŋ woko.’"
        },
        {
          "number": 30,
          "text": "Ento dano acel acel bito pi balle en kikome; kit meno dano acel acel ma bicamo nyig olok mawac lake bidin woko.”"
        },
        {
          "number": 31,
          "text": "Rwot owaco ni, “Nen, kare tye ka bino ma abiketo iye gicikke manyen ki jo Icrael ki jo Juda bene."
        },
        {
          "number": 32,
          "text": "Gicikke man pe bibedo calo gicikke ma yam aketo ki kwarogi i kare ma onoŋo akwanyogi woko ki i Ejipt akelogi woko ca. Gin guturo gicikke ma aketo kwedgi, kadi bed onoŋo an abedo cwargi. Man Rwot ma owaco."
        },
        {
          "number": 33,
          "text": "Ka kare meno oromo, man aye gicikke ma abiketo ki jo Icrael: Abimiyo gibedo ki cikka i tamgi, abicoyo bene bedo i cwinygi, An abibedo Lubaŋagi, ki gin gibibedo jona. Man Rwot ma owaco."
        },
        {
          "number": 34,
          "text": "Ŋat mo pe doŋ bipwonyo lawote, ŋat mo bene pe biwaco bot ominne nyo lutugi ni, ‘Ŋe Rwot,’ Gin ducu gibineya, cakke i kom jo matino o kwede wa i kom jo madito ma i kingi. Abiweko balgi, pe dok abibedo ka po i kom gin marac ma gubedo ka timone. Man Rwot ma owaco.”"
        },
        {
          "number": 35,
          "text": "Rwot miyo ceŋ ryeny i dyeceŋ, dwe ki lakalatwe en miyo giryeny dyewor. En rubo pii me nam, ci miyo mor; nyiŋe gilwoŋo ni Rwot me mony."
        },
        {
          "number": 36,
          "text": "Rwot ocikke ni Icrael kare ducu bibedo rok, bibedo pi kare malac kun lubo kit ma cik ma eketo i lobo-ni biri kwede."
        },
        {
          "number": 37,
          "text": "Rwot owacci, “Ka ce onoŋo gitwero pimo pol, nyo ka gitwero roto te guti me lobo ki piny, meno keken aye bimiyo akwero jo Icrael pi gin ducu ma doŋ gutyeko timo. Man Rwot ma owaco.”"
        },
        {
          "number": 38,
          "text": "“Nen, kare tye ka bino, man Rwot ma owaco, ma gaŋ man gibigero odoco pi Rwot cakke ki i kom lubele ma gilwoŋo Kananel o kwede wa i dogcel ma i twok gaŋ."
        },
        {
          "number": 39,
          "text": "Doŋ tol me pimone gibimiyo cito wa ka mabor atir o kwede wa i got Gareb, ka bigono piny o kwede i Goa."
        },
        {
          "number": 40,
          "text": "Nota ka ma gicoro iye kom jo muto ki bu riŋ ki tim ducu ma i ŋet laora kulu me Kidron nio kwede wa i dogcel me Aguragura dok kwede tuŋ wokceŋ, bibedo gin maleŋ bot Rwot. Pe dok gibiputo nyo gituro woko matwal.”"
        }
      ]
    },
    {
      "number": 32,
      "verses": [
        {
          "number": 1,
          "text": "Rwot oloko ki Jeremia i mwaka me aparre me loc pa Jedekia kabaka me Juda, kabaka me Babilon."
        },
        {
          "number": 2,
          "text": "I kare meno dul mony pa kabaka me Babilon obedo ka lweny i kom Jerucalem, dok giloro wi lanebi Jeremia woko i dyekal pa lukur-piny ma tye i gaŋ kal pa kabaka me Juda."
        },
        {
          "number": 3,
          "text": "Kabaka Jedekia onoŋo otweye i mabuc kunnu pien gidote ni otyeto lok ni Rwot owaco ni, “Nen, abemiyo gaŋ man woko i ciŋ kabaka me Babilon, en bimayo woko bene doko mere."
        },
        {
          "number": 4,
          "text": "Kabaka Jedekia pe bibwot wacel ki i ciŋ jo Kaldaya, Gibimiye i ciŋ kabaka me Babilon; en biŋene waŋ ki waŋ dok bene bilok kwede atyer ka maleŋ."
        },
        {
          "number": 5,
          "text": "Gibitero Jedekia woko i Babilon, en bibedo kunnu nio waŋ ma an aye abilime. Kadi bed en bibedo ka lweny i kom jo Kaldaya, ento en pe biloyogi. Man Rwot ma owaco.”"
        },
        {
          "number": 6,
          "text": "Jeremia owacci, “Rwot owacca ni"
        },
        {
          "number": 7,
          "text": "Kanamel, ma en wod pa nera Calum, bibino bota kun mito ni awil lobone ma tye i Anatot, pien an a watte macok kwede adada, dok atye ki twero me wilone."
        },
        {
          "number": 8,
          "text": "Cutcut kit macalo Rwot owaco, omara Kanamel obino bota i dyekal pa lukur- piny, ci owaco bota ni, ‘Willobona ma tye i Anatot i lobo pa Benjamin. In aye i watta ma cok kweda adada, it ye ki twero me kokone ki me bedo iye bene, In kikomi aye myero iwil.’ Ci i kare meno aŋeyo woko ni Rwot aye ma ocika ni atim gin macalo man."
        },
        {
          "number": 9,
          "text": "“Ci awilo poto meno woko ki bot omara Kanamel kun apimo lim woko bene bote ma welle oromo cekel me ryal apar wiye abiro."
        },
        {
          "number": 10,
          "text": "Aketo ciŋa i waragane ci amwono woko, caden ma guneno obedo tye, ka apimo lim woko ki mijan."
        },
        {
          "number": 11,
          "text": "Ci akwanyo waragane me wilo lobo ma onoŋo amwono doge woko, ma tito kit kare ma biri kwede ki cik ma myero gilubi, ki kopine ma onoŋo pe gimwono,"
        },
        {
          "number": 12,
          "text": "ci amiyo bot Baruk wod pa Neria ma wod pa Maceya. Amiyogi ducu bote i nyim Kanamel, i nyim caden ma guketo ciŋgi i waraga me wilo poto ca, ki i nyim Lujudaya ducu ma onoŋo gubedo i dyekal."
        },
        {
          "number": 13,
          "text": "Aciko Baruk ki i nyimgi ducu kun awaco ni,"
        },
        {
          "number": 14,
          "text": "‘Rwot me mony, ma Lubaŋa pa Icrael, owaco kuman ni, Kwany waraga man me wil ma gimwono doge woko ki ma pe gimwono doge-ni, ci iketgi i abino ma gicweyo ki lobo, wek gigwokgi guri pi kare malac."
        },
        {
          "number": 15,
          "text": "Rwot me mony, Lubaŋa pa Icrael, owaco ni, odi ki potti ki poto olok pud doki gibiwilo ki i lobo man.’"
        },
        {
          "number": 16,
          "text": "“Lacen ma doŋ atyeko miyo waraga me wil bot Baruk, ci alego ni,"
        },
        {
          "number": 17,
          "text": "‘Ai Rwot Lubaŋa! In aye ma iketo po lo ki lobo ki tweroni dok ki tekki! Pe tye gin mo matek ma in pe iromo tiyone."
        },
        {
          "number": 18,
          "text": "Ibedo ka nyuto mar meri ma pe lokke bot jo alip ki alip, ento in bene iculo kwor i kom dano, iketo can i komgi pi bal pa kwarogi. In Lubaŋa madit dok it ye ki twero ducu; nyiŋi Rwot me mony."
        },
        {
          "number": 19,
          "text": "Ibedo ki yub me aura, dok itiyo gin matego ma dano uro; ineno bene gin ducu ma dano tiyo, imiyo bakacic bot dano acel acel kun lubo kit kwo ma en obedo kw ede ki kit gin ma en obedo ka timone."
        },
        {
          "number": 20,
          "text": "Yam itiyo taŋo ki lanyut-gu i lobo Ejipt. Pud imedde bene ka tiyogi wa onyoo, itiyo i Icrael ki i kin rok mukene ducu, mumiyo kombeddi doŋ giŋeyi i kabedo ducu."
        },
        {
          "number": 21,
          "text": "Doŋ taŋo ki lanyut ma itiyo-gu omiyo lukworwa gubedo ki lworo marac, dok itiyo ki tweroni ki tekki ikelo joni jo lerael woko ki i lobo Ejipt."
        },
        {
          "number": 22,
          "text": "Imiyo botgi lobo man ma mol cak ki moo kic, kit macalo yam ikwoŋo ni ibimiyo bot kwarogi-ni."
        },
        {
          "number": 23,
          "text": "Ento i kare ma doŋ gubino gudonyo i lobo man dok gucamo obedo megi, pe gulubo gin ma icikogi kwede dok bene pe gulubo pwonnyi wacel, pe gutiyo gin mo kadi ki acel i kom gin ma yam icikogi ni guti-ni. Pi meno en aye mumiyo ikelo can man iketo i komgi."
        },
        {
          "number": 24,
          "text": "“ ‘Nen, jo Kaldaya doŋ gutoro cel lobo gurumo ki gaŋ litit wek gima woko, doŋ bene gitye ka lweny, Pi man lweny, kec ki two gemo biweko gimiyo gaŋ man woko i ciŋ jo Kaldaya ma gitye ka lweny i keme-ni. Gin ma yam iloko doŋ otimme, kun in bene it ye ineno giri."
        },
        {
          "number": 25,
          "text": "Ai Rwot Lubaŋa, in aye ma yam ibedo ka waco bota ni, Wil poto man ki lim, dok inoŋ lucaden, kadi bed gaŋ doŋ gimiyo woko i ciŋ jo Kaldaya.’ ”"
        },
        {
          "number": 26,
          "text": "Cutcut Rwot owaco ki Jeremia ni,"
        },
        {
          "number": 27,
          "text": "“An a Rwot Lubaŋa pa dano ducu, Tye gin mo matek bota ma pe aromo tiyone?"
        },
        {
          "number": 28,
          "text": "Pi meno abemiyo gaŋ man woko bot kabaka Nebukadnejar kabaka me Babilon ki jo Kaldaya, gibimonyo gaŋ gimayo woko."
        },
        {
          "number": 29,
          "text": "Jo Kaldaya ma gitye ka lweny i kom gaŋ-ŋi gibibino gicwinyo mac i kom gaŋ ci waŋ woko. Gibiwaŋo woko kacel wa ki odi ka ma yam giwaŋo iye odok eceta bot jok Baal i wi ot-gu, ki onyo gityer amata-gu bot lubaŋa mukene me ŋeto cwinya oweko kiniga omaka."
        },
        {
          "number": 30,
          "text": "Cakke wa con i acakki me kwogi, jo Icrael ki jo Juda gubedo ka tiyo gin ma pe yomo cwinya keken; jo Icrael gumiyo kiniga omaka pi cal lubaŋa ma gutiyo ki ciŋgi-ni, man Rwot ma owaco."
        },
        {
          "number": 31,
          "text": "Gaŋ man omiyo kinigana ki akemona obedo ka medde woko ameda, cakke i kare ma gigero kwede nio wa onyoo. Doŋ atyeko moko me kwanyone woko ki ka waŋa,"
        },
        {
          "number": 32,
          "text": "pi gin marac ma jo magi gutimo: jo Icrael ki jo Juda, kacel ki lukergi, ki lutel megi, ajwagigi ki lunebigi, jo Juda ki jo Jerucalem."
        },
        {
          "number": 33,
          "text": "Guloko ŋegi bota ento pe nyimgi; dok bene kadi bed abedo ka pwonyogi teretere ento gin pe guwinyo pwony ma abedo ka pwonyogi kwede."
        },
        {
          "number": 34,
          "text": "Guketo cal lubaŋagi ma en gin me kwer-ri i ot ma gilwoŋo ki nyina, pi balone woko."
        },
        {
          "number": 35,
          "text": "Gugero waŋ jogi mapol me woro Baal i nota pa wod pa Kinom ka ma gityero iye awobegi ki anyiragi bot jok Molek. Pe awaco botgi ni gutim man, dok bene gin ma kit meno onoŋo pe odonyo i tamma ni gibitimo gin macalo meno ma bimiyo jo Juda timo bal.”"
        },
        {
          "number": 36,
          "text": "Rwot, ma en Lubaŋa pa Icrael, owaco lok mukemo gaŋ man kuman ni, “Jeremia, in doŋ itito bot lwak man ni lweny, kec ki two gemo biweko gimiyo gaŋ man woko i ciŋ kabaka me Babilon. Kombeddi winy lok mukene ma an aewaco."
        },
        {
          "number": 37,
          "text": "Nen, abecito ka coko lwak man woko ducu ki i lobo ducu ka ma yam aryemogi gucito iye i kare ma onoŋo kiniga ki akemo ki akeca omaka i komgi; abidwokogi i kabedo man, abimiyo gibedo maber ki kuc."
        },
        {
          "number": 38,
          "text": "Gin gibibedo jona, ki an bene abibedo Lubaŋagi."
        },
        {
          "number": 39,
          "text": "Abimiyo gibedo ki cwiny acel ki kit acel, wek gubed ka wora matwal, wek gin ki litinogi ma gi bilubogi i anyim gubed maber."
        },
        {
          "number": 40,
          "text": "Abiketo gicikke ma bedo nakanaka kwedgi, ni pe abilokke aweko timo gin maber botgi, dok bene abimiyo gibedo ka lwora ki i cwinygi, wek pe gulokke gubwota woko."
        },
        {
          "number": 41,
          "text": "Cwinya bibedo yom ka timo gin maber botgi, dok abiketogi gibedo i lobo man matwal ki gen madit kun aketogi ki cwinya ducu ki tipona ducu."
        },
        {
          "number": 42,
          "text": "“Kit macalo akelo can man aketo i kom lwak man, pi meno bene abecito ka miyogi jami ducu mabeco ma yam acikke ni abimiyo botgi."
        },
        {
          "number": 43,
          "text": "Gibiwilo potti ki i lobo man ma iwacci, doŋ odoko tim aroo ka ma dano ki lee doŋ pe gibedo iye, dok bene iwaco ni gibimiyo woko i cin jo Kaldaya."
        },
        {
          "number": 44,
          "text": "Potti gibiwilo pi lim, ki waraga me wilo lobo bene gibiketo iye cin ci gimwono woko kun caden bene noŋo tye i lobo pa Benjamin, i kabedo ducu ma gurumo Jerucalem, ki i gaŋi me Juda, i gaŋi me lobo godigodi, i gaŋi me Cepela ki i gaŋi me Negeb, Abidwoko gum pa jo man botgi kun adwokogi cen i lobogi kikome. Man Rwot ma owaco.”"
        }
      ]
    },
    {
      "number": 33,
      "verses": [
        {
          "number": 1,
          "text": "Lok pa Rwot doki obino bot Jeremia tyen me aryone ma onoŋo en pud gitweye woko i mabuc i dyekal pa lukur-piny."
        },
        {
          "number": 2,
          "text": "Rwot ma oketo lobo, ma ocweyo omiyo ocun i kabedone, oloko ki Jeremia. En ma nyiŋe gilwoŋo ni Rwot-ti owaco kuman ni,"
        },
        {
          "number": 3,
          "text": "“Lwoŋa, ci abigamo dogi; abititti pi gin madito dok ma giuro ma pud peya iŋeyo gin mo i komgi liweŋ."
        },
        {
          "number": 4,
          "text": "An Rwot Lubaŋa pa Icrael, awaco ni odi ma i Jerucalem ki gaŋ kal pa luker me Juda gibimukogi giretogi woko piny. Konnye pe me cito ka lweny i kom cel lobo ma jo Kaldaya gutoro-ni."
        },
        {
          "number": 5,
          "text": "Jo Kaldaya gitye ka bino ka lweny ki ka poŋo gaŋ man woko ki kom jo ma guto, ma an kikoma aye abinekogi ki kinigana kacel ki akemona, An doŋ aloko ŋeya woko i kom gaŋ man pi tim ducu maraco ma jo ma bedo iye gutimo."
        },
        {
          "number": 6,
          "text": "“Abicaŋo gaŋ man dok abimiyo gibedo ma komgi yot. Abicaŋo jo ma gibedo iye ci anyuto botgi kuc madit ma bimiyo gibedo laboŋo lworo."
        },
        {
          "number": 7,
          "text": "Abidwoko gum pa jo Juda botgi ki pa jo Icrael, abigerogi odoco kit macalo yam gubedo con."
        },
        {
          "number": 8,
          "text": "Abilonyogi woko maleŋ ki i kom bal aliigi ki bal ma yam gutimo i koma, abiweko bal aliigi ki lok me jemo ma yam gujemo kwede i koma."
        },
        {
          "number": 9,
          "text": "Pi meno gaŋ me Jerucalem bibedo gaŋ me yomcwiny, gaŋ me pak ki me deyo bota; dok rok ducu ma i wi lobo bilworo, dok komgi bene bimyel, ka onoŋo guwinyo pi gin maber ma atye ka tiyone pi jo Jerucalem, ki pi berbedo ma atye ka kelone i gaŋ man.”"
        },
        {
          "number": 10,
          "text": "Rwot owaco kuman ni, “Dano giwacci kabedo man obedo calo tim aroo; dano kadi ki lee ma bedo iye pe. Obedo lok ada ni gaŋi me Juda ki yo me Jerucalem gitye noŋo; dano nyo lee mo pe ma bedo kunnu. Ento i kabedo magi doki"
        },
        {
          "number": 11,
          "text": "dwan me yomcwiny ki yomcwiny madwoŋ, dwan anyira ger ki dwan lunyom. Wubiwinyo dano giwero wer ka gikelo gityer me pwoc i oda; gibiwacci, ‘Wumi pwoc bot Rwot me mony, pien Rwot ber, mar mere ma pe lokke bedo nakanaka.’ Abimiyo lobo man bedo lobo mulony kit macalo yam onoŋo tye kwede wa con, man Rwot ma owaco.”"
        },
        {
          "number": 12,
          "text": "Rwot me mony owaco kuman ni, “I lobo man ka ma obedo calo tim aroo, dok ka ma kadi dano nyo Lee pe bedo iye, i kare me anyim lum dok bibedo tye iye ka ma lukwat gitero romigi iye ka cam."
        },
        {
          "number": 13,
          "text": "I gaŋi me lobo godigodi, i gaŋi me Cepela, ki i gaŋi me Negeb, i lobo pa Benjamin, i kabedo ducu ma orumo Jerucalem, ki i gaŋi me Juda, lukwat dok gibikwano romigi. Man Rwot ma owaco."
        },
        {
          "number": 14,
          "text": "“Nen, kare tye ka bino, en aye kare ma abicobo iye cikke ma yam aketa ki jo Icrael ki jo Juda."
        },
        {
          "number": 15,
          "text": "I nino meno ki i kare meno abiketo iye lakwaro Daudi kikome me bedo kabaka. En bibedo jaŋ yat ma bilot ki kit ma atir, ma biloyo loc ki ryeko, dok bitiyo gin ma tye atir dok kakare i lobo man."
        },
        {
          "number": 16,
          "text": "I kare ma noŋo en tye kabaka, jo Juda gibibedo mot laboŋo lworo mo, ki jo Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma miyowa kit ma atir.’"
        },
        {
          "number": 17,
          "text": "“An Rwot, doŋ atyeko cikke ni kare ducu dano mo bibedo tye ma en Lakwar Daudi ma myero obed kabaka me Icrael,"
        },
        {
          "number": 18,
          "text": "dok bene kare ducu ajwagi bibedo tye ma gia ki i kaka pa Levi ma gin aye gibicuŋ i nyima nakanaka ka tyero gitum awaŋa, gityer me moko kwoŋ, ki gitum mukene-gu ducu.”"
        },
        {
          "number": 19,
          "text": "Rwot owaco ki Jeremia ni,"
        },
        {
          "number": 20,
          "text": "“Bedo tek me turo gicikkena ki ceŋ ki dyewor, wek pe omi ceŋ ki dyewor gubin i karegi ma mitte kikome."
        },
        {
          "number": 21,
          "text": "Kit meno bene bedo tek me turo gicikkena ki laticca Daudi, wek pe en obed ki lakware mo ma myero obed kabaka, ki dok bene me turo gicikkena ki ajwagi ma gua ki i kaka pa Levi ma gin aye gitye ka tic bota."
        },
        {
          "number": 22,
          "text": "Abimedo wei likwayo pa laticca Daudi ki wel ajwagi bene ma gua ki i kaka pa Levi ma gitiyo bota, wek bene kwanogi obed tek kit macalo kwano lakalatwe ma i polo nyo nyig kweyo me dog nam tek kwede.”"
        },
        {
          "number": 23,
          "text": "Rwot owaco bot Jeremia ni,"
        },
        {
          "number": 24,
          "text": "“Tika iŋeyo kit ma dano gilok kwede ni an doŋ atyeko kwero Icrael ki Juda woko, gin kaka aryo ma onoŋo ceŋ ayerogi-ni? En meno gin mumi yo gineno jona ki waŋ me cac dok bene pe gitamo pigi ni gin rok."
        },
        {
          "number": 25,
          "text": "Ento an Rwot, aketo gicikkena ki ceŋ ki dwe, dok bene aketo cik ma tye ka loyo polo ki lobo."
        },
        {
          "number": 26,
          "text": "Doŋ kit macalo ada atyeko timo man, kit meno bene abigwoko gicikkena ki likwayo pa Yakobo ka dok ki laticca Daudi. Kare ki kare abiyero dano ki i kom likwayo pa Daudi me loyo likwayo pa Abraim, Icaka ki Yakobo. Abidwoko gumgi kakare botgi, dok kica bibedo ka maka i komgi.”"
        }
      ]
    },
    {
      "number": 34,
      "verses": [
        {
          "number": 1,
          "text": "Rwot oloko ki Jeremia i kare ma Nebukadnejar kabaka me Babilon ki dul monnye, ki dul mony pa lurok ducu ki jo me rok ducu mapatpat ma gitye i te locce, onoŋo gitye ka lweny i kom Jerucalem ki i gaŋi ducu ma gurumo macokcok kwede."
        },
        {
          "number": 2,
          "text": "Rwot Lubaŋa pa Icrael, owaco bot Jeremia ni ocit owac ki Jedekia kabaka me Juda ni, “Nen, abemiyo gaŋ man woko i cin kabaka me Babilon, ci en biwaŋo woko licwic ki mac."
        },
        {
          "number": 3,
          "text": "Pe ibibwot ki i ciŋe, Gibimaki woko ci gimii bote. Ibineno kabaka me Babilon ki waŋi dok bene ibilok kwede Waŋ ki waŋ; ci i kare meno gibiteri woko i Babilon."
        },
        {
          "number": 4,
          "text": "Kabaka Jedekia, winy gin ma an Rwot atye ka wacone mukemo in. Pe gibineki i lweny ki pala lucwan."
        },
        {
          "number": 5,
          "text": "In ibito ki kuc, dok kit macalo gu bedo ka wano aŋwece i kare ma giyiko kwarowu, ma onoŋo gin luker ma gukwoŋo nyimwu, kit meno dano bene gibiwaŋo gin ma ŋwece kur piri, Gibikoki kun giwacci, ‘Kabakawa doŋ oto woko do!’ An Rwot doŋ atyeko loko lok man.”"
        },
        {
          "number": 6,
          "text": "Cutcut lanebi Jeremia otito lok man bot Jedekia kabaka me Juda ki i Jerucalem,"
        },
        {
          "number": 7,
          "text": "i kare ma dul mony pa kabaka me Babilon tye ka lweny i kom Jerucalem ki i kom gaŋi ducu me Juda ma yam giweko gudoŋ, Lakic ki Ajeka; magi keken aye onoŋo gubedo gaŋi ma girumo ki cel gogo ma gudoŋ i Juda."
        },
        {
          "number": 8,
          "text": "Rwot oloko ki Jeremia lacen i kare ma doŋ kabaka Jedekia otyeko keto gicikke ki jo ducu ma i Jerucalem me tito pi gonyo opiigi woko."
        },
        {
          "number": 9,
          "text": "Guketo gicikke ni dano acel acel bigonyo opiine ma gin jo Ibru, laco kacel ki dako, wek ŋat mo pe olok Lajudaya lawote obed opii."
        },
        {
          "number": 10,
          "text": "Ci dano ducu kacel ki lutelgi gumoko gicikke meno pi gonyo opiigi woko, pe dok me makogi wek gubed opii tyen me aryo. Gugonyo opiigi woko guweko gucito gire."
        },
        {
          "number": 11,
          "text": "Ento lacen dok gumako opii ma co ki ma mon, gumakogi gudwokogi cen kun yam gugonyogi woko, ci gumiyo gudok i te locgi macalo opii."
        },
        {
          "number": 12,
          "text": "I kare meno en aye Rwot."
        },
        {
          "number": 13,
          "text": "Lubaŋa pa Icrael, owaco bot Jeremia ni, “Yam aketo gicikke ki kwarowu i kare ma akwanyogi ki i lobo Ejipt, ki i ot me can. Awaco botgi ni,"
        },
        {
          "number": 14,
          "text": "i tum mwaka me abicel dano acel acel myero ogony Laibru lawote ma yam gicato bote macalo opii ma doŋ otyeko tic bote pi mwaka abicel; myero gugonygi woko wek doŋ pe guti botgi. Ento kwarowu yam pe guketo cwinygi i lokka dok bene pe guciko itgi me winyone."
        },
        {
          "number": 15,
          "text": "Ento i kare ma okato macokcok-ki onoŋo wun Wuŋut ci wutiyo gin ma tye atir i waŋa kun wutito lok me gonyo opiiwu, dano acel acel ki lawote, dok bene wuketo gicikke i nyima i ot ma gilwoŋo ki nyiŋa-ni."
        },
        {
          "number": 16,
          "text": "Ento lacen dok wulokke ci wupyedo nyina kun dano acel acel dok okwanyo opii ma co ki ma mon odwokogi cen bote, ma onoŋo nene doŋ wugonyogi woko macalo mitgi tye, ci wukelogi wuketogi i te loc me opii doki aye."
        },
        {
          "number": 17,
          "text": "Pi meno, an Rwot awaco kuman ni, onoŋo pe wulubo cikka i kare ma wutito lok me gonyo opiiwu, pe wugonyo jo Ibru wadiwu woko ki i opii, Pi meno, an aye doŋ atito botwu ni, abigonyowu wek ginekwu woko i lweny, two gemo binekowu ki kec bene binekowu woko. Man Rwot ma owaco. Abimiyo wudoko gin ma kelo lworo bot ker ducu ma tye i wi lobo."
        },
        {
          "number": 18,
          "text": "-19Lutel me Juda ki Jerucalem kacel ki ludito ma giloyo gaŋ kal, ajwagi, ki jo me lobo meno ducu, guketo gicikke kweda kun giwoto ki i kin wod twon ma guŋolo i dul aryo. Ento guturo gicikke ma gin guketo ki i nyima-ni, pe gugwoko gin ducu ma mako gicikke man. Kit meno abitimo i kom jo man gin ma gin gutimo i kom wod twon."
        },
        {
          "number": 20,
          "text": "Abimiyogi woko i ciŋ lukworgi. Abimiyogi woko i ciŋ jo ma mito nekogi, doŋ komgi muto-ni winyo ki ŋuu me tim aye ma bicamo."
        },
        {
          "number": 21,
          "text": "Abimiyo Jedekia kabaka me Juda kacel ki rwodine i cin lukworgi ma gimito nekogi. Abimiyogi woko bot dul mony pa kabaka me Babilon, ma gugiko lweny woko i komwu-ni."
        },
        {
          "number": 22,
          "text": "Nen, abicikogi, ci gidwogo cen i gaŋ man. Gibilweny i kome, gibimako, ci giwaŋo woko licwic ki mac. Abimiyo gaŋi me Juda ducu lokke doko macalo tim aroo ka ma dano mo pe bedo iye. Man Rwot ma owaco.”"
        }
      ]
    },
    {
      "number": 35,
      "verses": [
        {
          "number": 1,
          "text": "I kare ma Yekoyakim wod pa Yocia onoŋo obedo kabaka me Juda, Rwot oloko ki Jeremia ni,"
        },
        {
          "number": 2,
          "text": "“Cit i kaka pa jo Rekab ci ilok kwedgi, Ka doŋ ikelgi i kicika ma tye i ot pa Rwot ci imi botgi kono yino gumati.”"
        },
        {
          "number": 3,
          "text": "Ci Jeremia okwanyo Jajania wod pa Jeremia mukene, wod pa Kabajinia, ki omegine, ki awobene ducu, ki jo Rekab ducu,"
        },
        {
          "number": 4,
          "text": "ci okelogi i ot pa Rwot. Oterogi i kicika pa awobe pa Kanan, wod pa Igdalia, ma en dano pa Lubaŋa, Kicika man onoŋo tye cok ki kicika pa rwodi, ina tye malo ka wi kicika pa Mecaya wod pa Calum, ma en dano ma lakur doggola me ot pa Rwot."
        },
        {
          "number": 5,
          "text": "Ci Jeremia oketo kikopo ki abino ma koŋo vino opoŋ iye i nyimgi, ka doŋ owaco botgi ni, “Wumat koŋo.”"
        },
        {
          "number": 6,
          "text": "Ento gin gudok iye ni, “Wan pe wamato koŋo vino pien Jonadab wod pa Rekab, ma en kwarowa, otito ni waŋ kacel ki likwayowa ducu pe wabimato koŋo vino matwal."
        },
        {
          "number": 7,
          "text": "En bene otito botwa ni pe myero wager odi, pe wapur poto, pe bene wapit olok kadi ki wilone ki lim bene pe wawil. Ocikowa me bedo i kema pi kare me kwowa ducu, wek wabed ka medde ki bedo i lobo ma waŋ wawelo iye-ni pi kare malac."
        },
        {
          "number": 8,
          "text": "Wan walubo pwony pa Jonadab wod pa Rekab, ma en obedo kwarowa. Wan kikomwa pe wamato koŋo, kadi monwa, awobewa ki anyirawa bene pe gimato."
        },
        {
          "number": 9,
          "text": "Pe wagero odi ma myero wabed iye, pe watye ki poto olok mo, kadi ki potti mukene, kodiwa bene pe;"
        },
        {
          "number": 10,
          "text": "wan giwa wabedo i kema. Wan wabedo ka lubo kit cik ducu ma kwarowa Jonadab ocikowa kwede."
        },
        {
          "number": 11,
          "text": "Ento i kare ma Nebukadnejar kabaka me Babilon obino omonyo kwede lobo man, wamoko tamwa me bino i Jerucalem pi riŋo woko ki bot mony pa jo Kaldaya ki Ciria. Meno aye gin mumiyo kombeddi watye ka bedo i Jerucalem-mi.”"
        },
        {
          "number": 12,
          "text": "Rwot me mony, Lubaŋa pa Icrael dok owaco bot Jeremia me cito ka waco bot jo Juda ki Jerucalem, ni"
        },
        {
          "number": 13,
          "text": "“An Rwot apenyowu ni piŋo wukwero gamo pwonnya ki winyo lokka?"
        },
        {
          "number": 14,
          "text": "Likwayo pa Jonadab ducu gulubo dok gugwoko cik ma en ocikogi kwede, pe gumato koŋo vino, kadi wa onyoo pe tye ŋat mo i kingi ma mato koŋo, pien gilubo cik ma kwarogi ocikogi kwede. Abedo ka lok botwu teretere ento wun pe wuwinyo lokka."
        },
        {
          "number": 15,
          "text": "Abedo ka cwalo botwu luticca lunebi teretere, gin bene gubedo ka tito botwu ni wulokke wuwek kit yo mewu marac-ci dok wuti gin ma tye atir. Gin guciko bene matek ni pe myero wuwor lubaŋa mogo mukene dok pe wuti botgi, wek pud wumedde ki bedo i lobo ma yam amiyo botwu ki bot kwarowu. Ento wun pe wuciko itwu dok bene pe wuwinyo lokka."
        },
        {
          "number": 16,
          "text": "Likwayo pa Jonadab gire gulubo gin ma kwarogi ocikogi kwede, ento wun pe wulubo lokka wacel."
        },
        {
          "number": 17,
          "text": "Pi meno, an Rwot me mony, Lubaŋa pa Icrael, abekelo can ma yam acikke pire ni aketo i kom jo Juda ki Jerucalem-mi. Abitimo man pien wun pe wuwinyo lokka i kare ma aloko kwedwu, dok bene ka alwoŋowu wun pe wugamo doga.”"
        },
        {
          "number": 18,
          "text": "Ci Jeremia owaco ki jo me kaka pa Rekab ni Rwot me mony, Lubaŋa pa Icrael, owacci, “Wun doŋ wutyeko lubo cik ma kwarowu Jonadab yam ocikowu kwede; wulubo pwonnye woko ducu liweŋ, dok bene wutiyo gin ducu ma onoŋo en ocikowu ni wuti."
        },
        {
          "number": 19,
          "text": "Pi meno, omiyo an Rwot me mony, Lubaŋa pa Icrael, acikke ni Jonadab wod pa Rekab kare ducu bibedo ki lakware mo ma laco ma bitic bota.”"
        }
      ]
    },
    {
      "number": 36,
      "verses": [
        {
          "number": 1,
          "text": "I mwaka me aŋwen me loc pa Yekoyakim wod pa Yocia kabaka me Juda, Rwot owaco bot Jeremia ni,"
        },
        {
          "number": 2,
          "text": "“Kwany buk adola ci ico iye lok ducu ma atito boti mukemo Icrael ki Juda, kacel ki rok ducu. Co gin ducu ma atito boti tyen mukwoŋo, i kare ma onoŋo Yocia aye kabaka o kwede wa onyoo."
        },
        {
          "number": 3,
          "text": "Gwok nyo ka jo Juda guwinyo pi can ma onoŋo ayubbe me kelo i komgi, miyo gin ducu gibilokke giweko yogi marac-ci. Ci abiweko balgi ki gin maraco ducu ma yam gutimo.”"
        },
        {
          "number": 4,
          "text": "Kumeno Jeremia olwoŋo Baruk wod pa Neria, ci okwano bot Baruk gin ducu ma onoŋo Rwot owaco bote, kun Baruk obedo ka coyo woko liweŋ i buk adola."
        },
        {
          "number": 5,
          "text": "Ka doŋ Jeremia ociko Baruk kun wacce ni, “An doŋ gigeŋa woko ni pe adony i ot pa Rwot."
        },
        {
          "number": 6,
          "text": "Ento amito in icit kunnu i kare mo ma noŋo dano tye ka ri kec, ci ikwan lok ma i buk adola-ni woko matek ki dwan maloŋo, wek jo ducu ma gitye i ot pa Rwot guwiny lok ma Rwot onoŋo owaco bota, en lok ma an akwanogi boti icoyo i buk adola-ni, Myero ikwan lok magi bot jo Juda ducu ma gua ki i gaŋigi wek guwiny."
        },
        {
          "number": 7,
          "text": "Gwok nyo gibilego lega me bako doggi bot Rwot, ci gilokke giweko timo gin marac, pi lok ma Rwot doŋ oloko i kom lwak man ki kiniga kacel ki akemo mager.”"
        },
        {
          "number": 8,
          "text": "Kit meno Baruk okwano lok pa Rwot i ot pa Rwot kit macalo lanebi Jeremia ocike kwede ni myero en oti."
        },
        {
          "number": 9,
          "text": "I dwe me aboŋwen i mwaka me abicce me loc pa Yekoyakim kabaka me Juda, dano gubedo ka ri kec wek Rwot okonygi, Jo ma gubedo ka ri kec onoŋo obedo jo ma gubedo i Jerucalem kacel ki jo ma gua ki i gaŋi ducu me Juda ci gubino kunnu."
        },
        {
          "number": 10,
          "text": "I kare ma dano guciko itgi ka winyo lok, ci Baruk okwano lok ducu ma Jeremia owacce ma en ocoyo i buk adola. Baruk otiyo man i ot pa Rwot i kicika pa Gemaria wod pa Capan ma karan. Kicikane onoŋo tye cok ki dyekal mamalo, i kabedo ma gidonyo kwede i dog gaŋ Manyen me ot pa Rwot."
        },
        {
          "number": 11,
          "text": "Mikaya wod pa Gemaria, wod pa Capan, owinyo ka Baruk kwano lok ma Rwot owaco ki i buk adola."
        },
        {
          "number": 12,
          "text": "Cutcut en oa ocito i gaŋ kal, ci odonyo i kicika pa karan pa kabaka, Onoŋo rwodi ducu gucokke kunnu: Elicama karan, Delaya wod pa Cemaya, Elnatan wod pa Akbor, Gemaria wod pa Capan, Jedekia wod pa Anania ki rwodi ducu."
        },
        {
          "number": 13,
          "text": "Ci Mikaya owaco botgi lok ducu ma en owinyo i kare ma Baruk okwano lok ki i buk adola i nyim lwak-ki."
        },
        {
          "number": 14,
          "text": "Ci rwodi guoro Jekudi wod pa Netania, wod pa Celemia, wod pa Kuci, me waco bot Baruk ni, “Kwany buk adola ma ikwano bot lwak-ki imak i ciŋi ci ibin.” Kit meno Baruk wod pa Neria okwanyo buk adola omako i ciŋe ci obino kwede botgi."
        },
        {
          "number": 15,
          "text": "Ci guwaco bote ni, “Bed piny ikwan buk meno.” Kit meno Baruk okwano botgi lok meno."
        },
        {
          "number": 16,
          "text": "I kare ma doŋ guwinyo lok magi woko ducu, ŋat acel acel olokke bot lawote ki lworo madwoŋ, ci guwaco bot Baruk ni, “Myero wuwac lok man woko bot kabaka.”"
        },
        {
          "number": 17,
          "text": "Ka gupenyo Baruk ni, “Tittiwa, lok magi ducu icoyogi niŋniŋ i Jeremia aye ma obedo ka wacone boti ka in icoyo?”"
        },
        {
          "number": 18,
          "text": "Baruk odok iye ni, “Jeremia obedo ka waco lok magi ducu bota ki acel acel, ka acoyogi i buk adola ki kalam vino.”"
        },
        {
          "number": 19,
          "text": "Ci rwodi guwaco bot Baruk ni, “In kacel ki Jeremia myero wucit wukanne woko, pe wuwek ŋat mo oŋe ka ma wutye iye.” Kabaka owaŋo buk adola woko"
        },
        {
          "number": 20,
          "text": "Lacen rwodi gucito guketo buk adola i kicika pa Elicama, ma karan, ka doŋ gucito i gaŋ pa kabaka, ci gutito lok woko ducu bot kabaka ki kunnu."
        },
        {
          "number": 21,
          "text": "Cutcut kabaka ooro Jekudi me cito ka gamo buk adola. Jekudi ocito okwanyo ki i kicika pa Elicama ka okwano bot kabaka kacel ki rwodi ducu ma onoŋo gucuŋ ka ŋete."
        },
        {
          "number": 22,
          "text": "I dwe me aboŋwen onoŋo kare me cwir, kabaka bene onoŋo tye i gaŋ kalle ma en bedo iye i cwir, ci onoŋo obedo ka oyo mac."
        },
        {
          "number": 23,
          "text": "I kare ma Jekudi kwano buk adola, ka okwano oo i dul coc me adek nyo me aŋwen, ci kabaka ŋolo woko cutcut ki pala matidi ci bolo woko i mac. Obedo ka timo man nio ka buk adola owaŋ otum woko ducu."
        },
        {
          "number": 24,
          "text": "Ento ŋat mo kadi kabaka nyo luticce ma guwinyo lok magi ducu pe gubedo ki lworo, dok bene pe guyeco boŋŋigi."
        },
        {
          "number": 25,
          "text": "Kadi bed Elnatan, Delaya, kacel ki Gemaria gulego kabaka ni pe owaŋ buk adola-ni woko, kabaka pe oketo cwinye me winyo lokgi wacel."
        },
        {
          "number": 26,
          "text": "Lacen kabaka ociko wode Jeramel, kacel ki Ceraya wod pa Ajriel, ki Celemia wod pa Abdeel ni gumak Baruk karan kacel ki lanebi Jeremia, ento Rwot okanogi woko."
        },
        {
          "number": 27,
          "text": "Lacen ma doŋ kabaka otyeko waŋo buk adola ma Jeremia aye owaco lokke bot Baruk ka Baruk ocoyo-ni, Rwot ociko Jeremia"
        },
        {
          "number": 28,
          "text": "ni okwany buk adola mukene ka oco iye lok ducu ma onoŋo tye i buk adola mukwoŋo ca ma kabaka Yekoyakim doŋ otyeko wano woko-ni."
        },
        {
          "number": 29,
          "text": "Rwot otitte me waco bot kaba ka Yekoyakim ni; “Doŋ ityeko wano buk adola ca woko, dok bene ipenyo Jeremia ni piŋo en ocoyo ni kabaka me Babilon bibino ada ci tyeko lobo man woko kun neko jo ducu kacel ki lee ma tye iye."
        },
        {
          "number": 30,
          "text": "Pi meno an Rwot, awaco bot in Yekoyakim ka baka me Juda ni, pe tye dano mo ki i kom Likwayu ma bibedo kabaka. Ka ito komi gibibolo woko ka ma Lyeto ceŋ biwaŋo ki dyeceŋ ki ŋico me pee dyewor."
        },
        {
          "number": 31,
          "text": "Abiketo can i komi kacel ki likwayu, ki luticci, pi balwu ducu ma wutye ka timone. Dok in, kadi ki jo Jerucalem nyo jo Juda, pe wubedo ka keto cwinywu me winyo lok ma abedo ka waco botwu teretere, pi meno abekelo can ma onoŋo yam doŋ aciko pire ni aketo i komwu-ni.”"
        },
        {
          "number": 32,
          "text": "Ci Jeremia dok okwanyo buk adola mukene ci omiyo bot Baruk karan, ci Baruk ocoyo lok woko ducu ki acel acel kit macalo Jeremia obedo ka wacce kwede. Baruk ocoyo lok ducu ma onoŋo tye i buk adola mukwoŋo ma kabaka Yekoyakim owaŋo woko ki mac-ci. Jeremia dok omedo iye lok mapol maromrom ki lok me wiati ca."
        }
      ]
    },
    {
      "number": 37,
      "verses": [
        {
          "number": 1,
          "text": "Nebukadnejar kabaka me Babilon yam oketo Jedekia wod pa Yocia me bedo kabaka me Juda ma ka Yekonia wod pa Yekoyakim."
        },
        {
          "number": 2,
          "text": "Ento Jedekia ki luticce, ka wa lwak bene pe guwinyo lok pa Rwot ma Rwot omiyo bot lanebi Jeremia ni otit botgi-ni."
        },
        {
          "number": 3,
          "text": "Kabaka Jedekia ocwalo Yekukal wod pa Celemia, ki ajwaka Jepania wod pa Maceya bot Jeremia, kun giwacce ni, “Myero ileg Rwot Lubaŋawa-ni piwa.”"
        },
        {
          "number": 4,
          "text": "I kare meno onoŋo Jeremia pud tye ka wirre ata i kin dano, donyo i ot ci kato woko gire kit ma cwinye mito, pien onoŋo pud peya gitweye i mabuc."
        },
        {
          "number": 5,
          "text": "I kare meno bene mony pa Parao oa ki i Ejipt obino; i kare ma jo Kaldaya ma onoŋo gitye ka rumo Jerucalem guwinyo lok man, ci gucako dye woko ki i Jerucalem gudok woko cen ki ŋegi."
        },
        {
          "number": 6,
          "text": "Ka doŋ Rwot, Lubaŋa pa Icrael, owaco bot lanebi Jeremia ni,"
        },
        {
          "number": 7,
          "text": "“Wac bot kabaka me Juda ma ocwali me lok kweda ni, ‘Dul mony pa Parao ma onoŋo bino ka konyi-ni doŋ bidok woko i lobo Ejipt."
        },
        {
          "number": 8,
          "text": "Ci jo Kaldaya bidwogo cen. Gibibino gilwenyo i kom gaŋ man, gimayo woko ka doŋ giwaŋo woko ki mac."
        },
        {
          "number": 9,
          "text": "An Rwot acikowu matek ni pe myero wubed ka bwolle kekenwu kun wutamo ni jo Kaldaya pe bidwogo cen, myero wuniaŋ ni gibidwogo."
        },
        {
          "number": 10,
          "text": "Kadi bed wuloyo dul mony pa jo Kaldaya ma gibino ka lweny i komwu-ni, ma noŋo doŋ jo mudoŋŋe keken, en aye jo ma noŋo giketo ret i komgi ma gibuto i kemagi, jo-nu bene pud gibiromo a malo ci giwaŋo gaŋ-ŋi woko ki mac.’ ”"
        },
        {
          "number": 11,
          "text": "Dul mony pa jo Kaldaya gudok woko cen ki i Jerucalem ki ŋegi pien onoŋo mony pa Parao doŋ onyiko cok mada."
        },
        {
          "number": 12,
          "text": "Ci Jeremia oa ki i Jerucalem ocito i lobo pa Benjamin ka gamo dul lobo ma gipoko bote ki i kin lutugi."
        },
        {
          "number": 13,
          "text": "Ento i kare ma Jeremia oo i dog gaŋ pa Benjamin, onoŋo ladit ma loyo askari tye ka tic kunnu, nyiŋe gilwoŋo Irija wod pa Celemia ma wod pa Anania; cutcut omako Jeremia woko kun wacce ni, “In it ye ka lwi woko icito bot jo Kaldaya.”"
        },
        {
          "number": 14,
          "text": "Jeremia odok iye ni, “Meno lok goba, an pe atye ka lwi woko acito bot jo Kaldaya.” Ento Irija onoŋo pe twero winyo lok pa Jeremia mumiyo omake otere bot rwodi."
        },
        {
          "number": 15,
          "text": "Ci kiniga omako rwodi matek i kom Jeremia, gugoye ka gutweye kwede woko i mabuc i ot pa Yonacan ma karan, pien onoŋo doŋ giloko odoko ot mabuc."
        },
        {
          "number": 16,
          "text": "Gitweyo Jeremia i ot ma obedo bur ma tye i te ŋom, ci giweko ori kunnu pi kare malac."
        },
        {
          "number": 17,
          "text": "Ci kabaka Jedekia ocwalo dano ka kelo Jeremia bote, ci gikelo, en ojolo Jeremia maber. Kabaka ocako penye ki i ot i muŋ kun penye ni, “Tye lok ma Rwot otitti?” Jeremia ogamo ni, “Lok tye.” Dok omedo lok kun wacce ni, “Gibimiyi woko i ciŋ kabaka me Babilon.”"
        },
        {
          "number": 18,
          "text": "Jeremia owaco bene ki kabaka Jedekia ni, “Gin marac aŋo ma an atimo boti nyo bot luticci kadi ki bot lwak man, mumiyo itweya woko i mabuc-ci?"
        },
        {
          "number": 19,
          "text": "Gin aŋo mutimme i kom lunebini ma yam gutyeto lok boti ni kabaka me Babilon pe bibino ka lweny i komi kadi ki i kom lobo man?"
        },
        {
          "number": 20,
          "text": "Kombeddi doŋ, ai laditta, alegi iwiny kokona pe dok idwoka cen i ot pa Yonacan karan, weko abito woko ki kunnu.”"
        },
        {
          "number": 21,
          "text": "Pi meno Jedekia omiyo cik, ci gukelo Jeremia guketo me bedo i dyekal pa lukur- piny, kun oye gibedo ka miye mugati nino ki nino, mugati ma gigamo ki i yo pa luted mugati, nio waŋ ma mugati doŋ otum woko liweŋ ki i gaŋ, Kit meno Jeremia obedo kunnu i dyekal pa lukur-piny."
        }
      ]
    },
    {
      "number": 38,
      "verses": [
        {
          "number": 1,
          "text": "I kare-nu Cepatia wod pa Matan, Gedalia wod pa Packur, Jukal wod pa Celemia lwak. En obedo ka waco botgi ni"
        },
        {
          "number": 2,
          "text": "Rwot owaco ni, “Ŋat mo ma bidoŋ bedo i gaŋ gibineko woko ki pala lucwan, kec bineko ki two gemo bene bipoto i kome neke wako. Ento ŋat ma bia cita ka mine kene bot jo Kaldaya pe gibineko, bibedo kwo; en bilaro kwone ci bedo bote macalo mot me lweny.”"
        },
        {
          "number": 3,
          "text": "Jeremia bene onoŋo obedo ka tito lok bot lwak ni Rwot owaco kuman ni, “Abemiyo gaŋ man woko i ciŋ dul mony pa kabaka me Babilon, ci en bimako woko.”"
        },
        {
          "number": 4,
          "text": "Ci rwodi guwaco bot kabaka ni, “Laco man myero ginek woko, pien en miyo cwmyaskari kacel ki lwak ma odoŋ i gaŋ doko lwor, pi lok ma en loko botgi-ni. Dano man pe tye ka yenyo yo me miyo kony pi berbedo pa lwak, ento mito kelo can i komgi aye.”"
        },
        {
          "number": 5,
          "text": "Kabaka Jedekia owacci, “Nen, twero tye i ciŋwu, wutim gin ma wumito i kome; an pe atwero genowu gira.”"
        },
        {
          "number": 6,
          "text": "Ci gumako Jeremia gubole woko i waŋ it pa Malkia, ma en wod pa kabaka, ma onoŋo obedo i dyekal pa lukur-piny, Gutweye ki tol gucwale kwede piny i waŋ it kunnu. Pii onoŋo pe i waŋ it, ento coto keken aye onoŋo odoŋ, ci Jeremia ocako mwony woko i coto."
        },
        {
          "number": 7,
          "text": "Kadi bed kumeno, Ebed-melek Laetiopia, dano ma gikolo, ma yam tiyo i gaŋ kal pa kabaka, owinyo ni gibolo Jeremia woko i waŋ it. I kare meno onoŋo kabaka obedo ki lukikone i dog gaŋ pa Benjamin."
        },
        {
          "number": 8,
          "text": "Ci Ebedmelek oa ki i gaŋ kal pa kabaka ocito bot kabaka owacce ni,"
        },
        {
          "number": 9,
          "text": "“Laditta, jo magi gutimo gin marac atika. Gubolo Jeremia woko i waŋ it, ka ma ageno ni kec bi neke woko ki kunnu. Cam mo ma romo doŋ pe i gaŋ.”"
        },
        {
          "number": 10,
          "text": "Ci kabaka omiyo twero bot Ebed-melek Laetiopia me kwanyo jo adek gucit kwede ka ywayo Jeremia woko ki i waŋ it ma peya noŋo oto."
        },
        {
          "number": 11,
          "text": "Ci Ebed-melek okwanyo jo meno adek ka ocito i ot pa kabaka, odonyo ka ma giketo iye boŋo i ot kano jami, ci okwanyo ketuketu boŋo muti ki boŋo mogo muyec, ci otweyo ki tol ocwalo piny i waŋ it bot Jeremia."
        },
        {
          "number": 12,
          "text": "Ci Ebed-melek owaco ki Jeremia ni, “Ket ketuketu boŋo ki boŋo muyec i te yweti ka iket tol i kome.” Jeremia otimo kit meno,"
        },
        {
          "number": 13,
          "text": "ci guywaye ki tol ki i waŋ it gukele woko ka maleŋ. Ci Jeremia omedde ka bedo i dyekal pa lukur-piny."
        },
        {
          "number": 14,
          "text": "Kabaka Jedekia ocwalo dano gikelo Jeremia bote ki i doggola me adek me donyo i ot pa Rwot. Kabaka owaco bot Jeremia ni, “Abipenyi peny acel, doŋ pi meno pe amito imuŋ lok mo woko bota.”"
        },
        {
          "number": 15,
          "text": "Jeremia owaco bot Jedekia ni, “Ka ce atitti lok ada, ibineka woko, dok bene ka ce amiyi tam, ci pe ibiketo cwinyi iye.”"
        },
        {
          "number": 16,
          "text": "Pi meno kabaka Jedekia okwoŋŋe bot Jeremia i muŋ kun wacci, “Macalo Rwot tye kwe-ni, ma omiyowa kwo, pe abineki, dok bene pe abimiyi i cin jo ma gimito neki woko-ni.”"
        },
        {
          "number": 17,
          "text": "Ci Jeremia owaco bot Jedekia ni Rwot Lubaua me mony, Lubaŋa pa Icrael owaco kuman ni, “Ka ce ibimine keni bot rwodi pa kabaka me Babilon, ci gibiweki ibedo kwo, ki gaŋ man bene pe gibiwaŋo woko ki mac. Ento in kacel ki jo ma i odi wubikwo."
        },
        {
          "number": 18,
          "text": "Ento ka ce pe imine keni bot rwodi pa kabaka me Babilon, ci gaŋ man gibimiyo woko i ciŋ jo Kaldaya, gibiwaŋo woko, pi meno in pe ibibwot ki i ciŋgi wacel.”"
        },
        {
          "number": 19,
          "text": "Kabaka Jedekia owaco bot Jeremia ni, “Alworo Lujudaya ma doŋ gumme woko kengi bot io Kaldayani, pien kare mukene gimiya woko i ciŋgi, ci gibitima ki tim anywar marac.”"
        },
        {
          "number": 20,
          "text": "Jeremia owacce ni, “Pe gibimiyi botgi. Kombeddi doŋ ilub lok pa Rwot i gin ducu ma awacci, ci ibibedo maber, dok bene gibibwoti ibedo kwo."
        },
        {
          "number": 21,
          "text": "Ento Rwot doŋ onyutta ginanyuta i waŋ lek, gin ma bitimme ka ce ikwero mine woko keni botgi."
        },
        {
          "number": 22,
          "text": "Nen, mon ducu ma yam giweko gudoŋ i gaŋ kal pa kabaka me Juda doŋ gitye ka terogi woko bot rwodi pa kabaka me Babilon. Winy lok ma gitye ka wacone kun giwoto gicito kwede ni, ‘Luremi ma igenogi-ni doŋ gubwoli, dok bene guloyi woko. Doŋ kombeddi kit macalo tyeni omwony woko i coto-ni, gulokke guweki woko keni.’ ”"
        },
        {
          "number": 23,
          "text": "Jeremia dok owaco ni, “Monni ducu kacel ki litinoni gibiterogi woko bot jo Kaldaya, ki bene pe ibibwot ki i ciŋgi, Kabaka me Babilon bimaki woko macalo opii, ki gaŋ man bene gibiwaŋo woko ki mac.”"
        },
        {
          "number": 24,
          "text": "Jedekia owaco bot Jeremia ni, “Pe iwek ŋat mo oŋe lok ma wawaco, ci pe ibito."
        },
        {
          "number": 25,
          "text": "Ka ce rwodi guwinyo ni aloko kwedi, ka gubino boti guwacci ni, ‘Tit botwa gin ma in iwaco bot kabaka ki gin ma kabaka owaco boti, pe imuŋ lok mo botwa pien waŋ giwa pe wabineki,’"
        },
        {
          "number": 26,
          "text": "ibiwaco botgi ni, ‘Akok bot kabaka ki mwolo kun abako doga bote ni pe myero odwoka cen i ot pa Yonacan me to kunnu.’ “"
        },
        {
          "number": 27,
          "text": "Ci rwodi ducu gua gubino bot Jeremia gupenye ci en bene odok iye botgi kit macalo kabaka opwonye kwede. Mumiyo guweko lok kwede woko, pien lok ma gubedo ka lokone-ni ŋat mo muwinyo pe."
        },
        {
          "number": 28,
          "text": "Gigwoko Jeremia i dyekal pa lukur-piny nio waŋ ma Jerucalem gimayo woko."
        }
      ]
    },
    {
      "number": 39,
      "verses": [
        {
          "number": 1,
          "text": "I mwaka me aboŋwen me loc pa Jedekia kabaka me Juda, i dwe me apar en aye Nebukadnejar kabaka me Babilon obino kwede ki monnye ducu i kom Jerucalem, ci orumo gaŋ woko."
        },
        {
          "number": 2,
          "text": "Gaŋ girumo kit meno nio wa i mwaka me apar wiye acel me loc pa kabaka Jedekia. I dwe me aŋwen, ninone aboŋwen, en aye gumuko kwede cel gag woko."
        },
        {
          "number": 3,
          "text": "I kare ma doŋ gimayo Jerucalem woko, ci rwodi ducu pa kabaka me Babilon gubino gubedo i dog gaŋ ma i dyere ma tye i gaŋ kai: gin aye Nergal-carejer, Camgar-nebo, Carcekim Larabcaric, Nergal-carejer ma Larabmag, ki ludito mukene ducu pa kabaka me Babilon."
        },
        {
          "number": 4,
          "text": "I kare ma Jedekia kabaka me Juda kacel ki askari ducu gunenogi, ci guweko gaŋ guriŋo woko i dyewor, kun giwok ki i dog gaŋ ma i kin cel aryo me gaŋ ma onoŋo guwok i poto pa kabaka; ci gucito gulubo yo ma dok tun Araba."
        },
        {
          "number": 5,
          "text": "Ento mony pa jo Kaldaya guryemo korgi, ci gumako Jedekia wa i bar me Jeriko; doŋ i kare ma gumake woko gukele bot Nebukadnejar kabaka me Babilon i Ribla, ma i lobo Kamat; ci oŋolle iye kop."
        },
        {
          "number": 6,
          "text": "Kabaka me Babilon oneko awobe pa Jedekia woko i Ribla ki i nyime ma waŋe neno, dok kabaka me Babilon oneko ludito me awora me Juda-gu woko ducu."
        },
        {
          "number": 7,
          "text": "Ci okolo waŋ Jedekia giloyo woko, ka gitweye ki nyor, gitere kwede wa i Babilon."
        },
        {
          "number": 8,
          "text": "Jo Kaldaya guwaŋo ot pa kabaka, ki odi pa lwak ducu, ci gumuko kicika cel ma orumo Jerucalem woko."
        },
        {
          "number": 9,
          "text": "Ki jo ma yam gudoŋ i gaŋ, ki jo ma yam gukobo gigi kengi bot kabaka me Babilon, kacel ki lwak ma gudoŋŋe ducu, Nebujaradan ma ladit pa lugwok kabaka oterogi woko i opii i Babilon."
        },
        {
          "number": 10,
          "text": "Ento Nebujaradan ladit pa lugwok kabaka yam oweko lu can mogo ma limgi pe gudoŋ i lobo, ci omiyogi poto olok ki potti mukene bene i kare meno."
        },
        {
          "number": 11,
          "text": "Nebukadnejar kabaka me Babilon omiyo cik mukemo Jeremia kun wok ki bot Nebujaradan, ladit pa lugwok kabaka kun wacci,"
        },
        {
          "number": 12,
          "text": "“Tere, gwoke maber, pe itim gin mo marac i kome, ento ti kwede i yo ducu kit macalo en titti.”"
        },
        {
          "number": 13,
          "text": "Ci Nebujaradan ladit pa, lugwok kabaka, Nebucajban Larabcaric, Nergal-carejer ma Larabmag, ki ludito madoŋo ducu pa kabaka me Babilon"
        },
        {
          "number": 14,
          "text": "gucwalo dano okelo Jeremia ki i dyekal pa lukur-piny, Ci gumiye bot Gedalia wod pa Akikam, ma wod pa Capan, wek otere paco. Ci omiyo en obedo i kin dano. Gen pi Ebed-melek"
        },
        {
          "number": 15,
          "text": "Rwot oloko ki Jeremia i kare ma onoŋo gitweye woko i dyekal pa lukurpiny."
        },
        {
          "number": 16,
          "text": "me tito bot Ebed-melek Laetiopia ni Rwot me mony, Lubaŋa pa Icrael, owacci, “Nen, abicobo lokka kun aketo can i kom gaŋ man, pe abitimo gin mo maber, lok man bicobbe i nyimi in kikomi i nino meno."
        },
        {
          "number": 17,
          "text": "Ento an Rwot abilari, pe gibimiyi i ciŋ jo meno ma it ye ka lworogi-ni."
        },
        {
          "number": 18,
          "text": "Pien adada an abilari, mumiyo pe gibineki woko ki pala lucwan, ento ibibedo kwo, ci kwoni bibedo boti macalo mot me lweny, pien iketo genni ducu i koma, man Rwot ma owaco.”"
        }
      ]
    },
    {
      "number": 40,
      "verses": [
        {
          "number": 1,
          "text": "Rwot oloko ki Jeremia i kare ma doŋ Nebujaradan, ladit pa lugwok kabaka ogonye woko ki i Rama. Onoŋo yam gitweyo Jeremia woko ki nyor kacel ki jo mapol ma gimakogi ki i Jerucalem ki Juda, ma giterogi woko i opii i Babilon."
        },
        {
          "number": 2,
          "text": "Ladit pa lugwok kabaka okwanyo Jeremia ci owacce ni, “Rwot Lubaŋani doŋ otyeko tito pi kit can ma bipoto i kabedo man;"
        },
        {
          "number": 3,
          "text": "Rwot doŋ otimo gin ma nene en owaco ni ebitimo-ni. Man ducu otimme pien lutuwu gutimo bal i kom Rwot dok bene pe guwinyo lokke."
        },
        {
          "number": 4,
          "text": "Kombeddi doŋ abegonyo nyor woko ki i ciŋi ci aweko icito laboŋo ayela mo. Ka ce imito wot kacel kweda me cito i Babilon, ci itwero, an abigwoki. Ka ce pe imito cito itwero bene bedo giri. Nen lobo-ni ducu tye en, yer ka mo ma itamo ni ber nyo oporre me cito iye.”"
        },
        {
          "number": 5,
          "text": "Ento Jeremia pe ocito, mumiyo Nebujaradan owacce ni, “Dok cen bot Gedalia wod pa Akikam, ma wod pa Capan, ma nene kabaka okete me bedo laloc me gaŋi me Juda ducu. Itwero bedo kacel kwede i kin lwak, nyo itwero giri cito ka ma itamo ni ber me cito iye.” Ci ladit pa lugwok kabaka omiye cam ki mot mogo ka doŋ oweko en ocito gire."
        },
        {
          "number": 6,
          "text": "Jeremia ocito bot Gedalia wod pa Akikam i Mijpa, ci obedo kacel kwede i kin lwak ma onoŋo gudoŋ i lobo meno."
        },
        {
          "number": 7,
          "text": "Ludito mogo ki askari pa Lujudaya onoŋo pud gibedo i tim. Guwinyo ni kabaka me Babilon otyeko keto Gedalia wod pa Akikam me bedo laloc me lobo, dok oketo en me loyo jo ducu mudoŋ, co, mon kacel ki litino, ma yam pe giterogi i opii i Babilon, ma gin aye doŋ jo ma lucan adada i lobo meno."
        },
        {
          "number": 8,
          "text": "Ci Icmael wod pa Netania, Yokanan wod pa Karea, Ceraya wod pa Tanumet, likwayo pa Epai ma jo Netopa, ki Jejania ma Lamaaka gucito kacel ki lwak megi bot Gedalia i Mijpa."
        },
        {
          "number": 9,
          "text": "Gedalia wod pa Akikam, ma wod pa Capan, okwoŋŋe botgi kacel ki lwakgi ducu kun wacci, “Pe myero wubed ki lworo me tic bot jo Kaldaya. Wubed kunnu ci wuti bot kabaka me Babilon, ci wubibedo maber ki kuc."
        },
        {
          "number": 10,
          "text": "An gira abibedo i Mijpa kun abedo macalo lawaŋwu ka jo Kaldaya gubino kany. Ento wun wutwero kano koŋo vino, nyig yat ki moo jeituni, ci wubed kwede i gaŋi ma doŋ wumayogi-ni.”"
        },
        {
          "number": 11,
          "text": "Kit meno bene, Lujudaya ducu ma onoŋo yam gitye i lobo Moab, Ammon, Edom ki lobo mukene ducu ma yam giryemogi gucito iye, guwinyo ni kabaka me Babilon oweko jo mukene odoŋ i Juda, dok bene en oketo Gedalia wod pa Akikam, ma wod pa Capan me bedo laloc ma loyogi."
        },
        {
          "number": 12,
          "text": "Ci Lujudaya ducu guweko lobo ka ma yam giryemogi gucito iye ni, gucako dwogo cen i Juda. Gubino bot Gedalia i Mijpa, ci gucoko koŋo yino madit ki nyig yadi me oro madwoŋ adada."
        },
        {
          "number": 13,
          "text": "I ŋe meno, Yokanan ki ludito ducu ma giloyo askari ma onoŋo gitye i tim gubino bot Gedalia i Mijpa,"
        },
        {
          "number": 14,
          "text": "ci guwacce ni, “Tika iŋeyo ni Baalic kabaka pa jo Ammon otyeko cwalo Icmael wod pa Netania me neki woko?” Ento Gedalia wod pa Akikam pe oye lokgi."
        },
        {
          "number": 15,
          "text": "Ka doŋ Yokanan oloko ki Gedalia i muŋ i Mijpa, kun wacce ni, “Wek acit acinek Icmael wod pa Netania woko, pien ŋat mo pe biŋeyo lok man. Piŋo en mito neki woko, kun miyo Lujudaya ducu ma gurumi woko gibiket woko, dok bene miyo jo ma yam gudoŋ i Juda gito woko?”"
        },
        {
          "number": 16,
          "text": "Ento Gedalia wod pa Akikam owaco ki Yokanan wod pa Karea ni, “Pe ibitimo gin ma kit meno, pien it ye ka loko lok goba keken i kom Icmael.”"
        }
      ]
    },
    {
      "number": 41,
      "verses": [
        {
          "number": 1,
          "text": "I dwe me abiro, Icmael el wod pa Netania ma wod pa Elicama, ma ginywale i ot ker, ma en ŋat acel i kin ludito pa kabaka, obino ki jo apar bot Gedalia wod pa Akikam i Mijpa. I kare ma gitye i Mijpa ka camo cam kacel,"
        },
        {
          "number": 2,
          "text": "cutcut Icmael ki jo apar ma guwoto kwede-ni gua gutoŋo Gedalia wod pa Akikam, ma wod pa Capan woko ki pala lucwan ci guneke woko. En aye onoŋo ŋat ma kabaka me Babilon oketo me bedo laloc me lobo-ni."
        },
        {
          "number": 3,
          "text": "Icmael bene oneko Lujudaya ducu ma onoŋo gitye kacel ki Gedalia i Mijpa: kadi wa askari pa jo Kaldaya ma ginoŋogi kunnu."
        },
        {
          "number": 4,
          "text": "Orwone, ma pud peya ŋat mo oŋeyo pi aeko Gedalia,"
        },
        {
          "number": 5,
          "text": "jo pyeraboro gua ki i Cekem ki Cilo ka Camaria gubino. Gubino ma gulyelo tikgi woko, guruko bene boŋŋi muyecoyec, komgi bene guŋolo woko. Gubedo ka kela gityer me moko kwoŋ ki odok eceta me atyera i ot pa Rwot."
        },
        {
          "number": 6,
          "text": "Icmael wod pa Netania oa ki i Mijpa obino ka rwatte kwedgi, kun woto ki koko. I kare ma en rwatte kwedgi owaco botgi ni, “Wubin wudony bot Gedalia wod pa Akikam.”"
        },
        {
          "number": 7,
          "text": "I kare ma doŋ gubino gudonyo i gaŋ, ci Icmael wod pa Netania ki jo ma onoŋo gitye kacel kwede gunekogi woko, ci gutiŋo komgi gubolo woko i waŋ it."
        },
        {
          "number": 8,
          "text": "Ento onoŋo tye jo apar i kingi ma guwaco bot Icmael ni, “Pe inekwa, watye ki naŋo, kal, moo jeituni, ki moo kic ma gikano i poto.” Ci ojukke kene pe onekogi ki luremgi ducu."
        },
        {
          "number": 9,
          "text": "Waŋ it ma onoŋo Icmael obolo iye kom dano ma en onekogi-ni onoŋo dit dok lac mada. En aye waŋ it ma kabaka Aca yam okwinyo me gwoko kwo pa dano ki i kom kabaka Baaca me Icrael. Icmael opoŋo waŋ it meno woko ki kom jo ma en onekogi-ni."
        },
        {
          "number": 10,
          "text": "Ci Icmael omako anyira pa kabaka ki jo ducu ma yam gudoŋ i Mijpa gudoko opiine, ginjo ma Nebujaradan, ladit pa lugwok kabaka, yam omiyogi I ciŋ Gedalia wod pa Akikam. Icmael wod pa Netania oterogi woko i opii kun giwoto gicito me ŋolo kulu pi kato loka bot jo Ammon."
        },
        {
          "number": 11,
          "text": "Yokanan kacel ki ludito monnye ducu guwinyo pi lok me nek ma Icmael otimo- ni."
        },
        {
          "number": 12,
          "text": "Ci gucoko jo ma megi, gucito ka lweny i kom Icmael wod pa Netania. Gubino ka lweny i kome i joro madit ma tye i Gibeon."
        },
        {
          "number": 13,
          "text": "I kare ma opii pa Icmael guneno Yokanan kacel ki ludito monnye, cwinygi obedo yom."
        },
        {
          "number": 14,
          "text": "Kit meno jo ducu ma yam Icmael omakogi macalo opii ki i Mijpa, gulokke gudwogo cen, ci gucito bot Yokanan wod pa Karea."
        },
        {
          "number": 15,
          "text": "Ento Icmael wod pa Netania olwi woko ki jo aboro, ci gucito bot jo Ammon."
        },
        {
          "number": 16,
          "text": "Lacen Yokanan wod pa Karea ki ludito monnye kacel kwede gukwanyo dano ma yam gudoŋ, ma Icmael wod pa Netania omakogi ki i Mijpa oterogi woko i opii"
        },
        {
          "number": 17,
          "text": "Ci gucito gubedo i Gerut Kimam ma cok ki Beterekem. Onoŋo doŋ gitye ki tam"
        },
        {
          "number": 18,
          "text": "pien onoŋo gilworo jo Kaldaya. Gin gubedo ki lworo pien Icmael onoŋo oneko Gedalia, wod pa Akikam, ma kabaka me Babilon onoŋo oketo me bedo laloc me lobo."
        }
      ]
    },
    {
      "number": 42,
      "verses": [
        {
          "number": 1,
          "text": "Ludito wi mony ducu, kacel ki Yokanan wod pa Karea ki Ajaria wod pa Kocaya, gubino ki lwak dano ma kitgi patpat, jo matino ki jo madito ducu, gubino cok,"
        },
        {
          "number": 2,
          "text": "ci guwaco bot lanebi Jeremia ni, “Tim gin ma waŋ wabako dogwa boti pire! Leg Rwot Lubaŋawa piwa. Leg pi waŋ ducu ma wadon lam onoŋo wadwoŋ, ento kit macalo ineno, kombeddi doŋ wadon jo manok keken."
        },
        {
          "number": 3,
          "text": "Legi, wek Rwot Lubaŋawa onyut botwa yo ma myero walubi ki gin ma myero watim.”"
        },
        {
          "number": 4,
          "text": "Lanebi Jeremia odok iye botgi owacci, “Doŋ awinyo lokwu; pi meno abilego Rwot Lubaŋawa piwu kit macalo onoŋo wupenya, kit gin ducu ma Rwot bidok iye ki wun an abitito botwu. Pe abikano kit gin mo wacel ma pe atito botwu.”"
        },
        {
          "number": 5,
          "text": "Ci guwaco bot Jeremia ni, “Rwot myero obed caden me ada dok ŋat ma genne i komwa me timowa rac ka ce pe wabilubo lok ducu ma Rwot Lubaŋani bicwali kwede botwa."
        },
        {
          "number": 6,
          "text": "Kadi bed gin maber nyo marac, waŋ wabilubo lok pa Rwot Lubaŋawa ma wacwali bote-ni. Ka walubo lokke ci wabibedo giwa maber.”"
        },
        {
          "number": 7,
          "text": "Lacen i ŋe nino apar Rwot oloko ki Jeremia."
        },
        {
          "number": 8,
          "text": "Ci Jeremia olwon o Yokanan wod pa Karea, ki ludito wi mony ducu ma onoŋo gitye kacel kwede, ki lwak dano ducu, jo matino ki madito."
        },
        {
          "number": 9,
          "text": "Ka doŋ owaco botgi ni, “Rwot, Lubaŋa pa Icrael, ma wucwala hote ki lega me bako dogwu-ni owacci,"
        },
        {
          "number": 10,
          "text": "‘Ka ce wumito bedo i lobo man abigerowu wucuŋ matek macalo ot, pe abiretowu woko piny; abipitowu pe abiputowu woko. Doŋ aŋut pi can ma onoŋo aketo i komwu ca."
        },
        {
          "number": 11,
          "text": "Pe doŋ wubed ki lworo i kom kabaka me Babilon. Pe wulwore, pien atye kwedwu; abilarowu dok abikwanyowu woko ki i ciŋe."
        },
        {
          "number": 12,
          "text": "Kica bimaka i komwu ci amiyo en bene kica make i komwu ci miyo wubedo i lobowu kikome.’"
        },
        {
          "number": 13,
          "text": "Ento wun jo ma wudoŋ i Juda pe myero wukwer winyo lok pa Rwot Lubaŋawu kun wukwero bene bedo i lobo man woko."
        },
        {
          "number": 14,
          "text": "Pe myero wuwacci, ‘Pe, waŋ giwa wabicito wabedo i Ejipt, ka ma pe wabineno iye lweny mo doki ki waŋwa, dok bene pe wabiwinyo koko tum ma gikuto pi lweny, ki kec bene pe binekowa.’"
        },
        {
          "number": 15,
          "text": "Wuwiny lok pa Rwot, wun jo ma wudoŋ i Juda. Rwot me mony, Lubaŋa pa Icrael, owaco kuman ni, ‘Ka ce doŋ wumoko tamwu me cito me bedo i Ejipt,"
        },
        {
          "number": 16,
          "text": "ci lweny ma wulworoni binoŋowu kunnu i lobo Ejipt; ki kec bene ma wulworo- ni bilubowu kunnu, ci wubito woko i lobo Ejipt."
        },
        {
          "number": 17,
          "text": "Jo ducu ma doŋ gumoko tamgi me cito me bedo i Ejipt gibito, nyo i lweny, nyo kec aye ma binekogi, kono two gemo gire. Pe tye ŋat mo i kingi ma bidoŋ bedo kwo, ŋat mo bene pe ma bibwot ki i can ma abikelo aketo i komgi-ni.’"
        },
        {
          "number": 18,
          "text": "“Rwot me mony, Lubaŋa pa Icrael, owaco kuman ni, Kit macalo yam atoyo kinigana ki akemona i kom jo ma gibedo i Jerucalem, kit meno bene abionyo akemona woko i komwu ka ce wucito i Ejipt. Wubidoko lok lacen dano, gin ma kelo lworo madwoŋ, ki gin ma dano gibedo ka loko lok aŋec i komgi. Pe dok wubineno kabedo man matwal."
        },
        {
          "number": 19,
          "text": "Rwot doŋ owaco botwu wun jo ma wudoŋ i Juda ni, ‘Pe wuciti i Ejipt.’ Myero wuŋe atikatika ni an doŋ atyeko cikowu i kare man"
        },
        {
          "number": 20,
          "text": "ni wun doŋ wuŋak woko ma doŋ wumito ada ni kwowu orweny woko. Wun wucwala ni acit bot Rwot Lubaŋawa kun wuwacca ni, ‘Leg Rwot Lubaŋa piwa! Tit botwa bene gin ducu ma en owaco ni wati, ci waŋ bene wabitiyo.’"
        },
        {
          "number": 21,
          "text": "Nen, kombeddi dog atito botwu, ento wun wukwero lubo gin ducu ma Rwot Lubaŋawa oora ni atit botwu."
        },
        {
          "number": 22,
          "text": "Pi meno kombeddi myero wuŋe atikatika ni wubito i lweny, kec binekowu, ki two gemo bene binekowu i kabedo ma wumito twatwal me cito iye-ni.”"
        }
      ]
    },
    {
      "number": 44,
      "verses": [
        {
          "number": 1,
          "text": "Rwot oloko ki Jeremia lok ma kemo Lujudaya ducu ma gibedo i Ejipt, i gaŋi me Migdol, Tapanec, ki Mempic, ki i lobo Patroc."
        },
        {
          "number": 2,
          "text": "Rwot me mony, Lubaŋa pa Icrael, owaco kuman ni, “Wun kikomwu doŋ wutyeko neno kit can ducu ma aketo i kom Jerucalem ki i kom gaŋi ducu ma i Juda. Kadi wa kombeddi gitye macalo wi obur, ŋat mo pe ma bedo i igi."
        },
        {
          "number": 3,
          "text": "Atimo man pien onoŋo dano gutimo gin maraco dok bene guŋeto cwinya omiyo kiniga omaka. Gubedo ka waŋo odok eceta bot lwak lubaŋa mogo ma gin kikomgi pe giŋeyo, wun bene pe wuŋeyo kadi ki kwarowu bene yam pe guworo lwak lubaŋa macalo meno."
        },
        {
          "number": 4,
          "text": "Abedo ka cwalo luticca lunebi botwu teretere, kun gitito botwu ni pe myero wutim gin marac me kwer ma iya dagi-ni."
        },
        {
          "number": 5,
          "text": "Ento wun pe wuwinyo dok pe wuketo cwinywu i lokka. Pe bene wumedo ki weko timo gin marac wacel, kadi waŋo odok eceta bot lwak lubaŋa-gu."
        },
        {
          "number": 6,
          "text": "Pi meno omiyo aonyo kinigana ki akemona mager woko i kom gaŋi me Juda ki yo me Jerucalem ci awaŋogi woko ki mac. Gudoko obur kit macalo tye kwede wa onyoo-ni."
        },
        {
          "number": 7,
          "text": "“Pi meno an Rwot me mony, Lubaŋa pa Icrael, kombeddi apenyowu gin aŋo mumiyo wutimo gin marac madit macalo man i komwu kekenwu. Wun wumito kelo can i kom co ki mon, i kom litino ki litino lukere, wek ŋat mo obed pe ma bidoŋ ki i kin lutuwu i lobo Juda?"
        },
        {
          "number": 8,
          "text": "Piŋo wuŋeto cwinya miyo kiniga maka ki cal jogiwu ma wutiyo atiya ki ciŋwu, ki dok pi waŋo odok eceta bot lwak lubaŋa mukene-gu i lobo Ejipt, ka ma doŋ wubino me bedo iye? Wutimo man ni wek wuto woko, wek rok ducu ma i wi lobo gulok lok aŋec i komwu, dok bene guti ki nyiŋwu macalo gin me ceno dano?"
        },
        {
          "number": 9,
          "text": "Wiwu mono doŋ owil woko i kom gin maraco ma gitimo i gaŋi me Juda ki I yo me Jerucalem, ma kwarowu gutimo, dok luker me Juda kacel ki mongi, ki wun bene kacel ki monwu wutimo?"
        },
        {
          "number": 10,
          "text": "Ento kadi wa onyoo pe wumedo ki mwolle kenwu pe wubedo ka lwora, dok kwarowu."
        },
        {
          "number": 11,
          "text": "“Pi meno an Rwot Lubaŋa me mony, Lubaŋa pa Icrael, abiketo can i komwu, abineko jo Juda woko ducu."
        },
        {
          "number": 12,
          "text": "Doŋ pi jo Juda ma onoŋo gumoko tamgi me cito me bedo i Ejipt, gin ducu gibinekogi woko, Gin ducu cakke i kom jo matino o kwede i kom jo madito, gibito i lobo Ejipt, i lweny nyo kec ma binekogi. Gibidoko lok lacen dano, dok gin ma kelo lworo madwoŋ bot dano; dano gibibedo ka loko lok aŋec i komgi kun gitiyo ki nyiŋgi macalo gin me ceno dano."
        },
        {
          "number": 13,
          "text": "Abiketo can i kom jo ma gibedo i Ejipt, kit macalo aketo can i kom Jerucalem, ki lweny, kec ki two gemo."
        },
        {
          "number": 14,
          "text": "Pe tye ŋat mo ki i kom jo Juda ma gudoŋ ma gubino ka bedo i Ejipt ma bibwot dok bedo kwo. Dano mo acel i kingi pe bidok cen i Juda, ka ma gitye ka tamo ni myero gidok cen gicibed iye-ni. Ŋat mo ma bidok cen pe, kono luriŋ ayeta mogo manok keken aye gibidok kunnu.”"
        },
        {
          "number": 15,
          "text": "Lacen jo ducu ma guŋeyo ni mongi gutyero odok eceta bot lwak lubaŋa mukene, ki mon ma gucuŋ ka winyo lokke, cokke madit, jo ducu ma gubedo i Patroc i lobo Ejipt, gudok iye ki Jeremia ni,"
        },
        {
          "number": 16,
          "text": "“Wadag winyo lok ma imito tito botwa i nyiŋ Rwot."
        },
        {
          "number": 17,
          "text": "Ento waŋ wabitiyo gin ducu ma doŋ watyeko kwoŋo kwoŋ pire, wabiwaŋo odok eceta bot daker me polo kun waonyo gityer amata-gu bene bote, kit macalo yam watimo, waŋ ki kwarowa, lukerwa ki rwodiwa, i gaŋi me Juda ki i yo ma tye i Jerucalem. I kare meno onoŋo watye ki cam madwoŋ, onoŋo walony, dok bene pe onoŋo waneno kit can mo."
        },
        {
          "number": 18,
          "text": "Ento i kare ma doŋ waweko waŋo odok eceta bot daker me polo ki onyo gityer amata-gu bote jami ducu doŋ ocako remowa woko, gicako nekowa woko i lweny, ki kec bene onekowa otyekowa woko.”"
        },
        {
          "number": 19,
          "text": "Mon gumedde ki lokgi kun giwaco ni, “I kare ma watedo mugati ma porre ki cal pa daker me polo, kun wawaŋo bote odok eceta, dok waonyo bote gityer me amata, cogwa onoŋo guye dok guneno gin ma wabedo ka tiyone.”"
        },
        {
          "number": 20,
          "text": "Ci Jeremia owaco bot lwak ducu, mon kacel ki co ma gudokke iye kit man ni,"
        },
        {
          "number": 21,
          "text": "“Odok eceta ma wubedo ka waŋone i gaŋi me Juda ki i yo me Jerucalem, wun ki kwarowu, lukerwu ki rwodiwu, kacel ki jo me lobo meno, wutamo ni Rwot doŋ wiye owil woko i kom gin ma wutimo? Wutamo ni Rwot pe ŋeyo?"
        },
        {
          "number": 22,
          "text": "I kare-ni lobowu doŋ odoko obur laboŋo dano mo ma bedo iye. Odoko gin ma kelo lworo madwoŋ bot dano, ma dano gitiyo ki nyiŋe macalo gin me ceno dano, pien Rwot doŋ onoŋo pe twero ciro gin maraco ki gin me kwer ma wubedo ka timone."
        },
        {
          "number": 23,
          "text": "Can man opoto i komwu kit macalo tye wa onyoo-ni, pien wubedo ka waŋo odok eceta dok wutimo bal i kom Rwot. Pe wubedo ka lubo cikke ki gin ma en ociko kadi wa lok me cadenne.”"
        },
        {
          "number": 24,
          "text": "Jeremia otito ki lwak ducu, makatone bot mon, gin ma Rwot me mony, Lubaŋa pa Icrael, onoŋo owaco bot jo Juda ma gibedo i lobo Ejipt ni,"
        },
        {
          "number": 25,
          "text": "“Wun kacel ki monwu wucikke acika bot daker me polo. Wucikke ni wubiwaŋo odok eceta bote, kun bene wuonyo gityer amata-gu bote, ci wun giwu wugwoko kwoŋ ma wukwoŋo, wucobo bene kakare. Pi meno wumok kwoŋwu wuti bene wucobi!"
        },
        {
          "number": 26,
          "text": "Ento wuwiny lok me cikke ma an Rwot doŋ atyeko ketone kun akwoŋŋe ki nyiŋa madit bot jo Juda ducu ma gibedo i lobo Ejipt ni, Pe dok amiyo ŋat mo kwoŋo kwoŋ ki nyiŋa kun wacci, ‘Macalo Rwot Lubaŋa tye kwe-ni.’"
        },
        {
          "number": 27,
          "text": "Nen, abene-to ni gunen can, pe gubed maber wacel; jo Juda ducu ma gitye i lobo Ejipt gibinekogi woko i lweny, kec binekogi, nio waŋ ma guto gutum woko liweŋ."
        },
        {
          "number": 28,
          "text": "Ento jo manok ki i kinwu gibibwot ki i lak to, en aye gibia ki i lobo Ejipt gidok i lobo Juda. Ci jo Juda ducu ma gudoŋ ki i kom jo ma yam gubino i Ejipt gibiŋeyo lok pa aŋa ma obedo me ada, mera nyo megi."
        },
        {
          "number": 29,
          "text": "An Rwot abinyuto botwu lanyut man ma nyuto ni abiketo can i komwu i kabedo man, wek wuŋe ni lok ma aloko me keto can i komwu bibedo ada."
        },
        {
          "number": 30,
          "text": "Abimiyo Parao Kopra kabaka me Ejipt woko i ciŋ lukworre ma gimito neke, kit macalo amiyo Jedekia kabaka me Juda woko i ciŋ Nebukadnejar kabaka me Babilon, ma onoŋo obedo lakworre ma omito neke woko.”"
        }
      ]
    },
    {
      "number": 46,
      "verses": [
        {
          "number": 1,
          "text": "Rwot oloko ki lanebi Jeremia lok ma okemo lurok."
        },
        {
          "number": 2,
          "text": "Man aye lok ma en owaco ma okemo Ejipt, Rwot oloko i kom mony pa Parao Neko, kabaka me Ejipt, ma yam Nebukadnejar kabaka me Babilon oloyo i lweny i Karkemic ma cok ki kulu Euprate i mwaka me aŋwen me loc pa Yekoyakim wod pa Yocia kabaka me Juda, kun wacci,"
        },
        {
          "number": 3,
          "text": "“Ludito me Ejipt gidaŋŋe ni, ‘Wuruk nyonyo me geŋo korwu dok wuyubbe ki kwotwu bene, ci wucit i lweny!"
        },
        {
          "number": 4,
          "text": "Wutwe kom me bedo i ne aguragura; wubed i wigi, wun wegi aguragura! Wucuŋ i tyeŋ ci wuruk otaŋ nyonyo! Wupak Leb toŋwu obed mabit! Wuruk koti nyonyowu i komwu!’ ”"
        },
        {
          "number": 5,
          "text": "Rwot openyo ni, “Aneno gin aŋo? Gitye ka lokke gidok woko cen ki lworo madwoŋ, kun cwinygi oballe woko. Twoni lwenygi ducu giketo ret i komgi, ci guriŋo woko oyotoyot; ma pe guneno ŋegi, pien lworo onoŋo oketo komgi woko!” Man Rwot ma owaco."
        },
        {
          "number": 6,
          "text": "Jo ma gidwir i ŋwec pe gitwero bwot; ki lulweny matego bene pe gitwero bwot. Yo tuŋ acam i ŋet kulu Euprate giyokke atata ci gipoto woko."
        },
        {
          "number": 7,
          "text": "“Man aŋa ma tye ka tiŋŋe malo calo pii me kulu Nail-li, macalo pii ma opoŋ woko libyeny wa i dog geŋ ma mol amola?"
        },
        {
          "number": 8,
          "text": "Ejipt aye tye ka tiŋŋe macalo pii me kulu Nail, calo kulu ma piine opoŋ woko libyeny wa i dog geŋ. Ejipt wacci, ‘Abitiŋŋe aumo lobo woko, abijwero gaŋi kun aneko jo ducu ma bedo iye woko.’"
        },
        {
          "number": 9,
          "text": "Cok aguragura gucak wot, ki gadigadi bene gucak lorre! Cwallulweny gucit gukat anyim: jo Etiopia ki Put ma gumako kwot, wegi atum ma ludiro i mako atum ma gua ki i Lud."
        },
        {
          "number": 10,
          "text": "“Man aye nino pa Rwot Lubaŋa me mony; tin doŋ en biculo kwor, tin doŋ en biketo can i kom lukworre. Binekogi woko ki pala lucwan nio waŋ ma otyekogi woko liweŋ, ma noŋo leb palane doŋ opune woko ki remo keken; tin en aye Rwot"
        },
        {
          "number": 11,
          "text": "Wun jo Ejipt, wucit i Gilead, ci wuyeny yat me caŋo two! Yatwu-gu ducu nen gin ma konnye pe; gin mo ma caŋowu pe."
        },
        {
          "number": 12,
          "text": "Lurok doŋ guwinyo pi kit lewic ma wutye kwede; jo ducu doŋ guwinyo kokowu oromo i lobo woko; pien lalweny acel acel doŋ tye ka yokke ki lawote, ci gin ducu gipoto woko i ŋom.”"
        },
        {
          "number": 13,
          "text": "Rwot oloko ki lanebi Jeremia i kare ma Nebukadnejar kabaka me Babilon obino ka lweny i kom Ejipt, kun wuwacci,"
        },
        {
          "number": 14,
          "text": "“Tuc lok man i gaŋi me Ejipt, kun itito i Migdol, Mempic, ki Tapanec ni, ‘Wucuŋ matek, doŋ wuyubbe me lweny; gin ducu ma wutye kwede gibibalo woko i lweny!’"
        },
        {
          "number": 15,
          "text": "Piŋo Apic doŋ owekowu woko? Cal twon ma wutiyo-ni kono pe ocuŋ piŋo? Pien Rwot ojwere woko lirwat piny."
        },
        {
          "number": 16,
          "text": "Lwakwu guyokke ci gupoto, kun dano acel acel waco bot lawote ni, ‘Wot oyotoyot! Wek wadok cen bot lutuwa, wek wabwot woko ki i lak pala pa lukworwa!’"
        },
        {
          "number": 17,
          "text": "“Lwoŋ Parao, kabaka me Ejipt, ki nyiŋ manyen ni, ‘Ŋat ma wo twatwal omiyo karene okato.’"
        },
        {
          "number": 18,
          "text": "An a Rwot me mony, an aye kabaka. An Lubaŋa makwo. Calo got Tabor ma wiye bor kato wi godi ducu, ki got Karmel ma ocuŋ mabor dog nam, tek pa ŋat ma bino ka lweny komwu tye kit meno."
        },
        {
          "number": 19,
          "text": "Wuyubbe kun wutweyo yecwu woko me cito i opii, wun jo Ejipt. Pien Mempic doŋ bidoŋ noŋo, bidoŋ wi obur, ma dano mo pe bedo iye."
        },
        {
          "number": 20,
          "text": "Ejipt nen calo laroya dyaŋ maber mucwe, ento lwaŋo ma gikayo dyaŋi ma gua yo tuŋ acam gitye ka lweny i kome."
        },
        {
          "number": 21,
          "text": "Kadi askarine-gu ma gipaŋogi apaŋa ki lim calo roya mucwe kun gimoo adada gudoko goro ma tekogipe. Gin gulokke guriŋo woko kacel, pe gucuŋ, pien nino me keto can i komgi onoŋo doŋ oromo, en bene aye nino me togi."
        },
        {
          "number": 22,
          "text": "Ejipt tye ka riŋo woko kun kok calo twol, pien lukworre gitye ka bino ki tek, ma gibino ka lweny i kome ki latoŋgu calo jo ma tye ka toŋo yadi."
        },
        {
          "number": 23,
          "text": "Gibitoŋo yadi me buŋane-gu woko, kadi bed onoŋo buŋane pe giromo kato ki iye, pien jone gidwoŋ mada ma pe gitwero kwano welgi, askarigi pol ma welgi kato wel bonyo woko."
        },
        {
          "number": 24,
          "text": "Wun jo Ejipt, lewic bimakowu, gibimiyowu woko i ciŋ jo ma gua ki i lobo ma tye yo tuŋ acam.” Man Rwot ma owaco."
        },
        {
          "number": 25,
          "text": "Rwot me mony, Lubaŋa pa Icrael, owacci, “Abeketo can i kom Amon, ma en lubaŋa me Tebec, kacel ki Ejipt ki lwak lubaŋane ki lukerre ducu. Abeketo can i kom Parao kacel ki jo ducu ma gigeno eno."
        },
        {
          "number": 26,
          "text": "Abimiyogi i cin jo ma mito nekogi, abimiyogi i ciŋ Nebukadnejar kabaka me Babilon ki luditone, Ento lacen dano dok gibibedo i Ejipt aye, kit macalo yam gubedo i kare ma okato con. An a Rwot me mony doŋ aloko.”"
        },
        {
          "number": 27,
          "text": "“Pe wulwor, wun likwayo pa laticca Yackobo; wun jo Icrael, cwinywu pe myero oballe woko. Abilarowu ki i lobo ca ma tye ka mabor-ri, abilaro likwayowu bene ki i lobo ma yam giterogi iye i opii. Likwayo pa Yakobo gibidwogo cen ci gibedo mot ki kuc; ŋat mo pe bimiyo gibedo ki lworo."
        },
        {
          "number": 28,
          "text": "Pe wulwor, wun likwayo pa laticca Yakobo, man Rwot ma owaco, pien atye kwedwu. Abijwero jo me rok ducu atyekogi woko, ki ka ma yam aryemowu wuket iye, ento wun pe abityekowu woko liweŋ. Pe abiwekowu ma pe aketo can i komwu; abipwodowu maberber pe ki kiniga twatwal. Man Rwot ma owaco.”"
        }
      ]
    },
    {
      "number": 47,
      "verses": [
        {
          "number": 1,
          "text": "Ma pud peya Parao olwenyo i kom Gaja, Rwot oloko ki lanebi Jeremia lok ma okemo jo Piliciti."
        },
        {
          "number": 2,
          "text": "Rwot owaco kuman ni, “Nen, pii otiŋŋe yo tuŋ acam, bimol calo kulu ma opoŋ woko libyeny ma piine mol calo lalele. Bimwonyo lobo woko calo pii aluka ki gin ducu ma tye iye, gaŋ kacel ki jo ma bedo i igi. Dano gibidaŋŋe matek, ki jo ducu ma gibedo i lobo gibikok."
        },
        {
          "number": 3,
          "text": "Gibiwinyo ojwe tyen aguragura, ki mor pa gadigadi lweny, ki koko pa lawala me gadigadi. Wego pe doŋ gibilokke me neno litinogi; ciŋgi bene noŋo doŋ okwe woko."
        },
        {
          "number": 4,
          "text": "Pien kare doŋ oo me tyeko jo Piliciti woko, me juko ki i Turo ki Cidon kit kony ducu ma onoŋo pud odoŋ. An Rwot kikoma aye ma abityeko Lupiliciti, jo ducu ma gua gubino ki i dog nam me Kaptor."
        },
        {
          "number": 5,
          "text": "Cwercwiny madit doŋ obino bot io Gaja, ki jo Acikelon guto gutum woko. Wun jo Anak mudoŋ wubikumo pi kare ma rom mene?"
        },
        {
          "number": 6,
          "text": "Wun wudaŋŋe ni, ‘Pala lucwan pa Rwot! Ibibedo ka jwerogi woko pi kare ma rom mene? Rwakke kekeni i akurani, wek iywe, ibed mot!’"
        },
        {
          "number": 7,
          "text": "Biywe niŋniŋ, ma kun an Rwot doŋ atyeko miyo tic woko bo te me atiya-ni? nam.”"
        }
      ]
    },
    {
      "number": 48,
      "verses": [
        {
          "number": 1,
          "text": "Man aye lok ma Rwot me mony, Lubaŋa pa Icrael, owaco i kom Moab ni, “Can i wi jo Nebo, pien gaŋgi doŋ gijwero woko odoŋ nono! Kiriataim doŋ gimako woko, cel gogone matego-gu ducu doŋ gimukogi woko piny, ki jone giketo lewic i wigi matek;"
        },
        {
          "number": 2,
          "text": "deyo pa Moab doŋ orwenyo woko matwal. Lumerok tye ka piro lok me timo gin marac i kom Moab i Kecbon, ni, ‘Wek watyeku rok me Moab woko.’ In gaŋ Madmen bene ibiliŋ woko liwic; dul mony biwoto kun cito ka lweny i komi."
        },
        {
          "number": 3,
          "text": "“Jo Koronaim tye ka daŋŋe ni, ‘Tim bwami! To-piny doŋ obino woko!’"
        },
        {
          "number": 4,
          "text": "Doŋ gijwero Moab woko; koko tye ka winnye ka mabor wa i Joar."
        },
        {
          "number": 5,
          "text": "Guito cere me Lukit, gicito malo kun gikok ki pig waŋgi; ki i yo ma ci to piny Koronaim gukok pi neno kit macalo lobo doŋ gibalo kwede woko."
        },
        {
          "number": 6,
          "text": "Giwacci, ‘Wuriŋ oyot! Wuriŋ, wular kwowu! Wuriŋ calo kana me tim!’"
        },
        {
          "number": 7,
          "text": "Wun jo Moab, yam wugeno cel gogowu ki lonyowu, ento kombeddi doŋ gibiterowu woko; ki Kemoc ma lubaŋawu-ni gibitero kacel kwedwu i opii, kacel ki ajwagine ki rwodine ducu."
        },
        {
          "number": 8,
          "text": "Lamuk gaŋ bibino i kom gaŋi ducu, pe tye gaŋ mo ma bibwot; nota kacel ki bar gibibalowoko, kit macalo Rwot doŋ otyeko lokone."
        },
        {
          "number": 9,
          "text": "Wuket gweŋ me lyel pi Moab, pien doŋ gibijwero woko. Gaŋine ducu gibiweko doŋ obur, dano mo pe ma bibedo kunnu doki.”"
        },
        {
          "number": 10,
          "text": "Gicen dano ma pe tiyo tic pa Rwot ki cwinye ducu! Gicen ŋat ma pe neko dano ki pala lucwanne! Gibijwero gaŋi me Moab woko"
        },
        {
          "number": 11,
          "text": "Rwot owacci, “Moab yam obedo mot maber, dok bene yam pe gitero jone i opii. Moab obedo calo koŋo vino ma giweko ni ocek mot, ma pe giyelo, dok pe gionyo woko ki i opoko ma tye iye-ni i i opoko mukene. Mitte bene pe oballe, bille mere mamit kit macalo yam tye kwede con."
        },
        {
          "number": 12,
          "text": "“Pi meno, nen, kare tye ka bino, abicwalo dano gionyo Moab woko calo gionyo kono yino. Gibionyo koŋo vinone woko piny, ci gineko opokone giŋido woko matitino."
        },
        {
          "number": 13,
          "text": "Man bimiyo lewic mako jo Moab pi Kemoc ma lubaŋagi, kit macalo lewic yam omako jo Icrael pi Betel, ma en lubaŋa ma onoŋo yam gigeno twatwal-li."
        },
        {
          "number": 14,
          "text": "“Wun jo Moab, piŋo wunwette ka waco ni wun cogi oteka lweny, wun askari ma cwinywu tek dok wuloyo lweny?"
        },
        {
          "number": 15,
          "text": "Gibijwero Moab woko liweŋ ki gaŋine; awobene mabeco ma giyerogi ayera gibinekogi gityekogi woko. An kabaka, Rwot me mony, aye ma awaco man."
        },
        {
          "number": 16,
          "text": "Can ma bino i kom Moab doŋ tye cok, to pinnye doŋ tye ka bino oyotoyot."
        },
        {
          "number": 17,
          "text": "Wukum pi rok meno, wun jo ma wubedo cok ka ŋete, wun ducu ma wuŋeyo ywekane. Wuwacci, ‘Doŋ gituro twero matek me locce woko do! deyone ki tekke doŋ pe matwal.’"
        },
        {
          "number": 18,
          "text": "“Wun jo ma wubedo i Dibon, wulor woko ki i kabedowu me deyo wubin woko piny, ci wubed i ŋom i apwa! Pien lamuk Moab doŋ obino i komwu, omuko cel gogone matego-gu ducu woko oweko odoŋ obur."
        },
        {
          "number": 19,
          "text": "Wun jo ma wubedo i Aroer, wucuŋ i ŋet yo koŋ wukur; wupeny co ki mon ma gitye ka lwi gicito woko wek gutit botwu gin mutimme."
        },
        {
          "number": 20,
          "text": "Ci gibidok iye botwu ni, ‘Moab doŋ otyeko poto; wukok pire, doŋ gityeko keto lewic woko i wiye. Tit lok man i ŋet kulu Amon ni Moab doŋ gijwero woko, iye odoŋ noŋo!’"
        },
        {
          "number": 21,
          "text": "“Ŋolo kop doŋ obino i kom lobo ma obedo barbar; obino i kom Kolon, Jakaja, Mepat."
        },
        {
          "number": 22,
          "text": "Dibon, Nebo, Betdiblataim,"
        },
        {
          "number": 23,
          "text": "Kiriataim, Betgamul, Betmeon,"
        },
        {
          "number": 24,
          "text": "Keriot, Bojra ki gaŋi ducu me lobo Moab ma tye ka mabor ki ma tye ka macok."
        },
        {
          "number": 25,
          "text": "Moab doŋ giŋinyo adada, tekone bene gityeko woko. Man Rwot ma owaco."
        },
        {
          "number": 26,
          "text": "“Wumi Moab omat mat omer, pien doŋ ojemo woko i koma, an Rwot. Moab bibedo ka ŋenne i ŋokke kekene, ci dano gibinyere kun gicaye."
        },
        {
          "number": 27,
          "text": "In Moab koŋ ipo kit macalo ibedo ka ŋalo kwede jo Icrael. Itimogi marac calo onoŋo imakogi kacel ki lukwo. Pien i kare ducu ma iloko pigi noŋo iyeno wii ayeŋa."
        },
        {
          "number": 28,
          "text": "“Wun jo ma wubedo i Moab myero wuwek gaŋi woko! Wucit wubed i kin got ma obar. Wubed calo akuri ma gero ode i kor got ma oculle."
        },
        {
          "number": 29,
          "text": "Moab wakke twatwal! Doŋ watyeko winyo kit wakke, nyatte, ki bwola ma dano gitye kwede i cwinygi kun gitamo pigi kengi."
        },
        {
          "number": 30,
          "text": "An Rwot, aŋeyo ŋalagi. Dok nyattegi bene obedo gin me bwolo, kadi gin ma gitiyo ducu bene obedo gin me bwolo."
        },
        {
          "number": 31,
          "text": "Pi meno, abikok pi Moab, kun akumo pi jo Moab ducu. Abikumo bene pi jo Kirkerec."
        },
        {
          "number": 32,
          "text": "Abikok pi jo Cibma makato ma akok pi jo Jajer. In gaŋ me Cibma ibedo calo yat olok ma jaŋe boco oŋolo nam oo wa loka tuŋcel, ma ocito oo wa i Jajer. Ento nyig yadiwu me oro ki nyig olokwu doŋ gibalo woko."
        },
        {
          "number": 33,
          "text": "Yom, cwiny ki yomic madwoŋ ma yam dano gitye kwede doŋ gikwanyo woko ki i lobo Moab ma onoŋo ceko cam-mi. Ajuko koŋo vino woko omiyo pe mol ki i bur ka ma ginyono nyig olok; pe tye ŋat mo ma nyono nyig olok kun daŋŋe pi yomcwiny."
        },
        {
          "number": 34,
          "text": "“Jo Kecbon ki Eleale gitye ka daŋŋe matek, dwangi winnye ka mabor wa i Jakaj; jo ma tye i Joar bene winyo dwangi, dok bene winnye ka mabor wa i Koronaim ki i Eglat-celiciya. Pii me Nimrim bene doŋ otyeko two woko liweŋ."
        },
        {
          "number": 35,
          "text": "Abijuko jo Moab pe dok gibityero gitum ki waŋo odok eceta i waŋ jogi bot lubaŋagi. An Rwot, doŋ aloko man."
        },
        {
          "number": 36,
          "text": "“Mumiyo atye ka kumo i cwinya pi Moab ki pi jo Kir-kerec calo dano ma tye ka kuto nyamulere ki wer lyel, pien lonyo ki jami ducu ma yam gulimo doŋ orwenyo woko matwal."
        },
        {
          "number": 37,
          "text": "Dano acel acel olyelo wiye dok onyaro yer tike woko pi kwero cola. Ciŋgi ducu giŋolo bedo bur, dok dano acel acel tye oruko boŋo cola i pyere."
        },
        {
          "number": 38,
          "text": "I wi odi ducu ma tye i Moab ki i dye gaŋi ducu iwinyo koko keken, pe gin mo mukene mapat. Doŋ atyeko neko Moab woko macalo agulu ma ŋat mo pe paro pire. An Rwot doŋ aloko."
        },
        {
          "number": 39,
          "text": "Kit ma gineko kwede Moab! Kit macalo gikok kwede! Kit macalo Moab oloko kwede ŋeye ki lewic! Moab doŋ odoko giriayeta, gin ma kelo lworo madwoŋ bot jo ducu ma gibedo ma gurumo en.”"
        },
        {
          "number": 40,
          "text": "“An Rwot, doŋ atyeko ciko woko ni tye rok mo ma bituk oyotoyot bino Lyanne piny i kom Moab calo ocur ma onoŋo oyaro bwome woko."
        },
        {
          "number": 41,
          "text": "Gaŋi kacel ki cel gogo ducu gibimakogi woko. I nino meno cwiny lulweny me Moab bipoŋ ki lworo calo dako ma tye ka rem ki nywal."
        },
        {
          "number": 42,
          "text": "Gibijwero Moab woko doŋ pe bibedo rok matwal, pien doŋ onoŋo ojemo woko i koma."
        },
        {
          "number": 43,
          "text": "Gin ma kelo lworo madwoŋ, bur ki owic doŋ tye ka kurowu wun jo Moab. An Rwot, doŋ aloko."
        },
        {
          "number": 44,
          "text": "Ŋat mo ma bitemo ni eriŋ gin man ma kelo lworo madwoŋŋi bipoto i bur, ki ŋat ma bia ki i bur katti woko bimoko i owic, pien doŋ atyeko keto kare me keto can i kom jo Moab. An Rwot, doŋ aloko."
        },
        {
          "number": 45,
          "text": "Luriŋ ayela ma doŋ gigoro gitye ka yenyo ka gwok i gaŋ me Kecbon. Ento Kecbon, ma en aye gaŋ ma yam kabaka Cikon obedo ka Joe iye, doŋ tye ka waŋ ki mac. Mac doŋ otyeko waŋo ka Cuŋo pa jo Moab ki wi godi maboco ma yam lulweny me Moab gimaro-ni."
        },
        {
          "number": 46,
          "text": "Can i wiwu, wun jo Moab! Gineko jo ma yam giworo Kemoc woko, dok awobegi ki anyiragi giterogi woko i opii."
        },
        {
          "number": 47,
          "text": "Ento I kare ma tye anyim, abidwoko gum pa Moab bote kakare. Man lok pa Rwot kikome.” Kop ma giŋolo i kom Moab ogik kany."
        }
      ]
    },
    {
      "number": 49,
      "verses": [
        {
          "number": 1,
          "text": "Man aye lok ma Rwot owaco ma okemo jo Ammon ni, “Jo Icrael gitye kwene? Pe gitye ki laleyo mo ma, myero ocun i kom lobogi? Piŋo guweko jo ma giworo Milkom gukwanyo dul ma i kaka pa Gad dok gubedo iye kunnu?"
        },
        {
          "number": 2,
          "text": "Pi meno, nen, nino tye ka bino, en kare ma abimiyo jo me Raba winyo dwan me koko me lweny. Gaŋ pa jo Ammon gibiweko doŋ obur ki gaŋine matino ducu gibiwaŋogi woko ki mac. Lacen jo Icrael doŋ bimayo lobogi woko ki i ciŋ jo ma yam gumayo woko ki botgi ca. An Rwot, doŋ aloko."
        },
        {
          "number": 3,
          "text": "Wukoki, wun jo Kecbon! Pien Ai ma gaŋwu doŋ gijwero woko, iye odoŋ nono! Wukoki, wun anyira Raba! Wuruk boŋo cola ci wubed ka kumo. Wubed ka ŋwec atata ki i wi cel-gu. Milkom ma lubaŋawu-ni gibitero i opii, kacel ki ajwagine ki rwodine bene."
        },
        {
          "number": 4,
          "text": "Piŋo wun jo ma pe wugenne-ni wutye ka nyatte pi notawu? Piŋo wugeno lonyowu kun wuwaco ni ŋat mo pe ma bitwero bi no ka lweny i komwu?"
        },
        {
          "number": 5,
          "text": "Nen, abikelo gin ma miyo lworo madwoŋ makowu ki i kabedo ducu. Wun ducu gibiryemowu woko. Dano acel acel biriŋo laro kwone, ŋat mo bene bibedo pe ma bicoko luriŋ ayela dwokogi cen kacel. An Rwot me mony, doŋ aloko."
        },
        {
          "number": 6,
          "text": "“Ento lacen abidwoko gum pa jo Ammon botgi doki. An Rwot, doŋ aloko.” Kop ma Rwot oŋolo i kom Edom"
        },
        {
          "number": 7,
          "text": "Man aye gin ma Rwot me mony owaco ma okemo Edom ni, “Ryeko me ŋolo kop maber doŋ orwenyo woko ki bot jo Teman? Lumi-tamgi doŋ pe twero tito botgi gin ma myero gutim? Ryekogi mono doŋ orywenyo woko liweŋ?"
        },
        {
          "number": 8,
          "text": "Wun jo Dedan, wulokke wuriŋ woko! Wucit wukanne woko ka matut! Abeneko likwayo pa Ecau woko, pien kare doŋ oo ma myero aket iye can i komgi."
        },
        {
          "number": 9,
          "text": "Ka dano gubino ka pwono olok, ci giweko mogo i wi yatte; dok bene ka lukwo gubino dyewor, giyako jami ma oromo kit ma gimito keken."
        },
        {
          "number": 10,
          "text": "Ento ajwero likwayo pa Ecau woko adada, dok ajwero kabedogi ma onoŋo gukanne iye abalo woko, man miyo doŋ pe gibikanne matwal. Jo Edom ki wadigi ki luwotgi ducu doŋ ginekogi woko. Ŋat mo pe odoŋ."
        },
        {
          "number": 11,
          "text": "Wuwek litino kicwu ma wegigi pe-ni bota, an abigwokogi. Mon towu ducu gibigeno an.”"
        },
        {
          "number": 12,
          "text": "Rwot owaco kuman ni, “Ka ce onoŋo jo ma pe myero giket can i komgi-ni gumato kikopo me can, doŋ wutamo ni wun wubibwot ma pe koŋ noŋo giketo can i komwu? Pe gire, myero koŋ wumat kikopo me can!"
        },
        {
          "number": 13,
          "text": "An doŋ atyeko kwoŋo kwoŋ woko ki nyina kekena ni gaŋ me Bojra bidoko gin marac ma dano uro, dok tim aroo ma iye odoŋ noŋo; dano gibiloko lok aŋec i kome kun gitiyo ki nyiŋe macalo gin me ceno dano. Gaŋi ma i ŋete-gu ducu bi doko wi obur matwal. An Rwot, doŋ aloko.”"
        },
        {
          "number": 14,
          "text": "Jeremia owacci, “Anoŋo lok ma oa ki bot Rwot. En ooro lakwena me tito bot rok ducu ni, Wucok dul monywu ducu kacel wubin ka lweny i kom Edom! Wuyubbe doŋ pi lweny!"
        },
        {
          "number": 15,
          "text": "Rwot bimiyo rokwu bedo goro, dok dano gibicayowu mada."
        },
        {
          "number": 16,
          "text": "Wakke ma wubedo kwede obwolowu mere noŋo. Ŋat mo pe ma lworowu kit macalo wutamo ni gilworowu-ni. Wubedo i kin got ma obar, malo wa i wi got mabor; ento kadi bed wuger odiwu malo calo ocur ma gero ode malo, Rwot bikelowu woko ki kunnu wa piny. Man lok pa Rwot kikome.”"
        },
        {
          "number": 17,
          "text": "Rwot owacci, “Can marac kit man bipoto i kom Edom ma bimiyo jo ma gikato ki ka kenyo gibedo ki ur, dok lworo makogi marac pi gin ducu ma guneno ma doŋ otyeko timme i kom Edom-mi."
        },
        {
          "number": 18,
          "text": "Kit gin acel ma otimme i kom Codom ki Gomora-ni i kare ma gin ki gaŋi ma gitye i ŋetgi-gu gityekogi woko bitimme bene i kom Edom. Ŋat mo ma bibedo kunnu pe, kadi bed pi kare mo manok keken. An Rwot, doŋ aloko."
        },
        {
          "number": 19,
          "text": "Nen, abibino macalo labwor ma bino i dye olet romi kun a ki i buŋa ma yatte oculle Likiŋ ma tye i dog kulu Jordan, abimiyo jo Edom giriŋo woko ki i lobogi, Doŋ lacen dano mo ma ayero ni obed latel aye biloyo rok meno. Aŋa ma gitwero poro ki an? Aŋa ma twero ette ka lwoŋa pi lweny? Kit lakwat aŋo mono ma twero cuŋ i nyima?"
        },
        {
          "number": 20,
          "text": "Pi meno, doŋ wuwiny kit yub ma an Rwot, doŋ atyeko yubone i kom jo Edom, ki gin ma doŋ ayubbe me timone i kom jo ma bedo i gaŋ me Teman. Kadi bed wa litinogi gibiywayogi woko, ci bimiyo dano ducu gibedo ki ur matek i kom can meno mupoto i komgi-ni."
        },
        {
          "number": 21,
          "text": "Ka Edom opoto ci morre bimiyo lobo yeŋŋe, ki koko oduru bene biwinnye ka mabor wa i Nam Makwar."
        },
        {
          "number": 22,
          "text": "Nen, lamerok bibino lwenyo i kom Bojra calo ocur ma tuk ki malo i pol Lyanne piny ma noŋo oyaro bwome woko. I nino meno lulweny me Edom cwinygi bibedo ki lworo calo cwiny dako ma tye ka reŋi ki nywal.”"
        },
        {
          "number": 23,
          "text": "Man aye lok ma Rwot oloko ma okemo Damaciko ni, “Jo ma i gaŋi me Kamat ki Arpad alee doŋ otwodogi woko, pien guwinyo lok marac. Cwinygi doŋ tye ma oŋabbe aŋaba ki lworo, calo nam ma twagge, ma pe twero limo yweyo mo wacel."
        },
        {
          "number": 24,
          "text": "Jo Damaciko ducu doŋ gudoko goro, doŋ gulokke me riŋo woko ki lworo madwoŋ. Gitye ki arem ki cwercwiny madwoŋ calo dako ma tye ka rem ki nywal."
        },
        {
          "number": 25,
          "text": "Gaŋ ma yam oywek ma onoŋo yomcwiny dwoŋ iyeni doŋ gibalo woko iye odoŋ noŋo."
        },
        {
          "number": 26,
          "text": "I nino meno awobe kacel ki askari ducu gibinekogi woko i dye gaŋ. An Rwot me mony, doŋ aloko."
        },
        {
          "number": 27,
          "text": "Abimoko mac i kom odi madoŋo me Damaciko, ci awaŋo gaŋ kal pa Benadad woko.”"
        },
        {
          "number": 28,
          "text": "Man aye lok ma gitito i kom kaka me Kedar ki ker ducu me Kajor ma yam Nebukadnejar kabaka me Babilon olwenyo i komgi ci oloyogi woko-ni, Rwot owaco kuman ni, “A icit ka lweny i kom jo Kedar, ci inek jo me kaka ma tye wokceŋ-ŋi woko."
        },
        {
          "number": 29,
          "text": "Gibiyako kemagi, ki romigi, ki boŋo kicika me kemagi wa ki jami ducu ma tye i- kemagi. Gibiyako kinagagi kun gitito bot lwak ni, Lworo madwoŋ doŋ oromo i lobo ducu!”"
        },
        {
          "number": 30,
          "text": "Rwot owacci, “Wun jo Kajor, acikowu ni myero wuriŋ wukanne woko ka mabor. Pien Nebukadnejar kabaka me Babilon doŋ otyeko yubo yub me timo gin marac i komwu, kun wacci doŋ bene etyeko piro lok woko i komwu."
        },
        {
          "number": 31,
          "text": "“Wua wubin, wucit ka lweny i kom rok ma yam bedo ki kuc laboŋo ayelayela mo-ni! Gaŋgi pe tye ki dog gaŋ kadi wa rii me lorone bene pe, pi meno tye kene, ŋat ma gwoko pe. Man Rwot ma owaco."
        },
        {
          "number": 32,
          "text": "“Kinagagi kacel ki dyaŋigi gibiyako woko! Abikeyo jo ma nyaro yer wigi doŋ macego-ni woko i kabedo ducu, dok bene abikelo can madit ki i kabedo ducu aketo i komgi. Man Rwot ma owaco."
        },
        {
          "number": 33,
          "text": "Kajor bidoko tim aroo matwal, kabedo ka ma too keken aye bedo iye. Ŋat mo pe bibedo kunnu, dok ŋat mo pe bicito kunnu me bedo iye.”"
        },
        {
          "number": 34,
          "text": "Cutcut i acakki me loc pa Jedekia kabaka me Juda, Rwot oloko ki Jeremia lok i kom lobo Elam."
        },
        {
          "number": 35,
          "text": "Rwot me mony owaco kuman ni, “Abineko wegi atum ma gumiyo lobo Elam odoko matek-gu woko ducu liweŋ."
        },
        {
          "number": 36,
          "text": "Abimiyo yamo a ki i twok piny aŋwen-ni kodo i kom Elam kun keyo jone woko ki i kabedo ducu, nio waŋ ma lobo mo pe odoŋ ka ma gin luriŋ ayela ma kit meno pe gularo iye."
        },
        {
          "number": 37,
          "text": "Abimiyo jo Elam gibedo ki lworo i kom lukworgi ma mito nekogi wokoni. Abikelo gin marac i komgi ki kinigana madit dok abicwalo mony i komgi nio waŋ ma gityekogi woko liweŋ."
        },
        {
          "number": 38,
          "text": "Abineko luker ki rwodi pa jo Elam woko, ci abicibo komkerra woko kunnu. Man Rwot ma owaco."
        },
        {
          "number": 39,
          "text": "Ento lacen abidwoko gum pa jo Elam botgi doki. Man Rwot ma owaco.”"
        }
      ]
    },
    {
      "number": 50,
      "verses": [
        {
          "number": 1,
          "text": "Man aye lok ma Rwot oloko bot lanebi Jeremia i kom Babilon ma en aye lobo pa jo Kaldaya ni,"
        },
        {
          "number": 2,
          "text": "“Wutuc lok man bot rok ducu dok wutit pire bene. Wutiŋ bendera malo ka maleŋ ci wutit lok man. Pe wugwok lok man obed macalo lok me muŋ, ento wuwacci, ‘Babilon doŋ opoto! Bel ma lubaŋane doŋ lewic omako woko. Merodak bene cwinye oballe woko. Cal lubaŋane-gu ducu doŋ lewic omakogi woko, ki cal jogine doŋ giŋinyo woko!’"
        },
        {
          "number": 3,
          "text": "Rok ma oa ki i lobo ma tye yo tuŋ acam obino ka lweny i kom Babilon, bibalo lobo miyo doko tim aroo. Dano ki lee gibiriŋo woko, doŋ ŋat mo ma bibedo kunnu bedo pe.”"
        },
        {
          "number": 4,
          "text": "Rwot owacci, “Ka kare meno oo jo Icrael ki jo Juda gibibino ki koko, kun giyenya an Rwot Lubaŋagi."
        },
        {
          "number": 5,
          "text": "Gibipenyo pi yo ma cito i Cion, gibicito gikemo kunnu atir. Gibiketo gicikke ma bedo nakanaka ki Rwot ma pe gibiturone, dok wigi bene pe biwil iye."
        },
        {
          "number": 6,
          "text": "“Jona doŋ gitye macalo romi niurwenyo, ma lukwatgi aye oweko gurwenyo woko i wi godi. Gubedo ka wot ki i kom got man kun gicito i kom got mukene, ma wigi owil woko ka ma pacogi tye iye."
        },
        {
          "number": 7,
          "text": "Jo ducu ma onoŋogi gunekogi woko lukworgi doŋ wacci, ‘Onoŋo gutimo bal i kom Rwot ma en aye kabedogi me ada, ma kwarogi yam gigeno; pi meno gin ma watimo-ni pe rac wacel.’"
        },
        {
          "number": 8,
          "text": "“Wun jo Icrael wuriŋ woko ki i Babilon! Wuwek lobo pa jo Kaldaya! Wubed jo mukwoŋo me weko lobo macalo nyok dyel ma telo nyim dyegi!"
        },
        {
          "number": 9,
          "text": "Nen, abetugo lwak pa rok ma gitego ma gitye yo tuŋ acam, am iyo gibino ka lweny i kom gaŋ me Babilon. Gibirye woko i tyeŋ pi lweny i kom gaŋ me Babilon"
        },
        {
          "number": 10,
          "text": "Gibiyako lobo pa jo Kaldaya; jo ma biyako bene gibiyako gin ducu ma igi mito, man Rwot ma owaco.”"
        },
        {
          "number": 11,
          "text": "“Wun jo Babilon doŋ wuyako rokka woko. Kadi bed cwinywu yom, kun wuwakke macalo laroya dyaŋ ma nyono bel, nyo macalo twon aguragura ma kok,"
        },
        {
          "number": 12,
          "text": "gaŋwu doŋ bipoŋ ki lewic dok ki cac madit. Lobo Babilon ma en aye minwu doŋ bilokke doko rok mo matidi adada i kin rok ducu; bidoko lobo mutwo dok tim aroo ma pii pe iye."
        },
        {
          "number": 13,
          "text": "Pi kinigana, ŋat mo pe ma bibedo i Babilon; lobo man ducu bidoko obur ma iye odoŋ noŋo. Jo ducu ma gibikato ki i ŋet Babilon gibibedo ki ur madit kun gijwat pi gin man ma otimmeni."
        },
        {
          "number": 14,
          "text": "“Wun wegi atum, wucuŋ i tyeŋ pi lweny i kom Babilon, wurum woko. Wucel aterowu ducu i kom Babilon, pien doŋ otyeko timo bal woko i koma, an Rwot."
        },
        {
          "number": 15,
          "text": "Wudaŋŋe ki woo me lweny kun wurumo kwede gaŋ woko. Babilon kombeddi doŋ omine woko kene. Celle ducu doŋ gimuko gireto woko piny. Man an Rwot aye atye ka culo kwor i kom jo Babilon, Pi meno wucul kwor i komgi, wutimgi kit macalo yam gin gutimo kwede jo mukene-ni."
        },
        {
          "number": 16,
          "text": "Pe myero wuwek lucoc guco kodi i Babilon, ki jo ma gimako pala me kayo kac bene obed pe. Larok mo keken ma bedo kunnu bibedo ki lworo i kom mony ma tye ka lweny ci bimiyo dok cen i lobone kikome."
        },
        {
          "number": 17,
          "text": "“Jo Icrael gubedo calo romi ma labwor odwaro ci oryemogi oketogi woko ata. Mukwoŋo kabaka me Aciria yam olwenyo i komgi, ka dok Nebukadnejar kabaka me Babilon omwodo cogogi woko."
        },
        {
          "number": 18,
          "text": "Pi meno, an Rwot me mony, Lubaŋa pa Icrael, abiketo can i kom kabaka Nebukadnejar ki lobone, kit macalo yam aketo kwede can i kom kabaka me Aciria-ni."
        },
        {
          "number": 19,
          "text": "Abidwoko jo Icrael woko cen i lobogi. Gibibedo ka camo cam ma cek i wi got Karmel ki i dul lobo me Bacan, dok bene gibicamo gin ducu ma igi mito ma ocek i wi cere i lobo Epraim ki Gilead."
        },
        {
          "number": 20,
          "text": "Ka kare meno oromo, ci pe gibinoŋo bal mo i Icrael, kadi ki tim maraco bene pe gibinoŋo i Juda, pien pe abitimo kica bot jo ma aweko gibedo kunnu. Man Rwot ma owaco. Kop ma Rwot oŋolo i kom Babilon"
        },
        {
          "number": 21,
          "text": "“Wucit wulweny i kom jo Merataim, ki Pekod. Wunekgi wutyekgi woko liweŋ. Dok wuti gin ducu ma acikowu. Man Rwot ma owaco."
        },
        {
          "number": 22,
          "text": "Woo me lweny doŋ tye ka winnye i lobo ki to-piny madit adada doŋ obino woko."
        },
        {
          "number": 23,
          "text": "Babilon doŋ ogoyo lobo woko piny ki nyol, ento koni nyol meno doŋ oŋidde woko matitino. Rok ducu gitye ki ur madit pi gin ma doŋ otimme i kom Babilon- ni."
        },
        {
          "number": 24,
          "text": "Babilon, doŋ ityeko moko woko i owic ma aciko piri, kun pe onoŋo iŋeyo. Ginoni doŋ imoko woko pien onoŋo ilwenyo i koma."
        },
        {
          "number": 25,
          "text": "Doŋ ayabo kabedo ka ma akano iye jami lwennya, akwanyogi akelogi woko ki kiniga, pien an Rwot Lubaŋa me mony, atye ki tic ma myero ati i lobo Babilon."
        },
        {
          "number": 26,
          "text": "Wubin wacak lweny i kome i kabedo ducu; wuyab dero belle woko-gu ducu. Wucan jami ma giyako-ni wek odurre lipim calo kal ma giduro. Wujwer gaŋ woko rwatrwat! Pe wuwek gin mo odoŋ iye kadi ki acel."
        },
        {
          "number": 27,
          "text": "Wunek twonigi woko ducu! Wunekgi woko liweŋ. Can i wi jo Babilon, pien karegi doŋ oromo Kare doŋ oo me keto can i komgi!”"
        },
        {
          "number": 28,
          "text": "Luriŋ ayela ma gin jo ma gubwot ki i Babilon gubino i Cion, dok gutito kit macalo Rwot Lubaŋawa oculo kwede kwor pi gin ma yam jo Babilon otimo i kom ot mere."
        },
        {
          "number": 29,
          "text": "“Wulwoŋ wegi atum me lweny i kom Babilon. Wucwal jo ducu ma giŋeyo telo atum ki celo atero guciti. Wurum gaŋ woko, pe wuwek ŋat mo obwoti. Wucul kwor i kome pi gin ducu ma yam en otimo, dok bene wutim en kit macalo yam en otimo kwede jo mukene-ni, pien en yam oette i koma ki wakke madit, an Rwot ŋat Maleŋ pa Icrael."
        },
        {
          "number": 30,
          "text": "Pi meno awobegi gibinekogi woko i dye gaŋ, ki askarine bene gibinekogi gityekogi woko i nino meno. Man Rwot ma owaco."
        },
        {
          "number": 31,
          "text": "“Nen, atye ki lok i komwu wun jo ma luwakke, man Rwot me mony ma owaco; pien ninowu doŋ oo, en aye kare ma abiketo iye can i komwu."
        },
        {
          "number": 32,
          "text": "Rokwu ma lawakke-ni biyokke ci poto woko, doŋ ŋat mo ma bikonyowu ilowu malo pe tye. Abicwinyo gaŋiwu woko ducu ki mac, dok gin ducu ma orumo gaŋi gibibalo woko liweŋ.”"
        },
        {
          "number": 33,
          "text": "Rwot me mony owaco kuman ni, “Gitye ka uno jo Icrael ki jo Juda matek mada. Jo ma doŋ gumakogi macalo opii gitye ka gwokogi adada, ma pe giye ni guciti wacel."
        },
        {
          "number": 34,
          "text": "Ento ŋat ma kokogi-ni tek, nyiŋe Rwot me mony. En kikome aye ma doŋ bipido lokgi, dok bikelo kuc i lobo, ento bikelo can i kom jo Babilon.”"
        },
        {
          "number": 35,
          "text": "Rwot owacci, “Ginek jo Babilon! Ginek jo Kaldaya woko! Ginek rwodine ki luryekone ducu woko."
        },
        {
          "number": 36,
          "text": "Ginek lutyet ma lugoba, ma gin coggi lumiŋ mogo ma pe twerre-ni. Ginek lulwennye, myero ginekgi gityekgi woko."
        },
        {
          "number": 37,
          "text": "Wunek aguragurane dok wubal gadigadi lwennye wutyek woko! Wunek jo me dul mony pa lurok ma giwilogi ki lim me bino ka lweny; doŋ gibidoko goro calo mon. Wubal lonyone-gu woko ducu, wuyak jamigi woko liweŋ."
        },
        {
          "number": 38,
          "text": "Can pii myero opot i lobone, wek piine otwo woko liweŋ! Babilon aye lobo ma opoŋ ki cal jogi maraco, ci oloko dano gudoko lupoya,"
        },
        {
          "number": 39,
          "text": "“Pi meno lee me tim gibibedo kacel ki lanudi ki udu i Babilon, dano doŋ pe bibedo kunnu matwal, dok bene dano pe doŋ bibedo iye pi kare pa yalwak ducu."
        },
        {
          "number": 40,
          "text": "Kit gin acel-lu bitimme i kom Babilon, ma yam otimme i kom Codom ki Gomora-ni, ki i kom gaŋi pa luwotgi ma otumo ka ŋetgi ma Lubaŋa otyekogi. Dano mo pe bibedo kunnu, dok ŋat mo bene pe bibedo iye macalo welo. Man Rwot ma owaco."
        },
        {
          "number": 41,
          "text": "“Nen, lwak me rok mo-ni tye ka bino kun gia ki i lobo ma tye yo tuŋ acam; rok matek ki luker mapol ma tye ka mabor mada tye ka yubbe pi lweny."
        },
        {
          "number": 42,
          "text": "Doŋ gumako atumgi ki toŋigi woko likiŋ; giger adada, pe gitye ki kica mo wacel; woogi winnye calo nam ma tye ka mor. Guriŋo ki aguragura, ma gurye woko calo jo ma doŋ kuro lweny akura, i komwu, wun jo Babilon!"
        },
        {
          "number": 43,
          "text": "Kabaka me Babilon bene doŋ otyeko winyo lok i komgi, ciŋe bene doŋ okwe woko ma pe doŋ timo gin mo; remcwiny madwoŋ doŋ oketo kome woko, calo arem pa dako ma tye ka rem ki nywal."
        },
        {
          "number": 44,
          "text": "“Nen, abibino macalo labwor i olet romi kun aa ki i buŋa me Jordan ma yatte oculle likiŋ, ci abimiyo jo Babilon giriŋo woko ki i lobogi. Doŋ lacen dano mo ma ayero ni obed latel aye biloyo rok meno. Aŋa ma gitwero poro ki an? Aŋa ma twero ette ka lwoŋa pi lweny? Kit lakwat aŋo mono ma twero cuŋ i nyima?"
        },
        {
          "number": 45,
          "text": "Pi meno, doŋ wuwiny kit yub ma an Rwot, doŋ atyeko yubone i kom jo Babilon, ki gin ma doŋ ayubbe me timone i kom lobo pa jo Kaldaya. Kadi bed wa litinogi gibiywayogi woko, ci abimiyo dano ducu gibedo ki ur matek i kom can meno mupoto i komgi."
        },
        {
          "number": 46,
          "text": "Ka Babilon opoto, ci morre bimiyo lobo yeŋŋe, ki koko oduru ma gigoyo pire bene biwinnye wa i kin rok mukene ducu.”"
        }
      ]
    },
    {
      "number": 51,
      "verses": [
        {
          "number": 1,
          "text": "Rwot owaco kuman ni, “Abekelo gin ma neko piny i kom Babilon ki i kom jo Kaldaya."
        },
        {
          "number": 2,
          "text": "Abicwalo lurok ka pyeto Babilon calo cuŋ kai ma gipyeto ma yamo kolo tero woko. Ka nino me can man obino ci gilwenyo i kom dano i kabedo ducu, gibiweko lobo doŋ noŋo."
        },
        {
          "number": 3,
          "text": "Pe wumi kare ki jo Babilon me celo aterogi nyo me ruko koti nyonyogi me lweny. Pe wubwot awobegi gubed makwo. Wutyek dul monygi woko licwic."
        },
        {
          "number": 4,
          "text": "Gibiketo ret i komgi ci gito woko i lobo pa jo Kaldaya ki i dye yo me gaŋigi."
        },
        {
          "number": 5,
          "text": "An Rwot Lubaŋa me mony, pe abwoto jo Icrael ki jo Juda, kadi bed onoŋo gutimo bal i koma, an ŋat Maleŋ me Icrael."
        },
        {
          "number": 6,
          "text": "Wuriŋ woko ki i Babilon! Wuriŋ wular kwowu! Pe myero ginekwu woko pi bal me Babilon. Pien man en aye kare me culo kworra ki me keto can i kom Babilon ma oporo gin ma en otimo."
        },
        {
          "number": 7,
          "text": "Babilon onoŋo obedo macalo kikopo jabu i ciŋa, ma omiyo lobo ducu omer. Rok ducu gumato koŋo vinone, ci gudoko lupoya woko."
        },
        {
          "number": 8,
          "text": "Babilon doŋ opoto woko oyotoyot, kun gijwero woko licwic. Wukok pire! Wukel yat wuket i waŋ rette, gwok nyo bimiyo can."
        },
        {
          "number": 9,
          "text": "Lurok ma onoŋo gibedo kunnu guwacci, ‘Watemo konyo Babilon ki yat wek ocaŋ, ento onoŋo doŋ pe twero larre. Wubwote, wek wacitu wadoku cen paco, Lubaŋa doŋ otyeko keto can i kom Babilon ki tekke ducu, ci ojwero obalo woko adada.’ “"
        },
        {
          "number": 10,
          "text": "Rwot owacci, “Jona gidaŋŋe ni, ‘Rwot doŋ onyuto ni lokwa tye atir. Wubin wacitu watitu bot jo ma bedo i Cion gin ma Rwot Lubaŋawa doŋ otyeko timone- ni.’ ”"
        },
        {
          "number": 11,
          "text": "Rwot doŋ otugo cwiny luker pa jo Medi woko, pien doŋ oyubbe me tyeko Babilon woko. Man aye kit macalo en biculo kwede kwor pi ot mere ma gimuko gireto woko piny-nyi. Ludito wi mony doŋ giwaco bot askari ni, “Wupak leb aterowu! Wumak kwotwu i ciŋwu!"
        },
        {
          "number": 12,
          "text": "Wutwe bendera ocuŋ ma nyuto lweny i kom cel me Babilon. Wucuk cwiny lukur-piny pe gubed lwor! Wupok lukur-piny woko i kabedo mapatpat. Wumi jo mukanne woko guki piny!” Rwot doŋ otyeko timo gin ma yam en oyubbe ni ebitimo, gin ma yam en oloko ni ebitimo i kom jo ma gibedo i Babilon."
        },
        {
          "number": 13,
          "text": "Babilon tye ki kulu madwoŋ ki lonyo mabup, ento karene doŋ otum, ki tol uci me kwone doŋ giŋolo woko."
        },
        {
          "number": 14,
          "text": "Rwot me mony doŋ okwoŋŋe ki nyiŋe kekene ni ebikelo lwak dano mapol calo bonyo ka lweny i kom Babilon, ka doŋ gibidaŋŋe ki dwan me me woo me loyo lweny. Wer me pako Lubaŋa"
        },
        {
          "number": 15,
          "text": "Rwot oketolobo ki twerone; dok ocibo lobo ocuŋ matek pi ryekone, ki pi niaa matut ma en tye kwede omiyo oyaro polo woko."
        },
        {
          "number": 16,
          "text": "I kare ma dwane mor, ci pii twagge matek ki i polo, dok miyo lupu duny kun a ki agikki lobo. En miyo lutkot wil ka kot cwer, dok miyo yamo kodo kun a ki i ot kano jamine."
        },
        {
          "number": 17,
          "text": "Dano ducu bedo lumiŋ dok bene ma wigi odiŋ; lewic mako latet jabu pi cal jokke ma en otiyo, pien cal jogine-gu ducu pe lubaŋa me ada, dok bene pe gitye ki kit kwo mo i igi."
        },
        {
          "number": 18,
          "text": "Konygi pe, gitiyogi mere me acaya keken; i kare ma Rwot bibino ka keto can i komgi gibito gitum woko."
        },
        {
          "number": 19,
          "text": "Lubaŋa pa Yakobo pe obedo calo cal jogi magi; pien en aye ŋat ma oketo jami ducu, dok bene en oyero jo Icrael wek gubed jone kikome. Nyiŋe Rwot me mony."
        },
        {
          "number": 20,
          "text": "Rwot owacci, “Babilon, in ibedo nyonona, ki jami lwennya. Atiyo kwedi me ŋinyo rok ducu woko atiyo kwedi me tyero ker woko ducu,"
        },
        {
          "number": 21,
          "text": "atiyo kwedi nie neko aguragura ki jo ma riŋo kwede kun anyotogi woko, atiyo kwedi me turo gadigadi lweny kacel ki jo ma ŋweco kwedgi atyeko woko,"
        },
        {
          "number": 22,
          "text": "atiyo kwedi me neko co wa ki mon, atiyo kwedi me neko co muti wa ki awobe- gu, atiyo kwedi me ooko awobe wa ki anyia,"
        },
        {
          "number": 23,
          "text": "atiyo kwedi me nyoto lukwat ki romigi woko ŋinyiŋinyi, atiyo kwedi me neko lupur wa ki twoni ma gipuro kwede, atiyo kwedi me neko luloc wa ki ludito wi mony-gu ducu."
        },
        {
          "number": 24,
          "text": "“Wubineno gin me culo kwor ma abitimo i kom Babilon ki i kom jo aldaya ducu pi gin marac ma gutimo i kom Cion."
        },
        {
          "number": 25,
          "text": "In Babilon, ibedo calo got ma otyeko lobo woko, ento an Rwot aye lakworri. Abimaki woko licwic, ci arudi woko i ŋom, ci abiweki idoŋ buru calo got ma owaŋ."
        },
        {
          "number": 26,
          "text": "Pe gibikwanyo gweŋ mo ki i komi wacel ma gibitic kwede pi gedo doki, me twok ot kadi ki me te guti me ot. Ibidoko doŋ macalo tim aroo matwal, Man Rwot ma owaco."
        },
        {
          "number": 27,
          "text": "“Wugur bendera ocuŋ i ŋom pi lweny! Wukut tum wek rok ducu guwiny! Doŋ wulwoŋ rok woko ducu pi lweny i kom Babilon! Wuwac ki ker magi, Ararat, Mini, ki Acikenaj, gubin gulweny i kome. Wuket ladit ma loyo wi mony ducu me lweny i kome. Wukel aguragura-gu mapol calo lwak bonyo ma corre."
        },
        {
          "number": 28,
          "text": "Wuyub rok ducu, luker pa jo Medi, luloc me lobo ki ludito ma konyogi, ki lobo ducu ma tye i te locgi me lweny i kom Babilon."
        },
        {
          "number": 29,
          "text": "Lobo tye ka yeŋŋe dok jo ma iye tye ka kayo lakgi ki arem madwoŋ, pien Rwot doŋ tye ka cobo gin ma en oyubo, En biloko Babilon doko tim aroo, ka ma dano mo pe bedo iye."
        },
        {
          "number": 30,
          "text": "Lulweny me Babilon doŋ gugiko lweny woko, ci gubedo woko i cel gogogi. Tekcwinygi doŋ otum woko, doŋ gudoko calo mon. Dog gaŋ ducu doŋ gituro woko; dok odi-gu ducu doŋ gicwinyo woko ki mac tye ka waŋ."
        },
        {
          "number": 31,
          "text": "Luor giriŋo teretere me rwatte ki luwotgi, kun gicito ka tito bot kabaka me Babilon ni gaŋ doŋ gituro woko ki i kabedo ducu."
        },
        {
          "number": 32,
          "text": "Lukwor gumako mel ki yeya me ŋolo kulu woko dok gucwinyo lum-gu ki mac. Askari me Babilon ducu doŋ gubaŋŋe woko."
        },
        {
          "number": 33,
          "text": "Lukworgi cok jwerogi woko piny ci ginyonogi woko ki tyengi calo bel ma tye i laro moyo.” Man Rwot me mony, Lubaŋa pa Icrael, aye ma owaco."
        },
        {
          "number": 34,
          "text": "Nebukadnejar kabaka me Babilon ocama otyeka woko; oŋinya woko kicikici. Oweko gaŋ odoŋ ma iye noŋo calo i agulu; ci omwonya woko calo min kulu. Okwanyo gin ma iye mito, ci obolo gin mukene mudoŋŋe-gu woko."
        },
        {
          "number": 35,
          "text": "Wek jo Cion guwacci, “Alii myero obed i wi Babilon gire, pi tim bwami ma gitimo i komwa!” Wek jo Jerucalem guwacci, “Aliimyero obedi wi jo Kaldaya gire pi danowa ma ginekogi!”"
        },
        {
          "number": 36,
          "text": "Pi meno Rwot owaco bot jo Jerucalem kuman ni, “Abipido lokwu, dok abiculo kwor piwu bene. Abimiyo pii me nam me Babilon two woko, ki waŋ itte-gu ducu amiyo two woko."
        },
        {
          "number": 37,
          "text": "Babilon doŋ bidoko odur ma obakke lipim i wi obur ka ma too me tim gibedo iye. Bibedo kabedo marac ma miyo lworo, ŋat mo pe ma bibedo kunnu wacel, doŋ jo ducu ma gibinene gibijwat mada i kom kabedo man ma odoŋ nono laboŋo ŋat mo ma bedo iye-ni."
        },
        {
          "number": 38,
          "text": "Jo Babilon ducu gibikok calo labwor, dok gibiŋur calo litino labwor."
        },
        {
          "number": 39,
          "text": "Ka gin jo ma luworo, ci abitedo karama pigi, Abimiyo gimato mat gimer woko ci cwinygi bedo mayom. Gibinino woko, ento pe doŋ gibico wacel."
        },
        {
          "number": 40,
          "text": "Abiterogi woko macalo litino romi, macalo nyogi dyegi nyo nyogi romi. Man Rwot ma owaco."
        },
        {
          "number": 41,
          "text": "“Babilon ma en aye gaŋ ma wi lobo kulu pako-ni, doŋ gimako woko! Babilon doŋ odoko gin ma kelo lworo marac bot rok ducu!"
        },
        {
          "number": 42,
          "text": "Nam doŋ ocorre woko limuk i kom Babilon, ci biamwonyine ma mor oume woko lipuk."
        },
        {
          "number": 43,
          "text": "Gaŋine ducu doŋ odoko gin ma giuro ma kelo lworo marac, dok tye macalo tim aroo ma pii pe iye, ka ma dano mo pe bedo iye dok pe giwoto iye."
        },
        {
          "number": 44,
          "text": "Abiketo can i kom Bel, ma en lubaŋa me Babilon, dok abikwanyo jami ma yam en omwonyo-gu woko ducu ki i doge. Rok ducu pe gibicito ka wore kit ma yam con. “Cel me Babilon doŋ opoto woko. Wun jo Icrael wuriŋ woko ki kunnu!"
        },
        {
          "number": 45,
          "text": "Dano acel acel tye ka riŋo woko laro kwone ki i kom kiniga mager pa Rwot."
        },
        {
          "number": 46,
          "text": "Pe myero cwinywu oballe woko, dok pe wubed ki lworo pi lok magi ma wuwinyo-ni. Mwaka ki mwaka lok mapat winnye ket i kabedo ducu, lok me tim bwami i lobo, ki dok lok i kom kabaka mo ma tye ka lweny ki kabaka lawote mukene."
        },
        {
          "number": 47,
          "text": "Pi meno, kare tye ka bino, en kare ma abitic kwede i kom cal jogi me Babilon. Lobo Babilon kulu bipoŋ ki lewic madwoŋ, ki jone ducu gibinekogi woko."
        },
        {
          "number": 48,
          "text": "Gin ducu ma tye i wi lobo ki i polo gibibedo ki yomcwiny kun giwero wer, ka ce Babilon opoto i ciŋ jo ma gubino ki i lobo ma tye yo tuŋ acam ka tyekone woko. Man Rwot ma owaco."
        },
        {
          "number": 49,
          "text": "Babilon aye ma okelo to i kom dano ducu ma bedo i wi lobo; kombeddi doŋ Babilon bipoto, pien omiyo jo Icrael mapol ata guto. Lok pa Lubaŋa bot jo Icrael ma gitye i Babilon"
        },
        {
          "number": 50,
          "text": "“Wun jona ma wutye i Babilon doŋ wubwot ki i lak to! Kombeddi doŋ wuciti, pe dok wukur gin mo! Kadi bed wutye ka mabor ki paco myero wutam pira, an a Rwotwu, wiwu bene myero opo pi Jerucalem."
        },
        {
          "number": 51,
          "text": "Wuwacci, ‘Lewic omakowa pien wawinyo lok me cac ma gicayowa kwede; wadoko doŋ jo ma goro atika, pien lurok doŋ gubino i kabedo maleŋ ma i ot pa Rwot.’"
        },
        {
          "number": 52,
          "text": "Pi meno awacci, kare tye ka bino, en kare ma abitic kwede i kom jogi me Babilon, jo ma giketo ret i komgi gibibedo ka ŋur i kabedo mapol i lobone ducu."
        },
        {
          "number": 53,
          "text": "Kadi bed Babilon it malo wa i pol, kadi bed oger gaŋ me cel gogone kunnu, pud abicwalo dano aye me cito ka tyeke woko. An Rwot doŋ aloko."
        },
        {
          "number": 54,
          "text": "“Wuwiny dwan me koko ma tye i Babilon, wuwiny ka dano gidaŋŋe pi can ma doŋ opoto i lobo pa jo Kaldaya."
        },
        {
          "number": 55,
          "text": "Doŋ abejwero Babilon woko, amiyo tekke bene tum ci liŋ mot. Mony tye ka rune bino oyotoyot calo pii biamwonyi ma mor, gibino ka lweny i kome ki woo matek."
        },
        {
          "number": 56,
          "text": "Doŋ gubino woko ka keto can i kom Babilon, gimako lulwennye woko, ki atumgi bene gituro giŋido woko matitino. An Rwot Lubaŋa ma aketo can i kom dano pi bal, abiculo kwor aketo can i kom Babilon pi bal ma jone gutimo."
        },
        {
          "number": 57,
          "text": "Abimiyo rwodine gimer woko, jo maryek, luloc me lobo, ki ludito wi mony ducu, ki lulweny. Gibinino woko, ginino ento pe dok gibico wacel. An Kabaka doŋ aloko, an Rwot me mony."
        },
        {
          "number": 58,
          "text": "Cel me Babilon malac-ci gibimuko gireto woko i nom, ki dog gaŋŋe mamalo-gu gibiwaŋo woko ki mac. Tic ma lurok gutiyo-gu ducu obedo me noŋo; gin ma rok ducu guyelle iye ka tiyo ticce matek doŋ mac owaŋo woko.” Man lok pa Rwot me mony kikome."
        },
        {
          "number": 59,
          "text": "Ceraya wod pa Neria ma wod pa Maceya, yam obedo ŋat ma gwoko kabaka Jedekia. I mwaka me aŋwen me loc pa Jedekia kabaka me Juda, Ceraya onoŋo cito i Babilon, ci Jeremia otitte kit lok mogo ma myero en owot kwede."
        },
        {
          "number": 60,
          "text": "Jeremia ocoyo i buk lok kom can ma bipoto i kom Babilon, ki lok mukene-gu ducu ma gicoyo ma okemo Babilon."
        },
        {
          "number": 61,
          "text": "Owaco bot Ceraya ni, “Ka io i Babilon nen ni ikwano lok magi ducu kit macalo gicoyo-ni bot lwak."
        },
        {
          "number": 62,
          "text": "Ci myero ileg ni, ‘Ai Rwot, yam onoŋo iwaco ni ibijwero kabedo man woko, wek pe gin makwo obed iye, dano nyo kadi lee, ci koŋ bibedo macalo tim aroo matwal.’"
        },
        {
          "number": 63,
          "text": "Ka doŋ ityeko kwano buk man bot lwak, ci itwe gweŋ i kome, ka doŋ ibol kwede woko i dye kulu Euprate,"
        },
        {
          "number": 64,
          "text": "kun iwacci, ‘Man aye kit macalo Babilon bimwony kwede woko, ma pe doŋ bikatti woko matwal, pi can ma abekelo ma abiketo i kome.’ ” Lok pa Jeremia ogik kany."
        }
      ]
    },
    {
      "number": 52,
      "verses": [
        {
          "number": 1,
          "text": "Jedekia ocamo ker ma mwaka me ditte pyeraryo wiye acel, ci obedo ka loc i Jerucalem pi mwaka apar wiye acel. Nyiŋ minne Kamutal, nya pa Jeremia me Libna."
        },
        {
          "number": 2,
          "text": "En obedo ka tiyo gin ma nen marac i waŋ Rwot, kun lubo gin ducu ma yam Yekoyakim otiyo."
        },
        {
          "number": 3,
          "text": "Pi kiniga ma omako Rwot, ka kare oromo, omiyo Rwot obayo Jerucalem ki Juda woko ki i nyime. Jerucalem opoto i ciŋ jo Babilon"
        },
        {
          "number": 4,
          "text": "I mwaka me aboŋwen me locce, i dwe me apar, i nino dwe apar, en aye Nebukadnejar kabaka me Babilon obino kwede ki monnye ducu i kom Jerucalem, ci orumo gaŋ woko, ka dok gutoro cel lobo orumo woko dyere."
        },
        {
          "number": 5,
          "text": "Gaŋ girumo kit meno nio wa i mwaka me apar wiye acel me loc pa kabaka Jedekia."
        },
        {
          "number": 6,
          "text": "I kom nino dwe aboŋwen me dwe me aŋwen onoŋo kec odoko marac i Jerucalem, ma omiyo cam pe dok nen pi lwak."
        },
        {
          "number": 7,
          "text": "Ka gumuko cel me gaŋ woko, ci lwak lulweny ducu gumol guriŋo ki i dyewor, kun giwok ki i dog gaŋ ma i kin cel cel aryo me Jerucalem, ma i ŋet poto pa kabaka, kadi onoŋo jo Kaldaya gurumo gaŋ woko. Gucito gulubo yo ma dok tuŋ Araba."
        },
        {
          "number": 8,
          "text": "Ento mony pa jo Kaldaya guryemo kor kabaka, ci gumake woko i bar me Jeriko; ci monnye guket woko ducu ki i kome."
        },
        {
          "number": 9,
          "text": "Ka gumako kabaka, ci gukelo en bot kabaka me Babilon i Ribla, ka ma oŋolle iye kop."
        },
        {
          "number": 10,
          "text": "Kabaka me Babilon ocako neko awobe pa Jedekia woko ki i nyime ma waŋe neno, dok bene oneko rwodi me Juda woko ducu ki i Ribla."
        },
        {
          "number": 11,
          "text": "En okolo waŋ Jedekia oloyo woko ka omiyo gitweye ki nyor, gitere kwede wa i Babilon, ci gikete i mabuc nio wa i nino me tone. Giwago ot pa Lubaŋa woko (2 Luker 25.8-11)"
        },
        {
          "number": 12,
          "text": "I dwe me abic, i kom nino dwe apar, ma en aye mwaka me apar wiye aboŋwenne me loc pa kabaka Nebukadnejar, ma kabaka me Babilon, en aye Nebujaradan ma ladit pa lugwok kabaka, ma latic pa kabaka me Babilon, obino i Jerucalem."
        },
        {
          "number": 13,
          "text": "Ocako waŋo ot pa Rwot woko ki ot pa kabaka, ki odi ducu ma tye i Jerucalem; owaŋo odi madito woko ducu ki mac."
        },
        {
          "number": 14,
          "text": "Ki mony pa jo Kaldaya ducu, ma yam gitye kacel ki ladit pa lugwok kabaka, gumuko kicika cel murumo Jerucalem woko."
        },
        {
          "number": 15,
          "text": "Ki lwak ma yam gudoŋ i gaŋ, ki jo ma yam gukobo gigi kengi bot kabaka me Babilon, kacel ki lwak ma gudoŋŋe ducu, Nebujaradan ma, ladit pa lugwok kabaka oterogi woko i opii."
        },
        {
          "number": 16,
          "text": "Ento oweko jo mogo ma gin lucan adada gudoŋ i lobo wek gubed lugwok poto olok ki lupur ki kweri dyaŋ."
        },
        {
          "number": 17,
          "text": "Ki wir mola ma yam gitye i ot pa Rwot ki litino gadigadi, ki nam me mola ma yam gitye i ot pa Rwot, jo Kaldaya guturo guŋido woko, ka gutero mola mere wa i Babilon."
        },
        {
          "number": 18,
          "text": "Gutero lwak agulu ducu ki akwaya; latokke-gu ki magac-gu, ki becen, ki atabo me odok eceta, ki jami me mola ducu ma yam gitiyo kwedgi i ot pa Rwot"
        },
        {
          "number": 19,
          "text": "ki atabo matino ki weer me waŋo mac bene, ki atabo, me liyo gityer amata. Gin ma yam otiyo ki jabu ladit pa lugwok kabaka otero macalo jabu, gin ma yam otiyo ki ryal, otero macalo ryal."
        },
        {
          "number": 20,
          "text": "Lok ma dok i kom wir aryo-ni, ki nam acel, ki litino gadigadi ducu ma yam Solomon otiyo pi ot pa Rwot, pek me mola ma oa ki i kom jami magi ducu dwoŋ, pe pimme."
        },
        {
          "number": 21,
          "text": "Bor pa wir acel acel romo futi pyeraryo wiye abiro, gipimo kor wir ki tol ci ditte oromo futi apar wiye aboro. Iye onoŋo twolo, kome ducu kinoŋ ma romo nyig ciŋ aŋwen."
        },
        {
          "number": 22,
          "text": "I wiye yam giketo iye lalukana me mola, kun lalukana borre romo futi abiro ki nucu. I kom lalukana onoŋo giketo iye obwo ki cal nyig okwer pomegranat, ma gin ducu gitiyogi ki mola ma girumo lalu: kana dyere. Wir me aryo bene rom ki lawote, kun tye ki cal nyig pomegranat."
        },
        {
          "number": 23,
          "text": "Cal pomegranat onoŋo romo pyeraboŋwen wiye abicel ki yo tun ŋeye ducu ki woko; cal pomegranat ducu doŋ romo miya acel ma orumo obwo ma gitiyo orumo woko ducu-ni. (2 Luker 25.8-21,21-30)"
        },
        {
          "number": 24,
          "text": "Ladit pa Lugwok kabaka, otero Ceraya bene ma ajwaka madit, ki Jepania ajwaka me aryone, ki lukur doggola me ot pa Rwot gin adek."
        },
        {
          "number": 25,
          "text": "Ka dok okwanyo ladit ma loyo lumony ki i dye gaŋ, ki lumemba abic me lukiko pa kabaka ma onoŋogi i dye gaŋ; ki karan pa ladit me mony, ma yam coko jo me lobo pi lweny; ki jo pyerabicel i kin wegi lobo ma ginoŋogi i dye gaŋ."
        },
        {
          "number": 26,
          "text": "Nebujaradan, ladit pa lugwok kabaka omakogi, oterogi wa i Ribla bot kabaka me Babilon."
        },
        {
          "number": 27,
          "text": "Kabaka me Babilon onekogi woko ducu ki i Ribla ma i lobo Kamat. Jo Juda ma gikwanyogi woko ki i lobogi giterogi woko i opii kit meno."
        },
        {
          "number": 28,
          "text": "Man aye wel dano ma yam Nebukadnejar omako otero woko i opii: i mwaka me abiro otero Lujudaya ma romo alip adek ki pyeraryo wiye adek."
        },
        {
          "number": 29,
          "text": "I mwaka me apar wiye aboro me locce en okwanyo dano ma romo miya aboro ki pyeradek wiye aryo ki i Jerucalem oterogi woko i opii."
        },
        {
          "number": 30,
          "text": "I mwaka me pyeraryo wiye adek me loc pa Nebukadnejar, Nebujaradan ladit pa lugwok kabaka otero Lujudaya ma romo dano miya abiro ki pyeraŋwen wiye abic i opii. Wel dano ducu ma giterogi i opii doŋ oribbe alip aŋwen ki miya abicel."
        },
        {
          "number": 31,
          "text": "I kare me mwaka pyeradek wiye abirone nia ma gitero kwede Yekoyakin kabaka me Juda i opii, i dwe me apar wiye aryo, i kom nino dwe pyeraryo wiye abic, en aye Evil-merodak, kabaka me Babilon, otimo kica ki Yekoyakin kabaka me Juda, ogonye woko ki i mabuc i mwaka ma en ocamo iye ker."
        },
        {
          "number": 32,
          "text": "Obedo ka lok kwede mot maber, oketo en obedo i kom madit makato ducu ki i kin kom pa luker ma yam gibedo kwede i Babilon."
        },
        {
          "number": 33,
          "text": "Kit meno Yekoyakin olunyo boŋo mabuc mere woko, obedo ka cam i wi meja pa kabaka jwijwi, pi kare me kwone ducu."
        },
        {
          "number": 34,
          "text": "Pi miye gin me konnye kwede, kabaka dok obedo ka miye lim me tic kwede jwijwi, nino ducu me kwone."
        }
      ]
    }
  ]
}