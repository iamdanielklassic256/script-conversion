Lulevi 1
1Rwot olwoŋo Moses ci oloko kwede ki i kema me rwatte kun waco ni,
2“Lok bot jo Icrael kun iwaco botgi ni, Ka dano mo i kinwu kelo tyer mo bot Rwot,
wubikelo gityerwu me lim makwo ma wukwanyo ki i kin dyaŋi nyo ki i kin romi
ki dyegi.
3“Ka ce dano mo okwanyo gityerre me gitum awaŋa ki i kin dyaŋi, en bityero
twon ma kome pe ki mwonyo; en bityero i doggola kema me rwatte, wek Rwot
ogame.
4En biketo ciŋe i wi gitum awaŋa, ci Lubaŋa bigamone pire me lakwany bal ki i
kome.
5En bineko twon meno i nyim Rwot ci awobe pa Aron ma gin aye ajwagi gibityero
remo; gibicoro remo i kom keno tyer ma tye i doggola kema me rwatte kun rumo
kome ducu.
6En biyaŋo gitum awaŋa, biŋido woko matitino,
7ka awobe pa ajwaka Aron gibimoko mac i wi keno tyer, kun gicano yen i mac
kikore.
8Ci awobe pa Aron ma gin aye ajwagi gibicano riŋo ma giŋido-ni kikore, kacel ki
wic ki dwolo, i wi yen ma tye i mac ma i wi keno tyer;
9ento jam iye ki tyene ducu gibilwokogi ki pii. Ajwaka biwaŋo woko ducu ki berre
i keno tyer obed gitum awaŋa, gityer ma giwaŋo ki mac, en gin ma ŋwece kur me
yomo cwiny Rwot.
10“Ka ce okwanyo gityerre me gitum awaŋa ki i kin romi nyo dyegi, en bityero
nyok ma kome pe ki mwonyo.
11En bineko i nyim Rwot, yo tuŋ acam me keno tyer; awobe pa Aron ma gin aye
ajwagi gibicoro remo i kom keno tyer rumo kome ducu.
12En biŋido woko matitino, kacel ki wic ki dwolone, ci ajwaka bicanogi kikore i wi
keno tyer;
13ento jam iye ki tyene ducu gibilwokogi ki pii. Ajwaka bityero ducu ki berre kun
waŋo i keno tyer; en aye gitum awaŋa, gityer ma giwaŋo ki mac, en gin ma ŋwece
kur me yomo cwiny Rwot.
14“Ka ce gityerre bot Rwot obedo winyo me gitum awaŋa, ci en bikelo amam nyo
litino akuri me gityerre.
15Ajwaka bikelone i keno tyer ci dwoyo ŋute, ka waŋo woko i wi keno tyer.
16En bikwanyo lacukone ki yece ci onyogi i ŋet keno tyer tuŋ wokceŋ ka ma
gionyo iye buru;
17biyecone ki bwome, ento pe bipoko iye. Ajwaka biwaŋo i keno tyer, i wi yen ma
tye i mac; en aye gitum awaŋa, gityer ma giwaŋo ki mac, gin ma ŋwece kur me
yomo cwiny Rwot.
Lulevi 2
1“Ka ŋatti mo okelo gityer me moko kwon me atyera bot Rwot, gityer mere
bibedo moko kwon mapwotte. En bionyo iye moo, ci keto iye odok luban,
2ka en bikelo bot awobe pa Aron ma gin aye ajwagi. Ajwaka bijobo moko kwon
mapwot-ti poŋ ciŋ acel, kacel ki moo ki odok luban mere ducu; ci ajwaka biwaŋo
man i wi keno tyer obed gin me po i kome; en gityer ma giwaŋo ki mac, gin ma
ŋwece kur me yomo cwiny Rwot.
3Gin ma odoŋ ki i kom gityer me moko kwon bibedo pa Aron ki awobene; en aye
gin maleŋ makato me gityer ma giwaŋo ki mac bot Rwot.
4“Ka ityero gityer me moko kwon ma gitedo i keno, bibedo capat ma tobi pe iye
me moko kwon mapwotte ma girubo ki moo, nyo capat marep ma tobi pe iye ma
gireyo moo i komgi.
5Ka ce gityer meri obedo gityer me moko kwon ma gitedo i otako nyonyo, bibedo
moko kwon mapwotte ma tobi pe iye, ma girubo ki moo;
6ka ocek ibiŋido iye matitino ci ionyo iye moo; en aye gityer me moko kwon.
7Ka ce gityer meri obedo gityer me moko kwon ma gitedo i cupuriya, ibitedo ki
moo ki moko kwon mapwotte.
8Gityer me moko kwon ma gitimo ki jami magi ibikelo bot Rwot; ka doŋ gityero
bot ajwaka, ci en bikelo i wi keno tyer.
9Ki i kom gityer me moko kwon ajwaka bikwanyo iye gin me po, biwaŋo i wi
keno tyer obed gityer ma giwaŋo ki mac, gin ma ŋwece kur me yomo cwiny Rwot.
10Gin ma odoŋ ki i kom gityer me moko kwon bibedo pa Aron ki awobene; en aye
gin maleŋ makato me gityer ma giwaŋo ki mac bot Rwot.
11“Gityer me moko kwon ma gikelo bot Rwot pe wuted ki tobi; pien pe wubiwaŋo
tobi nyo moo kic me bedo gityer ma giwaŋo ki mac bot Rwot.
12Wutwero kelogi bot Rwot pi gityer me wi mwaka, ento pe wubityerogi i wi
keno tyer me bedo gin ma ŋwece kur me yomo cwiny Rwot.
13Ibiketo kado i gityer me moko kwon meri ducu; pe ibiweko kado me gicikke pa
Lubaŋani bedo pe i gityer me moko kwon meri; myero ityer kado kacel ki gityer
meri ducu.
14“Ka ityero gityer me moko kwon me wi mwaka bot Rwot, ibityero wit bel
manyen ma gicoto, gicelo ki mac.
15Ibiketo moo ki odok luban i kome; en aye gityer me moko kwon.
16Ajwaka biwaŋo bel mogo ma gicoto, kacel ki moo ki odok luban mere ducu,
obed gin me po i kome; en aye gityer ma giwaŋo ki mac bot Rwot.
Lulevi 3
1“Ka dano mo tyero gitum me gityer lakwecwiny, ka tyero lim ma okwanyo ki i
kin dyaŋi, ma twon nyo ma roya, en bityero i nyim Rwot ma kome pe ki mwonyo.
2En biketo ciŋe i wi gityerre, ci bineko i doggola kema me rwatte; awobe pa Aron
ma gin aye ajwagi gibicoro remo i kom keno tyer kun rumo kome ducu.
3En bityero gityer ma giwaŋo ki mac bot Rwot ma okwanyo ki i kom gitum meno
me gityer lakwecwiny, en aye dwolo ma oumo jam iye, ki dwolo ducu ma tye i
kom jam iye,
4ki olaŋ aryo ducu ki dwolo ma tye i komgi ma tye i pyere, ki okene ki i kom
cwiny, ma en bi kwanyo woko kacel ki olaŋ aryo.
5Awobe pa Aron biwaŋo i wi keno tyer i wi gitum awaŋa ma tye i wi yen ma i
mac; en aye gityer ma giwaŋo ki mac, gin ma ŋwece kur me yomo cwiny Rwot.
6“Ka gityerre bot Rwot me gityer lakwecwiny obedo lim ma okwanyo ki i kin
romi, ma nyok nyo ma bwoŋ romo, en bityero ma kome pe ki mwonyo.
7Ka en tyero latin romo me gityerre, en bityero i nyim Rwot,
8biketo ciŋe i wi gityerre, ka doŋ neko woko i nyim kema me rwatte; ci awobe pa
Aron gibicoro remone i kom keno tyer kun rumo kome ducu.
9Lacen en bityero gityer ma giwaŋo ki mac bot Rwot ma okwanyo ki i kom gitum
meno me gityer lakwecwiny, en aye dwolone, ki moo yibe oluu, kun giŋolo cok ki
i oguro cogo ŋeye, ki dwolo ma oumo jam iye,
10ki olaŋ aryo ducu, ki dwolo ma tye i komgi ma tye i pyere, ki okene ma i kom
cwiny ma en bikwanyo woko kacel ki olaŋ aryo.
11Ci ajwaka biwaŋo woko i wi keno tyer, obed cam ma gityero ki mac bot Rwot.
12“Ka ce gityerre obedo dyel, en bityero i nyim Rwot,
Acoli Baibul
© 1985, Bible Society of Uganda.
13biketo ciŋe i wiye, ka doŋ neko woko i nyim kema me rwatte; awobe pa Aron
gibicoro remone i kom keno tyer rumo kome ducu.
14Lacen en bityero jami magi ma okwanyo ki i kome gubed gityer ma giwaŋo ki
mac bot Rwot, en aye dwolo ma oumo jam iye, ki dwolo ducu ma i kom jam iye,
15ki olaŋ aryo ducu, ki dwolo ma i komgi ma tye i pyere, ki okene ma i kom cwiny
ma en bikwanyo woko kacel ki olaŋ aryo.
16Ajwaka biwaŋogi i wi keno tyer obed cam ma gityero ki mac, ma ŋwece kur.
Dwolo ducu bedo pa Rwot.
17Bibedo cik matwal nio wa i kare pa likwayowu ducu, wa i kabedo ma wubedo
iye ducu, ni, pe wucam dwolo nyo remo.”
Lulevi 4
1Rwot owaco bot Moses ni,
2“Wac bot jo Icrael ni, Ka dano mo obalo ma pe otimo akaka, i kom gin ma yam
Rwot ociko ni pe gitim, ce otimo acel mo i kingi,
3ka ce ajwaka ma giwiro ki moo aye obalo, kun okelo bal i kom lwak, myero en
otyer bot Rwot wod twon ma kome pe ki mwonyo pi bal ma en otimo, obed gitum
me bal.
4En bikelo wod twon i doggola kema me rwatte i nyim Rwot, biketo ciŋe i wi
twon ci neko woko i nyim Rwot.
5Ajwaka ma giwiro bikwanyo remo twon manok, tero i kema me rwatte;
6ajwaka biluto lwet ciŋe i remo ci kiro remo tyen abiro i nyim Rwot, i nyim boŋo
kicika ma umo kabedo maleŋ.
7Ajwaka bireyo remo mukene i kom ten keno aŋwen me keno tyer me odok eceta
ma ŋwece kur ma tye i kema me rwatte i nyim Rwot; remo twon mudoŋŋe en
bionyo woko i te tedi keno tyer me gitum awaŋa ma tye i doggola kema me
rwatte.
8En bikwanyo dwolo ducu ki i kom twon me gitum me bal, dwolo ma oumo jam
iye, ki dwolo ducu ma tye i kom jam iye,
9ki olaŋ aryo ducu ki dwolo ma tye i komgi ma tye i pyere, ki okene ki i kom
cwiny ma en bikwanyo woko kacel ki olaŋ aryo,
10kit macalo gikwanyo ki i kom twon me gityer lakwecwiny; ci ajwaka biwaŋogi
woko i wi keno tyer me gitum awaŋa.
11Ento pyen twon ki riŋone ducu, kacel ki wiye ki tyene ki jam iye ki wee iye,
Acoli Baibul
© 1985, Bible Society of Uganda.
12en bitero woko ki berre wa i ŋe gony i kabedo ma olony ka ma gionyo iye buru,
ci biwaŋo i wi yen ki mac; i kabedo ka ma gionyo iye buru en aye gibiwaŋo iye.
13“Ka lwak jo Icrael ducu gutimo bal ma pe gutimo akaka, ce lokke pe oŋene i
nyim kacokke, kun gitiyo gin mo acel i kom gin ducu ma yam Rwot ociko ni pe
gitim, ci gutiŋo alii;
14ka bal ma gutimo-ni doŋ oŋene, ci kacokke myero otyer wod twon me gitum me
bal kun gikelo i nyim kema me rwatte.
15Ludoŋo pa lwak gibiketo ciŋgi i wi twon i nyim Rwot, ci gibineko twon i nyim
Rwot.
16Ajwaka ma giwiro bitero remo twon manok i kema me rwatte:
17ajwaka biluto lwet ciŋe i remo ci kiro tyen abiro i nyim Rwot i nyim boŋo
kicika.
18En bireyo remo mukene i kom ten keno aŋwen me keno tyer ma tye i kema me
rwatte i nyim Rwot; remo mudoŋŋe en bionyo woko i te tedi keno tyer me gitum
awaŋa ma tye i doggola kema me rwatte.
19En bikwanyo dwolone ducu ki i kome ci wano woko i wi keno tyer.
20En bitiyo ki twon man kit ma onoŋo otiyo ki twon me gitum me bal; ajwaka
bitimo gin me lakwany bal ki i komgi ci Rwot biweko balgi.
21Ci ajwaka bitero twon woko Wa i ŋe gony, biwaŋo kit macalo owaŋo ki twon
mukwoŋo-ni; en aye gitum me bal pa lwak mucokke.
22“Ka laloc mo aye obalo ma pe otimo akaka, kun otiyo gin mo acel i kom gin ducu
ma yam Rwot Lubaŋane ociko ni pe gitim, ci otiŋo alii,
23ka gimiyo en oŋeyo bal ma en otimo-ni, ci en bikelo dyel pi gityerre, nyok ma
kome pe ki mwonyo.
24Biketo ciŋe i wi dyel, ci neko i kabedo ma gineko iye gitum awaŋa i nyim Rwot;
co aye gitum me bal.
25Ajwaka bigwelo remo me gitum me bal ki lwet ciŋe, ci reyo i kom ten keno
aŋwen me keno tyer me gitum awaŋa; remo mudoŋŋe en bionyo woko i te tedi
keno tyer me gitum awaŋa.
26En biwaŋo dwolone ducu i wi keno tyer, macalo dwolo me gityer lakwecwiny;
kit meno ajwaka bitimo gin lakwany bal ki i kome pi balle, ci Rwot biweko balle.
27 “Ka ŋat mo acel ma i kin lwak obalo ma pe otimo akaka, kun otiyo gin mo acel i
kom gin ducu ma yam Rwot ociko ni pe gitim, ci otiŋo alii,
28ka gimiyo en oŋeyo bal ma en otimoni, ci en bikelo dyel pi gityerre, bwonne ma
kome pe ki mwonyo, pi balle ma en otimo-ni.
Acoli Baibul
© 1985, Bible Society of Uganda.
29En biketo ciŋe i wi gitum me bal, ci neko gitum me bal i kabedo ma gineko iye
gitum awaŋa.
30Ajwaka bigwelo temo ki lwet ciŋe, ci reyo i kom ten keno aŋwen me keno tyer;
remo mudoŋŋe en bionyo woko i te tedi keno tyer.
31En bikwanyo dwolone ducu macalo gikwanyo dwolo ki i gityer lakwecwiny,
ajwaka biwaŋo i wi keno tyer obed gin ma ŋwece kur me yomo cwiny Rwot; kit
meno ajwaka bitimo gin me i akwany bal ki i kome, ci Rwot biweko balle.
32“Nyo ka en mito kelo latin romo me gityerre pi gitum me bal, en bikelo bwonne
ma kome pe ki mwonyo.
33Biketo ciŋe i wi gitum me bal, ci neko i kabedo ma gineko iye gitum awaŋa-ni.
34Ajwaka bigwelo remo me gitum me bal ki lwet ciŋe, bireyo i ten keno aŋwen
me keno tyer me gitum awaŋa; remo mudoŋŋe en bionyo woko i te tedi keno
tyer.
35En bikwanyo dwolone ducu macalo gikwanyo dwolo latin romo ki i gityer
lakwecwiny, ajwaka biwaŋo i wi keno tyer i kom gityer ma giwaŋo ki mac bot
Rwot; kit meno ajwaka bitimo gin lakwany bal ki i kome pi bal ma en otimo-ni, ci
Rwot biweko balle.
Lulevi 5
1“Ka dano mo obalo kun owinyo lam ma gilamo i kom lwak ni dano myero gutuc
lok ma giŋeyo, ma kun en caden ma oneno nyo oniaŋ lokke, ce pe otuco, bal bidok
i wiye.
2Nyo ka dano mo ogudo kom gin ma gikwero, kadi bed kom lee tim ma keni
muto, ma gikwero; nyo kom lee ma paco ma keni muto, ma gikwero, nyo kom gin
ma nya ma corre limuk ma keni muto, ma gikwero, kun pe oŋeyo, en bene odoko
keni, noŋo otiŋo alii.
3Nyo ka ogudo gin me kwer ma i kom dano, kit gin mo-ni makwer ma twero miyo
dano doko keni, kun pe oŋeyo, ka doŋ oniaŋ iye, noŋo otiŋo alii.
4Nyo ka dano mo okwono kwon laboŋo tamo tere pi timo gin mo marac nyo
maber, kit kwon ma dano kwoŋo kun pe gitamo tere, kun pe oniaŋ iye, ka doŋ
oniaŋ iye ci bitiŋo alii, ka otimo lok mo acel i kom magi.
5Ka ŋat mo otiŋo alii, ka otimo lok acel mo i kom magi, ci myero otuc bal ma en
otimo,
6okel gitumme me tiŋo alii bot Rwot pi bal ma en otimo-ni, bwoŋ romo nyo bwoŋ
dyel, obed gitum me bal; ci ajwaka bitimo gin lakwany bal ki i kome pi balle.
Acoli Baibul
7“Ento ka noŋo latin romo oloye, ci en bikelo amam aryo nyo litino akuri aryo bot
Rwot me gitumme me tiŋo alii pi bal ma otimo; acel obed pi gitum me bal, acel pi
gitum awaŋa.
8Bikelogi bot ajwaka, ci ajwaka bikwoŋo tyero acel me gitum me bal. Bidwoyo
ŋute turo woko, ento pe biputo wiye,
9ci bikiro remo manok me gitum me bal i but keno me tyer, remo mudoŋŋe en
bibiyo cwer i te tedi keno tyer; en aye gitum me bal.
10Lacen bityero me aryone me gitum awaŋa macalo giciko; kit meno ajwaka
bitimo gin lakwany bal ki i kome pi bal ma en otimo-ni, ci Rwot biweko balle.
11“Ento ka noŋo amam aryo nyo litino akuri aryo oloye, ci bikelo agwata moko
kwon acel me moko mapwotte me gityer mere pi bal ma otimo, obed gitum me
bal. Pe bionyo iye moo pe biketo rye odok luban, pien obedo gitum me bal.
12Bikelo bot ajwaka, ci ajwaka bijobo poŋ ciŋ acel obed gin me po i kome,
biwaŋone i wi keno tyer, i wi gityer ma giwaŋo ki mac bot Rwot; en aye gitum me
bal.
13Kit meno ajwaka bitimo gin lakwany bal ki i kome pi bal ma otimo pi lok mo
acel i kom magi, ci Rwot biweko balle. Mudoŋŋe bibedo pa ajwaka, macalo gitimo
i kom gityer me moko kwon.”
Gitum me tiŋo alii
14Rwot owaco bot Moses ni,
15“Ka dano mo oturo cik pa Lubaŋa kun otimo bal ma pe otimo akaka i kom mot
mo maleŋ ma myero en omi bot Rwot, en bikelo gitumme me tiŋo alii bot Rwot,
nyok ma kome pe ki mwonyo ma okwanyo ki i kin romi i wel ma iŋolo i cekel me
ryal kun ilubo cekel me kabedo maleŋ, obed gitum me tiŋo alii.
16Dok en biculo waŋ gin ma en obalo iye i kom mot maleŋ, kun medo iye acel me
abic, ci miyo bot ajwaka. Ajwaka bitimo gin lakwany bal ki i kome ki nyok romo
me gitum me tiŋo alii, ci Rwot biweko balle.
17“Ka dano mo obalo kun otiyo gin mo acel i kom gin ducu ma yam Rwot ociko ni
pe gitim, kadi bed pe oŋeyo, noŋo otiŋo alii, ci bal bidok i wiye.
18En bikelo bot ajwaka nyok ma kome pe ki mwonyo ma okwanyo ki i kin romi, i
wei ma iŋolo, obed gitum me tiŋo alii. Ajwaka bitimo gin lakwany bal ki i kome pi
bal ma opoto iye ma pe me akaka, ci Rwot biweko balle.
19En aye gitum me tiŋo alii, noŋo en otiŋo alii i nyim Rwot.”
Lulevi 6
2“Dano twero balo kun oturo cik pa Rwot, macalo ka obwolo lawote i kom gin ma
con okano bote, nyo ojeŋo bote, nyo ka omayo jamine, nyo oburo lawote,
3nyo onoŋo gin ma orwenyo ci oloko iye lok goba, kun okwoŋo iye kwoŋ me
goba; nyo otimo gin mo acel i kom gin ducu ma dano gitimo ci gibalo kwede.
4Ka ŋat mo obalo kumeno ce otiŋo alii, en bidwoko waŋ gin ma omayo-ni, nyo gin
ma en otero me bura, nyo gin ma onoŋo gikano: bote, nyo gin ma orwenyo ma en
onoŋo,
5nyo gin mo-ni ma en okwoŋo iye kwoŋ me goba. Bidwoko ducu ki berre, dok
bimedo acel me abic i kome, ci miyo bot won jami i nino ma en tyero iye gitumme
me tiŋo alii.
6En bikelo gitumme me tiŋo alii bot Rwot, nyok ma kome pe ki mwonyo ma
okwanyo ki i kin romi, i wel ma iŋolo, wek obed gitum me tiŋo alii; bikelo bot
ajwaka.
7Ajwaka bitimo gin lakwany bal ki i kome i nyim Rwot, ci Rwot biweko balle i
kom gin mo-ni i kom gin ducu ma dano twero tiyo ma miyo etiŋo alii.”
Cik mukene i kom gityer mapatpat
8Rwot owaco bot Moses ni,
9“Cik Aron ki awobene ni, Man aye cik me gitum awaŋa, Gitum awaŋa bibedc i
keno tyer dyewor benebene nio wa odiko, kun mac bedo ka lyel iye nakanaka.
10Ajwaka biruko boŋo arukane boŋo camanini, ci ruko pali camaninine i pyere, ka
bijobo buru ma odon ka mac doŋ owaŋo gitum awaŋa woko, ci keto i ŋet keno
tyer.
11Ka doŋ en bilunyo boŋŋine woko ruko boŋŋi mukene, ci tero buru woko wa i ne
gony i kabedo ma olony.
12Mac ma i wi keno tyer bibedo ka lyel nakanaka, pe myero oto. Ajwaka biwaŋo
iye yen odiko ki piny ma ru, bicano gitum i wiye kikore, dok biwaŋo dwolo bene i
wiye me gityer lakwecwiny.
13Mac bibedo ka Lyel i wi keno tyer nakanaka, pe myero oto.
14“Man aye cik me gityer me moko kwon. Awobe pa Aron gibityerone i nyim
Rwot, i nyim keno me tyer,
15ŋat acel bijobo moko kwon mapwot-ti poŋ ciŋ acel ki i gityer me moko kwon,
kacel ki moone ki odok luban ma i kom gityer me moko kwon, ci wano i wi keno
tyer obed gin me po i kome, gin ma ŋwece kur me yomo cwiny Rwot.
16Ma odoŋŋe Aron ki awobene gibicamo; gibicamo ma tobi pe iye i kabedo mo
maleŋ, i dyekal me kema me rwatte.
Acoli Baibul
© 1985, Bible Society of Uganda.
17Pe gibitedo capatte ki tobi. Atyeko miyo botgi me bedo dul megi me gityer mera
ma giwaŋo ki mac; en gin maleŋ makato, macalo gitum me bal ki gitum me tiŋo
alii.
18Co ducu ma i kin likwayo pa Aron gitwero camo dul man ma gikwanyo ki i kom
gityer ma giwaŋo ki mac bot Rwot; en cik ma bibedo matwal wa i kare pa
likwayowu ducu. Ŋat ma ogudo bidoko maleŋ.”
19Rwot owaco bot Moses ni,
20“Man aye gityer ma Aron ki awobene gibityero bot Rwot i nino ma giwire iye ki
moo: agwata moko kwon acel me moko mapwotte, obed gityer me moko kwon
me kare ducu; bityero nucune odiko ki nucune otyeno.
21Gibitedo ki moo i otako nyonyo; ibikelo ma doŋ girubo maber, ma noŋo iŋido
matitino macalo gityer me moko kwon, ityer obed gin ma ŋwece kur me yomo
cwiny Rwot.
22Ajwaka ma oa ki i kin awobe pa Aron ma gibiwiro ki moo me leyo kakare
bityero bot Rwot pi cik ma bibedo matwal; gibiwaŋo ducu ki berre.
23Gityer me moko kwon pa ajwaka gibiwaŋo woko ducu ki bene; pe gibicamo.”
24Rwot owaco bot Moses ni
25“Wac bot Aron ki awo bene ni, Man aye cik me gitum me bal. I kabedo ma
gineko iye gitum awaŋa-ni, en aye gibineko iye gitum me bal i nyim Rwot; en gin
maleŋ makato.
26Ajwaka ma otyero pi bal en aye bicamone; gibicamo i kabedo mo maleŋ, i
dyekal me kema me rwatte.
27Gin ducu ma ogudo riŋone bidoko maleŋ; ka remone okir i kom ginaruka,
ibilwoko gin ma remo okir i kome-ni i kabedo mo maleŋ.
28Agulu lobo ma gitedo iye gibineko woko; ento ka gitedo i weer mola, ci gibirudo
kome, gilako ki pii.
29Co ducu ma i kin ajwagi gitwero camone; en gin maleŋ makato.
30Ento gitum me bal pe gibicamone tekke ka remone gitero i kema me rwatte pi
timo gin lakwany bal i kabedo maleŋ; gibiwaŋo woko awaŋa ki mac.
Lulevi 7
1“Man aye cik me gitum me tiŋo alii. En gin maleŋ makato;
2i kabedo ma gineko iye gitum awaŋa-ni en aye gibineko iye gitum me tino alii, ci
gibicoro remone i kom keno tyer rumo kome ducu.
3Gibityero dwolone ducu, moo yibe, dwolo ma oumo jam iye,
4olaŋ aryo ducu ki dwolo ma i komgi ma tye i pyere, ki okene ma tye i kom cwiny
ma en bikwanyo woko kacel ki olaŋ aryo.
5Ajwaka biwaŋogi i wi keno tyer obed gin ma giwaŋo ki mac bot Rwot; en aye
gitum me tiŋo alii.
6Co ducu ma i kin ajwagi gitwero camone; gibicamo i kabedo mo maleŋ; en gin
maleŋ makato.
7Gitum me tiŋo alii rom ki gitum me bal, cikgi tye acel; ajwaka ma otimo kwede
gin lakwany bal, en aye biterone.
8Dok ajwaka ma otyero gitum awaŋa pa ŋat mo bitero pyen me gitum awaŋa ma
en otyero-ni.
9Gityer me moko kwon ducu ma gitedo i keno, ki mukene ma gitedo i cupuriya
nyo i otako nyonyo, bibedo pa ajwaka ma otyero-ni.
10Gityer me moko kwon ducu, ma girubo ki moo, nyo ma noŋone, bibedo pa
awobe pa Aron ducu; ŋat man bitero ma rom ki lawote.
11“Man aye cik me gityer lakwecwiny ma ŋat mo bityero bot Rwot.
12Ka en tyero pi miyo pwoc, ci bityero, kacel ki gityer me pwoc, capat ma tobi pe
iye ma girubo ki moo, capat marep ma tobi pe iye ma gireyo moo i komgi, ki capat
ma tobi pe iye me moko kwon mapwotte ma girubo maber ki moo.
13En bityero bene capat me mugati ma girubo iye tobi kacel ki gitumme me gityer
lakwecwiny.
14I kom magi en bityero capat acel ki i kom gityer acel acel obed gityer bot Rwot;
meno bibedo pa ajwaka ma ocoro remo me gityer lakwecwiny.
15Riŋo me gitumme me gityer lakwecwiny pi miyo pwoc gibicamo i nino ma en
otyero iye; en pe biweko mo doŋ nio odiko.
16Ento ka gityerre obedo gityer me cobo kwoŋ, nyo gityer mo ma iye opwoyo,
gibicamo i nino ma en otyero iye, dok mudoŋŋe gitwero camo orwone.
17Ento riŋo mo me gitum mere ma odon i nino me adekke myero giwaŋ awaŋa ki
mac.
18Ka gicamo riŋo mo me gitum mere me gityer lakwecwiny i nino me adekke,
Lubaŋa pe bigamo ŋat ma otyero-ni, dok pe gibikwano ni en otyero gin mo,
Bibedo gin me kwer: ŋat ma ocamo, bal bidok i wiye.
19“Riŋo ma ogudo kom gin mo ma gikwero pe gibicamo; gibiwaŋone awaŋa ki
mac. Jo ducu ma olonnye gitwero camo riŋo,
20ento ka ŋat mo ocamo riŋo me gityer lakwecwiny pa Rwot ma onoŋo en odoko
keni, dano meno waŋe birwenyo woko ki i kin lutugi.
Acoli Baibul
© 1985, Bible Society of Uganda.
21Ka ŋat mo ogudo kom gin mo ma gikwero, kadi bed gin me kwer ma i kom
dano, nyo lee ma gikwero, nyo kit gin mo-ni me kwer ma keni, ka dok camo
kwede riŋo me gityer lakwecwiny pa Rwot, dano meno waŋe birwenyo woko ki i
kin lutugi.”
22Rwot owaco bot Moses ni,
23“Wac bot jo Icrael ni, Pe myero wucam kit dwolo ducu, kadi me twon, kadi me
romo nyo me dyel.
24Dwolo geŋ lee ma oto kene, ki dwolo lee ma ŋuu omwodo gitwero tic kwede i
yo mukene ducu, ento pe gibicamo kadi ki acel.
25Dano ducu ma ocamo dwolo lee mo ma gityero kwede gityer ma giwaŋo ki mac
bot Rwot, wane birwenyo woko ki i kin lutugi.
26 Dok pe wubicamo remo gin mo ducu, kadi bed me winyo nyo me lee, ka ma
wubedo iye ducu.
27Dano ma ocamo remo gin mo, waŋe birwenyo woko ki i kin lutugi.”
28Rwot owaco bot Moses ni,
29“Wac bot jo Icrael ni, ŋat ma otyero gitumme me gityer lakwecwiny myero okel
gityer mere ma okwanyo iye me amiya bot Rwot. Ki i kom gityer mere me
lakwecwiny,
30en bikelo gire ki ciŋe gityer ma giwaŋo ki mac bot Rwot; en bikelo dwolo ki gok,
wek gikwat gok obed gityer me akwata i nyim Rwot.
31Ajwaka biwaŋo dwolo i wi keno tyer, ento gok bibedo pa Aron ki awobene.
32Em malacuc wubimiyo bot ajwaka obed gityer mere ma oa ki i kom gitum me
gityer lakwecwiny;
33ŋat ma i kin awobe pa Aron ma otyero remo me gityer lakwecwiny, ki dwolone,
bitero em malacuc obed waŋ watte.
34Pien gok ma gikwato, ki em ma gityero, atyeko kwanyogi woko ki bot jo Icrael
ki i kom gityergi me lakwecwiny, amiyogi bot ajwaka Aron ki bot awobene, ma
myero jo Icrael gumi botgi dikdik.
35Man aye waŋ wat pa Aron ki pa awo bene ma a ki i kom gityer ma giwaŋo ki
mac bot Rwot, ma yam gikwero obed megi i nino ma yam gikelogi wek guti bot
Rwot macalo ajwagi.
36Rwot yam ociko ni jo Icrael gubed ka miyo botgi i kare ma yam giwirogi ki moo;
man bibedo waŋ watgi matwal nio wa i kare pa likwayogi ducu.”
37Man aye cik me gitum awaŋa, me gityer me moko kwon, me gitum me bal, me
gitum me tiŋo alii, me keto ajwaka i dog tic, ki me gitum me gityer lakwecwiny,
Acoli Baibul
© 1985, Bible Society of Uganda.
38ma yam Rwot ociko ki Moses i wi got Cinai i nino ma yam ociko iye jo Icrael ni
gukel gityer megi bot Rwot, i tim Cinai.
Lulevi 8
1Rwot owaco bot Moses ni,
2“Ter Aron kacel ki awobene, ki boŋŋi arukagi, ki moo wir, ki twon me gitum me
bal, ki nyogi romi aryo, ki aduku me mugati ma to bi pe iye;
3ci icok lwak ducu kacel i doggola kema me rwatte.”
4Moses otiyo kit macalo Rwot ocike; ci lwak gucokke i doggola kema me rwatte.
5Moses owaco bot lwak ni, “Man aye gin ma Rwot ociko ni giti.”
6Ci Moses okelo Aron ki awobene olwokogi ki pii.
7Oruko Aron ki kanyi, otweyo pyere ki kitambara latwe pyer, ka dok oruke ki jor,
oketo epod i kome, otweyo pyere ki ceme me epod ma gicweyo ki diro, otweyo,
orido kwede i kome.
8Oketo kicaa kor i kore, ka dok oketo Urim ki Tumim i kicaa kor.
9Odwalo kitambara me adwala i wiye, ka otweyo akwaya jabu i kom kitambara
me wic i nyime, me bedo lalukana maleŋ: macalo yam Rwot ociko ki Moses.
10Moses okwanyo moo wir ci owiro ki kema ki jami ducu ma, tye iye, okwerogi.
11Okiro moo i kom keno tyer tyen abiro, ci owiro keno tyer ki jami ticce ducu ki
moo, kacel ki otako lwok ki tedi tere, pi kwerogi.
12Oonyo moo i wi Aron, owire kwede pi kwerone.
13Moses dok okelo awobe pa Aron, orukogi ki kanyi, otweyo pyergi ki kitambara
latwe pyer, ka otweyo gitok matino i wigi, macalo yam Rwot ociko ki Moses.
14Lacen okelo twon me gitum me bal, ci Aron ki awobene guketo ciŋgi i wi twon
me gitum me bal.
15Moses oneko, ogwelo remone ci oreyo i kom ten keno aŋwen me keno tyer ki
lwet ciŋe orumo kome ducu, olonyo kwede keno tyer, okwero pi kwanyo bal ki i
kome.
16Dok Moses okwanyo dwolo ducu ma i kom jam iye, ki okene ma i kom cwiny, ki
olaŋ aryo ki dwologi ducu, owaŋogi i wi keno tyer.
17Ento riŋo twon-nu ki pyenne ki wee iye owaŋo awaŋa ki mac woko wa i ŋe
gony, macalo yam Rwot ociko ki Moses.
18Ka man otum, okelo nyok romo me gitum awaŋa, ci Aron ki awobene guketo
ciŋgi i wi nyok romo.
19Moses oneko, ocoro remone i kom keno tyer kun rumo kome ducu.
20Ka doŋ giŋido ruŋo nyok romo woko, Moses owaŋo wiye ki riŋo ma giŋido-ni ki
dwolone.
21Jam iye ki tyene ducu gilwoko ki pii lacen Moses owaŋo riŋo nyok romo woko
ducu ki berre i wi keno tyer obed gitum awaŋa, gin ma ŋwece kur me yomo
cwiny, gityer ma giwaŋo ki mac bot Rwot, macalo yam Rwot ociko ki Moses.
22Lacen okelo nyok romo mukene, en nyok romo me keto dano i dog tic, ci Aron
ki awobene guketo ciŋgi i wi nyok romo.
23Moses oneko, ogwelo remone ci oreyo i ogwilo it Aron malacuc, ki i kom twon
nyig ciŋe malacuc, ki i kom twon nyig tyene malacuc.
24Gikelo awobe pa Aron ci Moses oreyo remo i ogwilo itgi malacuc, ki i kom twon
nyig ciŋgi malacuc, ki i kom twon nyig tyengi malacuc; ka Moses ocoro remo i
kom keno tyer kun rumo kome ducu.
25Lacen okwanyo dwolo, ki moo yibe, ki dwolo ducu ma i kom jam iye, ki okene
ma tye i kom cwiny, ki olaŋ aryo ducu kacel ki dwologi, ki em malacuc.
26Ka okwanyo capat acel ma tobi pe iye ki i aduku me mugati ma tobi pe iye ma
tye i nyim Rwot, ki capat acel me mugati ma girubo ki moo, ki capat acel marep,
oketogi i wi dwolo ki i wi em malacuc.
27Oketo magi ducu i dye cin Aron ki i dye cin awobene, okwatogi me bedo gityer
me akwata i nyim Rwot.
28Lacen Moses okwanyogi ki i ciŋgi, owaŋogi woko i wi keno tyer kacel ki gitum
awaŋa, obed gityer me keto dano i dog tic, gin ma ŋwece kur me yomo cwiny,
gityer ma giwaŋo ki mac bot Rwot.
29Moses okwanyo gok, okwato me bedo gityer akwata i nyim Rwot; en aye obedo
waŋ wat pa Moses ma oa ki i kom nyok romo me ketogi i dog tic, macalo yam
Rwot ociko ki Moses.
30Moses okwanyo moo wir ki remo man ok ma i wi keno tyer, okiro i kom Aron ki
i kom boŋŋi arukane, ki i kom awo bene ki boŋŋi arukagi; kit meno okwero Aron
ki boŋŋi arukane, ki awobene ki boŋŋi arukagi, gudoko maleŋ.
31Moses owaco bot Aron ki awobene ni, “Wuted riŋo i doggola kema me rwatte,
wucam ki kunnu, kacel ki mugati ma tye i aduku me gityer me ketowu i dog tic,
macalo yam aciko kun awaco ni, ‘Aron ki awobene aye gibicamone.’
32Riŋo ki mugati ma odoŋ myero wuwaŋ awaŋa ki mac.
Acoli Baibul
© 1985, Bible Society of Uganda.
33Pe wubikato woko ki i doggola kema me rwatte pi nino abiro, nio ka kare me
ketowu i dog tic ocobbe kakare, pien ketowu i dog tic bitero nino abiro.
34Gin ma gibedo ka tiyone tin, yam Rwot ociko ni gitim me lakwany bal ki i
komwu.
35Wun wubibedo i doggola kema me rwatte pi nino abiro, kun wulubo gin ma
Rwot ociko, wek pe wuto; pien gicika kit meno.”
36Aron ki awobene gutiyo gin ducu ma Rwot yam ociko ki i dog Moses.
Lulevi 9
1I nino me aborone Moses olwoŋo Aron ki awobene ki ludoŋo pa jo Icrael,
2ci owaco bot Aron ni, “Kwany wod twon, pi gitum me bal, ki nyok romo pi gitum
awaŋa, ma pe komgi ki mwonyo ducu, wek ityergi i nyim Rwot.
3Dok iwac bot jo Icrael ni, ‘Wukwany nyok dyel pi gitum me bal, wod twon ki
latin romo ma ditogi mwaka acel acel ma pe komgi ki mwonyo ducu, pi gitum
awaŋa,
4ki twon ki nyok romo pi gityer lakwecwiny, me atuma i nyim Rwot, ki gityer me
moko kwon ma girubo ki moo; pien Rwot binen botwu tin.’ “
5Gukelo gin ma Moses ociko i nyim kema me rwatte; ci lwak ducu gunyiko cok,
gucuŋ i nyim Rwot.
6Moses owaco ni, “Man aye gin ma Rwot ociko ni wuti, ci deyo pa Rwot binen
botwu.”
7 Moses dok owaco bot Aron ni, “Nyik cok ki keno tyer, wek ityer gitum me balli
ki gitum awaŋani, ci itim gin lakwany bal ki i komi ki i kom lwak. Dok ikel gityer
pa lwak itim gin lakwany bal ki i komgi macalo yam Rwot ociko.”
8Aron ocako nyiko cok kt keno tyer ci oneko wod twon me gitum me bal ma
onoŋo tye pire kikome.
9Ka awobe pa Aron gumiyo remo bote, en oluto lwet ciŋe i remo ci oreyo kom ten
keno aŋwen me keno tyer, ka oonyo remo i te tedi keno tyer.
10Ento dwolo ki olaŋ aryo ki okene ma tye i kom cwiny ma okwanyo ki i kom
gitum me bal en owaŋo woko i wi keno me tyer, macalo yam Rwot ociko ki
Moses.
11Riŋone ki pyenne en owaŋo awaŋa ki mac woko i ne gony.
12Ka oneko gitum awaŋa, ci awobe pa Aron gumiyo remo bote, en ocoro i kom
keno tyer kun rumo kome ducu.
Acoli Baibul
© 1985, Bible Society of Uganda.
13Ka dok gumiyo gitum awaŋa bote i kit ma giŋido kwede, kacel ki wic ci en
owaŋogi i wi keno tyer.
14En olwoko jam iye ki tyene ducu, ci owaŋogi i wi keno tyer kacel ki gitum
awaŋa.
15Ka man otum, otyero gityer pa lwak, Okwanyo dyel me gitum me bal ma onoŋo
tye pi lwak, ci oneko, otyero pi bal, macalo gitum me bal mukwono.
16Ka dok omiyo gitum awaŋa, otyero kun lubo cik.
17Ka otyero gityer me moko kwon, ojobo poŋ ciŋe, owaŋo i wi keno tyer, omedo i
kom gitum awaŋa me odiko.
18 Oneko twon ki nyok romo bene en gitum me gityer lakwecwiny ma onoŋo tye
pi lwak. Awobe pa Aron gumiyo remo bote, ci en ocoro i kom keno tyer kun rumo
kome ducu.
19Ka dok gumiye dwolo me twon ki me nyok romo, ki moo yibe, dwolo ma oumo
jam iye, olaŋ aryo, ki okene ki i kom cwiny.
20Guketo dwolo i wi gok, ci owaŋo dwolo i wi keno tyer,
21ento gok ki em malacuc Aron okwato me bedo gityer akwata i nyim Rwot,
macalo Moses ociko.
22 Ka doŋ Aron otiŋo ciŋe malo tuŋ bot lwak, ci olamo gum i komgi, ci olor piny
nia ki ka tyero gitum me bal ki gitum awaŋa ki gityer lakwecwiny ducu.
23Lacen Moses ki Aron gudonyo i kema me rwatte; ka gukatti woko, ci gulamo
gum i kom lwak, ci deyo pa Rwot onen bot lwak ducu.
24Ka mac oa ki i nyim Rwot obino owaŋo gitum awaŋa ki dwolo ma i wi keno
tyer, otyeko woko ducu. Ka lwak ducu oneno gudaŋŋe ki woo, gupoto piny
aryeba ic.
Lulevi 10
1Nadab ki Abiu, awobe pa Aron, ŋat acel acel okwanyo atabo weerre me waŋo
odok eceta, oketo iye mac, ka oketo iye odok eceta, ci gutyero mac mapat i nyim
Rwot, kit mac ma yam pe ocikogi kwede.
2Ka mac oa ki i nyim Rwot, owaŋogi woko, ci guto woko ki i nyim Rwot.
3Ka Moses owaco bot Aron ni, “Man aye gin ma Rwot owaco, ni, ‘Abinyutte
kekena i kin jo ma gitye cok kweda ni aleŋ, dok gibiketo deyo i koma i nyim lwak
ducu.’ ” Ci Aron oliŋ gire mot.
4Ka Moses olwoŋo Micael ki Elijapan, awobe pa Ujiel omin won Aron, owaco
botgi ni, “Wunyik cok, wutiŋ omegiwu ki i nyim kabedo maleŋ, wutergi woko i ne
gony.”
owaco.
5Ci gunyiko cok, gutiŋogi ki kanyigi, guterogi woko i ne gony, kit macalo Moses
Cik ma obwoyo tic pa ajwagi ki wag watgi
6Moses owaco bot Aron ki bot Eleajar ki Itamar ma gin awobene ni, “Pe wugony
yer wiwu oket ata lijayi, dok pe wuyec ginarukawu, wek pe wuto, dok wek kiniga
pe opol i kom lwak ducu, Ento utmegiwu, jo ducu me ot pa Icrael, gitwero kok pi
to ma mac pa Rwot okelo.
7Pe wukat woko ki i doggola ke ma me rwatte, wek pe wuto, pien moo wir pa
Rwot tye i komwu.” Ci gutiyo kit ma Moses owaco botgi.
8Rwot oloko ki Aron kun waco ni,
9“Pe imat koŋo vino nyo gin ma mero dano, in kacel ki awobeni, ka onoŋo wucito
i kema me rwatte, wek pe wuto; meno bibedo cik matwal nio wa i kare pa
likwayowu ducu.
10Myero wupok kin jami maleŋ ki jami ma pe leŋ, ki kin gin ma keni ki gin ma
olony.
11Dok wubipwonyo jo Icrael ki cik ducu ma Rwot ocikogi kwede ki i dog Moses.”
12 Ci Moses owaco bot Aron, ki bot Eleajar ki Itamar, awobene ma yam gudoŋ, ni,
“Wukwany gityer me moko kwon ma odoŋ ki i kom gityer ma giwaŋo ki mac bot
Rwot, ci wucam ma to bi pe iye, i ŋet keno tyer, pien en gin maleŋ makato.
13Myero wucam ki i kabedo mo maleŋ, pien en aye waŋ watti ki waŋ wat pa
awobeni ma a ki i kom gityer ma giwaŋo ki mac bot Rwot; pien yam gicika kit
meno.
14 Ento gok ma gikwato ki em ma gityero wubicamo i kabedo mo ma olony, in ki
awobeni ki anyirani kacel, pien gimiyogi gubed waŋ watti ki waŋ wat pa
awobeni, ma a ki i kom gityer lakwecwiny pa jo Icrael.
15Em ma gityero ki gok ma gikwato-ni gibikek kacel ki gityer ma giwaŋo ki mac
ma en aye dwolo, wek gikwat i nyim Rwot me gityer akwata. Bibedo meri ki pa
awobeni kacel kwedi; en cik ma bibedo matwal, macalo yam Rwot ociko.”
16Ka Moses openyo mot pi dyel me gitum me bal, ci onoŋo ni doŋ giwaŋo woko.
Akemo omake i kom Eleajar ki Itamar, awobe pa Aron ma con gudoŋŋi, owaco ni,
17 “Piŋo pe wucamo gitum me bal ki i kabedo maleŋ? Pien en gin maleŋ makato
ma gimiyowu wek wutiŋ bal pa lwak, pi timo gin lakwany bal ki i komgi i nyim
Rwot.
Acoli Baibul
© 1985, Bible Society of Uganda.
18Nenu, wa remone pe gukelo i tyelo i kabedo maleŋ. Yam myero wucam ki i
kabedo maleŋ, macalo yam aciko.”
19Aron ogamo dog Moses ni, “Nen, tin gutyero gitum me bal ki gitum awaŋagi i
nyim Rwot, ci gin macalo man doŋ opoto i koma, Ka kono abedo ka camo gitum
me bal tin, kono obedo myero i waŋ Rwot?”
20Ka Moses owinyo lok meno, ci iye okwe.
Lulevi 11
1Rwot owaco bot Moses ki Aron ni,
2“Wuwac bot io Icrael ni, Man aye gin makwo ma wutwero camo ki i kin lee ducu
ma tye i wi lobo.
3Lee ducu ma oboŋ tyengi akara, ma kin tyengi opokke, ma nyamo omen, ma i k
in lee ducu wutwero camone.
4Ento lee ma nyamo omen nyo ma oboŋ tyengi akara ma pe wubicamo gin ene:
Kinaga kadi en nyamo omen, ento oboŋ tyene pe akara; pienno bedo keni botwu,
wubikwerone.
5Ki oduka nyamo omen, ento oboŋ tyene pe akara; pienno bedo keni botwu,
wubikwerone.
6Ki apwoyo bene kadi en nyamo omen, ento oboŋ tyene pe akara; pienno bedo
keni botwu, wubikwero.
7Ki opego, kadi oboŋ tyene akara, kin tyene opokke, ento pe nyamo omen; pienno
bedo keni botwu, wubikwero.
8Pe wucam riŋogi, pe wugud wa komgi ma oto bene; gin bedo keni botwu,
wubikwerogi.
9“Magi aye wutwero camogi ki i kin gin ducu ma bedo i pii. Gin ducu ma bedo i pii
ma tye ki kiŋa ŋegi ki pok komgi, ma i nam ki ma i kulu ducu, wutwero camogi.
10Ento gin ducu ma tye i nam ki i kulu ducu ma pe ki kiŋa ŋegi ki pok komgi i kin
gin ma corre limuk i pii ki i kin gin makwo ma bedo i pii, bedo gin me kwer
botwu.
11Gibibedo me kwer botwu; pe wubicamo riŋogi, dok komgi mutone bene bedo
me kwer botwu.
12Gin ducu ma i pii ma pe ki kiŋa ŋegi ki pok komgi bedo me kwer botwu.
13“Magi aye gin ma bibedo me kwer botwu ki i kin winyo; pe gibicamogi, gin
gibedo me kwer: ocur, acut, koga,
Acoli Baibul
© 1985, Bible Society of Uganda.
14okwata, ocecu ki kit kwagi ducu;
15agak ki kit kwagi ducu;
16udu, tebu, wetwet, olwilwit ki kit kwagi ducu;
17tula, alwinya, adyeladyel,
18lagweno kulu, kikuŋ, ki ocur madito,
19acebe, ogoro ki kit kwagi ducu; ki putput, ki olik.
20“Kwidi ducu ma tye ki bwomgi, ma giwoto ki tyengi aŋwen, bedo me kwer
botwu.
21Ento i kin kwidi ma tye ki bwomgi, ma giwoto ki tyengi aŋwen, wutwero camo
gin ma tye ki tyengi mabocone ma gipye kwede i wi lobo.
22Wutwero ca mo magi i kingi: bonyo ki kit kwagi ducu; ocenne ki kit kwagi ducu,
labari ki kit kwagi ducu; ki otwoŋo ki i kit kwagi ducu.
23Ento kwidi mukene ducu ma gitye ki bwomgi, ma gitye ki tyengi aŋwen, gibedo
me kwer botwu.
24“Magi gin ma bimiyo wudoko keni; ŋat ma ogudo kom mutone bibedo keni nio
wa otyeno.
25Ŋat ma ot iŋo dul komgi mo muto-ni bilwoko boŋŋine ci bibedo keni nio wa
otyeno.
26Lee ducu ma oboŋ tyene akara, ento kin tyene pe opokke, nyo ma pe nyamo
omen, bedo keni botwu; ŋat ma ogudo komgi bibedo keni.
27Ki lee ducu ma woto ki opany tyengi, i kin lee ducu ma giwoto ki tyengi aŋwen,
bedo keni botwu. Ŋat ma ogudo kom mutone bibedo keni nio wa otyeno.
28Dok ŋat ma ot iŋo kom mutone bilwoko boŋŋine ci bibedo keni nio wa otyeno;
gin bedo keni botwu, wubikwerogi.
29“Man aye gin ma bedo keni botwu ki i kin gin ma nya ma corre limuk i wi lobo:
oculi, oyoo adeŋ, lagwe lakaka ki kit kwagi ducu,
30laromo ot, ŋec, lagwe kweyo, ki laŋogo.
31Man aye gin makeni botwu ki i kin gin ducu ma gicorre limuk; ŋat ma ogudo
komgi ka guto bibedo keni nio wa otyeno.
32Ka mo i kingi ma doŋ oto opoto i kom jami mo-ni, jami-nu bibedo keni, kadi
weer, nyo boŋo aruka, nyo laa, nyo kicaa, jami mo keken ma gitiyo kwede pi kit
tic mo-ni; myero giket i pii, ci bibedo keni nio wa otyeno, ka doŋ bibedo ma
olony.
Acoli Baibul
© 1985, Bible Society of Uganda.
33Dok ka mo i kingi opoto i agulu, nyo atabo nyo kit gin mo macalo meno ma
gicweyo ki lobo, gin ducu ma tye iye bibedo keni, agulu nyo atabo-gu wubineko
woko.
34Ginacama mo ma gicamo ma tye iye, ma gionyo iye pii, bibedo keni; ki ginamata
ma gimato ki i agulu-ni nyo atabo-gu bibedo keni.
35Jami ducu ma dul komgi mo muto-ni opoto i kome bibedo keni, kadi keno nyo
tuk keno gibimuko woko; gin gudoko keni, ci gibibedo keni botwu.
36Kadi bed kumeno, waŋ it nyo bur taŋi me jolo pii bibedo ma olony; ento gin
ducu ma ogudo kom mutone bibedo keni.
37Ka dul komgi muto-ni opoto i kom kodi mo me acoya, ma gibicoyo, kodi-nu
bibedo ma olony;
38ento ka onoŋo gionyo pii i kom kodinu, ce dul komgi mo muto-ni opoto i kome,
ci bedo keni botwu.
39“Ka lee mo ma gicamo oto woko, ŋat ma ogudo geŋŋe bibedo keni nio wa
otyeno.
40Ŋat ma ocamo geŋ meno bilwoko boŋŋine ci bibedo keni nio wa otyeno. Dok
ŋat ma otiŋo geŋ-ŋu bilwoko boŋŋine, ci bibedo keni nio wa otyeno.
41“Gin ducu ma nya ma corre limuk i wi lobo gin aye gin me kwer; pe gibicamone.
42Gin ducu ma woto kun ywane ki iye, ki gin ducu ma woto ki tyengi aŋwen, nyo
ma tye ki lwak tyengi mapol, gin ducu ma nya ma corre limuk i wi lobo pe
wubicamogi, pien gin aye gin me kwer.
43Pe wulokke wudok gin me kwer pi gin mo-ni ma nya ma corre limuk; dok pe
wuballe wudok keni pigi.
44 Pien an a Rwot Lubaŋawu; pi meno wulonnye kekenwu wubed maleŋ, pien an
aleŋ. Pe wuballe wudok keni pi gin mo ma corre limuk ma lak i wi lobo.
45Pien an aye a Rwot ma akwanyowu woko ki i lobo Ejipt, wek abed Lubaŋawu;
mumiyo wubed jo maleŋ, pien an aleŋ.”
46Man aye cik ma otiko lee ki winyo ki gin makwo ducu ma kwan i pii, ki gin ducu
ma corre limuk i wi lobo,
47wek dano gupok kin gin ma keni ki gin ma olony, ki kin gin makwo ma gitwero
camo ki gin makwo ma pe gitwero camo.
Lulevi 12
1Rwot owaco bot Moses ni,
2“Wac bot jo Icrael ni, Ka dako ogamo ic ce onywalo latin laco, en bibedo keni pi
nino abiro; bibedo keni macalo i kare me two kwer.
3 I nino me aborone en aye gibiliro iye del kom nyim latin me co.
4Dako dok bimedde pi nino pyeradek wiye adek wek olonnye pi remo me
kwerre; pe bigudo gin mo maleŋ, pe bicito i ot pa Lubaŋa, nio ka kare me
lonnyene otum.
5Ento ka onywalo latin nyako, en bibedo keni macalo i kare me two kwer pi cabit
aryo; dok bimedde pi nino pyerabicel wiye abicel wek olonnye pi remo me kwer
mere.
6“Ka kare me lonnyene otum, ka nyo pi awobi nyo pi nyako, dako bikelo latin
romo ma ditte romo mwaka acel bot ajwaka i doggola kema me rwatte pi gitum
awaŋa, ki latin akuri, nyo amam, pi gitum me bal.
7Ajwaka bityero i nyim Rwot, bitimo gin lakwany bal ki i kom dako, ci doŋ
bilonnye ki i remone ma ocwer. Man aye cik ma mako dako ma onywalo latin laco
nyo ma nyako.
8 Ka noŋo latin romo oloye, en bitero amam aryo, nyo litino akuri aryo, acel pi
gitum awaŋa, acel pi gitum me bal: ajwaka bitimo gin lakwany bal ki i kome, ci
doŋ bedo ma olonnye.”
Lulevi 13
1Rwot owaco bot Moses ki Aron ni,
2“Ka dano mo del kome okwot, nyo orugo, nyo orobo, ci odoko two me dobo i del
kome, ci myero gikele bot ajwaka Aron, nyo bot ŋat acel i kin awobene ma gin aye
ajwagi.
3Ajwaka biŋiyo two ma orobo i del kome-ni; ci ka yer ma i del kome ma orobo-ni
odoko lwar matar, dok ka twone onen ni ogolle matut ma okato del kome, ci
meno two dobo, Ka ajwaka doŋ oŋiyo kome, ci bituco ni, kome ki keni.
4Ento ka del kome-ni orobo matar kun nen ni pe ogolle matut okato del, dok ka
yer ma tye iye bene pe olokke odoko lwar, ci ajwaka bitweyo dano ma latwo-ni i
ot pi nino abiro.
5I nino me abirone ajwaka dok biŋiyo kome, ci ka onen bote ni two doŋ ocuŋ, pe
onya omedde i del kome, ci ajwaka bimedo tweyo dano-nu i ot pi nino abiro
mukene.
6I nino me abirone ajwaka dok biŋiyo kome, ci ka two ma orobo kome-ni doŋ
ojwik woko, dok two pe on ya omedde i del kome, ci ajwaka bituco ni kome pe ki
keni; orugo aruga noŋo. Dano-nu myero olwok boŋŋine ci bibedo ma olony.
7Ento ka ce kome ma orugo-ni onya omedde i delkome, ma doŋ onoŋo onyutte
kene bot ajwaka pi lonnyene, ci en myero dok obin i nyim ajwaka.
8Ajwaka biŋiyo, ci ka onoŋo ni kome ma orugo-ni doŋ onya omedde i del kome,
ajwaka bituco ni kome ki keni, meno two dobo.
9“Ka dano mo two dobo omako gibikele bot ajwaka.
10Ajwaka biŋiyo, ci ka del kome mo tye ma okwot ma okwor matar, ma otyeko
loko yer odoko lwar, dok bur odet manyen ka ma okwot-ti,
11meno noŋo two dobo ma yam ori i del kome. Ajwaka bituco ni kome ki keni; pe
bitweyone i ot, pien kome ki keni.
12Ka dobo ocorre i del kome, ma two dobo oromo del kom dano ma latwo-ni, nia i
wiye nio wa i tyene, ma ajwaka twero neno ducu,
13ci ajwaka biŋiyo. Ka dobo oromo kome ducu, ci ajwaka bituco ni olony i kom
two meno; noŋo kome ducu okwor matar, kome pe ki keni.
14Ento ka bur odet ma nen i kome, ci kome bibedo ki keni.
15Ajwaka biŋiyo bur mudet manyen-ni, ci bituco ni kome ki keni; bur mudet
manyen bedo keni, meno two dobo.
16Fnto ka ce bur mudet manyen-ni dok olokke odoko matar, ci bidwogo bot
ajwaka.
17Ajwaka biŋiyo kome, ci ka two odoko matar, ajwaka bituco ni latwo kome pe ki
keni; en doŋ olonnye.
18“Ka ŋatti i mo odeke okwot i del kome, ci ocaŋ obone woko,
19ka ce lacen dok ojer okwot i waŋ odeke-nu ma okwor matar, nyo orobo matar
kun bedo makwarkwar, ci myero ginyut bot ajwaka.
20Ajwaka biŋiyo, ci ka onen ni ogolle matut okato del kom, ki yer bene odoko
lwar, ajwaka bituco ni kome ki keni: meno two dobo ma otyer i waŋ odeke.
21Ento ka ajwaka oŋiyo, ci yer ma tye iye pe lwar, dok pe ogolle matut ma okato
del kom, ento doŋ ojwik woko, ci ajwaka bitweyo dano-nu i ot pi nino abiro.
22Ka onya omedde i del kome, ci ajwaka bituco ni kome ki keni, pien meno two.
23Ento ka ce waŋe ma orobo-ni ogik i kabedo acel ma pe on ya omedde, meno po
yo waŋ odeke keken, ci ajwaka bituco ni kome pe ki keni.
24“Nyo ka dano mo mac owaŋo, opwaco del kome, ce bur odet manyen i waŋ ka
ma opwac-ci, ci orobo matar kun obedo makwarkwar, nyo okwor matar,
Acoli Baibul
© 1985, Bible Society of Uganda.
25ci ajwaka biŋiyo, Ka yer ma i waŋe odoko lwar, dok onen ni ogolle matut, okato
del kom, meno two dobo otyer i waŋ ka ma opwac-ci. Ajwaka bituco ni kome ki
keni; meno two dobo.
26Ento ka ajwaka oŋiyo, ci yer ma i wane ma orobo-ni pe lwar, dok pe ogolle
matut ma okato del kom, ento ojwik woko, ci ajwaka bitweyo dano-nu i ot pi nino
abiro.
27I nino me abirone ajwaka biŋiyo; ka tye ka nya medde i del kome, ci ajwaka
bituco ni kome ki keni; meno two dobo.
28Ento ka ce waŋe ma orobo-ni ogik i kabedo acel ma pe onya omedde i del kome,
ento ojwik woko, meno gin ma okwot i waŋ ka ma opwac keken; ajwaka bituco ni
ko me pe ki keni, pien meno waŋ po yo ka ma mac owaŋo.
29“Ka laco mo nyo dako mo two tye i wiye nyo i yer tike,
30ajwaka biŋiyo twone. Ka onen ni ogolle matut okato del kom, dok yer ma tye
iye odoko ocwakocwak, dok ojwer woko, ci ajwaka bituco ni kome ki keni; meno
two akukuc, en dobo me wic nyo me yer tik.
31Ka ajwaka oŋiyo two akukuc, ka onen ni ogolle matut okato del kom, kun yer
macol pe iye, ci ajwaka bitweyo dano meno ma tye ki two akukuc i ot pi nino
abiro.
32I nino me abirone ajwaka bi ŋiyo twone; ka akukuc pe on ya omedde, dok pe
tye iye yer ma obedo ocwakocwak, dok akukuc pe onen ni ogolle matut okato del
kom,
33ci dano-nu bilyelo wiye woko, ento pe bilyelo ka ma obedo akukuc-ci. Ajwaka
bimedo tweyo dano meno i ot pi nino abiro mukene.
34I nino me abirone ajwaka biŋiyo akukuc; ka akukuc pe onya omedde i del kome,
kun nen ni pe ogolle matut okato del kom, ci ajwaka bituco ni ko me pe ki keni.
En bilwoko boŋŋine ci bibedo ma olony.
35Ento ka ce akukuc onya omedde i del kome i ŋe lonnyene,
36ci ajwaka biŋiyo kome, Ka akukuc omedde i del kome, ajwaka pe dok oyeny yer
ma obedo ocwakocwak; kome ki keni.
37Ento ka onen bote ni akukuc doŋ ocuŋ, dok yer macol tye olot iye, akukuc doŋ
ocaŋ woko, en doŋ olonnye; ajwaka bituco ni kome pe ki keni.
38“Ka laco mo nyo dako mo del kome orobo, kome oonyo ma okwor matar,
39ajwaka biŋiyo. Ka del kome orobo, kome oonyo ma pe okwor matar twatwal,
noŋo del ko me oonyo odugo aduga keken; kome pe ki keni.
40“Ka yer wi laco mo otal oo woko, en bedo lawiye otal, ento kome pe ki keni.
Acoli Baibul
© 1985, Bible Society of Uganda.
41Dok ka laco mo yer olwer woko ki i tur nyime nyo i teŋ wiye, en bedo ma wiye
otal i tur nyime, ento kome pe ki keni.
42Ento ka tye two mo i wiye nyo i tur nyime mutal-li ma orobo matar kun obedo
makwarkwar, meno two dobo aye ma ocorre i wiye ma otal-li, nyo i tur nyime ma
otal-li.
43Ajwaka biŋiyo kome: ci ka two ma okwoto wiye mutal-li nyo tur nyime mutal-li
obedo matar makwarkwar, kun nen calo two dobo ma i del kom dano,
44en dano ma ladobo, ko me ki keni. Ajwaka myero otuc ni kome ki keni; twone
tye i wiye.
45“Ladobo ma tye ki two dobo myero oruk boŋŋi ma oket, bigonyo yer wiye ket
ata lijayi, ci umo del doge mamalo woko, ka daŋŋe ni, ‘Koma ki keni, koma ki
keni.’
46En bibedo keni pi kare ducu me twone; kome ki keni. En bibedo i kabedone
kene, woko i ŋe gony.
47“Ka ce two dobo tye i kom ginaruka mo, kadi bed me boŋo yer romo nyo boŋo
camanini,
48i kom uci ma atirre nyo i kom uci ma ariine, nyo i kom laa, nyo i kom gin mo ma
gitiyo ki laa,
49ka two nen atworo-atworo nyo makwarkwar i kom boŋo, i kom uci ma atirre
nyo i kom uci ma ariine, nyo i kom gin mo ma gitiyo ki laa, meno two dobo,
myero ginyut bot ajwaka.
50Ajwaka biŋiyo two meno, ci bitweyo wi jami ma two tye iye-ni pi nino abiro.
51I nino me abirone en biŋiyo two-nu. Ka two onya omedde i ginaruka, i kom uci
ma atirre nyo i kom uci ma ariine, nyo i kom laa, kadi bed laa ma giyubo pi kit tic
mo, meno aye dobo ma ŋuno jami; jami-nu keni.
52Ajwaka biwaŋo ginaruka meno, kadi bed two tye i kom uci ma atirre nyo i kom
uci ma ariine, i boŋo yer romo nyo i boŋo camanini, nyo i kom gin mo ma gitiyo ki
laa, pien meno two dobo ma ŋuno jami; gibiwaŋo woko awaŋa ki mac.
53“Ka ajwaka oŋiyo, ce two pe onya omedde i ginaruka, i kom uci ma atirre nyo i
kom uci ma ariine, nyo i kom gin mo ma gitiyo ki laa,
54ci ajwaka biciko ni gilwok jami ma two tye iye-ni, ci bimedo tweyo wiye pi nino
abiro mukene.
55Dok ajwaka biŋiyo jami ma two tye iye-ni i ne lwokogi. Ka raŋi pe olokke ka ma
two tye iye-ni, kadi bed two pe onya omedde, jami-nu keni; wubiwaŋo woko
awaŋa ki mac, kadi bed two oŋuno tuŋ ŋeye nyo tuŋ iye.
56“Ento ka ce ajwaka oŋiyo, ci two pe nen twatwal i ne lwokone, en biyeco dul
meno woko ki i kom ginaruka, nyo ki i kom laa, ki i kom ucine ma atirre nyo i
kom uci ma ariine.
57Lacen ka two dok onen i kom ginaruka-nu, nyo i kom ucine ma atirre nyo i kom
uci ma ariine, nyo i kom gin mo ma gitiyo ki laa, noŋo tye ka nya medde; gin ma
two tye iye-ni wubiwaŋo woko awaŋa ki mac.
58Ento ginaruka, kadi bed uci ma atirre nyo uci ma ariine, nyo gin mo ma gitiyo ki
laa, ma two oa i kome ka ilwoko, myero gilwok tyen me aryo, ci bibedo ma
olonnye.”
59Man aye cik ma mako two dobo ma i kom ginaruka me boŋo yer romo nyo boŋo
camanini, i kom uci ma atirre nyo i kom uci ma ariine, nyo i kom gin mo ma gitiyo
ki laa, pi ŋolo ka olony nyo keni.
Lulevi 14
1Rwot owaco bot Moses ni,
2 “Man aye bibedo cik ma mako ladobo i nino me lonnyene. Gibikele bot ajwaka,
3ci ajwaka bikato woko i ŋe gony ka ŋiyo kome. Ka two dobo doŋ ocaŋ woko ki i
kome,
4ci ajwaka biciko ni gikel winyo makwo aryo ma olony, te lokke ni, winyo ma
gitwero camogi, ki yat cedar, uci makwar, ki anyero, pi dano ma gimito lonyo-ni.
5Ajwaka biciko ni gitwom pii ma mol, giony i otako, ci ginek winyo acel ki malo i
wi pii meno.
6En bimako winyo makwo kacel ki yat cedar ki uci makwar-ri ki anyero, ci lutogi
kacel ki winyo makwo i remo winyo ma onoŋo gineko ki malo i wi pii mamol-li.
7Bikiro remo i kom dano ma gimito lonyo i kom dobo-ni tyen abiro; lacen bituco
ni en doŋ olonnye, ci biweko winyo makwo-ni tuk dok woko i tim.
8Ci dano ma obino pi lonnye bilwoko boŋŋine, bilyelo yer kome ducu, ka lwoko
kome ki pii, ci bibedo ma olonnye. I ŋe meno en doŋ cako bino i gony, ento bibuto
woko i ne kemanepi nino abiro.
9I nino me abirone bilyelo yer wiye ducu, dok bilyelo yer tike ki yer pyen waŋe ki
yer kome ducu. Ka dok bilwoko boŋŋine, bilwoko kome ki pii, ci doŋ bedo ma
olonnye.
10“Dok i nino me aborone en bitero litino nyogi romi aryo ma komgi pe ki
mwonyo, ki bwoŋ romo ma ditte romo mwaka acel, ki gityer me moko kwon ma
romo agwata adek, moko mapwotte ma girubo ki moo, ki moo ma romo cupa
acel.
11Ajwaka ma lonyo en-ni bitero dano ma gilonyo-ni, cibo kacel ki jamine i nyim
Rwot i doggola kema me rwatte.
12Ajwaka bikwanyo nyok romo acel, bityero me gitum pi alii, kacel ki cupa moo
acel-lu, ci kwatogi me bedo gityer akwata i nyim Rwot.
13Bineko latin romo-nu i kabedo ma gineko iye gitum pi bal ki gitum awaŋa, i
kabedo maleŋ, pien gitum me alii rom ki gitum me bal, ducu bedo pa ajwaka; en
gin maleŋ makato.
14Ajwaka bigwelo remo me gitum me alii, bireyo i ogwilo it dano ma gilonyo-ni,
malacuc, ki i kom twon nyig ciŋe malacuc, ki i twon nyig tyene malacuc.
15Ka ajwaka bikwanyo moo ma romo cupa acel-li, bitono manok i dye ciŋe
malacam,
16ka luto lwet ciŋe malacuc i moo ma i dye ciŋe malacam-mi, ci kiro moo ki nyig
ciŋe tyen abiro i nyim Rwot.
17Moo ma odon i ciŋe ajwaka bireyo i ogwilo it dano ma gilonyo-ni malacuc, ki i
twon nyig ciŋe malacuc, ki i twon nyig tyene malacuc, i kom remo me gitum me
alii.
18Moo ma odoŋ i ciŋ ajwaka en bidunyo i wi dano ma gilonyo-ni, ka ajwaka
bitimo gin lakwany bal ki i kome i nyim Rwot.
19Ajwaka bityero gitum me bal me kwanyo bal ki; kom dano ma gimito lonyo
keni ma i keme-ni. Lacen en bineko gitum awaŋa,
20ci ajwaka bityero gitum awaŋa kacel ki gitum me moko kwon i wi keno tyer, Kit
meno ajwaka bitimo gin lakwany bal ki i kome, ci doŋ bilonnye.
21“Ento ka en lacan ma noŋo meno ducu oloye, en bikwanyo latin nyok romo acel
obed gitum me alii me akwata, pi kwanyo bal ki i kome, ki agwata moko kwon
acel me moko mapwotte ma girubo ki moo pi gityer me moko kwon, ki moo ma
romo cupa acel;
22dok amam aryo nyo litino akuri aryo, macalo en romo noŋone; acel bibedo
gitum me bal, acel bibedo gitum awaŋa.
23I nino me aborone en bikelo bot ajwaka pi lonnyene i doggola kema me rwatte i
nyim Rwot.
24Ajwaka bikwanyo latin romo me gitum me alii, kacel ki moo ma romo cupa
acel-li, bikwatogi me bedo gityer akwata i nyim Rwot.
25Ka dok bineko latin romo me gitum me alii; ci ajwaka bigwelo remo me gitum
me alii, bireyo i ogwilo it dano ma gilonyo-ni malacuc, ki i twon nyig ciŋe
malacuc, ki i twon nyig tyene malacuc.
26Ka ajwaka bitono moo manok i dye ciŋe malacam,
27ci bikiro moo ma i dye ciŋe malacam-mi tyen abiro i nyim Rwot ki nyig ciŋe
malacuc.
28Ka ajwaka bireyo moo ma i ciŋe malacuc i ogwilo it dano ma gilonyo-ni, ki i
twon nyig ciŋe malacuc, ki i twon nyig tyene malacuc, ka ma gireyo iye remo me
gitum me alii.
29Moo ma odoŋ i ciŋe ajwaka bidunyo i wi dano ma gilonyo-ni, me lakwany bal ki
i kome i nyim Rwot.
30I kom amam nyo litino akuri ma en romo noŋone,
31en bityero acel pi gitum me bal, acel pi gitum awaŋa, kacel ki gityer me moko
kwon; ci ajwaka bitimo gin lakwany bal ki i kom dano ma gilonyoni, i nyim Rwot.
32Man aye cik ma mako dano ma tye ki two dobo, ma pe romo noŋo gityer ducu
ma giciko pi lonnyene.”
33Rwot owaco bot Moses ki Aron ni,
34“Ka doŋ wuo i lobo Kanaan ma abimiyowu me bedo mewu, ka ce aketo two
dobo i ot mo i lobo ma abimiyowuni,
35ci won ot bicito tito bot ajwaka kun waco ni, ‘I oda nen calo tye iye kit two mo.’
36Ajwaka biciko ni gicok jami, gikel woko wek ot odoŋ ma iye nono ma noŋo peya
en ajwaka odonyo iye ka ŋiyo two, wek pe gituc ni jami ducu ma tye i ot bedo
keni; lacen ajwaka bidonyo ka ŋiyo ot.
37En biŋiyo two; ka ce twone tye i kor ot kun omido ma obedo atworo atworo,
nyo omido makwarkwar, ka nen ni odonyo wa matut i kor ot,
38ci ajwaka bikato woko ki i ot meno, cito i doggolane, cego dog otte woko pi nino
abiro.
39I nino me abirone ajwaka dok dwogo ci neno. Ka two onya omedde i kor ot,
40ci ajwaka biciko ni gimuk matafali got ma two omido iye-ni, gibolgi woko i ne
gaŋ i kabedo ma pe olony.
41Dok bimiyo gicwero i ot rumo woko ducu, lobo ma gicwero i kor ot-ti gibionyo
woko i ne gaŋ i kabedo ma pe olony.
42Ka dok gibikelo matafali got mukene, giketogi i kabedo ma gikwanyo iye godi-
ni, ka dok gikelo lobo mukene, ci gipuyo ki ot meno.
43“Ka two dok otuc i ot meno, ma onoŋo doŋ gityeko muko godi woko, dok
gicwero kor ot, gipuyo odoco,
44ci ajwaka dok bidok ka nenone. Ka two onya omedde i ot aye, meno two dobo
ma ŋuno kor ot; ot-ti keni.
45Gibimuko ot meno gireto woko piny, godine ki baone ki lobo ma gipuyo kwede
ducu, gibiterogi woko i ŋe gaŋ i kabedo ma pe olony.
46Dano ma odonyo i ot meno ma onoŋo gicego woko-ni bibedo keni nio wa
otyeno
47Dano ma obuto piny i ot meno bilwoko boŋŋine; dok ŋat ma ocamo i ot-tu
bilwoko boŋŋine.
48“Ento ka ajwaka obino, oŋiyo ot ce onoŋo two pe onya omedde nia ma gipuyo-
ni, ci ajwaka bituco ni otte pe keni, pien twone doŋ ocaŋ.
49Pi lonyo ot, en bikwanyo litino winyo aryo, kacel ki yat cedar ki uci makwar ki
anyero.
50Gibitwomo pii ma mol i otako, ci en bineko winyo acel ki malo i wi pii meno.
51Bimako yat cedar ki anyero ki uci makwar, kacel ki winyo makwo, ci lutogi i
remo winyo ma onoŋo gineko malo ki i wi pii mamol-li, ci kiro kom ot tyen abiro.
52Kit meno en bilonyo ot ki remo winyo, kacel ki pii mamol-li, ki winyo makwo, ki
yat cedar, ki anyero ki uci makwar-ri,
53ci biweko winyo makwo tuk dok woko i tim i ne gaŋ. Kit meno en bitimo gin
lakwany bal ki i kom ot, ci bibedo ma olony.”
54Man aye cik ma mako two dobo ducu: pi two akukuc,
55pi two dobo ma i kom ginaruka nyo i kom ot,
56nyo pi gin ma okwot, nyo orugo, nyo orobo del kom dano,
57pi nyuto ka obedo keni nyo ma olony. Man aye cik ma mako dobo.
Lulevi 15
1Rwot owaco bot Moses ki Aron ni,
2“Wuwac bot jo Icrael ni, Ka laco mo kome cwer tut, cwer tutte miyo kome bedo
ki keni.
3Dok man aye cik ma mako dano ma kome ki keni pi cwer tut, ka nyo kome mol
tut, nyo ka tut ma cwer i kome ocony, noŋo kome ki keni.
4Kitanda ducu ma dano ma kome cwer tut obuto iye bibedo keni, ki gin ducu ma
en obedo iye bibedo keni.
5Ŋat ma ogudo kom kitandane myero olwok boŋŋine, olwok kome ki pii, ci bedo
keni nio wa otyeno.
6Ŋat ma obedo i kom gin ma dano ma kome cwer tut obedo iye bilwoko boŋŋine,
lwoko kome ki pii, ci bedo keni nio wa otyeno.
7Ŋat ma ogudo kom dano ma kome cwer tut-ti bilwoko boŋŋi ne, lwoko kome ki
pii, ci bedo kem nio wa otyeno.
8Ka ŋat ma kome cwer tut oŋulo laa i kom dano mo ma olony, dano-nu bilwoko
boŋŋine, lwoko kome ki pii, ci bedo keni nio wa otyeno.
9Kom mo me bedo i wi kinaga ma dano ma kome cwer tut obedo i wiye bibedo
keni.
10Ka ŋat ma ogudo gin mo ma en obedo nyo obuto iye, bibedo keni nio wa
otyeno; ki ŋat ma otiŋo jami meno bilwoko boŋŋine, bilwoko kome ki pii, ci bedo
keni nio wa otyeno.
11Ka dano ma kome cwer tut ogudo kom dano mo ma onoŋo pe olako ciŋe ki pii,
dano-nu bilwoko boŋŋine, lwoko kome ki pii, ci bedo keni nio wa otyeno.
12Ka dano ma kome cwer tut ogudo kom agulu mo, ci agulune gibineko woko, ki
jami macalo weer bao ducu gibilako komgi ki pii.
13“Ka dano mo ma kome cwer tut kome doŋ olony, ci bikwano nino abiro pi
lonnyene, ka bilwoko boŋŋine, lwoko kome i pii mamol, ci bedo ma ko me pe ki
keni.
14I nino me aborone en bitero amam aryo nyo litino akuri aryo, bibino i nyim
Rwot i doggola kema me rwatte, bimiyogi bot ajwaka.
15Ajwaka bityerogi, acel me gitum me bal, acel me gitum awaŋa; kit meno ajwaka
bitimo gin lakwany bal ki i kome i nyim Rwot pi kome ma obedo ka cwer tut-ti.
16“Ka laco mo kodi me co ne omol i kome, en bilwoko kome ducu ki pii, ci bedo
keni nio wa otyeno.
17Ginaruka nyo pyen ducu ma kodine me co omol i kome myero gilwok ki pii, ci
bedo keni nio wa otyeno.
18Ka laco obuto ki dako ci kodi me co odonyo i kome, gin aryo ducu gibilwoko
komgi ki pii, ci gibibedo keni nio wa otyeno.
19“Dako ma remo mol ki i kome i kit me nino ducu bibedo ki kwerre pi nino
abiro; dano ducu ma ogudo kome bibedo keni nio wa otyeno.
20Gin ducu ma en obuto iye i kare ma tye ki kwer bibedo keni, ki gin ducu ma en
obedo iye bibedo keni.
21Ŋat ma ogudo kitandane myero olwok boŋŋine, olwok kome ki pii, ci bedo keni
nio wa otyeno,
22Ŋat ma ogudo kom gin ma en obedo iye bilwoko boŋŋine, lwoko kome ki pii, ci
bedo keni nio wa otyeno.
23Kadi bed kitanda nyo gin mo ma en obedo iye, dano ma ogudo bibedo keni nio
wa otyeno.
24Ka laco mo obuto kwede, ce kwerre ogudo kome, en bibedo keni pi nino abiro,
dok kitanda ducu ma danonu obutoiye bibedo keni.
25“Ka dako mo remo mol ki i kome pi nino mapol, ma pe i i kare me two kwerre
keken, nyo ka remone mol ma okato kare me two kwerre, en bimedde bedo keni
pi kare ducu ma remone mol; en bibedo keni macalo i kare me two kwer.
26Kitanda ducu ma en obuto iye, i kare ducu ma remone mol-li, bibedo bote
macalo kitanda me two kwerre; dok gin ducu ma en obedo iye bibedo keni,
macalo bedo keni i kare me two kwer.
27Ŋat ma ogudo jami magi bibedo keni; myero olwok boŋŋine olwok kome ki pii,
ci bedo keni nio wa otyeno.
28Ento ka dako kome doŋ olony i kom kwerre, en bikwano nino abiro, lacen en
bibedo ma kome pe ki keni.
29I nino me aborone en bitero am am aryo nyo litino akuri aryo, bikelogi bot
ajwaka i doggola kema me rwatte.
30Ajwaka bityero acel me gitum me bal, acel me gitum awaŋa; kit meno ajwaka
bitimo gin lakwany bal ki i kome i nyim Rwot pi remone ma omol ma omiyo en
bedo keni.
31“Myero wumi jo Icrael gugwokke i kom gin ma miyogi bedo keni kit meno, wek
pe guto ma gitye keni pi balo kemana ma tye i kingi.”
32Man aye cik ma mako laco ma kome cwer tut ki ma kodi me co omol i kome ma
omiyo en odoko keni,
33ki dako bene ma two two kwer; man aye cik ma mako dano ducu, laco nyo
dako, ma kome cwer tut nyo remo, ki laco bene ma obuto ki dako ma kome ki
keni.
Lulevi 16
1Rwot oloko bot Moses i kare ma doŋ awobe pa Aron aryo gutyeko to, pien onoŋo
gunyiko cok i nyim Rwot ci guto woko.
2 Ci Rwot owaco bot Moses ni, “Tit ki omeru Aron ni pe obed ka donyo nino ducu
i kabedo maleŋ ma boŋo kicika oumo i nyim kom me kica ma tye i wi canduk:
wek pe oto; pien abinen i wi kom me kica i po!.
3 Ento Aron bidonyo i kabedo maleŋ ki gin magi: bidonyo iye ki wod twon pi
gitum me bal, ki nyok romo pi gitum awaŋa.
4En biruko kanyi maleŋ me boŋo camanini, biruko pali boŋo camanini i kome,
bitweyo pyere ki kitambara boŋo camanini, ka tweyo kitambara adwala i wiye;
man aye gin boŋŋi aruka maleŋ. En bilwoko kome ki pii, ka doŋ birukogi.
5Dok en bigamo ki bot lwak jo Icrael nyogi dyegi aryo pi gitum me bal, ki nyok
romo acel me gitum awaŋa.
6“Aron bityero twon obed gitum me bal ma otiko en, kun timo gin lakwany bal ki
i kome ki i kom jo ma i ode.
7Dok en bikelo dyegi aryo-nu, biketogi i nyim Rwot i doggola kema me rwatte.
8Ci Aron bibolo kwir i kom nyogi dyegi aryo-nu, kwir acel pi Rwot ki kwir
mukene pi Ajajel.
9Aron bikelo dyel ma kwir pa Rwot opoto i kome-ni bityero me bedo gitum me
bal.
10Ento dyel ma kwir pa Ajajel opoto i kome-ni gibikelo makwo i nyim Rwot pi
timo gin lakwany bal i kome, wek gicwale woko ceŋ i tim bot Ajajel.
11“Aron bityero twon me bedo gitum me bal ma otiko en kun timo gin lakwany
bal ki i kome ki i kom jo ma i ode; bineko twon obed gitum me bal ma otiko eno
12En bikwanyo atabo weer me waŋo odok eceta ma opoŋ ki lodi mac ma
okwanyo ki i wi keno tyer ma i nyim Rwot, ki odok eceta ma ŋwece kur ma giluro
matitino poŋ ciŋ aryo, ci bikelone i tyelo ka ma boŋo kicika oumo-ni.
13Bionyo odok eceta ma ŋwece kur-ri i mac ma i nyim Rwot, wek yito me odok
eceta ma ŋwece kur-ri oduny macalo pol oum kom me kica ma bedo i wi canduk
lok me caden, wek pe oto.
14Ka dok bikwanyo remo twon manok, ci kiro ki lwet ciŋe i kom kom me kica tuŋ
nyime, dok bikiro remo ki lwet ciŋe tyen abiro piny i nyim kom me kica.
15 “Ka man otum, bineko dyel me gitum me bal ma onoŋo tye pi lwak, ci kelo
remone i tyelo ma boŋo kicika oumo-ni, ci timo remone kit ma otimo ki remo
twon-ni; bikiro i wi kom me kica ki i nyim kom me kica.
16En bitimo gin lakwany bal ki i kom kabedo maleŋ kit meno, pi keni pa jo Icrael,
ki pi tim aranyigi ki balgi ducu. Dok bitimo kit meno bene ki kema me rwatte ma
bedo kwedgi i dye keni megi ducu.
17I kare ma en donyo i kabedo maleŋ ka timo gin lakwany bal, dano mo pe obed i
kema me rwatte, nio ka doŋ okato woko ma otyeko timo gin lakwany bal ki i
kome ki i kom jo ma i ode, ki i kom jo Icrael mucokke ducu.
18Lacen en bikato woko i nyim keno me tyer ma tye i nyim Rwot, ci timo gin
lakwany bal ki i kome. Bikwanyo remo twon, ki remo dyel, ci reyo i kom ten keno
aŋwen me keno tyer, rumo kome ducu.
19Ka dok bikiro remo iye ki lwet ciŋe tyen abiro kun lonyo, kwero doko maleŋ pi
kwanyo keni pa jo Icrael ducu ki i kome.
20“Ka doŋ otyeko timo gin lakwany bal ki i kom kabedo maleŋ, ki kema me
rwatte, ki keno tyer, en bikelo dyel makwo.
21Aron biketo ciŋe aryo ducu i wi dyel, kun tuco i kome bal ducu ma jo Icrael
gutimo, ki tim aranyigi ki kwa balgi ducu, Biketogi i wi dyel-lu, ci cwale woko
kwede i tim, kun dano mo ma doŋ giyero aye tero.
22Dyel bitiŋo balgi ducu i kome, cito kwede wa i t im ata; ci dano-nu bigonyo dyel
cito woko i tim.
23 “Aron dok bidonyo i kema me rwatte, bilunyo boŋŋi camanini woko ma onoŋo
oruko i kare ma en cito i kabedo maleŋ-ŋi, ci wekogi kunnu.
24Ka bilwoko kome ki pii i kabedo mo maleŋ, ka ruko boŋŋine i kome, ci katti
woko, tyero gitum awaŋane, ki gitum awaŋa pi lwak, ci timo gin lakwany bal ki i
kome ki i kom lwak.
25Dwolo me gitum awaŋa en biwaŋo woko i wi keno tyer.
26Ŋat ma otero dyel, ocwalo bot Ajajel, bilwoko boŋŋine, lwoko kome ki pii, ka
lacen bibino i gony.
27 Twon me gitum me bal ki dyel me gitum me bal, ma onoŋo gitero remogi i
kabedo maleŋ ka timo gin lakwany bal, gibiterogi woko wa i ŋe gony; pyengi ki
riŋogi ki wee igi gibiwaŋo woko ki mac.
28Ŋat ma owaŋo bilwoko boŋŋine, lwoko kome ki pii, ka lacen en bibino i gony.
29 “Man bibedo cik matwal botwu, ni, i dwe me abiro, i nino dwe me aparre,
wubikumo ki toncwiny. Pe wubitiyo tic mo, kadi anywalli me lobo, kadi labedo
ma bedo i kinwu.
30Pien i nino meno aye gibitimo iye gin lakwany bal ki i komwu me lonyowu;
myero wubed ma wulonnye i nyim Rwot ki i kom balwu ducu.
31En aye bedo botwu cabit me yweyo mot, ci wubikumo ki toncwiny; man aye cik
ma bedo matwal.
32Ajwaka ma giwiro ki moo ka giketo en i dog ticce me bedo ajwaka, kun leyo
kaka wonne, bitimo gin lakwany bal, kun ruko boŋŋi aruka maleŋ me boŋo
camanini.
Acoli Baibul
© 1985, Bible Society of Uganda.
33En bitimo gin lakwany bal ki i kom kabedo maleŋ, dok bitimo gin lakwany bal
ki i kom kema me wratte ki i kom keno tyer, Ka dok bitimo gin lakwany bal ki i
kom ajwagi, ki i kom jo ducu mucokke.
34Man bibedo cik botwu matwal, ni, myero gitim gin lakwany bal ki i kom jo
Icrael i mwaka acel kicel, pi balgi ducu.” Ci Moses otimo kit ma Rwot ocike
kwede.
Lulevi 17
1Rwot owaco bot Moses ni,
2“Wac bot Aron ki awobene ki bot jo Icrael ducu ni, Man aye gin ma Rwot ociko.
3Ka dano mo me ot pa Icrael oneko twon nyo lat in romo nyo dyel ki i dye gony,
nyo ka oneko woko ki i ne gony,
4kun pe okelo i doggola kema me rwatte me tyerone obed mot pa Rwot i nyim
kema pa Rwot, ci gibikwano alii me remo i wi dano meno, Pi oyo remo, waŋ dano
meno birwenyo woko ki i kin lutugi.
5Man giciko wek jo Icrael gukel gitumgi ma gibedo ka nekogi i dye bar; gikelgi bo!
Rwot, bot ajwaka, i doggola kema me rwatte, ginekgi me bedo gityer lakwecwiny
bot Rwot.
6Ajwaka bikiro remone i wi keno tyer pa Rwot i doggola kema me rwatte, biwaŋo
dwolo obed gin ma ŋwece kur me yomo cwiny Rwot.
7Pe doŋ gibitumo gitumgi bot jogi ma calo nyogi oyima ma gitye ka worogi ki tim
kwele kwele. Man bibedo cik botgi matwal wa i kare pa likwayogi ducu.
8“Ci ibiwaco ki gin ni, Dano mo me ot pa Icrael, nyo ki i kin lubedo ma bedo i
kingi, ma otyero gitum awaŋa, nyo gitum mo
9ma pe okelo i doggola kema me rwatte pi tumo bot Rwot, dano meno waŋe
birwenyo woko ki i kin lutugi.
Pe gicam remo
10 “Ka dano mo me ot pa Icrael, nyo ki i kin lubedo ma bedo i kingi, ocamo remo
mo, abiketo waŋa i kom dano meno ma ocamo remo-ni, dok abimiyo waŋe
rwenyo woko ki i kin lutugi.
11 Pien kwo pa riŋo tye i Temo; an doŋ atyeko miyone botwu i wi keno tyer pi
kwanyo bal ki i kom tipowu pien remo aye gin ma kwanyo bal, pi kwo ma tye iye-
ni.
12En mumiyo awaco bot jo Icrael ni, Dano mo i kinwu pe ocam remo.
Acoli Baibul
© 1985, Bible Society of Uganda.
13Dano mo bene ki i kin jo Icrael, nyo ki i kin lubedo ma bedo i kingi, ma omako
lee nyo winyo mo ma gicamo, ka en owoto ka dwar, bionyo remone woko piny i
ŋom, ci umo woko ki lobo.
14“Pien kwo pa lee-gu ducu en aye remone; mumiyo awaco ki jo Icrael ni Pe
wucam remo pa gin mo, pien kwo pa gin makwo ducu en remone; ŋat ma ocamo
wane birwenyo woko.
15Dok ka dano mo ocamo geŋ ma oto kene, nyo lee ma ŋuu omwodo, kadi
anywalli me lobo, kadi labedo, bilwoko boŋŋine, lwoko kome ki pii, ci bedo keni
nio wa otyeno, ka doŋ bedo ma olony.
16Ento ka pe olwoko boŋŋine, nyo pe olwoko kome, ci bal bidok i wiye.”
Lulevi 18
1Rwot owaco bot Moses ni,
2“Wac bot jo Icrael ni, An a Rwot Lubaŋawu.
3Pe wubitimo macalo gitimo i lobo Ejipt ma yam wubedo iye-ni; pe bene
wubitimo kit macalo gitimo i lobo Kanaan ka ma atye ka terowu iye-ni. Pe wulub
cikgi.
4Myero wuti gin ma aciko, wumak cikka, wulubi. An a Rwot Lubaŋawu.
5 Pi meno, wubimako cikka ki gin ma aŋolo ducu, Pi timo k it meno dano bikwo;
an a Rwot.
6“Dano mo pe onyik cok ki dako ma watgi me bedo kwede, An a Rwot.
7Pe ibibedo ki meni, pien miyo iketo lewic i kom woru; en aye meni, pe ibiketo
lewic i kome.
8 Pe ibibedo ki ci-woru; pe, iket lewic i kom woru kumeno.
9 Pe ibibedo ki lameru ma nya pa woru nyo nya pa meni, kadi ma ginywalo paco
nyo ma ginywalo ka mukene.
10Pe ibibedo ki nya pa wodi nyo nya pa nyari, pien miyo ikelo lewic i komi keni.
11Pe ibibedo ki nya pa ci-woru ma woru aye onywalo, pien en lameru kikome.
12 Pe ibibedo ki wayu, pien en wat ma i ot pa woru kikome.
13Pe ibibedo ki lamiŋ meni, pien en wat ma i ot pa meni kikome.
14Pe ibibedo ki ci-omin woru, pe ibinyiko cok ki dakone, pien en ci-omin woru.
15 Pe ibibedo ki ci-wodi, pien en dako pa wodi, pe ibibedo kwede.
16Pe ibibedo ki ci-omeru, ma omeru aye bedo kwede.
Acoli Baibul
© 1985, Bible Society of Uganda.
17 Pe ibibedo ki dako mo, ka idodo ki bedo ki nyare; pe ibitero nya pa wode, nyo
nya pa nyare, me bedo kwede.
18Pe ibinyomo yweri obed nyek laminne, kun ibedo kwede ma laminne pud kwo.
19 “Pe ibinyiko cok ki dako me bedo kwede i kare ma en tye ki kwer, ma peya
olonnye.
20 Pe ibibuto ki dako pa lawoti me bedo kwede, miyo ijerre kekeni.
21 Pe ibityero latinni mo me awaŋa ki mac bot jok Molek, pe ibipyedo nyiŋ
Lubaŋani kulu; an a Rwot.
22 Pe ibibuto ki laco macalo ibuto ki dako; meno tim gwok.
23 Pe ibibuto ki lee mo ma ipyedde kwede kekeni, kadi dako mo pe opyedde i
kom lee mo me buta kwede; meno tim kipyeda.
24“Pe wupyedde kekenwu i kom gin ducu, pien rok ducu ma atye ka ryemogi
woko ki i nyimwu-ni gubedo ka pyedde kekengi i komgi;
25mumiyo lobo opyedde woko, omiyo aketo can i kome pi balle, ci lobo oŋoko jo
ma gibedo iye woko.
26Ento wun myero wumak cikka ki lok ducu ma aŋolo, kun pe wutimo gin mo i
kom kipyeda magi ducu, kadi anywalli me lobo, kadi larok mo ma bedo i kinwu.
27Pien tim kipyeda meno ducu wegi lobo-ni gubedo ka timone, jo ma yam
gukwoŋo nyimwu, mumiyo lobo gipyedo woko.
28Pe wutim tim kipyeda, wek lobo pe oŋokwu woko ka wutimo tim kipyeda i
kome, macalo con oŋoko kwede rok ma okwoŋo nyimwu-ni.
29Pien jo ducu ma gutimo gin mo i kom kipyeda magi, jo ma gitimo-ni waŋgi
birwenyo woko ki i kin lutugi.
30Wumak gin ma aciko, ni, pe wunyebbe i kit me timo kipyeda macalo yam
ginyebbe ka timone i nyimwu, pe wubed ka pyedde kekenwu ki kit tim macalo
meno; an a Rwot Lubaŋawu.”
Lulevi 19
1Rwot owaco bot Moses ni,
2 “Wac bot lwak jo Icrael ducu ni, Myero wubed jo maleŋ, pien an Rwot
Lubaŋawu aleŋ,
3 ŋat acel acel ma i kinwu owor minne ki wonne, doki wugwok cabitta ducu; an a
Rwot Lubaŋawu.
4 Pe wulokke wudok bot cal lubaŋa-gu, pe wutim lubaŋawu me nyonyo aliya
piwu kenwu; an a Rwot Lubaŋawu.
5“Ka wutyero gitum mewu me gityer Lakwecwiny bot Rwot, wubityero i kit ma
miyo Lubaŋa ye gamowu.
6Myero wucam i nino ma wutumo iye, nyo orwone; ma odoŋ nio wa i nino me
adekke gibiwaŋo awaŋa ki mac.
7Ka ce dok pud gicamo i nino me adekke, ci bedo gin me kwer; pe doŋ gibiye
gamone,
8ŋat ma ocamo-ni bal bidok i wiye, pien opyedo gin maleŋ pa Rwot; dano meno
waŋe birwenyo woko ki i kin lutugi.
9 “Ka wukayo cam ma ocek i lobowu, pe wuka woko ducu nio wa i ŋet potowu, pe
dok wubed ka beko obote ma odoŋ i kare me kac.
10Pe wupwon nyig olokwu wugwer ducu, pe bene wucok nyige ma opoto piny i
poto olokwu; wubiwekogi pi konyo lucan ki lubedo; an a Rwot Lubaŋawu.
11 “Pe wukwal kwo, pe wunyebbe ka bwolo dano, pe wulok lok goba i kinwu
kekenwu.
12 Pe wukwoŋ kwoŋ i nyina ki goba, ma miyo wupyedo nyiŋ Lubaŋawu; an a
Rwot.
13 “Pe ibur lawoti, pe ima jamine. Pe igalle ki mucara pa lapakaca mo dyewor kulu
nio wa odiko.
14 Pe iyet ladiŋit, pe iket gin mo i yo ma twomo tyen latowaŋ, ento lwor Lubaŋani;
an a Rwot.
15 “Pe wuŋol kop aleŋa; pe idwor kor lacan, pe idwor dano madit, ento ŋol kop
atir i kom lawoti.
16Pe ibed ka wirre i kin lutuwu ka kwoto nyiŋgi, pe ikel lok mo ma kelo to i kom
lawoti; an a Rwot.
17 “Pe ikwer omeru ki i cwinyi, ento juk lawoti ajuka, wek balle pe odok i wii.
18Pe icul kwor, pe ibed ki akeca i kom lutuwu; ento mar lawoti macalo imarre
keni; an a Rwot.
19 “Wumak cikka. Pe iye limmi onywal ki kit lee mukene; pe ico kit kodi aryo
mapatpat i poto acel; pe iruk boŋo ma gicweyo ki kit uci aryo mapatpat.
20“Ka laco mo obuto ki dako ma aŋeca ma ŋat mukene mito nyomo, ma peya
gikoko gigonyo woko ki i opii, gibilaro koppe. Pe gibinekogi, pien dako onoŋo pe
lone kene.
Acoli Baibul
© 1985, Bible Society of Uganda.
21Laco bikelo gitum me aliine bot Rwot i doggola kema me rwatte, nyok romo me
gitum me tiŋo alii.
22Ajwaka bitimo gin lakwany bal ki i kome i nyim Rwot ki nyok romo me gitum
me tiŋo alii, pi bal ma en otimo-ni, ci Lubaŋa biweko balle.
23“Ka doŋ wuo i lobo-nu, ce wupito iye kwa yadi ducu me acama, myero wuŋe ni
gijuko ni nyige peya gicamo; gibijukowu camone pi mwaka adek.
24I mwaka me aŋwenne nyige ducu bibedo maleŋ, gibityero me lapak Rwot.
25Ento i mwaka me abicce wutwero camo nyige, wek yadiwu gunyak ki wun
nyiggi madwoŋ; an a Rwot Lubaŋawu.
26 “Pe wucam riŋo mo ma tye ki remo i kome. Pe wutyet tyet, pe wubed luyer
war.
27 Pe wuko yer te wiwu, pe wulyel teŋ yer tikwu.
28Pe wutoŋ komwu pi kwero cola, pe wuked kedo mo i komwu; an a Rwot.
29 “Pe imi nyari odok lapyeda pi timo kwele, weko lobo balle woko ki tim kwele,
bimiyo lobo poŋ ki tim kipyeda.
30 Wugwok cabitta, wuwor kabedona maleŋ; an a Rwot.
31 “Pe wulokke wudok bot lukor tipo ki megi jogi, pe wucit ka yenyogi, miyo
wupyedde kekenwu pi gin; an a Rwot Lubaŋawu.
32“A malo i nyim dano ma wiye obuk lwar, wor dano ma doŋ guti, dok ilwor
Lubaŋani: an a Rwot.
33 “Ka labedo mo obedo: kwedi i lobowu, pe wutime marac.
34Labedo ma obedo kwedwu bibedo macalo latin anywalli i kinwu, ibimare
macalo imarre keni; pien wun bene yam wubedo lubedo i lobo Ejipt; an a Rwot
Lubaŋawu.
35 “Pe wutim rac i ŋolo kop, nyo i pimo bor me gin mo, nye pekke, nyo ditte.
36Wubed ki mijan ma pi mo kakare, kidi lapim pek muromo kakare, aduku lapim
bel muromo kakare ki agulu lapim moo muromo kakare; an a Rwot Lubaŋawu
ma con akwanyowu woko ki i lobo Ejipt.
37Wugwok cikka ki gin ma aciko ducu, wucobi; an a Rwot.”
Lulevi 20
1Rwot owaco bot Moses ni,
2“Wac bot Icrael ni, Dano mo ma i kin jo Icrael, nyo labedo ma bedo i kin jo Icrael,
ma omiyo latinne mo bot jok Molek gibineko woko; lwak gibicele woko ki got.
3An kikoma abiketo waŋa i kom dano meno, abimiyo waŋe rwenyo woko ki i kin
lutugi, pien omiyo latinne bot jok Molek, kun obalo kwede kabedona maleŋ, dok
opyedo nyina maleŋ.
4Ka lwak pe guyabo wangi i kom dano meno kun en miyo latinne mo bot Molek,
ce pe gumedo ki neko en,
5ci abiketo waŋa i kom dano meno ki i kom doggolane abimiyo waŋe rwenyo
woko ki i kin lutugi, en kacel ki jo ducu ma gilube pi woro jok Molek ki tim kwele
kwele.
6“Ka dano mo olokke odok bot lukor tipo ki megi jogi kun lubogi pi tim kwele
kwele, abiketo waŋa i kom dano meno, abimiyo waŋe rwenyo woko ki i kin
lutugi.
7Wulonnye kekenwu wubed maleŋ, pien an a Rwot Lubaŋawu.
8Wugwok cikka wucobgi, pien an a Rwot ma alonyowu wudoko maleŋ.
9 Dano mo ma oceno wonne nyo minne gibineko woko; en otyeko ceno wonne
nyo minne, remone dok i wiye.
10 “Ka dano mo otimo abor ki dako pa lawote, laco ki dako ma gutimo abor-ri
gibinekogi woko.
11 Dano ma obuto ki ci-wonne, noŋo oketo lewic i kom wonne; gibineko gin aryo
ducu, remogi dok i wigi.
12 Ka dano mo obuto ki ci-wode, gibineko gin aryo ducu, pien gutimo k ir, remogi
dok i wigi.
13 Ka dano mo obuto ki laco macalo dako, gin aryo ducu gutimo gwok, gibinekogi
woko, remogi dok i wigi.
14 Ka dano mo onyomo dako ci ododo ki bedoki minne bene, meno kipyeda;
gibiwaŋogi woko ki mac, en ki gin mon aryo ducu, wek kipyeda pe obed i kinwu.
15 Ka dano mo obuto ki lee, gibineko woko, dok wubineko lee meno bene.
16Ka dako mo onyiko cok ki lee ce obedo kwede, wubineko dako-nu ki lee meno;
gibinekogi woko, remogi dok i wigi.
17 “Ka dano mo otero laminne, kun nya pa wonne nyo nya pa minne, ce en oneno
nyime, ki nyako bene oneno kome, meno lok me lewic atika, wangi birwenyo
woko ki i kin lutugi. En obedo ki laminne, bal bidok i wiye.
Acoli Baibul
© 1985, Bible Society of Uganda.
18 Ka dano mo obuto ki dako ma tye ki kwer, ci obedo kwede, noŋo en pe oworo
remo pa dako ma cwer, dako bene lewic pe omako pi remone ma cwer-ri; gin
aryo ducu wangi birwenyo woko ki i kin lutugi.
19Pe ibed ki lamiŋ meni nyo lamiŋ woru, pien meno noŋo ibedo ki watti; balgi
bidok i wigi.
20Ka dano mo obuto ki ci-omin wonne, obedo kwede, meno no no oketo lewic i
kom omin wonne; balgi bidok i wigi, gibito laboŋo latin mo.
21 Ka dano mo obedo ki ci-ominne, meno otimo kir; noŋo okelo lewic i kom
ominne; gibito laboŋo latin mo.
22“Pi meno wumak cikka ducu, ki gin ma aŋolo ducu, wucobgi, wek lobo ma atye
ka terowu iye-ni pe oŋokwu woko.
23Wun pe wulub kit pa lurok ma atye ka ryemogi woko i nyimwu-ni; pien gin
gutimo gin magi ducu, mumiyo iya okwerogi woko.
24Ento atyeko waco botwu ni, ‘Wubileyo lobogi, abimiyo botwu me bedo mewu,
lobo ma mol cak ki moo kic.’ An a Rwot Lubaŋawu ma apokowu woko ki i kom
rok mukene.
25Mumiyo myero wupok kin lee ma gilony ki lee makeni, ki i kin winyo makeni ki
winyo ma gilony. Pe wuballe wudok gin me kwer pi lee, nyo pi winyo, nyo pi gin
mo ma corre i wi lobo, ma an doŋ atyeko pokone woko pat, ni obed keni botwu.
26Wubed jo maleŋ pira, pien an Rwot aleŋ, doŋ atyeko pokowu woko ki i kom rok
mukene ducu, wek wubed jona.
27“Laco nyo dako mo ma lakor tipo nyo ma min jok gibineko woko; gibicelo woko
ki got, remogi bidok i wigi.”
Lulevi 21
1Rwot owaco bot Moses ni, “Lok ki ajwagi, awobe pa Aron, iwac botgi ni, ŋatti mo
i kingi pe oballe odok keni pi gudo kom dano muto ma i kin lutugi,
2kono nyo watgi keken ma cok kwede, macalo minne, wonne, wode, nyare,
ominne,
3nyo laminne ma peya oŋeyo co, En pud cok kwede, pien peya tye ki cware; en
twero balle pire doko keni.
4Kadi bed en won gaŋ i kin lutugi, myero pe oballe odok keni, miyo bedo kipyeda.
5 Ajwagi pe gulyel wigi, pe gulyel teŋ yer t ikgi, pe guton komgi.
6Gubed jo maleŋ pi Lubaŋagi, pe gupyed nyiŋ Lubaŋagi, pien gin aye gityero
gityer ma giwaŋo ki mac bot Rwot, en cam pa Lubaŋagi; pienno myero gubed jo
maleŋ.
7Pe gunyom dako ma lakwele, nyo ma doŋ tye ki meye, Gin pe gunyom dako ma
cware oryemo pien ajwaka en dano maleŋ bot Lubaŋane.
8Wubigwoke obed maleŋ pi ticce, pien en tyero cam pa Lubaŋawu; en bibedo
maleŋ botwu, pien an a Rwot ma alonyowu wubed maleŋ, an bene aleŋ.
9Ka nya pa ajwaka mo odoko lapyeda pi timo kwele, noŋo opyedo wonne;
gibiwane woko ki mac.
10“Ajwaka madit i kin omege, ma en aye gionyo moo wir i wiye, ma onoŋo
gikwere wek oruk boŋŋi aruka me ticce, myero pe ogony yer wiye oket ata lijayi,
pe oyec ginarukane;
11pe odony i ot ka ma kom dano muto tye iye, pe oballe odok keni, kadi bed pi
wonne nyo minne.
12Pe okat woko nia ki i kabedo maleŋ, wek pe opyed kabedo maleŋ pa Lubaŋane,
pien moo wir ma yam gikwere kwede bot Lubaŋane tye i kome; an a Rwot.
13En myero onyom nyako ma peya oŋeyo co.
14Pe onyom daa-to, nyo dako ma cware oryemo, nyo dako ma doŋ tye ki meye,
nyo dako ma lakwele; en onyom anyira tugi ma peya oŋeyo co,
15wek pe opyedde i kom litinone i kin lutugi; pien an a Rwot ma alonye obed
maleŋ.”
16Rwot owaco bot Moses ni
17“Wac bot Aron ni, i kare pa likwayo wu ducu, lakwaru mo ma kome ki mwonyo
pe onyik cok ka tyero cam pa Lubaŋane.
18Pien dano ma ko me ki mwonyo pe binyiko cok bota, macalo dano ma latowaŋ,
nyo laŋolo, nyo ŋat ma waŋe ki poyo, nyo ma tyene nyo bade tuŋcel laŋabu,
19nyo ŋat ma tyene otur, nyo ma bade otur,
20nyo dano ma kore oruŋŋe, nyo dano muran, nyo ma waŋe ocor, nyo ma twoyo
gwenyo nyo nyac, nyo ma gidino mane.
21Dano mo i kin likwayo pa ajwaka Aron ma kome ki mwonyo pe onyik cok ka
tyero gityer ma giwaŋo ki mac bot Rwot; tekke kome ki mwonyo, pe binyiko cok
ka tyero cam pa Lubaŋane.
22En twero camo cam pa Lubaŋane, jami maleŋ makato, ki jami maleŋŋe;
Acoli Baibul
© 1985, Bible Society of Uganda.
23ento pe binyiko cok ki boŋo kicika, pe bibino cok ki keno tyer, pien kome ki
mwonyo, wek pe opyed kabedona ducu maleŋ-ŋi, pien an a Rwot ma alonyogi
gubed maleŋ.”
24Moses oloko kit meno bot Aron ki awo bene ki bot jo Icrael ducu.
Lulevi 22
1Rwot dok owaco bot Moses ni,
2“Tit ki Aron ki awobene ni gugwokke i kom gin maleŋ pa jo Icrael ma gudyero
bota, wek pe gupyed nyina maleŋ-ŋi; an a Rwot.
3Wac botgi ni, ‘I kare pa likwayowu ducu, ka ŋatti mo ma i kin likwayowu onyiko
cok ki gin maleŋ ma jo Icrael gudyero bot Rwot-ti ma kun kome ki keni, dano
meno waŋe birwenyo woko ki i nyima; an a Rwot.
4Dano mo i kin likwayo pa Aron ma ladobo, nyo ma kome cwer tut, pe ocam gin
maleŋ nio ka ko me olony. Ŋatti mo ma ogudo kom gin ma odoko keni pi gudo
kom dano muto, nyo dano ma kodi me co mere omol i kome,
5nyo dano ma ogudo gin ma lak alaka ma twero miyo en doko keni, nyo ma ogudo
dano ma kenine twero kobo i kome, nyo kwa gin mo ma twero miyo en doko
keni;
6dano ma ogudo gin macalo meno bibedo keni nio wa otyeno, dok pe bicamo gin
maleŋ ka peya olwoko kome ki pii.
7Ka ceŋ doŋ opoto, ci bibedo ma olony, lacen en twero camo gin maleŋ, pien en
aye camme.
8En pe ocam geŋ lee ma oto kene, nyo lee ma ŋuu omwodo, wek pe oballe kwede
odok keni; an a Rwot.’
9Gumak gin ma aciko, wek bal pe odok i wigi, ma miyo gibito ka gipyedde i kom
gin ma aciko; an a Rwot ma alonyogi gubed maleŋ.
10“Dano ata pe ocam gin maleŋ. Dano ma labedo bot ajwaka, nyo lapakaca, pe
ocam gin mo maleŋ.
11Ento ka ajwaka owilo opii ki lim, ma odoko calo gipinnye, en twero camo, ki
opii ma ginywalogi i ode bene gitwero camo camme.
12Ka dano mo mukene onyomo nya pa ajwaka, nyare-nu aye pe doŋ bicamo gin
maleŋ ma gityero.
13Ento ka nya pa ajwaka odoko daa-to, nyo cware oryemo, kun pe tye ki latin mo,
ci odwogo i ot pa wonne macalo yam obedo iye ma pud tidi, twero camo cam pa
wonne; ento dano ata pe ocam.
14Ka dano mo ocamo gin mo maleŋ ma pe ocamo akaka, en bimedo acel me abic i
kom welle, ci culo waŋ gin meno maleŋ bot ajwaka.
15Ajwagi pe gupyed jami maleŋ pa jo Icrael ma gityero bot Rwot,
16wek bal ki alii pe odok i wigi pi camo jamigi maleŋ; pien an a Rwot ma alonyogi
gubed maleŋ.”
17Rwot owaco bot Moses ni
18“Wac bot Aron ki awo bene ki bot jo Icrael ducu ni, Ka ŋat mo ma i ot pa Icrael,
nyo labedo mo ma i Icrael, miyo gityer mere, kadi obed me cobo kwoŋ, nyo gityer
ma iye opwoyo ma otyero bot Rwot me gitum awaŋa,
19ka wubikelo wod twon, nyo nyok romo, nyo nyok dyel ma kome pe ki mwonyo,
Lubaŋa biye gamone.
20 Ento pe wutyer gin mo ma kome ki mwonyo, pien pe gibiye gamone piwu.
21Ka dano mo okelo gityer lakwecwiny bot Rwot, pi cobo kwoŋ nyo pi gityer ma
iye opwoyo, ma okwanyo ki i kin dyaŋi nyo i kin romi nyo dyegi, gibigamo ma
komgi becone; komgi pe obed ki mwonyo mo.
22Lee ma wane oto, nyo ma tyene otur, nyo ma oŋol, nyo ma kome cwer tut, nyo
ma aŋoli omako, nyo kit two macalo meno, pe wutyer bot Rwot, pe wumigi me
bedo gityer ma giwaŋo ki mac bot Rwot i wi keno tyer.
23Wutwero kelo twon nyo nyok romo ma kome obedo alwaya nyo ma aduno
obed gityer ma iwu opwoyo, ento pe gibigamone pi cobo kwoŋ.
24Pe wutyer bot Rwot lee mo ma gidino mane, nyo ginyoto woko, nyo gikayo, nyo
gikwanyo woko, pe wutum lee ma kit meno i lobowu.
25Dok pe wutyer lee mo macalo meno ma wuwilo ki bot larok obed cam pa
Lubaŋawu, Pe gibigamogi piwu, pien komgi ki mwonyo pi bal ma tye i komgi-ni.”
26Rwot owaco bot Moses ni,
27“Ka ginywalo wod twon nyo romo nyo dyel, koŋ obed bot minne pi nino abiro;
nia i nino me aborone gibiye gamone me bedo gityer ma giwaŋo ki mac bot Rwot.
28Kadi bed minne min dyaŋ nyo min romo, pe gibir omo neko minne ki latinne i
nino acel.
29Ka ce wutumo gityer me pwoc bot Rwot wutum i kit ma miyo giye gamowu.
30Gicam i nino meno kikome; pe wuwek mo odoŋ nio wa odiko; an a Rwot.
31“Kit meno wugwok cikka ducu, wucobgi; an a Rwot.
32Pe wupyed nyiŋa maleŋ, ento jo Icrael myero guŋe ni an aleŋ; an a Rwot ma
alonyowu wubed maleŋ,
33ma ceŋ akwanyowu woko ki i lobo Ejipt wek abed Lubaŋawu; an a Rwot.”
Lulevi 23
1Rwot owaco bot Moses ni,
2“Wac bot jo Icrael ni, Nino madito ma Rwot ocikogi, ma wubituco pigi ni gubed
gurre maleŋ, nino madito ma an aciko, gin ene.
3 Wubitiyo tic nino abicel, ento i nino me abirone en ceŋ cabit me yweyo mot, en
aye gurre maleŋ, Pe wuti iye tic mo; en aye ceŋ cabit pa Rwot ka ma wubibedo
iye ducu.
Kato (Paska) ki nino madito me Mugati ma Tobi Pe Iye
(Wel 28.16-25)
4“Magi aye nino madito ma Rwot ociko, gin gurre maleŋ ma wubituco pigi i kare
ma Rwot ociko pigi.
5 I dwe mukwono i nino dwe apar wiye aŋwen otyeno, en aye Kato (Paska) pa
Rwot.
6 I kom nino dwe apar wiye abic me dwe acel-lu en nino madit pa Rwot me
Mugati ma Tobi Pe tye; wubicamo mugati ma tobi pe iye pi nino abiro.
7I kom nino mukwoŋone wubibedo iye ki gurre maleŋ; pe wuti iye tic mo matek.
8Ento wubityero gityer ma giwaŋo ki mac bot Rwot pi nino abiro; i nino me
abirone wubibedo ki gurre maleŋ, pe wuti iye tic mo matek.”
Larita bel me akwata
9Rwot dok owaco bot Moses ni,
10“Wac bot jo Icrael ni, Ka doŋ wuo i lobo ma abimiyowu, ka wukayo iye kac, ci
wubikelo wic larita cam me wi mwaka bot ajwaka.
11En bikwato wic larita cam i nyim Rwot, wek oye gamowu; ajwaka bikwato i
nino ma lubo cabit.
12I nino ma wubikwato iye wic larita-ni, en aye wubityero iye latin nyok romo ma
ditte romo mwaka acel, ma kome pe ki mwonyo, obed gitum awaŋa bot Rwot.
13Gityer me moko kwon ma wutyero kacel kwede bibedo moko kwon mapwotte
ma romo agwata aryo, ma girubo ki moo, ma gibityero kun giwaŋo ki mac bot
Rwot obed gin ma ŋwece kur me yomo cwiny. Gityer amatane bibedo vino ma
romo cupa aryo kt nucu.
14Pe wucam mugati, pe wumwod nyig bel ma gicelo nyo manumo, nio wa i nino
meno kikome, waŋ ma wukelo gityer pa Lubaŋawu; meno bibedo cik matwal wa i
kare pa likwayowu ducu, ikabedo ducu ma wubibedo iye.
Pwoyo kac
(Wel 28.26-31)
15 “Ka doki wubikwano cabit abiro kulu kun wucako ki nino ma lubo cabit, en aye
nino ma wutyero iye wic larita cam me gityer akwata.
16Wukwan nino pyerabic nio i nino ma lubo cabit me abirone, ka doŋ wucak kelo
gityer me moko kwon kai manyen bot Rwot.
17Wubikelo ki i kabedowu mugati aryo me akwata ma gitedo ki moko ma romo
agwata aryo; gibitedogi ki moko mapwotte ma onoŋo girubo iye tobi, gubed wi
mwaka ma gityero bot Rwot.
18Dok wubikelo litino romi abiro kacel ki mugati meno ma ditogi mwaka acel
acel, ma komgi pe ki mwonyo, ki wod twon acel ki nyogi romi aryo. Gibibedo
gitum awaŋa bot Rwot, kacel ki gityer me moko kwon ki gityer amata mutikogi;
gin gityer ma giwaŋo ki mac, gin ma ŋwece kur me yomo cwiny Rwot.
19Dok wubityero nyok dyel acel obed gitum me bal, ki litino nyogi romi aryo ma
ditogi mwaka acel acel gubed gityer Lakwecwiny.
20Ajwaka bikwatogi kacel ki mugati me wi mwaka gubed gityer akwata i nyim
Rwot, kacel ki litino nyogi romi aryo-nu; gibibedo maleŋ bot Rwot, pi ajwaka.
21I nino meno kikome wubibedo ki gurre maleŋ ma wutito pire ka maleŋ; pe wuti
iye tic mo matek. Meno bibedo cik matwal wa i kare pa likwayowu ducu, i kabedo
ducu ma wubibedo iye.
22 “Ka wukayo cam ma ocek i lobowu, pe wuka woko ducu nio wa i ŋet potowu,
pe dok wubed ka beko obote ma odoŋ i kare me kac. Wubiwekogi pi konyo lucan
ki lubedo; an a Rwot Lubaŋawu.”
23Rwot owaco bot Moses ni
24“Wac bot jo Icrael ni, I dwe me abiro, i nino dwe acel, wubikwero iye nino me
yweyo mot, nino me po ma gituco pire ki koko gwara, nino me gurre maleŋ.
25Pe wuti iye tic mo matek, dok wubityero iye gityer ma giwaŋo ki mac bot
Rwot.”
26 Rwot dok owaco bot Moses ni,
27“I nino dwe apar me dwe man me abiro-ni en aye bedo nino me Kwanyo Bal.
Bibedo botwu nino me gurre maleŋ; wubikumo ki toncwiny, dok wubityero
gityer ma giwaŋo ki mac bot Rwot.
28Pe wuti tic mo i nino meno, pien en aye nino me kwanyo bal, pi timo gin
lakwany bal ki i komwu i nyim Rwot Lubaŋawu.
29Ŋat ma pe okumo ki toncwiny i nino meno wane birwenyo woko ki i kin lutugi.
30Ŋat ma otiyo tic mo i nino meno abineko woko wek pe obed i kin lutugi.
31Pe wuti iye tic mo; meno bibedo cik matwal wa i kare pa likwayowu ducu, i
kabedo ducu ma wubibedo iye.
32En aye bibedo botwu cabit me yweyo mot, ci wubikumo iye ki toncwiny, i nino
dwe aboŋwen cakke otyeno nio wa orwone otyeno en aye wubiywe mot.”
33 Rwot dok owaco bot Moses ni,
34“Wac bot jo Icrael ni, I nino dwe apar wiye abic me dwe man me abiro-ni en aye
bibedo acakki me nino madito pa Rwot, kare me Bolo, ci tyeko nino abiro.
35I kom nino mukwoŋo wubibedo iye ki gurre maleŋ; pe wuti iye tic mo matek.
36Wubityero gityer ma giwaŋo ki mac bot Rwot pi nino abiro. I nino me aborone
wubibedo iye ki gurre maleŋ, ma wubityero iye gityer ma giwaŋo ki mac bot
Rwot; meno cokke madit me woro Lubaŋa, pe wuti iye tic mo matek.
37“Magi aye nino madito ma Rwot ociko, ma wubitito ki lwak ni gin aye kare me
gurre maleŋ, pi tyero bot Rwot gityer ma giwaŋo ki mac, gitum awaŋa, gityer me
moko kwon, gitum mukene, ki gityer amata, kun acel acel bedo ki ninone ma
otike,
38kun wumedogi i kom ceŋ cabit pa Rwot me kare ducu, ki i kom mot mewu, i
kom gityer mewu ducu me cobo kwoŋ, ki i kom gityerwu ducu ma iwu opwoyo
ma wumiyo bot Rwot.
39“I kom nino dwe apar wiye abic me dwe me abiro, ka doŋ wucoko cam ma ocek
i lobo, wubikwero nino madito pa Rwot pi nino abiro; nino mukwoŋo bibedo
nino me yweyo mot, ki nino me aborone bene bibedo nino me yweyo mot.
40I nino mukwoŋo wubicoko iye nyig yat mabecone, ki jaŋ otit, ki jaŋ yat muluk,
ki yat oget ma i ŋet kulu; ci wubibedo ki yomcwiny i nyim Rwot Lubaŋawu pi
nino abiro.
41Wubikwero nino madito man pa Rwot pi nino abiro mwaka ki mwaka; meno
bibedo cik matwal wa i kare pa likwayowu ducu; wubikwerone i dwe me abiro.
42Wubibedo i bolo pi nino abiro; litino anywalli ducu ma i Icrael bibedo i bolo,
43wek likwayowu guŋe ni, yam amiyo jo Icrael gubedo i bolo i kare ma akwanyogi
woko ki i lobo Ejipt; an a Rwot Lubaŋawu.”
44Kit meno Moses otito bot jo Icrael pi nino madito ducu ma Rwot ociko pigi.
Lulevi 24
1Rwot owaco bot Moses ni,
2“Cik jo Icrael gukel boti moo me nyig jeituni ma giodo aoda, giliyo maber, me
mac tara, wek giket mac laput obed ka lyel nino ducu ma pe to.
3Aron myero ocaŋ mac olyel jwijwi i nyim Rwot nia otyeno nio odiko, ki woko i
ŋe boŋo kicika ma umo canduk lok me caden, i kema me rwatte; meno bibedo cik
matwal wa i kare pa likwayowu ducu.
4En bicano laput kakare i wi okar-mac me jabu ma giliyo maber i nyim Rwot
jwijwi.
Mugati me aketa i nyim Rwot
5 “Dok ibikwanyo moko mapwotte, ibitedo kwede capat apar wiye aryo, kun i
capat acel acel bedo iye agwata moko aryo.
6Ibicanogi latyeŋ aryo kun iryeyogi abicel abicel i wi meja me jabu ma giliyo
maber-ri.
7I kom tyen acel acel ibiketo iye odok luban ma giliyo maten, wek obed gin me po
i kom mug ati-nu, gityer ma giwaŋo ki mac bot Rwot.
8I ceŋ cabit ducu Aron biryeyogi jwijwi i nyim Rwot kun gamo ki bot jo Icrael; en
gicikke ma bedo matwal.
9 Bibedo pi Aron ki awobene: gibicamo i kabedo mo maleŋ, pien en gin maleŋ
makato ma gimiye ki i kin gityer ma giwaŋo ki mac bot Rwot ma myero gimi bote
dikdik.”
Yeto nyiŋ Lubaŋa ki cik ma mako culo waŋ bal
10Ceŋ mo wod pa nya jo Icrael mo ma wonne onoŋo Laejipt, okato woko i kin jo
Icrael, ci ocako lwenyo ki dano mo ma Laicrael i gony.
11Wod pa nya jo Icrael meno ocako yeto nyiŋ Lubaŋa kun ceno bene, ci gitere bot
Moses. Nyiŋ minne Celomit, nya pa Dibri, ma i kaka pa Dan.
12Ci gikete i ot kol, nio ka Rwot binyuto botgi gin ma en mito.
13Rwot owaco bot Moses ni,
14“Kel ŋat ma oceno cen woko i ŋe gony, jo ducu ma guwinyo lokke guket ciŋgi i
wiye, ci wek lwak ducu gucele woko ki got.
15Ka dok iwac ki jo Icrael ni, ŋat ma oceno Lubaŋane, balle bidok i wiye.
16Ŋat ma oyeto nyiŋ Rwot gibineko woko; lwak ducu gibicele woko ki got; labedo
kacel ki anywalli me lobo, ka oyeto Nyiŋ meno gibineke woko.
17 Ŋat ma oneko dano gibineke bene.
18Ŋat ma oneko lee biculo acula; kwo giculo ki kwo.
19Ka ŋat mo oketo ŋolo i kom lawote, en bene gibitime kit meno;
20 turo cogo giculo ki turo cogo, waŋ giculo ki waŋ, lak giculo ki lak; kit macalo
oketo ŋolo i kom dano mo-ni, en bene gibiketo ŋolo i kome.
21Ŋat ma oneko lee biculo acula; ŋat ma oneko dano gibineke woko.
22 Cik bibedo acel pi labedo ki pi anywalli me lobo; pien an a Rwot Lubaŋawu.”
23Moses ocako lok ki jo Icrael, ci gutero dano ma oceno cen woko i ŋe gony,
gucele woko ki got. Kit meno jo Icrael gutiyo kit ma Rwot ociko ki Moses.
Lulevi 25
1 Rwot owaco bot Moses i wi got Cinai ni,
2“Wac bot jo Icrael ni, Ka doŋ wuo i lobo ma abimiyowu-ni, lobo bigwoko cabit pa
Rwot.
3Wubicoyo pottiwu mwaka abicel, wubiŋolo kin jaŋ olokwu mwaka abicel,
wubicoko nyige;
4ento mwaka me abirone en aye bibedo cabit me yweyo mot pi lobo, en cabit pa
Rwot; pe wubicoyo pottiwu, pe wubiŋolo kin jaŋ olokwu.
5Gin ma otwi kene i okaŋ pe wubikayo, pe wubicoko nyig olokwu ma pe wuŋolo
kin jaŋe; bibedo mwaka me yweyo mot pi lobo.
6Cabit man me lobo bimiyowu cam, in ki opiini ki aŋecani ki lapakacani ki labedo
ma bedo boti.
7Pi lim mewu makwo bene, ki pi lee ducu ma gitye i lobowu, gin ma cek iye ducu
bedo me acamagi.
8“Dok ibikwano cabit abiro me mwaka bene, mwaka abiro tyen abiro; kare meno
me cabit abiro me mwaka bibedo mwaka pyeraŋwen wiye aboŋwen.
9I mwaka meno ibimiyo gwara kok maloŋo i kom nino dwe apar me dwe me
abiro; i nino me kwanyo bal en aye wubimiyo gwara kok romo lobowu ducu.
10Wubikwero mwaka me pyerabic obed maleŋ, kun wutito i lobowu ducu ni kuc
tye pi jo ducu ma bedo iye, En aye bibedo kare me jubili mewu, ma noŋo ŋat acel
acel i kinwu dok gire i dul lobone, dok ŋat acel acel i kinwu bidok i doggolagi.
11Mwaka me pyerabicce aye bibedo jubili mewu; pe wubicoyo iye kodi, pe
wubikayo gin ma otwi kene, pe wubicoko nyig olok ma pe wuŋolo kin jaŋe.
12Pien obedo jubili, bibedo maleŋ botwu; wubicamo gin ma oa ki i poto.
13“I mwaka man me jubili-ni ŋat acel acel i kinwu bidok i dul lobone.
14Ka icato lobo mo bot lawoti, nyo iwilo lobo mo ki bote, pe wubed ka bune
kekenwu.
15Ka iwilo ki bot lawoti, welle biporo wel mwaka mulubo jubili; en bicato boti
kun poro wel mwaka ma ibinoŋo iye cam.
16Ka mwaka pud odoŋ mapol, ibimedo wel ma iculo, ka mwaka doŋ odoŋ manok,
ci ibidwoko welle piny, pien gin ma en tye ka cato boti en aye mwaka me cam ma
bia iye.
17Pe wubune kekenwu, ento wulwor Lubaŋawu; pien an a Rwot Lubaŋawu.
18“Pi meno wubilubo cikka, wubigwoko gin ma aŋolo, wubicobone, wek wubed
ma lobo okwe mot.
19Pien lobo biceko cam, wubicamo, wubiyeŋ kwede, ci wubibedo ma piny okwe
mot.
20Ka ce wuwacci, ‘Wabicamo mono gin aŋo i mwaka me abiro-nu, ka ce pe
wacoyo kodi, dok pe wacoko camwa ma a iye?’
21An abiciko gumma poto i komwu i mwaka me abicelle, wek onyak nyige ma
romo pi mwaka adek kulu.
22Ka wucoyo potowu i mwaka me aborone, noŋo pud wutye ka camo cam macon
ca; nio wa i mwaka me aboŋwen i kare ma cam doŋ ocek, gikayo, noŋo pud
wucamo en macon ca.
23Lobo pe gibicato me atera woko matwal, pien lobona gira; pien wun wuwelo,
dok wun lubedona.
24I lobo ducu ma bibedo mewu wubiye ni giwar lobo.
25“Ka ce omeru odoko lacan, ce ocato lobone mo ci watgi macok aye bibino ka
waro lobo meno ma ominne ocato woko-ni.
26Ka dano meno pe tye ki watgi mo ma twero warone, ce en kikome odoko
lalonyo, ka onoŋo gin ma romo warone,
27wek en okwan wel mwaka nia i kare ma ocato, ocul bot dano ma owilo-nu wel
ma pud odon, ci potone bidok i ciŋe.
28Ento ka pe tye ki lim ma romo dwokone i ciŋe, ci poto ma ocato-nu bidoŋ i cin
lawilone nio ka mwaka me jubili oromo; gibidwoko potone i kare me jubili, bidok
i ciŋe.
29“Ka dano mo ocato ode ma tye i gaŋ madit ma gicelo ki cel, en twero warone ma
peya mwaka acel oromo; bibedo ki twer me warone kadi pi mwaka kulu.
30Ka pe giwaro ma peya mwaka acel oromo, ci ot meno ma tye i gaŋ madit ma
gicelo-ni gibimoko ni doŋ bedo pa ŋat muwilo-ni matwal, wa i kare pa likwayone
ducu; pe gibidwoko i kare me jubili.
31Ento odi ma i caro ata ma pe gicelo ki cel ma orumogi gibikwanogi kacel ki potti
ma i caro; gitwero warogi, dok gibidwokogi ceŋ i kare me jubili.
32“I gaŋi pa Lulevi odi ma i gaŋi ma gimiyogi me bedo megi-ni Lulevi gitwero
warogi i kare ducu.
33Ka ce ŋat mo i kin Lulevi pe owaro, ci ot ma gicato i gaŋ mo ma omiyogi obed
megi bidok bot rwode i kare me jubili, pien odi ma i gaŋ pa Lulevi meno jami
megi ma gimiyogi i kin jo Icrael.
34Ento olet ma orumo gaŋi megi pe gicato; meno lobogi matwal.
35 “Ka ce omeru ma bedo ka ŋeti odoko lacan ma pe twero konnye kekene, in
ibikonye; en bibedo boti macalo weloni nyo labedo.
36Pe igam lim mo me magoba ki bote nyo pe imed wiye, ento lwor Lubaŋani, wek
omeru obed kwo ki ka ŋeti.
37 Pe ibimiyo en mako banya boti wek inoŋ iye magoba, pe imiye cam wek odwok
boti kun omedo wiye.
38An a Rwot Lubaŋawu ma yam akwanyowu ki i lobo Ejipt wek amiwu lobo
Kanaan, abed Lubaŋawu.
39 “Ka omeru ma bedo ka ŋeti odoko lacan, ci ocatte boti kekene, pe ibimiyo en
tiyo boti macalo opii;
40en bibedo boti macalo lapakaca nyo labedo. En bitic boti nio wa i mwaka me
jubili;
41ka lacen en bia woko ki boti, en kacel ki litinone bene. Bidok cen i doggolane,
bidok i lobo pa kwarogi.
42Pien gin luticca ma yam akwanyogi woko ki i lobo Ejipt; pe gibicatogi me bedo
opii.
43Pe ibiloyo en ki loc magwa, ento ibilworo Lubaŋani.
44“Lok i kom opiini ki aŋecani ma ibibedo kwedgi; itwero wilo opii ki aŋeca ki bot
lurok ma orumo ka ŋetwuni.
Acoli Baibul
© 1985, Bible Society of Uganda.
45Wutwero wilo ki i kin lubedo ma bedo botwu, dok ki i kin doggolagi ma bedo
botwu, ma ginywalogi i lobowu; gibidoko limwu.
46Wutwero miyogi bot litino awobewu ma bilubowu, gubed ginaleyagi matwal.
Wutwero miyogi gibedo opiiwu, ento omegiwu ma jo Icrael pe wubiloyogi kit
meno kun ŋat man loyo wadi ki loc magwa.
47“Ka welo mo nyo labedo mo ma tye boti odoko lalonyo, kun omeru ma tye ka
ŋete odoko lacan, ci ocatte kekene bot welo nyo labedo ma tye boti-ni, nyo ocatte
bot wat ma i doggola pa welo meno,
48ka doŋ otyeko catte, ci gitwero koko; ŋat mo ma i kin omege twero koke woko.
49Nyo omin wonne nyo latin pa omin wonne twero koke, nyo watgi mo ma i
doggolagi twero koke; nyo ka en odoko lalonyo, ci kokke gire kene.
50En bikwano wel kacel ki ŋat ma con owile-nu, kun cako i mwaka ma yam owile
iye nio wa i jubili, Wel me gonye bibedo ma poro wel mwaka; kare ma en obedo
kwede bot rwode gibikwano macalo kare pa lapakaca.
51Ka ce mwaka pud odoŋ mapol, en biculo lim me koke ma oporo ki wel mwaka,
kun kwanyo ki i kom wel lim ma yam giwile kwede.
52Ka pud odoŋ mwaka manok mo i mwaka me jubili, en bikwano wel ki dano ma
owile-nu; ci biculo lim me koke ma oporo wel mwaka me ticce ma pud odon.
53En bibedo bot rwode macalo lapakaca ma giculo mwaka ki mwaka; pe gibiloye
ki loc magwa kun in ineno.
54Ka ce pe gikoke i kit yo meno, ci gibigonye i mwaka me jubili, en kacel ki
litinone bene.
55Pien jo Icrael gin aye lutic ma tuŋ ciŋa; gin aye luticca ma yam akwanyogi woko
ki i lobo Ejipt; an a Rwot Lubaŋawu.
Lulevi 26
1 “Pe wutim piwu kenwu cal lubaŋa mo, pe wucib cal apaya nyo wir jok mo, pe
wucib got mo ma gigoro cal i kome ocuŋ i lobowu pi ryebbe i nyime, pien an a
Rwot Lubaŋawu.
2Wubigwoko cabitta dok wubiworo ot mera maleŋ; an a Rwot.
3 “Ka wubilubo cikka kun wugwoko gin ma aciko ducu, wucobo kakare,
4an abimiyowu kot ma cwer i karene, lobo biceko cam, yadi ma i poto binyako
nyiggi.
5Kare me dino kalwu bidikke olo wa i kare me pwono otok, pwono olok bene
bidikke nio wa i kare me coyo kodi. Wubicamo cam ma romowu, doŋ, ci
wubibedo i lobowu ma piny okwe mot.
6Abimiyo kuc bedoi lobo, wubibuto piny, dano ma miyowu lworo bibedo pe.
Abikwanyo ŋuu woko ki i lobo, pala lucwan pe biwok ki i lobowu.
7Wubiryemo lumerok mewu, gibito i nyimwu ki palawu.
8Jo abic ki i komwu gibiryemo jo miya kulu, jo miya ki i komwu biryemo jo alip
apar; lumerokwu gibito i nyimwu ki palawu.
9Abiparo piwu, abimiyo wunywal, wunya, dok abimoko gicikkena kwedwu.
10Wubicamo cam macon i derowu pi kare malac, wubionyo maconne woko wek
kabedo odoŋ pi manyenne.
11Abiyubo kabedona i kinwu, tipo koma pe bikwerowu.
12 Abibedo ka wot i kinwu, abibedo Lubaŋawu, wun bene wubibedo jona.
13An a Rwot Lubaŋawu ma yam akwanyowu ki i lobo Ejipt wek pe wubed opiigi;
aturo rii okol ma giriyo i ŋutwu, amiyowu wutirre, wuwot atir.
Can ma bino pi balo cik
(Nwo 28.15-68)
14“Ento ka pe wubiwinya, ka pe wubilubo cik magi ma aketo ducu,
15ka ce wucayo cikka, ka iwu okworo gin ma aŋolo, ma miyo pe wubicobo gin ma
aciko ducu, ento wuturo gicikkena,
16ci abitimowu kit man: abimiyo lworo poto i komwu atura, ki aona opiyo, ki
aburu ma coro waŋwu kun balo komwu woko. Dok wubicoyo kodiwu noŋo, pien
lumerok gibicamo.
17Abiketo waŋa i komwu, merok bigoyowu ki i nyimgi; jo ma gidagwu aye
gibiloyowu; dok wubiriŋo ata ma kun ŋat mo pe ma ryemo korwu.
18Ka pe wuwinyo lokka kadi bed atimo kumeno, ci abimedde ki keto can i komwu
tyen abiro pi balwu.
19Abituro tek me wakkewu woko, abimiyo polo bedo tek macalo nyonyo, ki
lobowu bene bedo tek macalo mola.
20Wubityeko tek komwu nono pien lobowu pe biceko cam, ki yadi bene pe
gibinyako nyiggi.
21“Ka wun wukemo an marac, ma pe wuwinyo lokka, ci abimedde ki kelo two
mapek i komwu, ma romo lwak balwu tyen abiro.
22Dok abicwalo ŋuu me tim i kinwu, ma bimako litinowu, ma bityeko lim makwo
ma i ciŋwu, ci bijwikowu wudoko jo manok, wa yowu birido woko.
Acoli Baibul
© 1985, Bible Society of Uganda.
23“Ka pe wujukke, wudwogo bota pi kit can meno, kun pud wukemo an marac
aye,
24an bene abikemowu marac, ci an ki koma abipwodowu tyen abiro pi balwu.
25Abikelo pala lucwan i komwu me lacul kwor me balo gicikkena, Ka wugurre i
gaŋwu, abicwalo two gemo magwa i kinwu, ci gibimiyowu i ciŋ lumerokwu.
26Ka abikwanyo cam ma wukwo kwede woko, ci mon apar gibitedo mugatiwu i
keno acel, dok gibipokowu mugati kun gipimowu apima; ka wubicamo; pe
biyeŋowu.
27“Ka pe wuwinyo lokka kadi bed atimo kumene, ento pud wukemo an marac,
28ci an bene abikemowu malyet, kun an kikoma aketo can i komwu tyen abiro pi
balwu.
29Wubicamo riŋo kom litino awobewu ki riŋo kom anyirawu.
30Abituro waŋ jogiwu ma i wi godi, abitoŋo keno tyerwu me odok eceta, kun
abolo komwu ma oto i kom kom muto me cal lubaŋawu, ci tipo koma bikwerowu
woko.
31Abijwero gaŋwu woko ducu, abimiyo kabedowu ducu maleŋ doŋ noŋo, pe dok
abiŋweyo ginwu ma ŋwece kur me yomo cwiny.
32Abineko lobowu woko, wek lumerokwu ma bibedo iye gubed ki ur pire.
33Abikeyowu i kin lurok, ci abiwoto pala lucwan ki i akura me lubo korwu, miyo
lobowu bidoŋ noŋo cut, ki gaŋiwu bene gibidoŋ obur.
34“I kare meno lobo bikwero cabitte pi kare ducu ma noŋo pud giweko ata-ni,
kun wun pud wutye i lobo pa lumerokwu. I kare meno lobo biywe, kun noŋo tye
ka kwero karene me yweyo mot macalo i ceŋ cabit.
35Pi kare ma pud giweko ata-ni koŋ biywe, ki yweyo ma naka yam en pe onoŋo i
cabitwu i kare ma onoŋo wun wubedo iye.
36Jo ma i kinwu ma bidoŋ abicwalo lworo i cwinygi i lobo pa lumerokgi, miyo
gibiriŋo dwan pot oboke keken ma yamo yeŋo. Gibiriŋo macalo ŋat ma riŋo pala
lucwan, ci gibipoto piny kun ŋat mo pe ma ryemo korgi.
37Gibiyokke kekengi ŋat man i kom lawote, macalo giriŋo lak pala lucwan, kadi
bed ŋat mo pe ma ryemo korgi: pe wubibedo ki twero me cun i nyim lumerokwu.
38Wubitum woko ki i kin lurok, lobo pa lumerokwu bicamo komwu woko ducu.
39Jo ma i kinwu ma bidoŋ, komgi bilwal woko i lobo pa lumerokwu pi bal megi;
dok pi bal pa kwarogi bene komgi bilwal woko macalo gin.
40“Ento ka gibituco balgi ki bal pa kwarogi pi tim roro ma gutimo i koma, dok pi
kemo an marac,
Acoli Baibul
© 1985, Bible Society of Uganda.
41ma omiyo an bene akemogi marac kun aterogi i lobo pa lumerokgi; ka gibedo jo
ma gulirre i cwinygi, pe i komgi keken, ci gidoko mwol ma giculo ka waŋ balgi,
42ka doŋ abipo pi gicikkena ma acikke ki Yakobo, abipo pi gicikkena ki Icaka ki
gicikkena ki Abraim, dok abipo pi lobogi.
43Ento lobo bidoŋ ma gin jona pe iye, bigwoko cabitte ducu ma kun noŋo pud
giweko woko ata ma dano pe iye. Ci gibiculo ka waŋ balgi, pien gubedo ka cayo
gin ma aciko, dok tipo komgi okwero cikka.
44Ento kadi bed kumeno, ka pud noŋo gitye i lobo pa lumerokgi, pe abicayogi,
tipo koma pe bikwerogi ma romo miyo atyekogi woko liweŋ kun aturo gicikkena
kwedgi, pien an a Rwot Lubaŋagi.
45Pi gin weko abipo pi gicikkena ma acikke ki kwarogi ma yam akwanyogi woko
ki i lobo Ejipt ma rok ducu gineno, wek abed Lubaŋagi; an a Rwot.”
46Magi aye cik ki gin ma Rwot oŋolo, ki cik ma en oketo i kin en ki jo Icrael i wi
got Cinai ki i dog Moses.
Lulevi 27
1Rwot owaco bot Moses ni,
2“Wac bot jo Icrael ni, Ka dano mo okwoŋo kwoŋ ma pire tek ma otiko kom dano
bot Rwot, ma myero in iŋol welle,
3ci wel ma iŋolo pi laco ma mwaka me ditte romo pyeraryo o-wa i pyerabicel
bibedo cekel me ryal pyerabic, ma giporo ki cekel me kabedo maleŋ.
4Ka ce dano meno ma kwon otiko obedo dako, ci ibiŋolo wel me cekel pyeradek.
5Ka mwaka me ditte romo abic o wa i pyeraryo, ibiŋolo pi laco cekel pyeraryo, pi
dako cekel apar.
6Ka ce ditte romo dwe acel o wa i mwaka abic, ibiŋolo cekel me ryal abic pi laco,
cekel me ryal adek pi nyako.
7Ka mwaka me ditte romo pyerabicel nyo makato, ibiŋolo cekel apar wiye abic pi
laco, pi dako apar.
8Ka ce dano mo lacan twatwal, ma pe twero miyo wel ma iŋolle, ci en bitero dano
ma gikwoŋo pire-ni i nyim ajwaka ci ajwaka aye biŋolle wel, kun lubo gin ma
dano ma okwoŋo kwoŋ-ŋu twero noŋone.
9“Ka ce kwoŋ otiko lee mo ma gityero me bedo gityer bot Rwot, lee ducu ma kit
meno ma dano miyo bot Rwot bedo maleŋ.
10En pe bilokone woko ki gin mukene, nyo gwenyo loko ki wadi mo, maberre ki
maracce, nyo maracce ki maberre; nyo ka en oloko lee mo ki lee wadi, ci gin aryo
ducu ma gilokogi-ni gibibedo maleŋ.
11Ka ce obedo lee mo ma keni, ma pe gityero me bedo gityer bot Rwot, ci dano
meno bitero lee-nu i nyim ajwaka.
12Ajwaka biŋolo welle, kadi lee-nu ber kadi rac; macalo in ajwaka iŋolo welle, ci
bicuŋ kit meno.
13Ento ka en mito kokone woko, en bimedo acel me abic i kom welle.
14“Ka dano mo onyero ode obed maleŋ bot Rwot, ci ajwaka biŋolo welle, ka ber
ka rac; ka ajwaka oŋolo welle, ci bicuŋ kit meno.
15Ka ce ŋat ma odyero ode-ni mito warone woko, en bimedo acel me abic i kom
welle ci bidok bote.
16“Ka dano mo odyero but lobone bot Rwot ki i kom lobo ma oleyo ki bot
kwarone, ci ibiŋolo welle kun poro kodi ma gitwero coyo iye; ka romo coyo iye
kodi cayiri guniya adek, Gibiŋolo iye cekel me ryal pyerabic.
17Ka en odyero potone i mwaka me jubili, ci bicuŋ i wel kikome ma iŋolo.
18Ento ka odyero potone lacen i ŋe jubili, ajwaka biŋolo wel-lim ma myero gicul
iye kun poro wel mwaka ma pud odoŋ nio i mwaka me jubili, ci wel ma yam
iŋolo-ni gibidwoko piny.
19Ka ce dano ma odyero peto-ni mito warone woko, en bimedo acel me abic i
kom welle, ci bidoŋ i ciŋe.
20Ento ka en pe mito waro po to-nu, nyo ka otyeko cato poto woko bot dano
mukene, pe doŋ gibiwarone matwal.
21Poto meno ka gigonyo i jubili bibedo maleŋ pi Rwot, macalo poto ma gikwero
matwal; ci ajwaka aye doŋ bibedo rwode.
22“Ka odyero bot Rwot poto mo ma owilo awila, ma pe dul lobo ma oleyo ki bot
kwarone,
23ajwaka biŋolo wene nio i mwaka me jubili, ci dano-nu bimiyo wel ma giŋolo i
nino meno wek obed maleŋ pi Rwot.
24Ci i mwaka me jubili poto bidok i ciŋ ŋat ma yam giwilo ki bote-ni, en ŋat ma
poto-nu obedo mere kun oleyo ki bot kwarone.
25Wel ducu ma giŋolo bilubo cekel me kabedo maleŋ, kun cekel acel romo
gera pyeraryo.
26“Ento litino kayo pa lee dano pe twero dyero, pien litino kayo ducu gibedo pa
Rwot; kadi bed twon nyo romo, meno pa Rwot gire.
27Ka lee ma keni, en biwilone ki boti i wel ma iŋolo, kun medo acel me abic i wiye;
nyo ka pe gikoko, gibicatone acata i wel ma iŋolo.
28 “Ento gin ducu ma onoŋo gidyero i ciŋ Rwot matwal, ma dano mo odyero i ciŋ
Rwot matwal ki i kin gin ma tye bote, kadi dano nyo lee nyo poto ma oleyo ki bot
kwarone, pe gibicato kadi ki warone; gin ducu ma gidyero iciŋ Rwot matwal bedo
gin maleŋ makato pi Rwot.
29Dano mo-ni ma gidyero iciŋ Rwot matwal, ma myero ginek woko ki i kin dano,
pe gitwero kokone; gibineke woko aneka.
30 “Acel me apar ducu mua i lobo, kadi bed kodi ma ocek i poto nyo nyig yat ma
onyak, meno jami pa Rwot gire, gin maleŋ pa Rwot.
31Ka dano mo mito koko gin mo i kom gin me aparre, en bimedo dul acel me abic
i wiye.
32Dul acel me apar pa dyaŋi ki romi nyo dyegi ducu, lee me aparre ducu i kin lim
ducu ma kato i te odoo pa lakwat, meno bibedo maleŋ pi Rwot.
33Rwode pe bipenyo ka ber nyo rac, dok pe bi koko kun gwenyo ki wadi mo; ka
giloko, ci gin aryo ducuma gilokogi-ni gibibedo maleŋ; pe gibikokogi akoka.”
34Magi aye cik ma yam Rwot ociko ki Moses pi jo Icrael ki i wi got Cinai.