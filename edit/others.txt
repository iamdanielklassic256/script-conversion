Yocwa
Yocwa 1
Yubbe pi camo lobo Kanaan
1Ka Moses latic pa Rwot doŋ oto woko, Rwot owaco bot Yocwa wod pa Nun ma
lakony pa Moses ni,
2“Laticca Moses doŋ oto woko; pienno in aye doŋ ia malo, iciŋol loka Jordan man,
in ki lwak jo-ni ducu, wucit wa i lobo ma abemiyo botgi-ni, ma abimiyo bot gin jo
Icrael.
3 Kabedo ducu ma tyenwu binyono abimiyo botwu, kit ma yam aciko ki Moses.
4Cakke wa i tim ki i Lebanon kany o kwede wa i kulu madit, en aye kulu Euprate,
lobo ducu pa jo Kit nio wa i Nam Madit ma yo tuŋ potoceŋ, ducu bibedo lobowu.
5 Pe tye dano mo ma bicuŋ i nyimi i kare me kwoni ducu. Kit ma yam abedo ki
Moses, abibedo kwedi kit meno; pe abibwoti, pe abitenyi ata.
6 Bed oteka ma cwinyi nwaŋ, pien ibimiyo rok man leyo lobo ma yam akwoŋo
pire bot kwarowu ni abimiyo botgi.
7Ento bed oteka ma lacwinye nwaŋ, bed ma igwokke ka lubo cik ma yam laticca
Moses ociki kwede i gin ma itiyo ducu; pe iŋak idok yo tuŋ acuc nyo yo tuŋ acam,
wek ibed ki gum maber i kabedo ducu ma ibicito iye.
8Buk man me cik pe bia ki i dogi, ento ibibedo ka Iwodone i cwinyi dyeceŋ ki
dyewor, wek igwokke ka lubo gin ducu ma gicoyo iye-ni, Kit meno bimiyo nyimi
bedo maleŋ, ka dok ticci ducu bicobbe kakare.
9An doŋ atyeko ciki ba. Bed oteka ma cwinyi nwaŋ; pe komi omyel, pe cwinyi
oryaŋŋe, pien Rwot Lubaŋani tye kwedi ka ma iwoto iye ducu.”
10Yocwa ociko ludito ma giloyo lwak ni,
11“Wuwot i dye gony ka ciko lwak ni, ‘Wuyub camwu; pien odoŋ nino adek ci
wucito ka ŋolo loka kulu Jordan, wucito iye ka camo lobo ma Rwot Lubaŋawu
omiyo botwu me bedo mewu.’ ”
12 Yocwa dok owaco bot jo Reuben, jo Gad ki nucu kaka pa Manace ni,
13“Wupo lok ma yam Moses latic pa Rwot ocikowu kwede kun wacci, ‘Rwot
Lubaŋawu doŋ otyeko miyowu kabedo me yweyowu, en doŋ omiyowu lobo
man.’
14Monwu ki litinowu ki dyaŋiwu gibidoŋ i lobo ma yam Moses omiyo botwu i ŋe
Jordan kany; ento oteka lweny ma gitye i kinwu ducu gibikato loka ca ki jami
lwenygi ducu i nyim omegigi pi konyogi,
Acoli Baibul
© 1985, Bible Society of Uganda.
360
15nio ka Rwot omiyo yweyo bot omegiwu macalo omiyo botwu-ni, ci gin bene
gicamo lobo ma Rwot Lubaŋawu omiyogi. Ka doŋ wubidok i lobo ma mewu-ni, ci
doŋ wubibedo iye matwal, en aye lobo ma yam Moses latic pa Rwot omiyo botwu
i ŋe Jordan kany ma tuŋ wokceŋ.”
16Ci gugamo dog Yocwa ni, “Gin ma doŋ iciko ducu wabitiyo, dok ka ma icwalowa
iye ducu wabicito.
17Kit macalo yam waworo dog Moses i lok ducu-ni, wabiworo dogi bene kit
meno. Rwot Lubaŋa keken aye obed kwedi, kit ma yam obedo ki Moses!
18Dano mo ka okwero lokki ce ojemo i kom cikki ki gin ducu ma iciko, gibineke
woko. In aye ibed oteka ma cwinyi nwaŋ.”
Yocwa 2
Gicwalo lurot-piny i Jeriko
1 Yocwa wod pa Nun ocwalo jo aryo nia ki i Citim i muŋ ka roto piny kun waco
botgi ni, “Wucit ka neno lobo, makatone aye Jeriko.” Ka gucito, ci gutiro i ot pa
dako ma lakwele ma nyiŋe Rakab, gubuto kunnu.
2Gitito pigi bot kabaka me Jeriko ni, “Nen, jo Icrael mogo gubino kany ka roto
piny.”
3Ci kabaka me Jeriko ocwalo kwena bot Rakab ma kun wacce ni, “Kel dano ma
gubino boti kany, dano ma gudonyo i odi-ni, pien gubino ka roto lobowa ducu.”
4Ento dako-nu onoŋo otero jo aryo-nu okanogi woko, ci en ogamo ni, “Ada, jo-nu
gubino bota, ento onoŋo pe aŋeyo ka ma gua iye.
5I kare ma dog gaŋ gicok lorone woko, ma piny col-li, jo-nu gukato woko, ci ka ma
gucito iye aye pe aŋeyo. Wuryem korgi oyotoyot, ci wubimakogi iyo,”
6kun onoŋo oterogi i wi ot malo, ci okanogi i kin tol tworo ma ocano kikore i wi ot
kunnu.
7Kit meno dano gucako ryemo korgi i yo ma kemo kulu Jordan nio kwede wa i
waŋ wat. Ka luryem korgi gukato woko, ci dog gaŋ giloro woko cut.
8I kare ma jo-nu peya gubuto piny, en ocito botgi i wi ot,
9ci owaco botgi ni, “Aŋeyo ni Rwot otyeko miyowu lobo man, lworo bene otyeko
makowa piwu, ki jo ma gibedo i lobo-ni komgi oonyo koyo woko piwu,
10 pien wawinyo kit ma Rwot otwoyo ki pii me Nam Makwar woko i nyimwu i
kare ma wua woko ki i Ejipt, ki gin ma wutiyo i kom luker aryo pa jo Amor ma
yam gibedo loka Jordan tuŋ kany, gin aye Cikon ki Og, ma wujwerogi woko liweŋ-
ŋi.
Acoli Baibul
© 1985, Bible Society of Uganda.
361
11I kare ma wawinyo pire-ni cwinywa ocako ŋabbe aŋaba cut, tipo kom dano oto
woko lirut piwu, pien Rwot Lubaŋawu aye Lubaŋa ma tye malo i polo ki piny i wi
lobo bene.
12Kombeddi doŋ wukwoŋŋa kwoŋ ki nyiŋ Rwot ni, kit macalo atyeko timowu
maber-ri, wun bene wubitimo jo me ot pa wora maber, ci wumiya lanyut ma
moko adane,
13wek wular kwo pa wora ki pa maa, ki pa omegina ki lumegina, ki jo ducu ma
gitye botgi, wek wular kwowa wawek to.”
14Jo meno gugamo ni, “Wan aye wabito ma ka wun. Ka pe wubitito gin ma
watimo kany-nyi, ci wan wabitimowu maber ki gen madwoŋ ka Rwot bimiyowa
lobo-ni.”
15Lacen dako-nu omiyo gukato woko ki i waŋ dirica ma noŋo en cwalogi piny ki
tol, pien onoŋo ode gigero okubbe i kom cel murumo gaŋ-ŋi, omiyo en yam bedo i
kom cel.
16Ci en ocikogi ni, “Koŋ wucit wa i kin godi, wek luryem korwu pe gurwatte
kwedwu iyo. Koŋ wukanne kunnu pi nino adek, nio ka luryem korwu gudwogo;
ka lacen wun doŋ wucit giwu.”
17Jo-nu guwaco bote ni, “Pe wabibedo ki bal mo i kom kwoŋ man ma imiyo
wakwoŋo boti-ni.
18Nen ba, ka monywa obino i lobo-ni, ci ibitweyo tol man makwar-ri i waŋ dirica
ma imiyo wakato woko kun wawok ki iye-ni. Ci ibilwoŋo woru ki meni ki omegini
ki jo ma i ot pa woru ducu, icokogi i ot boti kany.
19Ka ŋat acel mo okato gire woko ki i doggola odi ocito i gudo, bal me remone
bidok i wiye, wan pe wabibedo ki bal mo iye.
20Ento ka ce itito gin ma watimo kany-nyi, ci pe wabibedo ki bal mo pi kwoŋ ma
imiyo wakwoŋo-ni.”
21Dako ogamo ni, “Doŋ obed kumeno kit macalo wuloko-ni.” Ka ocwalogi gucito,
ci en otweyo tol makwar-ri i waŋ dirica ode.
22Ka gucito ci guwoto atir wa i godi, gubedo kunnu pi nino adek, nio ka luryem
korgi gudok woko; lulub korgi gubedo ka yenyogi kwe i waŋayo, ci pe gumedo ki
noŋogi.
23Jo aryo-nu gulor piny ki i wi godi, gukato loka ca ci gucito bot Yocwa wod pa
Nun, gutito bote lok ducu ma otimme i komgi.
24Ka dok guwaco bot Yocwa ni, “Adada Rwot doŋ otyeko miyo lobo meno ducu i
ciŋ wa; dok nen ni jo ducu ma gibedo i lobo-nu piwa oneko komgi woko lirut.”
Yocwa 3
Acoli Baibul
© 1985, Bible Society of Uganda.
362
Jo Icrael gukato loka Jordan
1Yocwa oa malo odiko con ci otiŋo wot kun a ki i Citim, kacel ki jo Icrael ducu,
guo kwede wa i dog kulu Jordan, gubuto kenyo ma peya gukato loka tuŋ ca.
2Ka gutyeko kunnu nino adek, ci ludito guwoto i dye gaŋ
3kun giciko lwak ni, “Ka doŋ wuneno ajwagi ma Lulevi doŋ gutiŋo canduk me
gicikke pa Rwot Lubaŋawu, ci wun bene doŋ wubicako wot, wua ki i kabedowu
wulubo kore,
4wek wuŋe yo ma wubilubo-ni, pien yam peya wulubo yo meno. Ento kinwu ki
canduk pa Rwot aye obed ma oŋadde; ber kinwu opokke ma romo yadi alip acel
kulu, pe wunyik cok bote.”
5Ci Yocwa ociko lwak ni, “Wulonnye kekenwu wek wubed maleŋ, pien diki Rwot
bitiyo jami taŋo i kinwu.”
6Yocwa owaco bot ajwagi ni, “Doŋ wutiŋ canduk me gicikke, wukat kwede i nyim
lwak.” Gutiŋo canduk me gicikke, gucito kwede wa i nyim lwak.
7Rwot owaco bot Yocwa ni, “Tin doŋ acako miyo ibedo dano madit ki i nyim jo
Icrael ducu, wek guŋe ni, kit ma yam abedo ki Moses, abibedo kwedi bene kit
meno.
8Ibiciko ajwagi ma gitiŋo canduk me gicikke ni, ‘Ka doŋ wuo i dog pii me Jordan,
ci wubicuŋ mot i kulu Jordan.’”
9Ci Yocwa owaco bot lwak ni, “Wubin kany ka winyo lok pa Rwot Lubaŋawu.”
10Ka dok owaco ni, “Kombeddi doŋ wubiŋeyo ni Lubaŋa makwo tye i kinwu, dok
ni en biryemo jo magi woko ki i nyimwu ada, jo Kanaan, jo Kit, jo Kiv, jo Periji, jo
Girgac, jo Amor ki jo Jebuc.
11Canduk me gicikke pa Rwot me lobo ducu doŋ biŋolo kulu Jordan ki i nyimwu.
12Koni doŋ wukwany dano apar wiye aryo ki i kin kaka pa jo Icrael, dano acel pi
kaka acel acel.
13I kare ma tyen ajwagi ma gutiŋo canduk me gicikke pa Rwot, ma Rwot me lobo
ducu-ni, bicuŋ i pii me Jordan, ci pii me Jordan biŋol woko ma pe doŋ mol; pii ma
mol a ki malo yo tuŋ cel-li bigut gurre kacel.”
14Kit meno lwak gua ki i kemagi gucako wot pi ŋolo loka Jordan kacel ki ajwagi
ma gutiŋo canduk me gicikke ma gutelo kwede nyim lwak.
15Noŋo pii me kulu Jordan poŋ woko libyeny o wa i wi tura mwaka ki mwaka pi
kare malac i kare me kac. Ka doŋ ajwagi ma gutiŋo canduk me gicikke-ni guo i
Jordan, guluto tyengi i pii ma i doge-ni,
16ci pii ma mol piny ma a ki tuŋ malo-ni ogut ocuŋ woko ma opoŋ otiŋŋe malo
likuŋ ma ojer wa i Adam, en gaŋ ma cok ki Jaretan. Pii mogo ma mol kemo nam
Acoli Baibul
© 1985, Bible Society of Uganda.
363
me Araba, ma Nam me Kado-ni, kingi ducu oŋol woko, ci lwak gukato loka tuŋcel,
mukemo Jeriko.
17I kare ma jo Icrael ducu gimol gikato ki i lobo mutwo-ni, onoŋo ajwagi ma
gutiŋo canduk me gicikke pa Rwot-ti gucuŋ i dye Jordan, nio ka rok ducu otyeko
kato loka Jordan.
Yocwa 4
Gikwanyo got apar wiye aryo ki i Jordan
1Ka lwak ducu gutyeko kato loka Jordan, ci Rwot owaco bot Yocwa ni,
2“Kwany dano apar wiye aryo ki i kin lwak, dano acel pi kaka acel acel,
3ci icikgi ni, ‘Wukwany godi apar wiye aryo ki kany ki i dye Jordan, ki i kabedo ma
tyen ajwagi ocuŋ iye-ni, wutiŋ wukat kwedgi wa loka ca, ci wuketgi piny i kabedo
ma wucibuto iye tin-ni.’ “
4Yocwa olwoŋo dano apar wiye aryo ki i kin jo Icrael ma nene en oyerogi, ma laco
acel oa ki i kaka acel acel.
5Owaco botgi ni, “Wukat wucit wa i nyim canduk me gicikke pa Rwot Lubaŋawu
ma i dye Jordan-ni, dano acel acel otiŋ iye got oket i wi gwoke, muporo wel kaka
pa jo Icrael ducu,
6wek gubed me lanyut i kinwu, I kare me anyim ka waŋ mo litinowu gibipenyowu
ni, ‘Godi magi kono nyuto gin aŋo?’
7Wun wubitito botgi ni, pii me Jordan yam iye opokke oŋol wo ko ki i nyim
canduk me gicikke pa Rwot, i kare ma en ŋolo Jordan kato kwede loka ca-ni. Kit
meno godi magi bibedo gin me po bot jo Icrael.”
8Jo Icrael gutiyo kit ma Yocwa ocikogi kwede. Gutiŋo godi apar wiye aryo ki i dye
Jordan, muporo wel kaka pa jo Icrael, kit ma nene Rwot otito bot Yocwa-nii
gutiŋo gucito kwedgi loka ca, wa i kabedo ma gicibuto iye-ni, ci guketogi piny
kunnu.
9Yocwa ocibo godi apar wiye aryo-nu i dye Jordan, i kabedo ka ma tyen ajwagi
ma gutiŋo canduk me gicikke ocuŋ iye; pud gitye kunnu wa onyoo.
10Pien onoŋo ajwagi ma gutiŋo canduk-ki gucuŋ kenyo i dye Jordan nio ka gin
ducu ma nene Rwot ociko Yocwa ni otit bot lwak otum, ma rom ki cik ma yam
Moses ocikoki Yocwa-ni. Lwak ducu gumol oyotoyot wa loka ca.
11Ka lwak ducu gumol gukato loka ca, ci canduk ki ajwagi bene gukato loka i nyim
lwak.
12Jo pa Reuben ki pa Gad ki nucu kaka pa Manace onoŋo guruko jami lwenygi
gutelo kwede nyim lwak jo Icrael kit ma yam Moses ocikogi kwede-ni.
Acoli Baibul
© 1985, Bible Society of Uganda.
364
13Jogi ma gurukke me lweny guromo alip pyeraŋwen, ci gukato loka ca I nyim
Rwot ka lweny i lobo bar me Jeriko.
14Rwot omiyo Yocwa obedo dano madit i nyim jo Icrael ducu; ci lwak guwore Wa
i kare me kwone ducu kit ma yam giworo ki Moses.
15Rwot owaco bot Yocwa ni,
16“Cik ajwagi ma gitiŋo canduk me caden doŋ gua woko ki i Jordan.”
17Yocwa ociko ajwagi ni, “Doŋ wua woko ki i Jordan.”
18Ka ajwagi ma gutiŋo canduk me gicikke pa Rwot gua woko ki i dye Jordan
gukato wi tura; ma tyengi ocako nyono lobo ma wi tura mutwo-ni, ci pii me
Jordan ocorre odwogo cen i kabedone, opoŋo piny obyennye wa i wi tura kit ma
yam ca.
19Lwak gua woko ki i Jordan gukato wi tura i nino dwe apar me dwe mukwono, ci
gutoŋo gonygi i Gilgal i waŋ lobo Jeriko ma tuŋ wokceŋ.
20Ki godi apar wiye aryo ma gutiŋo ki i Jordan, Yocwa ocibogi i Gilgal.
21Ci owaco bot jo Icrael ni, “I kare me anyim, ka likwayowu gupenyo wegigi ni,
‘Godi magi kono nyuto gin aŋo?’
22ci wubitito bot litinowu ni, ‘Jo Icrael yam gumol gukato ki i Jordan kany ma
lobone otwo woko.’
23Pien Rwot Lubaŋawu omiyo pii me Jordan otwo odwon woko piwu nio ka
wumol wukato loka kany, kit ma yam Rwot Lubaŋawu otiyo ki Nam Makwar-ri,
ma yam omiyo piine otwo odwon woko piwa nio ka wamol wakato loka tuŋcel,
24wek rok ducu ma wi lobo-ni guŋe atir ni ciŋ Rwot tye ki tek; wek wubed ka
lworo Rwot Lubaŋawu matwal.”
Yocwa 5
Liro dano i Gilgal
1Ka luker pa jo Amor ducu ma gibedo loka Jordan ma tuŋ potoceŋ, ki luker pa jo
Kanaan ducu ma gitye i dog nam, guwinyo ni Rwot otyeko dwono pii me Jordan
otwo woko pi jo Icrael nio ka gumol gukato loka tuŋcel, ci cwinygi ocako ŋabbe
aŋaba, ki tipo komgi oto woko, pi lworo jo Icrael.
2I kare meno Rwot owaco bot Yocwa ni, “Tim pala kidi lela mabitte ci ilir ki jo
Icrael tyen me aryone.”
3Ci Yocwa otimo pala kidi lela mabitte, oliro ki jo Icrael i Gibea-aralot.
4Man aye tyen lok mumiyo Yocwa olirogi: lwak co ducu ma gua ki i Ejipt,
lulwenygi ducu, onoŋo gutyeko to woko ki i tim i kare ma doŋ gutyeko a woko ki i
Ejipt.
Acoli Baibul
© 1985, Bible Society of Uganda.
365
5Jo ma gua ki kunnu onoŋo yam gilirogi, ento jo ducu ma ginywalogi ki i waŋayo
ma onoŋo doŋ gua woko ki i Ejipt, gubedo ma pe gilirogi.
6 Pien jo Icrael gubedo ka wot i tim mwaka pyeraŋwen, nio ka jo me rokgi ducu,
co ducu ma lumony ma yam gua ki i Ejipt, guto gutum woko, pien onoŋo pe
gubedo ka woro dog Rwot. Rwot yam okwoŋo ni pe ebiye ni gin gunen lobo ma
yam okwono bot kwarogi ni ebimiyo botgi, en aye lobo ma mol cak ki moo kic.
7Kit meno jo ma Yocwa oliro gubedo litinogi ma Rwot omiyo gudoŋo guleyo ka
tyengi; pien onoŋo gubedo ma pe gilirogi, pe gilirogi ki i waŋayo.
8Ka liro jo Icrael doŋ otum, ci gubedo i gony nio ka gucan.
9Rwot owaco bot Yocwa ni, “Tin doŋ akwanyo lewic me lobo Ejipt woko ki i
komwu,” mumi yo nyiŋ kabedo-nu pud gilwoŋo ni Gilgal wa onyoo.
Kwero nino madit me Kato (Paska)
10 I kare ma jo Icrael gitye i gony me Gilgal gukwero nino madit me Kato i nino
dwe apar wiye aŋwen otyeno i bar me Jeriko.
11Orwone ki i ŋe kwero Kato, i nino meno kikome, gucako camo cam ma ocek i
lobo-nu, capat ma tobi pe iye ki bel ma gicelo.
12I nino meno ma gucamo iye cam ma ocek ki i lobo-nu en aye nino ma manna
bene, ogik iye; jo Icrael pe dok gumedde ki camo manna matwal, ento doŋ
gubedo ka camo cam ma ocek i lobo Kanaan i mwaka meno.
Dano ma owoto pala lucwan
13Ka Yocwa onyiko cok ki Jeriko, otiŋo wane malo oneno piny, ci oneno dano mo
ocuŋ i nyime ma onoŋo owoto pala lucwan omako i ciŋe. Yocwa ocito bote,
openye ni, “In itye tuŋ botwa nyo tuŋ bot lumerokwa?”
14En ogamo ni, “Pe; ento an aye lawimony pa Rwot ma tin doŋ abino.” Yocwa
oryebbe piny i ŋom, owore, ci owaco bote ni, “Ladit, an laticci, icika ki lok aŋo?”
15Lawimony pa Rwot owaco bot Yocwa ni, “Luny war woko ki i tyeni, pien
kabedo ma icuŋ iye-ni kabedo maleŋ.” Ci Yocwa otimo kit meno.
Yocwa 6
Jo Icrael gumako Jeriko
1I kare meno onoŋo Jeriko gicego woko matek twatwal pi lworo jo Icrael; dano
mo pe kato woko, ki dano mo pe donyo i iye.
2Rwot owaco bot Yocwa ni, “Nen, doŋ atyeko miyo Jeriko i ciŋi kacel ki kabakane
ki twoni oteka lwennye.
3Wubiwot wurumo gaŋ; lulweny ducu gibiwot kun girumo gaŋ tyen acel.
Wubitiyo kit meno tyeko nino abicel,
Acoli Baibul
© 1985, Bible Society of Uganda.
366
4kun ajwagi abiro bimako obute me tuŋ romi gitelo kwede nyim canduk me
gicikke, I nino me abirone wubiwot wurumo gaŋ tyen abiro kun ajwagi gikuto
obute.
5Ka doŋ gikuto tuŋ nyogi romi, ka doŋ wuwinyo dwan obute maloŋo-ni, ci lwak
ducu gibidaŋŋe ki dwangi maloŋo mapek; cel gogo me gaŋ bimuk, poto woko
piny ducu, ci lwak gibicorre gicito iye kun dano acel acel kemo nyime atir.”
6Ci Yocwa wod pa Nun olwoŋo ajwagi, owaco botgi ni, “Wutiŋ canduk me gicikke.
Ajwagi abiro gumak obute tuŋ nyogi romi gutel kwede nyim canduk pa Rwot.”
7Ka dok owaco ki lwak ni, “Wuwot anyim, wuwot wurum gaŋ, wumi jo ma
guruko jami lwenygi gukat wa i nyim canduk pa Rwot.”
8Kit ma Yocwa ociko ki lwak-ki, ajwagi abiro gumako obute tuŋ nyogi romi abiro
ci gutelo kwede nyim Rwot kun gicito anyim kacel ki canduk me gicikke pa Rwot
ma lubo korgi.
9Lumony gutelo nyim ajwagi ma gikuto obute-ni, ci lugwok ŋec gulubo kor
canduk, kun obute gikuto gimedde kwede ameda.
10Ento Yocwa ociko lumony ni, “Pe wubidaŋŋe ki woo, kadi wa dwanwu pe
biwinnye, wa lok mo pe bia ki i dogwu, o kwede wa i nino ma abicikowu ni doŋ
wudaŋŋe ki woo; ka doŋ wubidaŋŋe.”
11Kit meno Yocwa omiyo canduk pa Rwot ocako wot me rumo gaŋ, kun rumo
tyen acel keken. Lacen gudok i gony, gubuto kunnu.
12Yocwa dok oa malo odiko con, ki ajwagi bene gucako tiŋo canduk pa Rwot.
13Ajwagi abiro gumako obute tuŋ nyogi romi abiro gukato kwede i nyim canduk
pa Rwot, kun gimedde ki kuto obute nakanaka. Lumony gutelo nyimgi, ki lugwok
ŋec gulubo kor canduk, kun ajwagi gikuto obute nakanaka.
14I nino me aryone guwoto gurumo gaŋ tyen acel ci gudok i gony, Gubedo ka
rumo gaŋi kit meno otyeko nino abicel.
15I kom nino me abirone gua malo kwarpiny, guwoto gurumo gaŋ kit ma yam ca
tyen abiro; i nino meno keken aye gurumo iye gaŋ tyen abiro.
16I kom tyen me abirone en aye ajwagi gucako kuto iye obute, ka Yocwa owaco
bot lumony ni, “Wudaŋŋe, wuwo, pien Rwot doŋ omiyo gaŋ man botwu.
17Ento gaŋ man ki gin ducu ma tye iye gibidyerogi bot Rwot ci gibijwero woko
ducu. Rakab ma lakwele-ni keken, ki jo ducu ma gitye i ode, aye gibidoŋ makwo,
pien en yam okano lurot-piny ma wacwalo kunnu.
18Ento wun aye wugwokke kekenwu i kom gin ducu ma gidyero me ajwera woko,
pe dok wukwany gin mo ki i kom gin ma wudyero-ni, miyo gony pa jo Icrael doko
me ajwera woko ducu, ci kelo ayela i kome.
Acoli Baibul
© 1985, Bible Society of Uganda.
367
19Ento ryal ki jabu ducu ki jami me mola-gu ki me nyonyo gu, gin ducu jami
maleŋ pa Rwot; gibiterogi i ot kano lim pa Rwot.”
20 Kit meno lumony gudaŋŋe ki woo ki ajwagi gukuto tum obute, Tekki lumony
guwinyo dwan obute ci gutugi daŋŋe ki woo matek, ci cel me gaŋ omuk opoto
woko piny ducu, ka doŋ lumony gudonyo i gaŋ kun dano acel acel woto tiko
nyime atir, gumako gaŋ woko.
21Gujwero co wa ki mon, litino ki ludoŋo ducu, ki dyaŋi ki romi ki kana-gu; gin
ducu gutum woko kun gineko ki pala lucwan.
Gilaro Rakab
22Ci Yocwa owaco bot jo aryo ma yam guroto lobo ni, “Wucit i ot pa dako ma
lakwele-ni, wukele woko ki jone ducu, kit ma yam wukwoŋo boteni.”
23Kit meno awobe ma yam guroto lobo gudonyo i ot, gukelo Rakab woko kacel ki
wonne ki minne ki omegine ki jone ducu. Gutero ludoggolane ducu, guketogi
woko i ŋe gony pa jo Icrael.
24Lacen lumony guwaŋo gaŋ woko ki mac, ki gin ducu ma tye iye; ento guweko
ryal ki jabu ki jami me mola ki me nyonyo-gu, guketogi i ot ma gikano iye lim pa
Rwot.
25 Ento Rakab ma lakwele-ni ki jo me ot pa wonne kacel ki jone ducu, Yocwa
owekogi makwo. Gibedo i kin jo Icrael nio wa onyoo, pien Rakab yam okano
lukwena ma Yocwa onoŋo ocwalogi ka roto Jeriko.
26 I kare meno Yocwa omiyo dano gukwoŋo kwoŋ i nyim Rwot kun wacci, “Cen
opot i kom dano ma bitiŋŋe pi gero gaŋ man me Jeriko doki. Latin kayone bito, ci
gibiketo gutine i wiye; wode ma cogone bito, ci gibicibo dog gaŋ i wiye.”
27Kit meno Rwot obedo ki Yocwa, omiyo nyiŋe oywek oromo lobo ducu.
Yocwa 7
Bal pa Akan
1Ento jo Icrael guŋayo waŋ Rwot i lok ma mako jami ma onoŋo gidyero bote.
Akan wod pa Karmi, wod pa Jabdi, wod pa Jera ma i kaka pa Juda okwanyo jami
mogo ma gidyerogi bot Rwot, omiyo kiniga omako Rwot i kom jo Icrael.
2Yocwa ocwalo dano ki i Jeriko me cito wa i Ai ma cok ki Bet-awen, i ŋet Betel yo
tuŋ wokceŋ, owaco botgi ni, “Wucit ka roto lobo kuca.” Jo-nu gucito guroto Ai.
3Ka gudwogo bot Yocwa ci gutito bote ni, “Pe iwek mony ducu gucit kunnu, ento
wek dano alip aryo nyo adek gucit ka lweny i kom Ai; pe imi mony ducu guyelle
gucit kunnu, pien jo ma tye kunnu ginok mo.”
4Mumiyo dano alip adek ki i kin lumony aye gucito kunnu; ci guriŋo woko ki i
nyim jo Ai.
Acoli Baibul
© 1985, Bible Society of Uganda.
368
5Jo Ai guneko jo pyeradek wiye abicel ki i kingi; guryemo korgi cakke ki i dog gaŋ
o kwede wa i Cebarim, ci gunekogi i kor got kunnu. Ci cwiny jo Icrael oballe
woko, tekgi okwe woko macalo pii.
6Yocwa oyeco boŋone woko, opoto piny aryeba cwiny i nyim canduk pa Rwot nio
wa otyeno, en ki Ludoŋo pa jo Icrael, kun gionyo apwa i wigi.
7Ci Yocwa owacci, “Maa do, ai Rwot Lubaŋa, piŋo ikelo lwak man loka Jordan
kany pi miyowa i cin jo Amor wek gutyekwa woko? Twora yam waye giwa bedo
loka Jordan kuca!
8Ai Rwot, ka man dok awaco lok aŋo, ma jo Icrael doŋ gutyeko loko ŋegi woko i
nyim lumerokgi-ni?
9Pien jo Kanaan ki jo ducu ma gibedo i lobo-ni ka gibiwinyo pire, gibicorre
girumowa woko dyere, gijwayo nyiŋwa woko ki i wi lobo. Ci gin aŋo mono ma
dok ibitiyo pi nyiŋi madit-ti?”
10Rwot owaco bot Yocwa ni, “A malo, piŋo ipoto aryeba cwiny kit man?
11Jo Icrael gutimo bal. Gutyeko turo gicikkena ma yam acikogi kwede. Gukwanyo
jami mogo ma yam gidyerogi-ni, gukwalo woko, guŋinnye kwede, guketo i kin
jamigi.
12En aye lok mumiyo jo Icrael pe gitwero cuŋ i nyim lumerokgi; gin mumiyo
guloko ŋegi ki i nyim lumerokgi noŋo gin kikomgi gudoko gin me ajwera woko,
Pe doŋ abimedde ki bedo kwedwu, nio waŋ ma wukwanyo jami ma gidyerogi
woko ki i kinwu.
13A malo wek ilony lwak gubed maleŋ kun iwaco ni, ‘Diki myero wulonnye
kekenwu wubed maleŋ, pien Rwot Lubaŋa pa Icrael owaco kuman ni, “Jami ma
gidyero tye i kinwu, wun jo Icrael. Pienno pe wutwero cun i nyim lumerokwu nio
waŋ ma wukwanyo jami ma gidyerogi woko ki i kinwu.”
14Diki odiko gibikelowu i nyim Rwot kaka ki kaka, ci kaka ma Rwot okwanyo
gibibino cok doggola ki doggola; doggola ma Rwot okwanyo bibino ot ki ot; ki ot
ma Rwot okwanyo dano ma tye iye gibibino ki acel acel.
15Ŋat ma gikwanyo ma tye ki jami ma gidyero-ni gibiwaŋo woko ki mac, en kacel
ki jone ki jamigi ducu, pien oturo gicikke pa Rwot, dok otimo gin me lewic i
Icrael.’ ”
16Kit meno Yocwa oa malo odiko con, okelo jo Icrael cok i nyim Rwot kaka ki
kaka, ci gukwanyo kaka pa Juda aye.
17Okelo jo pa Juda, ci gikwanyo doggola jo pa Jera. Okelo doggola pa Jera kun kelo
dano ma iye ki acel acel, ka dok gikwanyo Jabdi.
18Ka dok okelo dano ma i ode ki acel acel, ci gikwanyo Akan wod pa Karmi,
likwayo pa Jera ma i kaka pa Juda.
Acoli Baibul
© 1985, Bible Society of Uganda.
369
19Yocwa owaco bot Akan ni, “Woda, mi deyo bot Rwot Lubaŋa pa Icrael kun ituco
balli. Titta kombeddi gin ma itimo; pe imuŋŋa.”
20Akan ocako dok iye ki Yocwa ni, “Ada, abalo i nyim Rwot Lubaŋa pa Icrael, man
aye gin ma atiyo:
21ka aneno boŋo maber mua ki i Cinar ki i kin jami ma giyakoni, ki cekel me ryal
miya aryo, ki dul jabu ma pekke romo cekel pyerabic, pigi obedo mitta, ci
akwanyogi. Nen, akanogi i ŋom i kemana, ryal tye piny i tergi.”
22Yocwa ocwalo lukwena ci guriŋo i kema pa Akan, gunoŋo jami-nu gikano i
kema, kun ryal tye i tere piny.
23Gukwanyogi woko ki i kema, gukelogi bot Yocwa ki jo Icrael ducu, ci guketogi
piny i nyim Rwot.
24Ci Yocwa ki jo Icrael ducu gukwanyo Akan lakwar Jera kacel ki ryal ki boŋo ca
ki dul jabu, ki awo bene ki anyirare, ki twoni dyaŋine, ki kanane ki romine, ki
kemane ki jami ma en tye kwede ducu, gutero wa i nota me Akor .
25Yocwa owacci, “Piŋo ikelo ayela i komwa? Tin doŋ Rwot bikelo ayela i komi.” Ci
jo Icrael ducu gucelogi ki got. Guwaŋo jamigi ki mac, ci gucelogi ki got.
26Lacen gucano got i kome madwoŋ likuŋ ma pud tye wa onyoo, ci kiniga pa
Rwot malyet-ti okwe woko. Pienno nyiŋ kabedo-nu pud gilwoŋo ni nota me Akor
nio wa onyoo.
Yocwa 8
Jo Icrael gumako Ai
1Rwot owaco bot Yocwa ni, “Pe ilwor, cwinyi pe opoti. Ter jo ma lulweny ducu
kacel kwedi, doŋ wutugi a, wucit wa i Ai. Nen, doŋ atyeko miyo kabaka me Ai i
ciŋi, ki lwakke ducu ki gaŋŋe ki lobone.
2Ibitimo Ai ki kabakane kit macalo itimo i kom Jeriko ki kabakane-ni; ento jamine
ma giyako, ki limme makwo, wubitero bedo mewu, Mi dano gubut gukanne i ŋet
gaŋ yo tuŋ ŋeye.”
3Yocwa oa malo ki jo ma lulweny ducu pi cito ka lweny i kom Ai. Oyero twoni
matego ma oteka lweny alip pyeradek ci ocwalogi ki i dyewor.
4Ocikogi ni, “Wubibuto wukanne i ŋet gaŋ yo tuŋ ŋeye, Pe wucit ka mabor ki gaŋ,
ento wun ducu wubed ma wuterre,
5ci an ki jo ducu ma gitye kweda wabinyiko cok ki gaŋ, Ka ce jo kunnu gubino
woko ka lweny i komwa, ci wan wabiriŋo woko ki i nyimgi,
6miyo gin gibibino woko ka ryemo korwa nio ka gin ducu gukato woko ki i gaŋ,
pien gibitamo ni wariŋo woko ki i nyimgi kit ma yam watimo-ni, Ka wan watye
ka riŋo woko ki i nyimgi,
Acoli Baibul
© 1985, Bible Society of Uganda.
370
7wun doŋ wubia malo ki ka ma wubuto wukanne iye-ni, ci wutugi mako gaŋ
woko cut, pien Rwot Lubaŋawu bimiyo i ciŋwu.
8Ka doŋ wutyeko mako, wubiwaŋo woko ki mac; kit meno wubicobo gin ma Rwot
ociko. Nen, doŋ acikowu en.”
9Yocwa ocwalogi woko kit meno, ci guwoto ka ma gicikanne iye-ni, Gubuto i kin
Betel ki Ai, i ŋet Ai yo tuŋ potoceŋ; ento Yocwa obuto kacel ki lwak i dyewor
meno.
10Odiko con Yocwa oa malo ocoko mony, ocako cito i nyim jo Ai kacel ki ludoŋo
pa Icrael.
11Jo ma lulweny ducu ma gitye kwede gucito gunyiko cok ki gaŋ, gutoŋo gony i
ŋet Ai yo tuŋ acam, kun nota tye i kingi ki Ai.
12Yocwa otero dano ma romo alip abic oketogi gubuto gukanne i kin Betel ki Ai i
ŋet Ai yo tuŋ potoceŋ.
13Guketo mony i kabedogi kit meno kun gony madit tye i nyim gaŋ yo tuŋ acam ki
dul mukanne tye i ŋe gaŋ yo tun potoceŋ. Yocwa obuto i nota i dyewor meno.
14Ka kabaka me Ai oneno man, ci en ki lwakke ducu, dano me gaŋ meno, gurune
gucito gulor piny odiko con i luŋ mukemo Araba ka lweny i kom jo Icrael; ento
kabaka pe ŋeyo ni jo mogo gubuto gukanne woko i ŋe gaŋ.
15Yocwa ki jo Icrael guporo ŋwec ki i nyimgi ni doŋ giryemogi woko, kun giriŋo
gidok yo tuŋ tim.
16Gilwoŋo dano ducu ma i gaŋ gucokke kacel ka lubo korgi, ka guryemo kor
Yocwa gucito ka mabor ki gaŋ.
17Dano acel mo pe odoŋ i Ai nyo i Betel ma pe okato woko i kor jo Icrael.
Gubwoto dog gaŋ odoŋ ma twolo pi ryemo kor jo Icrael.
18Ka doŋ Rwot ociko Yocwa ni, “Tir toŋ alwiro ma tye i ciŋi-ni malo, ikem ki Ai,
pien abimiyo woko i ciŋi.” Yocwa otiro toŋ alwiro ma tye i ciŋe-ni malo, okemo ki
gaŋ.
19Oyotoyot jo ma gukanne-ni gua malo ki i kabedogi tekke Yocwa oryeyo ciŋe
malo, ci gutwarre guriŋo gudonyo i gaŋ, gumako woko, ka gurune gucwinyo mac
me wano gaŋ woko.
20Ka jo Ai guneno yo ŋegi, ci nen, yito mac ma waŋo gaŋ tye ka duny mutiŋŋe wa
malo i polo; ci ŋwec me riŋo yo tuŋŋi nyo tuŋŋi oloyogi woko, pien onoŋo jo ma
guriŋo gudok yo tuŋ tim-mi gulokke gudwogo cen i kom luryem korgi.
21Ka doŋ Yocwa ki jo Icrael ducu guneno ni jo ma gubuto aŋec-ci doŋ gumako gaŋ
woko, ki yito mac ma waŋo gaŋ bene doŋ duny cito malo, ci gudwogo cen ka neko
jo Ai.
Acoli Baibul
© 1985, Bible Society of Uganda.
371
22Jo mukene gua ki i gaŋ gulwenyo bene i kom jo Ai; kit meno onoŋo jo Icrael
gurumogi dyere, jo mukene ki yo tuŋcel ki jo mukene yo tuŋ mukene. Jo Icrael
gunekogi nio ka pe gubwoto dano acel mo mudoŋ makwo nyo muriŋo obwot.
23Ento gumako kabaka me Ai makwo, gutero bot Yocwa.
24Ka jo Icrael doŋ gutyeko neko jo Ai ducu ma ginoŋogi i bar nyo i tim ka ma
guryemo iye korgi-ni, nio ka gunekogi ducu ki pala lucwan, mo pe odoŋ, ci jo
Icrael ducu gulokke gudok i gaŋ, guneko dano mudoŋ iye ki pala lucwan.
25Jo ducu ma guto i nino meno, co ki mon, guromo alip apar wiye aryo, jo Ai ducu.
26Yocwa pe odwoko ciŋe piny ma noŋo oryeyo otiro ki toŋ alwiro-ni, nio waŋ ma
gijwero jo ma gibedo i Ai woko Liweŋ.
27Kono nyo lim makwo ki jami mogo ma giyako ki i gaŋ meno aye jo Icrael gutero
obedo megi, macalo lok ma yam Rwot ociko ki Yocwa.
28Kit meno Yocwa owaoŋ Ai woko, oweko odoŋ odur ma odurre lipim matwal, kit
ma tye kwede wa onyoo-ni.
29Odeyo kabaka me Ai, oŋabo malo i wi yat o wa otyeno. Ka ceŋ doŋ cito ka poto,
Yocwa ociko dano ci gukwanyo kome woko ki i kom yat, gubolo piny i dog gaŋ ka
ma gidonyo kwede i gaŋ-ŋi, ka gucano got i kome madwoŋ Likuŋ, ma pud tye
kenyo o kwede wa i kare man.
Gicoyo cik i kom got Ebal
(Nwo 27.1-26)
30 Yocwa ocano keno tyer i wi got Ebal pi Rwot Lubaŋa pa Icrael,
31 kit ma yam Moses Latic pa Rwot ociko ki jo Icrael. Olubo lok ma gicoyo i buk
me cik pa Moses ni, “Wucan keno tyer ki got ma pe gipayo komgi, ma danomo pe
otiŋo nyonyo i kome.” En aye gutyero iye gitum awaŋa bot Rwot, ci gutumo gityer
lakwecwiny.
32Ci Yocwa ocoyo kopi me cik pa Moses i kom godi kunnu ki i nyim jo Icrael kun
lubo kit ma yam Moses ocoyo.
33 Ci jo Icrael ducu, lubedo ki anywalli, kacel ki ludoŋo ki ludito tic ki luŋolkopgi,
gin ducu gucuŋ i get canduk pa Rwot tuŋŋi ki tuŋŋi ki i nyim ajwagi ma Lulevi ma
gutiŋo canduk me gicikke pa Rwot. Nucu dano gucuŋ i nyim got Gerijim ki nucu
dano gucuŋ i nyim got Ebal, kit ma Moses latic pa. Rwot okwono cikogi kwede kit
ma myero gilam kwede gum i kom jo Icrael.
34Ka lacen Yocwa okwano lok ducu ma i cik, wa lok me lamo gum ki lok me ceno
dano ducu kikore macalo yam gicoyo ducu i buk me cik.
35Lok acel mo pe odoŋ i kom lok ducu ma Moses yam ociko ma Yocwa pe okwano
i nyim kacokke pa jo Icrael ducu, kacel ki mon ki litino ki lubedo ma gibedo i
kingi.
Acoli Baibul
© 1985, Bible Society of Uganda.
372
Yocwa 9
Bwola pa jo Gibeon,
1Ka luker ducu ma nene gitye loka Jordan i lobo godi ki i lobo ma i pwor ma
orabo ŋet Nam Madit mukemo Lebanon, ki jo Kit, jo Amor, jo Kanaan, jo Periji, jo
Kiv ki jo Jebuc guwinyo lok man,
2gucokke kacel pi lweny i kom Yocwa ki jo Icrael.
3Ento ka jo ma gibedo i Gibeon guwinyo gin ma Yocwa otimo i kom Jeriko ki i
kom Ai,
4ci gin ki tuŋ botgi gutiyo ki ryeko mamalo mada. Guyubo peke me wot ki kicaa
muti me atweya i wi kanagi, ki opiru kono ma guti woko, ma oyec atata ma
gidabogi bene,
5ki war tyengi muti ma gidabogi, ki boŋŋi arukagi muti woko; ki pekegi ducu
obedo mutwo woko, opuro woko bene.
6Gucito kwede bot Yocwa i gony ma i Gilgal, ci guwaco bot Yocwa ki bot jo Icrael
ni, “Wan wabino ma waa ki i lobo mabor; pienno walegi ni icikke kwedwa
kombeddi.”
7 Ento jo Icrael guwaco bot jo Kiv ni, “Gwok nyo wubedo i kinwa, ci dok watwero
cikke kwedwu niŋniŋ?”
8Guwaco bot Yocwa ni, “Wan doŋ luticci.” Ci Yocwa openyogi ni, “Wun kono wu jo
kwene kaa? Dok bene wua ki kwene mono?”
9Gugamo doge ni, “Wan waa ki i lobo mabor mada, ladit, pi nyiŋ Rwot Lubaŋawu
ma wawinyo gitito pire, ki pi gin ducu ma yam otimo i lobo Ejipt,
10 ki pi gin ducu ma en otimo i kom luker aryo pa jo Amor ma yam gitye loka
Jordan ca, Cikon kabaka me Kecbon ki Og kabaka me Bacan ma yam bedo i
Acitarot.
11Ci ludoŋowa ki jo ducu ma gibedo i lobowa guwaco botwa ni, ‘Wumak peke me
wot i ciŋwu wek wucirwatte kwedgi, ci wuwac botgi ni, Wan luticwu, wek doŋ
wacikke kwedwu.’
12Kwonwa ene; wakwanyo ma onoŋo pud lyet i kare ma wa-a ki pacowa me
acama i yo i nino ma wacako bino botwu-ni, ento kombeddi, nen, tye ma doŋ
otwo dok opuro woko bene.
13Wa opiru koŋo vino ducu onoŋo pud ginyen i kare ma wapiko koŋo vino i igi-ni;
doŋ wunen ba ka guyec woko. Ki ginarukawa ki war mewa doŋ guti woko pi wot
man mabor-ri.”
14Ludito gugamo pekegi gucamo, ma pe koŋ gupenyo dog Rwot.
Acoli Baibul
© 1985, Bible Society of Uganda.
373
15Ci Yocwa oturo ki yubo lok me kuc i kingi, ocikke kwedgi pi wekogi makwo;
lutel wi lwak bene gukwoŋo kwoŋ botgi.
16Ka nino okato adek nia ki i kom nino ma gucikke kwedgi, lacen guwinyo ni jo-
nu gitye kacel kwedgi kun gibedo i dyegi.
17Jo Icrael gucako wot ci guo i gaŋgi i nino me adekke. Gunoŋo gaŋ magi, Gibeon,
Kepira, Beeroth ki Kiriat-jearim.
18Ento jo Icrael pe doŋ gunekogi, pien lutel wi lwak onoŋo doŋ gutyeko kwoŋo
botgi i nyiŋ Rwot, Lubaŋa pa Icrael. Ci lwak ducu gucako ŋur i kom lutel wi lwak-
ki.
19Ento lutel wi lwak ducu guwaco bot lwak ducu ni, “Watyeko doŋ kwoŋo kwoŋ
botgi i nyiŋ Rwot, Lubaŋa pa Icrael, pienno kombeddi pe doŋ watwero gudo
komgi.
20Doŋ wabitimogi kit man; wabiwekogi gubed makwo wek pe wakel kiniga pa
Lubaŋa i komwa pi kwoŋ ma doŋ wakwoŋo botgi-ni.”
21Ci guwaco bot lwak ni, “Wuwek gubed makwo, ento gibibedo lubar yen ki
lutwom pii pi lwak ducu.”
22Yocwa olwoŋogi ci owaco botgi ni, “Piŋo wubwola kun wuwaco ni, ‘Wan watye
ka mabor kwedwu,’ kun kono wutye i dyewa?
23Pienno kombeddi doŋ gicenowu woko; pi kare ducu wubibedo opii, lubar yen
ki lutwom pii i ot pa Lubaŋana.”
24Gugamo dog Yocwa ni, “Pien onoŋo doŋ gitito botwa lok me ada, ladit, ni Rwot
Lubaŋa yam ociko laticce Moses pi miyowu lobo man ducu, dok ociko ni myero
wujwer jo ma gibedo i lobo man woko ki i nyimwu; omiyo walworowu matek
twatwal, en aye omiyo watimo man pi laro kwowa.
25Ci doŋ kombeddi in aye doŋ inen giri. Doŋ watye i ciŋi, in doŋ itim gin ma ineno
ni ber dok oporre me atima i komwa.”
26Otimogi kit man, olarogi ki i ciŋ jo Icrael, pe ginekogi.
27Ento cakke i nino meno Yocwa oketogi me bedo lubar yen ki lutwom pii pi lwak
ki pi keno tyer pa Rwot, medde kwede o wa i kare man, i kabedo ma Rwot biyero.
Yocwa 10
Jo Icrael guloyo jo Amor
1Adoni-jedek kabaka me Jerucalem owinyo kit ma Yocwa otyeko mako kwede Ai,
ki kit ma ojwero woko liweŋ kun tiyo i kom Ai ki kabakane kit ma otyeko tiyo i
kom Jeriko ki kabakane, owinyo bene kit ma jo Gibeon guyubo kwede lok me
bedo ki jo Icrael ki kuc, doŋ gitye bene i kingi.
Acoli Baibul
© 1985, Bible Society of Uganda.
374
2Ci lworo omake matek twatwal, pien onoŋo Gibeon gaŋ madit ma rom ki gaŋ kal
kulu, dok onoŋo dit makato Ai, ki jo ma gibedo iye gubedo twoni matego.
3Mumiyo Adoni-jedek kabaka me Jerucalem ocwalo kwena bot Kokam kabaka me
Kebron, Piram kabaka me Jarmut, Japia kabaka me Lakic ki Debir kabaka me
Eglon kun wacci,
4“Wubin bota, wukonya, wubin walwenyu i kom jo Gibeon, pien doŋ guyubo lok
me bedo ki kuc i kingi ki Yocwa: ki jo Icrael.”
5Ci luker pa jo Amor abic-ci gucoko monygi, gucito kacel ki lulwenygi ducu,
gutoŋo gony cok ki Gibeon, gucako lweny i kome.
6Ci jo Gibeon gucwalo kwena bot Yocwa wa i gony ma i Gilgal kun giwaco ni, “Pe
ikwany ciŋi woko ki i komwa, wan luticci; bin botwa oyotoyot wek ilarwa.
Konywa pien luker ducu pa jo Amor ma gibedo i lobo godi-ni gucokke ka
monyowa.”
7Mumiyo Yocwa oa ki i Gilgal ocito kunnu kacel ki lumony ducu ki twoni oteka
lweny ducu.
8Ci Rwot owaco bot Yocwa ni, “Pe ilwor, pien atyeko miyogi i ciŋi. Pe tye dano mo
ma bicuŋ i nyimi.”
9Yocwa orune obino i komgi oyotoyot, kun oa ki i Gilgal owoto kwede dyewor
benebene.
10Ci Rwot oonyo atiba lworo i kom jo-nu i nyim jo Icrael, omiyo gunekogi ki cwar
nek madit twatwal i Gibeon; guryemo korgi i yo ma dok yo tuŋ malo ma kemo
Bet-koron, kun ginekogi o kwede wa i Ajeka ki i Makeda.
11I kare ma giriŋo i nyim jo Icrael ma gilor kwede i luŋ me Bet-koron, Rwot ocako
coro lwak gweŋi madito i komgi mua ki i polo o kwede wa i Ajeka, ci merok guto
mapol; pee meno oneko lwak merok mapol makato dano ma jo Icrael gunekogi ki
pala lucwan.
12I nino ma Rwot omiyo iye jo Amor i ciŋ jo Icrael, Yocwa oloko bot Rwot i nyim
jo Icrael kun wacci, “In cen, cuŋ mot i wi Gibeon, ki in dwe, cuŋ i nota me Aijalon.”
13 Ci ceŋ ocuŋ mot atir, ki dwe bene obedo mot, nio ka jo Icrael guculo kwor i
kom lumerokgi. Lok man gicoyo i buk pa Jacar. Ceŋ ocuŋ mot i dye polo, pe orune
me poto woko oyot ma cok romo nino acel kulu.
14Nino mo yam peya obedo kit man nia wa i kare macon o kwede wa i kare man,
ma Rwot owinyo iye dog dano; pien onoŋo Rwot aye obedo ka lweny pi Icrael.
15Lacen Yocwa ki jo Icrael ducu gudok cen i gony me Gilgal.
16Luker meno abic guriŋo, gukanne woko i boro ma i ŋet Makeda.
17Ci gitito bot Yocwa ni, “Luker abic-ci ginoŋogi gukanne i boro ma i ŋet Makeda.”
Acoli Baibul
© 1985, Bible Society of Uganda.
375
18Yocwa owacci, “Wulor dog boro woko ki kidi madoŋo, ci wuket dano gubed cok
ka kurogi.
19Ento wun pe wubed kunnu abeda, wuciryem kor lumerokwu, wulweny i kom jo
mudoŋ cen i ŋegi, pe dok wuwek gudony i gaŋigi; pien Rwot Lubaŋa doŋ otyeko
miyogi i ciŋwu.”
20Ka Yocwa ki jo Icrael gutyeko neko lukworgi madwoŋ twatwal, nio ka
guyweyogi woko ducu, ki jo ma gubwotte noŋo gudonyo i gaŋgi ma gicelo ki cel
gogo,
21ci lwak ducu gudok cen bot Yocwa ma onoŋo tye i gony i Makeda; pe doŋ tye
dano mo ma loko lok mo me lweny i kom jo Icrael.
22Yocwa dok owacci, “Doŋ wuyab dog boro woko, ci wukwany luker abic-ci ki i
boro, wukelgi bota kany.”
23Gutimo kit meno; gukwanyo luker abic-ci ki i boro gukelogi bote, kabaka me
Jerucalem, kabaka me Kebron, kabaka me Jarmut, kabaka me Lakic ki kabaka me
Eglon.
24Ka doŋ gikwanyo luker-ru woko, gikelogi bot Yocwa, Yocwa olwoŋo jo Icrael
ducu, ci owaco bot ludito mony ma yam gucito kwede ni, “Wubin cok, wuket
tyenwu i ŋut luker abic-ci.” Gubino cok, guketo tyengi i ŋutgi.
25Yocwa dok owaco botgi ni, “Pe wulwor, pe cwinywu opoti; wubed oteka ma
cwinywu nwaŋ, pien Rwot bitimo lumerokwu ducu ma wubilwenyo kwedgi kit
meno.”
26Ka doŋ Yocwa ocobogi onekogi woko, ka oŋabo komgi malo i wi yadi abic,
gulyerre i wi yadi nio wa otyeno.
27Ento i kare ma ceŋ doŋ mito poto, Yocwa ociko, ci gikwanyogi woko ki i wi yadi,
gibologi i boro ma nene gukanne iye-ni, ci giloro dog boro woko ki godi madito
ma pud gitye kunnu nio wa onyoo.
28Yocwa omako Makeda i nino meno, oneko jo Makeda ki kabakagi ki pala
lucwan, ojwerogi woko liweŋ, pe oweko iye dano mo ma obwot; otimo kabaka
me Makeda kit ma yam otimo kwede kabaka me Jeriko-ni.
29Yocwa oa woko ki i Makeda, okato ocito i Libna kacel ki jo Icrael ducu, olwenyo
i kome.
30Rwot dok omiyo gaŋ, meno kacel ki kabakane i cin jo Icrael. Guneko jo Libna
ducu ki pala lucwan, i kom dano ducu ma tye iye pe guweko acel mo mubwot;
gutimo kabaka me kunnu kit ma nene gutimo kwede kabaka me Jeriko.
31Yocwa oa woko ki i Libna, okato ocito wa i Lakic kacel ki jo Icrael ducu, ci obuto
orumo woko likiŋ ka olwenyo i kome.
Acoli Baibul
© 1985, Bible Society of Uganda.
376
32Rwot omiyo Lakic i ciŋ jo Icrael ci Yocwa omako woko i nino me aryone, oneko
jo Lakic woko ki pala lucwan, dano ma tye iye ducu, kit ma nene otimo i kom
Libna-ni.
33Koram kabaka me Gejar obino ka konyo jo Lakic, ci Yocwa olwenyo i kome,
oneke kacel ki jone ducu, pe oweko dano mo obwot.
34Yocwa dok oa woko ki i Lakic okato ocito i Eglon kacel ki jo Icrael ducu; obuto
orumo woko likiŋ ci olwenyo i kome.
35Gumako woko i nino meno, guneko jo Eglon ki pala lucwan, gujwero dano ducu
ma gitye iye woko liweŋ, kit ma nene gutimo i kom Lakic.
36Yocwa dok oa woko ki i Eglon, ocito wa i Kebron kacel ki jo Icrael, olwenyo i
kome,
37omako woko oneko jo Kebron woko ki pala lucwan kacel ki kabakane ki gaŋi
ducu ma i ŋete. Guneko dano ducu ma tye iye, pe guweko mo acel obwot. Yocwa
ojwero woko liweŋ kacel ki dano ma gitye iye ducu, kit ma nene otimo i kom
Eglon.
38Yocwa ki jo Icrael ducu gulokke gudwogo cen i kom Debir, gulwenyo i kome,
39gumako woko kacel ki kabakane ki gaŋi ma i ŋete ducu, gunekogi woko ki pala
lucwan. Yocwa ojwero dano ducu ma gitye iye woko liweŋ, pe oweko iye dano
acel mo mubwot. Otimo Debir ki kabakane kit ma nene otimo i kom Kebron ki i
kom Libna ki kabakane.
40Yocwa oloyo lobo-nu ducu kit meno, lobo godi ki Negeb ki pwor got ki luŋ ki
lukergi ducu, pe oweko gin mo makwo obwot. Ojwero gin makwo woko ducu
liweŋ kit ma yam Rwot Lubaŋa pa Icrael ociko-ni.
41Yocwa oloyogi cakke i Kadec-bamea o kwede wa i Gaja, kacel ki lobo Gocen
ducu o wa i Gibeon.
42Omako luker-ru ducu ki lobogi ducu lawaŋacel, pien Rwot Lubaŋa pa Icrael aye
noŋo obedo ka lweny pi Icrael.
43Lacen Yocwa odok cen kacel ki jo Icrael i gony ma i Gilgal.
Yocwa 11
Jo Icrael guloyo Jabin ki jo muribbe kwede
1Ka Jabin kabaka me Kajor owinyo pire, ci ocwalo kwena bot Jobab kabaka me
Madon, ki bot kabaka me Cimron ki kabaka me Akicap,
2ki bot luker ma gitye yo tuŋ acam i lobo godi, ki i Araba i ŋet nam me Kinerot yo
tun acuc, ki i lobo ma i pwor, ki i Napot-dor ma yo tun potoceŋ,
Acoli Baibul
© 1985, Bible Society of Uganda.
377
3bot jo Kanaan ma yo tun wokceŋ ki tun potoceŋ, ki bot jo Amor, jo Kit, jo Perej,
jo Jebuc ma i lobo godi, ki jo Kiv ma i te got Kermon i lobo Mijpa.
4Luker meno ducu gubino ki buca monygi ducu, mony madwoŋ ma welgi rom ki
kweyo me dog nam, ki lwak aguragura ki gadigadi lweny mapol.
5Gutoro monygi ducu kacel, ci gubino gugony kacel i ŋet pii me Merom pi lweny i
kom jo Icrael.
6Rwot owaco bot Yocwa ni, “Pe lworo omaki i komgi, pien diki ca onyoo noŋo doŋ
amiyogi i ciŋ-jo Icrael, noŋo doŋ gunekogi woko ducu. Wubitoŋo odoŋ
aguraguragi ducu, wuwaŋo gadigadi lwenygi woko ki mac.”
7Yocwa ocito opoto i komgi atura ki lwak monnye ducu ki i ŋet pii me Merom,
olwenyo kwedgi.
8Ci Rwot omiyogi i ciŋjo Icrael, gulwenyo i komgi matek, guryemo korgi o kwede
wa i Cidon Maditte ki i Micrepot-maim, yo tun potoceŋ ki wa i nota me Mijpe yo
tuŋ wokceŋ kun ginekogi waŋ ma acel mo pe guweko obwot.
9Yocwa otimogi kit ma nene Rwot ocike kwede; otoŋo odoŋ aguraguragi ducu,
owaŋo gadigadi lwenygi woko awaŋa.
10Ka man otum, Yocwa odok cen ka mako Kajor, oneko kabakane ki pala lucwan. I
kare ca onoŋo Kajor aye gaŋ madit ma loyo lwak ker meno ducu.
11Jo Icrael guneko jo ma onoŋo gitye iye ducu ki pala lucwan, gujwerogi woko
liweŋ, pe guweko gin mo makwo obwot; ci guwaŋo Kajor woko.
12Kit meno Yocwa omako luker meno ducu, ki gaŋigi, onekogi woko ki pala
lucwan, omedo ki jwerogi woko liweŋ macalo gin ma gidyero bot Rwot, kit ma
Moses latic pa Rwot onoŋo ocike kwede-ni.
13Ento jo Icrael pe guwaŋo gaŋi ma gigero i wi lobo ma gitoro malo macalo got-ti,
kono Kajor keken aye Yocwa owaŋo woko.
14Jo Icrael guyako gaŋi meno ducu, gutero lim makwo ki jami ma guyako obedo
megi; ento guneko dano woko ducu ki pala lucwan nio ka gutyekogi woko ducu,
pe guweko gin mo makwo obwot.
15Kit macalo Rwot yam ociko ki laticce Moses, Moses bene ociko ki Yocwa kit
meno, ci Yocwa oketo i tic; otiyo gin ducu ma yam Rwot ociko ki Moses, pe oweko
cik mo odoŋ ma pe ocobo kakare.
16Yocwa omako lobo meno ducu kit meno, lobo godigodi, ki Negeb ducu, lobo
Gocen, pwor got. Araba ki lobo godi me Icrael ki lobo pwor-gu ma i ŋete,
17cakke wa i kom got Kalak ka ma lobo otiŋŋe odok kwede tuŋ Ceir, o wa i Baal-
gad ma i nota Lebanon ma i te got Kermon. Omako lukergi ducu, onekogi woko.
18Yocwa obedo ka lweny ki luker meno pi kare malac.
Acoli Baibul
© 1985, Bible Society of Uganda.
378
19Pe tye gaŋ mo ma oyubo lok me kuc ki jo Icrael, kono nyo jo Kiv ma gibedo i
Gibeon keken; gaŋi ducu gumakogi ki lweny,
20 pien Rwot aye obedo ka miyo cwinygi obedo tek wek gubin ka lweny i kom jo
Icrael ka wek gujwergi woko liweŋ ma pe kica mako dano mo i komgi, ento
ginekgi woko, mo pe odoŋ, kit ma yam Rwot ociko ki Moses.
21I kare meno bene Yocwa ocito ka jwero jo Anak woko ki i lobo godi; ojwerogi ki
i Kebron, Debir ki Anab, i lobo godi me Juda ki me Icrael; ojwerogi woko liweŋ
kacel ki gaŋigi ducu.
22Pe guweko jo Anak mo obwot, ki i lobo pa jo Icrael; kono nyo i Gaja keken ki i
Gat ki i Acidod, kunnu aye jo Anak mogo gudoŋ iye.
23Yocwa omako lobo ducu kit meno, kit macalo yam Rwot oloko bot Moses; lacen
omiyo bot jo Icrael me bedo ginaleyagi i kakagi, ma lubo kit ma kwir omakogi
kwede, ci lobo doŋ ocako ywe, lweny doŋ obedo pe.
Yocwa 12
Luker ma Moses oloyo ki lweny
1 Magi aye nyiŋ luker ma i lobo-nu ma jo Icrael guloyogi ci gumako lobogi ma i
loka Jordan yo tuŋ wokceŋ, gucamo odoko megi, cakke wa i kulu Amon o kwede
wa i got Kermon, kacel ki Araba ducu ma yo tuŋ potoceŋ:
2en aye Cikon kabaka pa jo Amor ma yam bedo i Kecbon kun loyo kwede lobo
cakke wa i Aroer ma tye i dog nota me kulu Amon, dok cakke ki i dye nota-nu o
kwede i kulu Jabok ma waŋ lobo pa jo Ammon, en aye nucu lobo Gilead;
3kacel ki Araba o wa i nam me Kinerot tuŋ wokceŋ ki tuŋ yo mukemo Bet-jecimot
o wa i nam me Araba, ma en aye nam me Kado, cito kwede wa i pwor got Piciga.
4Ka doki Og kabaka me Bacan, en aye ŋat acel ma yam odoŋ ki i kom jo Repaim,
ma yam bedo i Acitarot ki i Edrei.
5En yam loyo got Kermon ki Caleka ki Bacan o kwede wa i waŋ lobo pa jo Gecur
ki jo Maaka, ki nucu lobo Gilead o wa i waŋ lobo pa Cikon kabaka me Kecbon.
6 Moses ma latic pa Rwot yam oloyogi kacel ki jo Icrael; ci Moses latic pa Rwot
omiyo lobogi bot jo pa Reuben ki jo pa Gad ki nucu kaka pa Manace obed megi.
Luker ma Yocwa oloyogi
7Magi aye luker ma i lobo-nu ma yam Yocwa ki jo Icrael guloyogi loka Jordan yo
tuŋ potoceŋ, cakke ki i Baal-gad i nota me Lebanon o wa i got Kalak ka ma lobo
otiŋŋe odok kwede yo tuŋ Ceir, Yocwa omiyo lobogi bot jo Icrael me bedo megi
kun gipoko ma lubo kwir ma gibolo,
8i lobo godi, ki i lobo ma i nota, i Araba, i lobo ma i pwor got, i tim, i Negeb ki i
lobo pa jo Kit, jo Amor, jo Kanaan, jo Periji, jo Kiv ki jo Jebuc; nyiŋgi ene:
Acoli Baibul
© 1985, Bible Society of Uganda.
379
9kabaka me Jeriko, kabaka me Ai ma tye i ŋet Betel;
10kabaka me Jerucalem, kabaka me Kebron;
11kabaka me Jarmut, kabaka me Lakic;
12kabaka me Eglon, kabaka me Gejer;
13kabaka me Debir, kabaka me Geder;
14kabaka me Korma, kabaka me Arad;
15kabaka me Libna, kabaka me Adulam;
16kabaka me Makeda, kabaka me Betel;
17kabaka me Tapua, kabaka me Keper;
18kabaka me Apek, kabaka me Apek ma i Caron;
19kabaka me Madon, kabaka me Kajor;
20kabaka me Cimronmeron, kabaka me Akicap;
21kabaka, me Taanak, kabaka me Megido;
22kabaka me Kedec, kabaka me Jokneam ma i Karmel;
23kabaka me Dor ma i Napat-dor, kabaka me Goyim ma i Galilaya;
24ki kabaka me Tirija; gin ducu guromo pyeradek wiye acel.
Yocwa 13
Lobo ma odoŋ ma peya giloyo
1I kare ma Yocwa doŋ oti woko, ma mwaka me ditte doŋ dwoŋ, Rwot owaco bote
ni, “In doŋ iti woko ma mwaka me ditti doŋ dwoŋ, ento pud lobo odoŋ mabup ma
myero obed mewu.
2Magi aye nyiŋ lobo ma pud gudoŋ: lobo pa jo Pilciti ducu ki berre, ki lobo pa jo
Gecur ducu.
3(Lobo meno ducu gikwano ni pa jo Kanaan, cakke wa i Cikor ma i ŋet Ejipt yo
tuŋ wokceŋ dok kwede i yo tuŋ acam o wa i waŋ lobo me Ekron; tye i te loc pa
rwodi abic pa jo Piliciti, rwodi me Gaja, Acidod, Acikelon, Gat ki Ekron.) Pud odoŋ
lobo ducu pa jo Ayi bene
4yo tuŋ acuc; ka doki lobo ducu pa jo Kanaan cakke ki i Me-ara pa jo Cidon cito
kwede wa i Apek ma i waŋ lobo pa jo Amor;
5ki lobo pa jo Gebal, ki Lebanon ducu ma tuŋ kunyaŋo, cakke ki i Baal-gad ma i te
got Kermon o kwede i yo ma donyo i Kamat.
Acoli Baibul
© 1985, Bible Society of Uganda.
380
6 An ki koma abiryemo woko ki i nyim jo Icrael jo ducu ma gibedo i lobo godi,
cakke ki i Lebanon o kwede i Micrepot-maim, en aye jo Cidon ducu. In aye ipok
lobo-ni bot jo Icrael ki bolo kwir wek obed ginaleyagi, kit ma yam aciki kwede-ni.
7Kombeddi doŋ ipok lobo man obed me aleya pa kaka aboŋwen mudoŋ ki pa
nucu kaka pa Manace.”
Lobo ma yam gipoko loka Jordan tug wokceg
8 Nucu kaka mukene pa jo Manace, kacel ki jo pa Reuben ki jo pa Gad onoŋo doŋ
gutyeko gamo ginaleyagi ki i loka Jordan tuŋ wokceŋ, kit macalo Moses latic pa
Rwot omiyo botgi,
9cakke ki i Aroer ma tye i dog nota me kulu Amon ki gaŋ ma tye i dye nota-nu,
kacel ki abami me Medema o wa i Dibon;
10ki gaŋi ducu pa Cikon kabaka pa jo Amor ma yam obedo ka loc i Kecbon o
kwede i waŋ apokki lobo pa jo Ammon;
11ki lobo Gilead bene, ki lobo pa jo Gecur ki jo Maaka, got Kermon ducu, ki lobo
Bacan ducu o wa i Caleka;
12ki ker ducu pa Og ma gaŋ kalle yam gubedo Acitarot ki Edrei i lobo Bacan. En
kene aye yam odoŋ ki i kin jo Repaim; kabaka aryonu Moses oloyogi, oryemogi
woko.
13Ento jo Icrael pe guryemo jo Gecur ki jo Maaka; jo Gecur ki jo Maaka pud gibedo
i dye jo Icrael o wa onyoo.
14 Kaka pa Levi keken aye Moses pe omiyo botgi lobo mo me aleya; gityer ma
giwaŋo ki mac bot Rwot Lubaŋa pa Icrael aye gubedo ma ka ginaleyagi, kit ma
Rwot yam owaco bote-ni.
Kaka pa Reuben
15Moses yam omiyo ginaleya bot kaka pa jo pa Reuben muporo dogolagi ducu.
16Pienno waŋ lobogi ocakke ki i Aroer ma tye i dog nota kulu Amon, ki gaŋ ma tye
i dye nota-nu, okwako lobo abami ducu ma orabo ŋet Medeba;
17kacel ki Kecbon ki gaŋine ducu ma guryeyo wi abami kunnu, Dibon, Bamot-
baal, Bet-baalmeon,
18Jakaj, Kedemot, Mepat,
19Kiriataim, Cibma, Jeret-cakar ma gigero i wi got ma i dye nota,
20Betpeor, pwor got Piciga, ki Bet-jecimot,
21meno aye gaŋi ducu ma gitye i wi abami, ki ker ducu pa Cikon kabaka pa jo
Amor ma gaŋ kalle yam tye i Kecbon, ma yam Moses olwenyo kwede oloyo woko,
Acoli Baibul
© 1985, Bible Society of Uganda.
381
kacel ki ludito pa jo Midian ma gubedo i lobo-nu i te loc pa Cikon; nyiŋgi aye Eyi,
Rekem, Jur, Kur ki Reba,
22Balaam wod pa Beor bene, ma Latyet, obedo i kin jo ma jo Icrael gunekogi ki
pala lucwan.
23Kulu Jordan obedo waŋ lobo pa jo Reuben. Meno aye obedo ginaleya pa jo pa
Reuben ma oporo wel doggolagi, meno aye gaŋigi ki gaŋi matino ma i ŋetgi.
Kaka pa Gad
24Moses omiyo ginaleya bot jo pa Gad bene muporo wel doggolagi.
25Lobogi obedo Jajer ki gaŋi me lobo Gilead ducu, ki nucu lobo pa jo Ammon o wa
i Aroer ma tye i ŋet Raba, yo tuŋ wokceŋ,
26cakke ki i Kecbon cito kwede wa i Ramat-mijpe ki Betonim, dok cakke ki i
Makanaim cito kwede i waŋ lobo me Lo-debar,
27kacel ki Bet-aram, Bet-nimra, Cukot ki Japon, gaŋi ma i nota, en aye lobo mudoŋ
ki i kom ker pa Cikon kabaka me Kecbon. Waŋ lobogi obedo kulu Jordan cito
kwede wa i but nam me Kineret tuŋ acuc, loka Jordan tuŋ wokceŋ.
28Meno aye obedo ginaleya pa jo pa Gad muporo wel doggolagi, meno aye gaŋigi
ki gaŋi matino ma i ŋetgi.
Nucu kaka pa Manace
29Moses omiyo ginaleya bot nucu kaka pa. Manace bene; opoko bot nucu kaka pa
Manace muporo wel doggolagi.
30Lobogi ocakke ki i Makanaim, okwako lobo Bacan ducu, en aye ker pa Og
kabaka me Bacan ducu liweŋ, ki gaŋi me Jair ducu ma gitye i Bacan, gaŋi
pyerabicel,
31ki nucu lobo Gilead, kacel ki Acitarot ki Edrei ma gin aye gaŋ kal pa Og i lobo
Bacan. Meno ducu gipoko bot jo pa Makir wod pa Manace, pi nucu kaka pa jo
Makir muporo wel doggolagi.
32Meno aye ginaleya ma yam Moses opoko i lobo aroo me Moab ma loka Jordan
tuŋ wokceŋ mukemo Jeriko.
33 Ento ki tun bot jo Levi Moses pe omiyogi ginaleya mo; onoŋo Rwot Lubaŋagi
aye obedo ginaleyagi, kit ma yam owaco botgi-ni.
Yocwa 14
Gicako poko lobo Kanaan
1Magi aye ginaleya ma jo Icrael gulimo ki i lobo Kanaan, ma jo magi aye gupoko
botgi: ajwaka Eleajar, Yocwa wod pa Nun ki ludito kaka ma i odi pa kwarogi.
Acoli Baibul
© 1985, Bible Society of Uganda.
382
2 Ginaleyagi gipoko ki bolo kwir kit ma yam Rwot ociko bot Moses ni myero
gipok kwede bot kaka aboŋwen ki nucu mudoŋ-ŋi.
3 Moses onoŋo yam opoko lobo aleya bot kaka aryo ki nucu ki i loka Jordan. Jo
Levi keken aye pe gimiyo botgi lobo mo me aleyagi.
4Likwayo pa Yucepu onoŋo gupokke i kaka aryo, jo Manace ki jo Epraim; ento pe
gimiyo dul lobo mo bot jo Levi me aleyagi; gimiyogi gaŋi me bedogi keken ki olet
me kwayo dyaŋigi ki Limgi mukene makwo.
5Jo Icrael gupoko lobo i kingi kun gitiyo kit ma onoŋo Rwot ociko ki Moses.
Gimiyo Kebron bot Kaleb
6 I kare meno jo pa Juda gubino bot Yocwa i Gilgal, ci Kaleb wod pe Jepune ma jo
Keniji owaco bote ni, “In iŋeyo gin ma yam Rwot ociko bot Moses ma dano pa
Lubaŋa-ni, ma ociko ki i Kadec-bamea, lok ma dok i komi ki i koma.
7 Onoŋo doŋ mwaka me ditta romo pyeraŋwen i kare ma Moses latic pa Lubaŋa
ocwala ki i Kadec-bamea pi roto lobo, ci adwogo ki lok kit ma yam tye kwede i
cwinya.
8Utmegiwa ma yam gucito kweda-ni gumiyo cwiny lwak oŋabbe aŋaba, ento an
yam alubo gin ma Rwot Lubaŋana mito ducu kikore.
9 Moses okwoŋo kwoŋ i nino meno kun wacci, ‘Adada, lobo ma yam inyono ki
tyeni bibedo ginaleyani ki pa likwayi matwal, pien ibedo ka lubo gin ma Rwot
Lubaŋana omito ki cwinyi ducu.’
10Kombeddi nen ka Rwot pud ogwoka atye makwo wa onyoo kit ma yam owaco-
ni, odoko doŋ mwaka pyeraŋwen wiye abic a kwede wa i kare ca ma Rwot owaco
iye lok man bot Moses, ma onoŋo jo Icrael pud gitye ka wirre i tim kuca;
kombeddi doŋ inen, mwaka me ditta doŋ oromo pyeraboro wiye abic.
11Ento koma pud tek wa i kare man ma rom ki i kare ma yam Moses ocwala
kwede ca; i kare-ni tek koma pud rom ki tek koma macon ca, pud aromo lweny,
aromo cito ka mo-ni ci adwogo bene.
12Pienno miya lobo-ni ma bedo lobo godi, ma yam Rwot owaco pire i kare ca.
Yam iwinyo i kare meno ni jo Anak gitye kunnu kun gitye ki cog gaŋigi madito ma
girumogi woko ki cel matego; ka gwok nyo Rwot bibedo kweda ci abiryemogi
woko kit macalo Rwot yam owaco.”
13Yocwa olamo gum i kome, ci omiyo Kebron bot Kaleb wod pa Jepune wek obed
ginaleyane.
14Kit meno Kebron odoko ginaleya pa likwayo pa Kaleb wod pa Jepune ma jo
Keniji o wa onyoo, pien obedo ka lubo gin ma Rwot Lubaŋa pa Icrael mito ducu
kikore.
Acoli Baibul
© 1985, Bible Society of Uganda.
383
15Nyiŋ Kebron okwoŋo bedo Kiriat-arba, dok Arba meno yam obedo dano madit
makato ducu ki i kin jo Anak. Ci lobo doŋ oywe, lweny obedo pe.
Yocwa 15
Lobo ma gipoko bot jo Juda
1Dul lobo ma gipoko bot kaka pa jo Juda ki bolo kwir muporo doggolagi obedo yo
tuŋ acuc cok ki waŋ lobo pa jo Edom, i tim Jin ci ogik i Negeb tuŋ acuc.
2Waŋ lobogi yo tuŋ acuc ocakke i agikki nam me Kado ki i wen nam ma okemo
tuŋ acuc;
3ka dok ocito kwede yo tuŋ acuc ka ma giito iye malo i Akrabim, ka okato wa i Jin,
ocito kwede malo i ŋet Kadec-bamea yo tuŋ acuc, orabo ŋet Kejeron o wa i Adar,
ka dok olokke odok kwede Karka.
4Ka dok okato ocito i Ajimon, oo i nota ora me Ejipt, ka ogik i dog nam Meno aye
waŋ lobogi yo tuŋ acuc.
5Waŋ lobogi yo tuŋ wokceŋ aye nam me Kado o ka ma kulu Jordan gik iye. Waŋ
lobo yo tuŋ acuc ocakke i wen nam ka ma Jordan ogik iye,
6ka dok cito Bet-kogla, kato kwede i ŋet Bet-araba yo tuŋ acam, o wa i got ma
Boan wod pa Reuben ocibo.
7Ka dok cito malo Debir kun oa ki i nota me Akor, kemo kwede yo tuŋ acam, ka
doŋ lokke ka kemo Gilgal ma i nyim kor got ka ma giito iye malo i Adumim ma i
ŋet nota ora yo tuŋ acuc, Ka doŋ kato cito wa i pii me En-cemec ci gik kwede i En-
rogel.
8Ki kunnu waŋ lobo lubo nota pa wod pa Kinom i kor got pa jo Jebuc yo tuŋ acuc
(en aye Jerucalem). Ka dok waŋ lobo cito malo i wi got ma okemo nota pa Kinom
yo tuŋ potoceŋ, i agikki luŋ me Repaim yo tuŋ acuc,
9ci medde kun a ki i wi got cito i waŋ pii me Neputoa, kato kwede wa i gaŋi ma i
got Epron, ci lokke mano yo tuŋ Baala (en aye Kiriat-jearim);
10ka oa ki i Baala ci gono cito kun kemo tuŋ potoceŋ o kwede i got Ceir, kato
kwede i kor got Jearim yo tuŋ acam (en aye Kecalon). Ka dok cito piny i Bet-
cemec, kato kwede i ŋet Timna.
11Waŋ lobo a ki kunnu cito i kor got ma i ŋet Ekron tuŋ acam, ka dok lokke cito
Cikeron, kato kwede wa i got Baala, cito i Jabneel; ka dok gik woko i dog nam
12Waŋ lobo yo tuŋ potoceŋ lubo dog Nam Madit ki Waŋ watte. Meno aye waŋ
lobo ducu mukwako lobo pa jo Juda ma oporo doggolagi.
Kaleb oloyo Kebron ki Debir
(Luŋol 1.10-15)
Acoli Baibul
© 1985, Bible Society of Uganda.
384
13 Kaleb wod pa Jepune yam gimiyo dul lobo i kin jo pa Juda, kit ma onoŋo Rwot
ociko ki Yocwa. Yocwa omiye Kiriat-arba, en aye Kebron. Arba obedo kwaro pa jo
Anak.
14Ci Kaleb oryemo likwayo adek pa Anak ma yam tye kunnu, gin Cecai, Akiman ki
Talmai.
15Oa ki kunnu ocito olwenyo i kom jo ma gibedo Debir. Nyiŋ Debir yam obedo
Kiriat-ceper.
16Ci Kaleb owacci, “Ka ŋatti mo olwenyo i kom Kiriat-ceper ce oloyo, ci abimiye
nyara Akaca obed dakone.”
17Otiniel wod pa Kenaj omin Kaleb aye oloyo, ci Kaleb omiye nyare Akaca obedo
dakone.
18Ka nyako ocito bot cware, ci odiye ni openy poto mo bot wonne. Opye piny ki i
wi kanane ci Kaleb openye ni, “Imito gin aŋo?”
19Nyare ogamo ni, “Miya mot mo. Macalo doŋ iketa wa i lobo Negeb, dok imiya
waŋ it mo bene.” Kaleb omiye Waŋ it ma tuŋ malo ki waŋ it ma tuŋ piny bene.
Gaŋi pa jo Juda
20Man aye ginaleya pa jo me kaka pa Juda ma oporo doggolagi.
21Gaŋigi ma obedo ka ma lobogi ogik iye yo tuŋ acuc i Negeb, ma dok yo tuŋ waŋ
lobo pa jo Edom gin ene: Kabeel, Eder, Jagur,
22Kina, Dimona, Adada,
23Kedec, Kajor, Itnan,
24Jip, Telem, Bealot,
25Kajor-kadata, Keriot-kejeron, ma en aye Kajor,
26Amam, Cema, Molada,
27Kajar-gada, Kecmon, Betpelet,
28Kajar-cual, Beer-ceba, Bijiotia,
29Baala, Iyim, Ejem,
30Eltolad, Kecil, Korma,
31Jiklag, Madmana, Cancana,
32Lebaot, Cilim, Ain ki Rimmon; gin ducu gaŋi pyeraryo ki gaŋi matino ma i ŋetgi.
33Gaŋigi ma obedo i pwor gin ene: Ectaol, Jora, Acna,
34Janoa, Enganim, Tapua, Enam,
Acoli Baibul
© 1985, Bible Society of Uganda.
385
35Jarmut, Adulam, Coko, Ajeka,
36Caaraim, Aditaim, Gedera, ki Gederotaim; gaŋi apar wiye aŋwen ki gaŋi matino
ma i ŋetgi.
37Jenan, Kadaca, Migdal-gad,
38Dilean, Mijpe, Jokteel,
39Lakic, Bojkat, Eglon,
40Kabon, Lamam. Kitlic,
41Gederot, Bet-dagon, Naama ki Makeda; gaŋi apar wiye abicel ki gaŋi matino ma
i ŋetgi.
42Libna, Eter, Acan,
43Ipta, Acna, Nejib,
44Keila, Akijib ki Mareca; gaŋi aboŋwen ki gaŋi matino ma i ŋetgi.
45Ekron ki gaŋi madito ki matinone ma i ŋete;
46dok cakke ki i Ekton cito kwede i dog nam gaŋi ducu ma gibedo yo tuŋ Acidod
ki gaŋi matino ma i ŋetgi.
47Acidod kacel ki gaŋi madito ki matino ma i ŋete; Gaja ki gaŋi madito ki matino
ma i ŋete cito wa i nota ora me Ejipt ki Nam Madit ki waŋ watte.
48I lobo godi, Camir, Jatir, Coko,
49Dana, Kiriat-cana, en aye Debir,
50Anab, Ectemo, Anim,
51Gooen, Kolon ki Gilo; gaŋi apar wiye acel ki gaŋi matino ma i ŋetgi.
52Arab, Duma, Eean,
53Janim, Bettapua, Apeka,
54Kumta, Kiriat-arba, en aye Kebron, ki Jior; gaŋi aboŋwen ki gaŋi matino ma i
ŋetgi.
55Maon, Karmel, Jip, Juta,
56Jejreel, Jokdeam, Janoa,
57Kain, Gibea ki Timna; gaŋi apar ki gaŋi matino ma i ŋetgi.
58Kalkul, Bet-jur, Gedor,
59Maarat, Bet-anot ki Eltekon; gaŋi abicel ki gaŋi matino ma i ŋetgi.
60Kiriat-baal, en aye Kiriat-jearim, ki Raba; gaŋi aryo ki gaŋi matino ma i ŋetgi.
Acoli Baibul
© 1985, Bible Society of Uganda.
386
61Ka dok i tim, Bet-araba, Midin, Cekaka,
62Nibcan ma gilwoŋo ni gaŋ me Kado, ki En-gedi; gaŋi abicel ki gaŋi matino ma i
ŋetgi.
63 Ento jo Jebuc, ma gin aye jo ma gibedo i Jerucalem, jo Juda pe guryemogi woko
ki i lobogi, mumiyo jo Jebuc gunywako bedo kacel ki jo Juda i Jerucalem o kwede
wa onyoo.
Yocwa 16
Lobo ma gipoko bot jo Epraim ki jo Manace
1Waŋ lobo pa likwayo pa Yucepu ma gipoko ki bolo kwir ocakke ki i kulu Jordan i
ŋet Jeriko, oweko pii me Jeriko odoŋ tuŋ wokceŋ, ocito tuŋ tim, kun oa ki i Jeriko
ocito wa i lobo godi me Betel;
2oa ki i Betel ocito Luj, ka okato ocito Atarot ma i lobo pa jo Arki;
3dok okato kwede yo tuŋ piny ma yo tuŋ potoceŋ, i lobo pa jo Japuleti, oo i lobo
ma i ŋet Bet-koron Mapiny, ocito Gejer, ka ogik kwede i nam
4Meno-aye obedo ginaleya pa likwayo pa Yucepu, jo Manace ki jo Epraim.
5Lobo pa jo Epraim muporo doggolagi obedo kit man: waŋ lobogi yo tuŋ wokceŋ
ocakke i Atarot-adar ocito kwede i Bet-koron Mamalo;
6Oa ki kunnu okemo yo tuŋ nam, oo i Mikmetat yo tuŋ acam; ka dok olokke
okemo Taanat-eilo yo tuŋ wokceŋ, orabo ŋete okato kun weko Janoa bene yo tuŋ
wokceŋ.
7Oa ki i ŋet Janoa ocito Atarot ki Naara, ogudo Jeriko, ocito ogik kwede i kulu
Jordan
8Waŋ lobo dok ocakke Tapua okemo yo tuŋ potoceŋ o kwede i nota ora ma nyiŋe
Kana ka ogik kwede i nam Meno aye ginaleya pa jo Epraim muporo wel
doggolagi,
9kacel ki gaŋi mogo ma gikoyo pi jo Epraim i dye lobo pa jo Manace, gaŋi meno
ducu ki gaŋi matino ma i ŋetgi.
10 Ento jo Epraim pe guryemo jo Kanaan woko ma gibedo i Gejer, mumiyo jo
Kanaan gibedo i dye jo Epraim o wa onyoo, ento gudoko opiigi me tiyo tic matek.
Yocwa 17
1Dok gibolo kwir me poko dul lobo pa jo Manace, pien en aye latin kayo pa
Yucepu. Yam onoŋo gimiyo Gilead ki Bacan bot Makir won Gilead, latin kayo pa
Manace, pien onoŋo en lalweny.
Acoli Baibul
© 1985, Bible Society of Uganda.
387
2Ka dok gibolo kwir pi poko lobo bot jo me kaka pa Manace ma pud Odoŋ
muporo doggolagi ducu, doggola pa Abiejer, Kelek, Aciriel, Cekem, Keper ki
Cemida; gin aye likwayo ma co pa Manace wodpa Yucepu.
3Jelopekad wod pa Keper onywalo anyira keken, awobene pe. Nyiŋ anyirane
Makala, Noa, Kogla, Mirika ki Tirja.
4 Gin gubino i nyim ajwaka Eleajar ki Yocwa wod pa Nun, ci guwacci, “Rwot yam
ociko Moses ni myero gimi ginaleya botwa kacel ki utmegiwa.” Mumiyo Yocwa
omiyogi ginaleya kacel ki omegi wongi, kit ma Rwot onoŋo ociko-ni.
5Kit meno jo pa Manace gugamo dul lobo apar medo i kom Gilead ki Bacan ma
loka Jordan tuŋ wokceŋ,
6pien anyira pa Manace bene dok gulimo ginaleya kacel ki awobene. Lobo Gilead
onoŋo doŋ gimiyo bot likwayo mukene pa Manace.
7Waŋ lobo pa jo Manace ocakke ki i Acer ocito kwede Mikmetat ma tye i ŋet
Cekem yo tuŋ wokceŋ. Ka dok ocito, yo tuŋ acuc o kwede En-tapua.
8Lobo Tapua obedo bot jo Manace, ento gaŋ Tapua kikome ma i waŋ lobo pa jo
Manace onoŋo gimiyo bot jo Epraim.
9Waŋ lobo dok ocito wa i nota ora Kana. Gaŋi ma tye kunnu i ŋet kulu-nu yo tuŋ
acuc gimiyogi bot jo Epraim, kadi bed gitye i dye gaŋi pa jo Manace. Waŋ lobo pa
jo Manace orabo ŋet kulu-nu yo tuŋ acam ocito kwede i nam
10Lobo ma yo tuŋ acuc obedo pa jo Epraim ki lobo ma tuŋ acam obedo pa jo
Manace, kun nam aye obedo waŋ lobogi yo tuŋ potoceŋ. Lobo pa jo Manace
orwatte ki lobo pa jo Acer yo tuŋ acam, ki yo tuŋ wokceŋ orwatte ki lobo pa jo
Icakar.
11Ento i lobo pa jo Icakar ki jo Acer jo Manace gubedo ki gaŋi magi: Bet-cean ki
gaŋi matino ma i ŋete, ki Ibleam ki gaŋi matino ma i ŋete; gimiyogi bene dano ma
gibedo i Dor ki En-dor ki i gaŋi matino ma i ŋetgi, ki dano ma gibedo i Taanak ki
Megiddo ki i gaŋi matino ma i ŋetgi. (Me adekke obedo Napat.)
12 Ento gamo gaŋi meno loko doko megi oloyo jo Manace woko; jo Kanaan
gucerre gumedo ki bedo i lobo kunnu.
13Ento lacen ka jo Icrael gudoko tek, guketogi i tic muroni, pe guryemogi woko
ducu liweŋ.
14Kaka pa Yucepu guloko bot Yocwa kun giwaco ni, “Piŋo imiyo gibolo kwir piwa
tyen acel keken, mumiyo walimo dul lobo acel keken me bedo ginaleyawa? Wan
watye ki lwak dano madwoŋ mada, macalo Rwot doŋ obedo ka miyowa gum o
wa onyoo.”
Acoli Baibul
© 1985, Bible Society of Uganda.
388
15Yocwa ogamo ni, “Ka wutye ki lwak dano mapol, ci wucit i buŋa wucijwer dul
lobo mo ma i lobo pa jo Perej ki jo Repaim, kit macalo lobo godi pa jo Epraim pe
romowu-ni.”
16Ento jo me kaka pa Yucepu gugamo ni, “Lobo godi pe biromowa; dok bene jo
Kanaan ma gibedo i bar gitye ki gadigadi nyonyo me lweny, Jo Kanaan ma gibedo
Bet-cean ki i gaŋi matino ma i ŋete ki gin ma gibedo i nota me Jejreel bene.”
17Yocwa dok owaco bot likwayo pa Yucepu, jo Epraim ki jo Manace, ni, “Wun
wutye ki lwak dano madwoŋ mada, dok wutye ki tek madwoŋ bene; pienno pe
wubibedo ki dul lobo acel keken.
18Lobo godi aye bibedo mewu, kadi obedo buŋa; wubijwero woko wucamo doko
mewu o kwede wa i agikki waŋ lobo; pien wubiryemo jo Kanaan woko, kadi bed
gitye ki gadigadi nyonyo me lweny, dok kadi bed gin jo matego.”
Yocwa 18
Lobo ma gipoko ki i cilo
1Lacen jo Icrael gucokke i Cilo, ci guguro kema me rwatte kunnu, Onoŋo gityeko
loyo lobo woko ducu,
2ento pud odoŋ kaka abiro ma peya gipoko dul lobo mo botgi me aleyagi.
3Mumiyo Yocwa owaco bot jo Icrael ni, “Wubibedo ka juŋŋe o kwede wa awene
ma pe wucito ka camo lobo ma Rwot Lubaŋa pa kwarowu doŋ omiyo botwu-ni?
4Wukwany dano adek ki i kaka acel acel wek gucit guwirre i lobo-ni ducu, guco
lok i kome kun gipo ni bibedo ginaleya pa kakagi, ka dok gudwog bota.
5Myero gipok i dul abiro, kun noŋo jo Juda pud bimedde ki bedo i lobogi ma yo
tuŋ acuc, jo pa Yucepu bene bibedo i megi ma yo tuŋ acam.
6Wubicoyo lok i kom lobo kun wunyuto kit ma lobo tye kwede i dul acel acel i
kom dul abiro-nu, wukel gin ma wucoyo-ni bota, ci abibolo kwir piwu kany i
nyim Rwot Lubaŋawa.
7Jo pa Levi pe gibilimo dul lobo mo i kinwu, pien ginaleyagi aye ticgi me bedo
ajwagi pa Rwot; dok jo Gad, jo Reuben ki nucu kaka pa Manace gutyeko limo
ginaleyagi loka Jordan yo tuŋ wokceŋ, ma Moses latic pa Rwot omiyo botgi.”
8Jo meno ma gucito ka coyo lok i kom lobo gucako wotgi, ci Yocwa ocikogi kun
waco ni, “Wucit wuciwirre ka coyo kit ma lobo-ni tye kwede, ka wudwog bota; ci
abibolo kwir piwu kany i Cilo ki i nyim Rwot.”
9Jo-nu gucito ka wirre i lobo-nu, kun gicoyo lok i kom gaŋ acel acel i buk ma lubo
dul lobo abiro ma gupoko iye. Lacen gudwogo cen bot Yocwa i gony ma i Cilo,
10ci Yocwa obolo kwir pigi i Cilo ki i nyim Rwot. Opoko lobo bot jo Icrael ki
kunnu, kun kaka acel acel limo dullobone.
Acoli Baibul
© 1985, Bible Society of Uganda.
389
Lobo ma gipoko bot jo Benjamin
11Dul lobo ma kwir okwanyo pi kaka pa Benjamin muporo doggolagi obedo kit
man. Lobo ma gimiyo botgi obedo i kin lobo me kaka pa Juda ki me kaka pa
Yucepu.
12Ki yo tuŋ acam waŋ lobogi ocakke i kom kulu Jordan, ka ocito malo wa i kor got
ma i get Jeriko yo tug acam, ka ocito kwede obaro kin lobo godi ma yo tuŋ
potoceŋ, ka ogik kwede i tim me Bet-awen.
13Ki kunnu waŋ lobogi ocito yo tuŋ acuc kun kemo Luj nio wa i kor got ima i jet
Luj, en aye Betel, ka jog ocito Atarot-adar, kun wok ki i wi got ma tye i get Bet-
koron Mapiny yo tuŋ acuc.
14Ka dok waŋ lobo olokke omano ŋe got ma okemo Bet-koron yo tuŋ acuc kun
kato i ŋet got cito kemo yo tuŋ acuc o kwede i Kiriat-baal, ma en aye Kiriat-
jearim, ma gaŋ pa kaka pa Juda, ci ogik kunnu. Meno waŋ lobo ma tun potoceŋ.
15Ki yo tuŋ acuc waŋ lobo ocakke ki i agikki gag Kiriat-jearim ocito kwede yo tun
piny nio i waŋ pii me Neputoa;
16ka dok ocito i waŋ agikki got ma okemo nota pa wod pa Kinom ma tye i agikki
nota me Repaim yo tuŋ acam. Ka dok ocito piny kun lubo nota pa Kinom ma i ŋet
kor got pa jo Jebuc yo tuŋ acuc o kwede En-rogel.
17Ka dok olokke odok yo tuŋ acam wa i En-cemec, Ki kunnu dok ocito Gelilot ma i
nyim kor got ka ma giito iye malo i Adumim; ka, dok cito i got ma Boan wod pa
Reuben ocibo,
18ka okato kwede ocito yo tuŋ acam ma orabo kwede kor got me Bet-araba, ocito
wa i Araba.
19Ka dok orabo ŋet kor got me Bet-kogla kun wok yo tuŋ acam, ocito ogik i wen
nam me Kado ma i but nam yo tuŋ acam ka ma kulu Jordan gik iye-ni, Meno aye
waŋ lobo yo tuŋ acuc;
20kulu Jordan aye obedo waŋ lobogi yo tuŋ wokceŋ, Meno aye ginaleya pa jo
Benjamin ma oporo doggolagi, ki waŋ lobo ducu mukwako lobogi.
21Gaŋi pa jo Benjamin muporo doggolagi gin ene; Jeriko, Bet-kogla, Emek-kejij,
22Bet-araba. Jemaraim, Betel,
23Avim, Para, Opra,
24Keparammoni, Opni, Geba, gaŋi apar wiye aryo ki gaŋi matino ma i ŋetgi.
25Gibeon, Rama, Beerot,
26Mijpe, Kepira, Moja,
27Rekem, Irpeel, Tarala,
Acoli Baibul
© 1985, Bible Society of Uganda.
390
28Jela, Elep, Jebuc, ma en aye Jerucalem, Gibea ki Kiriat-jearim, gaŋi apar wiye
aŋwen ki gaŋi matino ma i ŋetgi. Meno aye ginaleya pa jo Benjamin muporo
doggolagi ducu.
Yocwa 19
Lobo ma gipoko bot jo Cimeon
1Kwir ma gibolo me aryone opoto i kom Cimeon, pi kaka pa jo Cimeon muporo
doggolagi; ginaleyagi obedo i dye lobo ma gimiyo bot jo me kaka pa Juda.
2 Ginaleya pa jo Cimeon obedo gaŋ magi: Beer-ceba, Ceba, Molada,
3Kajar-cual, Bala, Ejem,
4Eltolad, Betul, Korma,
5Jiklag, Betmarkabot, Kajar-cuca,
6Bet-lebaot ki Caruken, gagi apar wiye adek ki gaŋi matino ma i ŋetgi;
7En-rimmon, Eter, ki Acan, gaŋi aŋwen ki gaŋi matino ma i ŋetgi,
8kacel ki lwak pacci ducu ma orumo ŋet gaŋi-nu o kwede wa Baalat-beer, ma
gilwogo bene ni Rama me Negeb. Meno aye obedo ginaleya pa jo Cimeon ma
oporo doggolagi.
9Ginaleya pa jo Cimeon obedo dul ma gipoko ki i kom ginaleya pa jo Juda; onoŋo
dullobo ma gipoko bot jo Juda obedo lac mada ma obwono komgi woko, mumiyo
jo Cimeon gulimo ginaleyagi i dyegi.
Lobo ma gipoko bot jo Jabulon
10Kwir ma gibolo me adekke opoto i kom kaka pa jo Jabulon muporo doggolagi
ducu, ci lobo me ginaleyagi oo wa i Carid.
11Wag lobogi owoto yo tun potoceg oo wa i Mareal, ka ogudo kwede Dabecet ki
nota ora ma i ŋet Jokneam yo tun wokceŋ.
12Cakke ki i Carid bene waŋ lobone mukene mukemo wokceŋ ma yo tuŋ kunyaŋo
ocito oo wa i waŋ lobo me Kiclot-tabor,
13ka ocito kwede Dabera, ka oo i Japia. Ka oa ki kunnu okato yo tuŋ wokceŋ oo
kwede Gat-keper ki Etkajin, ka ocito Rimmon ci olokke odok Nea.
14Waŋ lobo yo tun acam ogom woko ocito Kanaton ci ogik i nota Iptakel.
15Medde i kom meno gubedo ki Katat, Nakalal, Cimron, Iddat ki Beterekem;
gubedo ki gaŋi apar wiye aryo ki gaŋi matino ma i ŋetgi.
16Meno aye ginaleya pa jo Jabulon ma oporo doggolagi, gaŋi magi ki gaŋi matino
ma i ŋetgi.
Lobo ma gipoko bot jo Icakar
Acoli Baibul
© 1985, Bible Society of Uganda.
391
17Kwir ma gibolo me aŋwenne opoto i kom Icakar pi kaka pa jo Icakar muporo
doggolagi.
18I lobogi onoŋo tye iye gaŋi magi: Jejreel, Kecuiot, Cunem,
19Kaparaim, Sion, Anakarat,
20Rabit, Kicion, Ebej,
21Remet, Enganim, En-kada, Bet-pajej.
22Waŋ lobogi ogudo Tabor bene, Cakajuma ki Bet-cemec, ci ogik i kulu Jordan.
Gaŋigi ducu obedo apar wiye abicel, ki gaŋi matino ma i ŋetgi.
23Meno aye ginaleya pa jo Icakar muporo doggolagi, gaŋi magi ki gaŋi matino ma
i ŋetgi.
Lobo ma gipoko bot jo Acer,
24Kwir ma gibolo me abicce opoto i kom kaka pa jo Acer muporo doggolagi.
25Lobogi onoŋo tye iye gaŋi magi: Kelkat, Kali, Beten, Akicap,
26Alam melek, Amad ki Mical. Waŋ lobogi ogudo Karmel yo tuŋ potoceŋ, ki Cikor-
libnat;
27lacen olokke odok tuŋ wokceŋ ocito Bet-dagon, ci ogudo lobo pa jo Jabulon ki
nota Iptakel yo tuŋ acam i Bet-emek ki Neiel. Waŋ lobo ma yo tuŋ acam ocito
Kabul,
28Ebron, Rekob, Kamon ki Kana ci oo wa i Cidon Maditte;
29lacen olokke ocito Rama oo kwede Turo ma gicelo ki cel gogo-ni, ci olokke ocito
Koca ka ogik i dog nam. Gaŋigi mukene obedo Makalab,
30Umma, Apek ki Rekob, ducu pyeraryo ki gaŋi matino ma i ŋetgi.
31Meno aye ginaleya pa jo Acer muporo doggolagi, gaŋi magi ki gaŋi matino ma i
ŋetgi.
Lobo ma gipoko bot jo Naputali
32Kwir ma gibolo me abicel opoto i kom kaka pa jo Naputali muporo doggolagi.
33Waŋ lobogi ocakke i Kelep i te yat kworo ma i Jaananim owok ki i Adami-nekeb
ki Jabneel, ocito wa i Lakun ka ogik kwede i kulu Jordan.
34Ki kunnu waŋ lobo olokke okemo yo tuŋ potoceŋ ocito Ajinot-tabor, oa ki
kunnu ocito Kukok; kumeno ogudo lobo pa jo Jabulon yo tuŋ acuc, lobo pa jo Acer
yo tuŋ potoceŋ ki kulu Jordan yo tuŋ wokceŋ.
35Gaŋigi ma gicelo ki cel gogo obedo Jidim, Jer, Kammat, Rakat, Kineret,
36Adama, Rama, Kajor,
Acoli Baibul
© 1985, Bible Society of Uganda.
392
37Kedec, Edrei, En-Kajor,
38Yiron, Migdalel, Korem, Bet-anat ki Bet-cemec: Gaŋigi ducu obedo apar wiye
aboŋwen ki gaŋi matino ma i ŋetgi.
39Meno aye ginaleya pa jo Naputali ma oporo doggolagi, gaŋi magi ki gaŋi matino
ma i ŋetgi.
Lobo ma gipoko bot jo Dan
40Kwir, ma gibolo me abiro opoto i kom kaka pa jo Dan muporo doggolagi.
41I lobo me ginaleyagi onoŋo tye iye gaŋi magi Jora, Ectaol, Ir-cemec,
42Caalahin, Aijalon, Itla,
43Elon, Timna, Ekron,
44Elteke, Gibeton, Baalat,
45Jekud, Bene-barak, Gat-rimmon,
46Mejarkon ki Rakon ki lobo ma i nyim Jopa.
47 Ento ka lobo pa jo Dan orwenyo woko ki i ciŋgi, gucito gulwenyo i kom gaŋ mo
ma nyiŋe Lecem, gumayo, guneko dano ma gubedo iye ducu ki pala lucwan,
guloko gaŋ meno odoko megi, gucako bedo iye. Guloko nyiŋ Lecem gucako ni,
Dan macalo nyiŋ kwarogi Dan.
48Meno aye ginaleya pa jo Dan ma oporo doggolagi, gaŋi magi ki gaŋi matino ma i
ŋetgi.
Lobo ma gimiyo bot Yocwa
49Ka doŋ gutyeko poko lobo i dul mapatpat me bedo ginaleyagi, jo Icrael gumiyo
dul lobo bot Yocwa wod pa Nun obed ginaleyane i kingi.
50Gumiyo bote gaŋ ma en olego ki botgi kit ma Rwot ocikogi kwede, en aye
Timnatcera ma i lobo godi pa jo Epraim. En dok ogero gaŋŋe odoco ci obedo iye.
51Meno aye ginaleya ma ajwaka Eleajar ki Yocwa ki ludito kaka ma i odi pa
kwarogi gupoko bot jo Icrael i Cilo i nyim Rwot i doggola kema me rwatte kun
gibolo iye kwir; gutyeko poko lobo kit meno.
Yocwa 20
Gaŋi me laro lunek dano
(Wel 35.9-34; Nwo 4.41-43;19.1-13)
1 Rwot dok owaco bot Yocwa ni,
2“Wac bot jo Icrael ni, ‘Wu yer gaŋi me laro lunek dano ma yam aloko pigi botwu
ki i dog Moses,
Acoli Baibul
© 1985, Bible Society of Uganda.
393
3wek lunek ma pe guneko dano akaka, nyo ma pe gupiro pi nekone apira, guriŋ
gular iye komgi. Gaŋi magi bibedo me laro lanek dano ki bot lacul kwor remo.
4Lanek biriŋo laro gaŋ mo i kingi, ci bicuŋ i nyim dog gaŋ ma gidonyo kwede-ni
wek otit lokke bot ludoŋo me gaŋ meno. Ka gin gibi tere wa i gaŋ, gimine kabedo
mo, ci en bibedo kwedgi kunnu.
5Ka ce wat macok pa lato ma lacul kwor remo-ni olubo kore, pe gibimiyo lanek
meno i ciŋgi, pien pe oneko lawote ma onoŋo opiro pi nekone apira, dok onoŋo
en yam pe tye ki kit mone mo i kome i kare macon ca.
6En bibedo i gaŋ meno nio ka bicuŋ i nyim kacokke wek giŋol koppe, ci bikuro nio
wa i kare ma ajwaka madit ma onoŋo tye ka tic i kare meno otyeko to. Lacen en
twero dok i gaŋŋe wa tugi kikome, i gaŋ ma yam en oa ki iye i kare ma oriŋo olaro
kome-ni.’ ”
7Ci jo Icrael guyero gaŋi magi, gukwerogi pi tic man: Kedec ma i Galilaya i lobo
godi pa jo Naputali, Cekem i lobo godi pa jo Epraim, ki Kiriat-arba, en aye Kebron,
i lobo godi pa jo Juda.
8Ki loka Jordan ma i ŋe Jeriko yo tuŋ wokceŋ guyero Bejer ma i tim ma bedo
cerecere i lobo pa jo Reuben, Ramot ma i Gilead i lobo pa jo Gad, ki Golan ma i
Bacan i lobo pa jo Manace.
9Meno aye gaŋi ma giyerogi pi kaka pa jo Icrael ducu kacel ki welo ma lubedo i
kingi, wek lanek dano ma pe oneko akaka oriŋ olar iye kome, wek pe oto i ciŋ
lacul kwor remo nio waŋ ma ocuŋ i nyim kacokke.
Yocwa 21
Gaŋi pa Lulevi
(Wel 35.1-8;1 Tek 6.54-81)
1Ludito wi kaka pa kwaro pa Lulevi gubino bot ajwaka Eleajar ki Yocwa wod pa
Nun ki ludito wi kaka pa jo Icrael mukene ducu.
2 Gubino botgi i Cilo i lobo Kanaan, guwaco botgi ni, “Rwot yam ociko ki i dog
Moses ni myero gimi botwa gaŋi me bedowa kacel ki lobo ma i ŋetgi me olet-gu
pi kwayo limwa makwo.”
3Ci jo Icrael gulubo cik pa Rwot, gumiyo gaŋi magi bot Lulevi kacel ki lobo me
oletgi kun gikwanyo ki i kom ginaleyagi:
4Kwir okwoŋo poto i kom jo Kokat ci Lulevi ma likwayo pa ajwaka Aron gulimo
gaŋi apar wiye adek ki bot jo Juda, jo Cimeon ki jo Benjamin kun onoŋo giyerogi
ki bolo kwir.
5Jo Kokat mudoŋŋe gulimo gaŋi apar ki bot jo Epraim, jo Dan ki nucu kaka pa jo
Manace muporo doggolagi.
Acoli Baibul
© 1985, Bible Society of Uganda.
394
6Jo Gercon gulimo gaŋi apar wiye adek ki bot jo Icakar, jo Acer, jo Naputali ki
nucu kaka pa Manace ma i Bacan muporo doggolagi.
7Jo Merari gulimo gaŋi apar wiye aryo ki bot jo Reuben, jo Gad ki jo Jabulon
muporo doggolagi.
8Gaŋi magi ki lobo olet ma i ŋetgi jo Icrael gumiyo bot jo Levi kun gibolo kwir, kit
macalo Rwot yam ociko ki i dog Moses.
9Gaŋi ma gulimo ki bot kaka pa Juda ki Cimeon,
10gaŋi ma gimiyo bot likwayo pa Aron, ma gin aye doggola acel i kin jo Kokat ma
Lulevi-ni nyiŋgi ene.
11Kwir okwoŋo poto i komgi ci gimiyo botgi Kiriat-arba, en aye Kebron, ma i lobo
godi me Juda, kacel ki lobo olet ma orume dyere. Arba obedo kwaro pa jo Anak.
12Ento potti ducu ma i ŋet gaŋ meno, ki gaŋi matino ma i ŋete yam onoŋo
gimiyogi woko bot Kaleb wod pa Jepune me bedo mere.
13Gimiyo Kebron ki lobo olet ma i ŋete bot likwayo pa ajwaka Aron, en aye gaŋ
me laro lunek dano, Libna ki lobo olette,
14Jatir ki olette, Ectemoa ki olette,
15Kolon ki olette, Debir ki olette,
16Ain ki olette, Juta ki olette, Bet-cemec ki olette, gaŋi aboŋwen mua ki bot kaka
aryo-nu.
17Ka doki gimiyo botgi gaŋi magi mua ki bot jo Benjamin: Gibeon, Geba,
18Anatot ki Almon, gaŋi aŋwen ki olet ma i ŋetgi.
19Gaŋi ducu ma gimiyo bot likwayo pa ajwaka Aron gubedo apar wiye adek, kun
gaŋ acel acel tye ki lobo me olet i ŋete.
20Lulevi me doggola mogo pa jo Kokat mudoŋ gulimo gaŋi magi ma i lobo pa jo
Epraim:
21Cekem, gaŋ me laro lunek dano ma i lobo godi me Epraim, ki olette, Gejer ki
olette,
22Kibjaim ki olette, Bet-koron ki olette, gaŋi aŋwen.
23Ki bot kaka pa Dan gulimo Elteke, Gibeton,
24Aijalon ki Gat-rimmon, gagi aŋwen ki olet ma i ŋetgi.
25Ki bot nucu kaka pa Manace gulimo Taanak ki Gat-rimmon ki olet ma i ŋetgi.
26Kumeno gaŋi ducu ma gimiyo bot doggola mukene pa jo Kokat gubedo apar,
kun gaŋ acel acel tye ki lobo olet i ŋete.
Acoli Baibul
© 1985, Bible Society of Uganda.
395
27Jo Gercon ma doggola mukene pa Lulevi gulimo gaŋi aryo ki bot nucu kaka pa
Manace, gin aye Golan ma i Bacan ma gaŋ me laro lunek dano ki olet ma i ŋete, ki
Be-eciterot ki olette.
28Ki bot jo Icakar gulimo Kicion, Oaberat,
29Jarmut ki En-ganim, gaŋi aŋwen ki olet ma i ŋetgi.
30Ki bot jo Acer gulimo Mical, Abdon,
31Kelkat ki Rekob, gaŋi aŋwen ki olet ma i ŋeti.
32Ki bot jo Naputali gulimo Kedec i Galilaya, gaŋ me laro lunek dano, Kamot-dor
ki Kartan, gaŋi adek ki olet ma i ŋetgi.
33Kumeno gaŋi ducu ma gimiyo bot doggola mapatpat pa jo Gercon obedo apar
wiye adek, kun gaŋ acel acel tye ki lobo olet i ŋete.
34Lulevi mukene, ma gin aye doggola pa jo Merari, gulimo ki bot jo Jabulon
Jokneam, Karta,
35Dimna ki Nakalal, gaŋi aŋwen ki olet ma i ŋetgi.
36Ki bot jo Reuben gulimo Bejer, Jakaj,
37Kedemot ki Mepat, gaŋi aŋwen ki olet ma i ŋetgi.
38Ki bot jo Gad gulimo Ramot ma i Gilead ma gaŋ me laro lunek dano, Makanaim,
39Kecbon ki Jajer, gaŋi aŋwen ki olet ma i ŋetgi.
40Gaŋi ducu ma gimiyo bot doggola mapatpat pa jo Merari, en aye bot doggola pa
Lulevi mudoŋŋe, obedo apar wiye aryo.
41Gaŋi ducu pa Lulevi ma gitye i dye lobo pa jo Icrael gubedo pyeraŋwen wiye
aboro, ki oletgi.
42Gaŋ acel acel onoŋo tye ki lobo olet ma orume dyere; gaŋigi ducu gubedo kit
meno.
Jo Icrael gucamo lobo
43Kit meno Rwot omiyo bot jo Icrael lobo ducu ma yam okwoŋo pire ni ebimiyo
bot kwarogi-ni; gucamo lobone kit meno, ci gubedo iye.
44Rwot omiyogi yweyo i kabedogi ducu kit ma yam okwoŋo bot kwarogi; pe
lamerokgi acel mo ocun i nyimgi, pien Rwot onoŋo omiyo lumerokgi ducu i ciŋgi.
45Lok mabeco ducu ma yam onoŋo Rwot ociko ki jo Icrael ocobbe kakare, pe
onen lok mo ma pe otimme.
Yocwa 22
Cano keno tyer i get Jordan
Acoli Baibul
© 1985, Bible Society of Uganda.
396
1Lacen Yocwa olwoŋo jo Reuben, jo Gad ki nucu kaka pa Manace,
2 ci owaco botgi ni, “Wutyeko cobo gin ducu ma yam Moses latic pa Rwot
ocikowu kwede, dok wubedo ka woro doga bene i lok ducu ma acikowu kwede.
3Pe wubwoto utmegiwu i lwak kare man ducu o kwede wa onyoo, ento wuketo
cwinywu ka lubo lok ma Rwot Lubaŋawu ocikowu kwede.
4Kombeddi Rwot Lubaŋawu doŋ otyeko miyo yweyo bot utmegiwu kit ma yam
ocikogi kwede-ni; pienno wun doŋ wulokke wudok cen i pacowu ka ma lobo ma
yam wucamo odoko mewu tye iye, i lobo ma yam Moses latic pa Rwot omiyo
botwu loka Jordan.
5Ber wugwokke ka lubo cik ki lok ducu ma yam Moses latic pa Rwot ocikowu
kwede, ni, wumar Rwot Lubaŋawu, kun wulubo yone ducu ki lok ma en ociko,
wumok i kome likiŋ kun wutiyo bote ki cwinywu ducu ki tipo komwu ducu.”
6Kit meno Yocwa ocikogi kun lamo gum i komgi, ka ocwalogi kwede tugi, ci
gudok i pacogi.
7Onoŋo Moses yam omiyo dul lobo bot nucu kaka pa Manace i Bacan, ento nucu
kakane mukene Yocwa aye omiyo lobo botgi ma ka ŋet utmegigi ma i lobo ma
loka Jordan yo tuŋ potoceŋ, I kare ma Yocwa ocwalogi i pacogi, olamo gum i
komgi,
8kun waco botgi ni, “Doŋ wudok cen i pacowu ki lonyo madwoŋ, ki lwak lim
makwo mapol, ki ryal, jabu, mola, nyonyo ki boŋŋi-gu, wucit wupok jami ma
wuyako ki bot lukworwu i kinwu ki utmegiwu.”
9Kit meno jo Reuben, jo Gad ki nucu kaka pa Manace gucako dok i pacogi;
gupokke woko ki jo Icrael i Cilo ma tye i lobo Kanaan, gucito i lobo Gilead, en aye
lobogi kikome ma yam gulimo, kit ma Rwot onoŋo ociko ki Moses.
10Ka guo i Gelilot i ŋet kulu Jordan, ma tye i lobo Kanaan, ci jo Reuben, jo Gad ki
nucu kaka pa Manace gucano keno tyer i ŋet Jordan, keno tyer madit mada.
11Ci jo Icrael guwinyo lok ni, “Jo Reuben, jo Gad ki nucu kaka pa Manace gucano
keno tyer i waŋ lobo me Kanaan, i Gelilot ma i ŋet Jordan mukemo lobo pa jo
Icrael.”
12Ka jo Icrael guwinyo pire, ci lwak jo Icrael ducu gucokke i Cilo ka yubo lweny i
komgi.
13Jo Icrael gucwalo Finekaci wod pa ajwaka Eleajar bot jo Reuben, jo Gad ki nucu
kaka pa Manace i lobo Gilead,
14kacel ki rwodi apar. Gucwalo rwot acel ki i kaka acel acel pa jo Icrael, kun rwot
acel acel obedo ladit ma loyo doggola mo i kin kaka pa jo Icrael.
Acoli Baibul
© 1985, Bible Society of Uganda.
397
15Ka doŋ guo bot jo Reuben, jo Gad ki nucu kaka pa Manace ma i lobo Gilead, ci
guwaco botgi ni,
16 “Lwak pa Rwot ducu guwaco botwu kit man ni, ‘Man kit robo dog aŋo ma
wutimo i kom Lubaŋa pa Icrael-li, mumiyo wulokke woko wuweko lubo kor
Rwot, wucano keno tyer piwu kenwu, wucako jemo woko i kom Rwot?
17 Bal ma otimme i Peor pud pe oromowu ce, ma yam two gemo opoto pire i kom
lwak pa Rwot? Pud peya walonnye i kom bal meno wa onyoo,
18ci dok pud wumedde ki weko lubo kor Rwot i kare man? Ka ce dok wujemo
woko i kom Rwot tin, ci diki kiniga bimake i kom lwak jo Icrael ducu.
19Ento koni ka lobowu obedo keni, ci wudok cen i lobo pa Rwot ka ma kema pa
Rwot ocuŋ iye-ni, wuyer dul lobo mo i kinwa kunnu wek wubed iye; ento pe dok
wujem i kom Rwot aye, nyo pe wulokwa wadok lujemo pi cano keno tyer mukene
ma dok pat ki keno tyer pa Rwot Lubaŋawa kikome.
20 Akan wod pa Jera yam pe oŋayo waŋ Rwot ce pi lok ma dok i kom jami ma
onoŋo gidyerogi woko bot Rwot, ci omiyo akemo opoto i kom lwak jo Icrael
ducu? Dok en pe oto kene pi ballenu.’ ”
21Jo Reuben jo Gad ki nucu kaka ka Manace gudok iye bot ludito wi doggola pa jo
Icrael ni,
22“Rwot aye Lubaŋa ma loyo lubaŋa ducu! Rwot aye Lubaŋa ma loyo lubaŋa
ducu! En ŋeyo, dok en weko Icrael bene ŋeyo! Ka ce man otimme pi jemo nyo pi
ŋayo waŋ Rwot, ci tin pe wubwotwa makwo.
23Ka ce wacano keno tyer pi weko lubo kor Rwot, nyo ka ce wacano pi tyero iye
gitum awaŋa, nyo gityer me moko kwon, nyo gityer lakwecwiny, ci wek Rwot
kikome aye ocul kwor i komwa.
24Pe kumeno gire, ento wan onoŋo watimo pi lworo pi kare ma bibino anyim,
pien likwayowu gibiwaco bot likwayowa ni, ‘Wun wuwaco ni Rwot Lubaŋa pa
Icrael obedo Lubaŋawu niŋniŋ?
25Rwot doŋ otyeko keto kulu Jordan obedo waŋ lobo i kin wan ki wun; pienno
wun jo Reuben ki jo Gad pe wutye ki waŋ pok mo i kom Rwot.’ Lok macalo meno
bimiyo likwayowu gijuko likwayowa, ci miyo giweko woro Rwot woko.
26En aye lok mumiyo wawaco ni, ‘Wek wacanu keno tyer, pe pi gitum awaŋa nyo
pi tumo iye gitum mo,
27ento watim me bedo caden i kin wan ki wun, ki i kin yalwak ma bilubowa i
anyim, ma nyuto ni wan bene waworo Rwot ki gitum awaŋa ki gitum mukene ki
gityer lakwecwiny ina watyero i nyime; wek likwayowu pe guwac bot likwayowa
i kare ma bibino anyim ni, “Wun pe wutye ki waŋ pok mo i kom Rwot.” ‘
Acoli Baibul
© 1985, Bible Society of Uganda.
398
28Onoŋo watamo ni, ka giloko botwa kit meno, nyo bot likwayowa i kare me
anyim, ci wabidok iye ni, ‘Nen kit keno tyer ma yam kwarowa gucano muporo
keno tyer pa Rwot kikome. Pe gucano pi gitum awaŋa nyo pi tyero kit gitum mo,
ento me bedo caden i kin wan ki wun.’
29Wanonoŋo pe wayubbe pi jemo i kom Rwot wacel, nyo me weko lubo kor Rwot
i kare man pi cano keno tyer me tumo gitum awaŋa, nyo me tyero gityer me
moko kwon nyo kadi kit gitum mo me ameda i kom keno tyer pa Rwot Lubaŋawa
ma i nyim kemane-ni!”
30Ka ajwaka Finekaci ki rwodi ma luwi lwak, ki ludito kaka ma i Icrael ma onoŋo
gitye kacel kwede guwinyo lok pa jo Reuben, jo Gad ki jo Manace ma gudok iye-
ni, ci cwinygi obedo yom mada.
31Finekaci wod pa ajwaka Eleajar owaco bot jo Reuben, jo Gad ki jo Manace ni,
“Tin doŋ waniaŋ atir ni, Rwot tye i dyewa, pien wun pe wutimo man pi robo dog
Rwot; kombeddi doŋ wutyeko laro jo Icrael woko ki i cin Rwot.”
32Lacen Finekaci wod pa ajwaka Eleajar ki rwodi ducu gua ki bot jo Reuben ki jo
Gad ma i lobo Gilead, gudok i Kanaan bot jo Icrael ma tye kunnu, ci gudwoko lok
botgi.
33Lok ma gudwoko botgi oyomo cwiny jo Icrael mada, ci gupwoyo Lubaŋa, pe
dok gumedde ki loko me cito ka lweny i komgi nyo pi balo lobo ma jo Reuben ki
jo Gad gibedo iye-ni woko.
34Jo Reuben ki jo Gad gucako nyiŋ keno tyer ma gucano ni, Caden, pien guwaco
ni, “Man aye bedo me caden i kin wan ki wun ma moko ni, Rwot en aye Lubaŋa.”
Yocwa 23
Yocwa ociko lwak
1Ka kare okato malac ma Rwot doŋ otyeko miyo yweyo bot jo Icrael i kom
lumerokgi ducu ma yam orumogi dyere-ni, onoŋo Yocwa doŋ oti woko, mwaka
me ditte doŋ dwoŋ.
2Olwoŋo jo Icrael ducu, ki ludoŋogi, ludito wigi, luŋolkopgi ki ludito ticgi ducu, ci
owaco botgi ni, “An kombeddi doŋ ati woko, mwaka me ditta doŋ dwoŋ.
3Wun doŋ wutyeko neno gin ducu ma Rwot Lubaŋawu otiyo piwu i kom rok magi
ducu, pien Rwot Lubaŋawu aye obedo ka lweny i komgi piwu.
4Nen ka doŋ atyeko poko rok mapatpat ma, pud gudoŋ i kinwu me bedo ginaleya
pa kakawu, kacel ki rok ducu ma yam doŋ aloyogi woko, cakke ki i Jordan o
kwede wa i Nam Madit ma yo tuŋ potoceŋ.
5Rwot Lubaŋawu bidirogi woko cen kun ryemogi woko ki i nyimwu, ci wubicamo
lobogi kit ma yam Rwot Lubaŋawu ocikke kwede botwu-ni.
Acoli Baibul
© 1985, Bible Society of Uganda.
399
6Pienno wucuŋ matek kun, wulubo gin ducu ma gicoyo i buk me cik pa Moses, pe
wuŋak wudok yo tuŋ acuc nyo yo tuŋ acam.
7Pe wunyebbe ki bedo kacel ki lurok ma pud gudoŋ i kinwu-ni, pe wutuc nyiŋ
Iubanagi, pe wukwoŋ kwoŋ mo ki nyiŋ lubaŋagi, pe wuworgi, pe wuryebbe i
nyimgi.
8Ento wumok likiŋ i kom Rwot Lubaŋawu kit ma wubedo ka timone o kwede wa
onyoo-ni.
9Rwot doŋ otyeko ryemo rok madito ki matego woko ki i nyimwu; ŋat mo peya
onen ma obedo ki twero me cuŋ i nyimwu.
10Dano acel mo ki i kinwu romo ryemo jo alip kulu, pien Rwot Lubaŋawu aye tye
ka lweny piwu kit ma yam owaco botwu-ni.
11Doŋ ba, myero wugwokke matek, wunen ni wumaro Rwot Lubaŋawu;
12pien ka wudok cen kun wuribbe ki lurok ma gudoŋ i kinwu, ka ce wucako
nyomme kwedgi kun wunyomo anyiragi ka dok gin bene ginyomo anyirawu,
13ci wuŋe atir ni, Rwot Lubaŋawu pe dok bimedde ki ryemo lumerokwu woko ki i
nyimwu; ento gin aye gibidoko macalo owic ki layutta me cikowu, ki odoo gayi
me jwato pyerwu ki okuto me cobo waŋwu, nio ka wubito wutum woko ki i lobo
man maber ma Rwot Lubaŋawu doŋ omiyo botwu-ni.
14“Kombeddi an doŋ atye cok ka lubo yo ma gin me wi lobo ducu mol ci to iye-ni,
wun bene wuŋeyo ki i cwinywu wa ki tipo komwu ducu ni, gin mabeco ducu ma
yam Rwot Lubaŋawu ociko piwu gin ducu gucobbe kakare, pe tye acel mo ma pe
otimme.
15Ento kit ma yam Rwot Lubaŋawu ocobo lok ducu mabeco ma yam ociko piwu-
ni, kit meno bene Rwot dok bikelo gin ducu maraco i komwu, nio ka, bityekowu
woko ki i lobo man maber ma en omiyo botwu-ni,
16ka ce wuturo gicikke pa Rwot Lubaŋawu ma yam ocikowu kwede kun wucito
ka woro lubaŋa mogo mukene, wuryebbe i nyimgi. Kiniga bimako Rwot i komwu,
ci wubito wutum woko oyotoyot ki i lobo man maber ma en omiyo botwu.”
Yocwa 24
Lok ma Yocwa ociko ki lwak
1Lacen Yocwa dok ocoko kaka pa jo Icrael ducu kacel i Cekem; olwoŋo ludoŋo ki
luwi lwak, luŋolkop ki ludito tic ma i Icrael ducu, ci gubino guryeyo i nyim
Lubaŋa.
2Yocwa owaco bot lwak ducu ni, “Rwot Lubaŋa pa Icrael owaco kuman ni,
‘Kwarowu yam con gubedo i lobo ma loka kulu Euprate, ci gubedo ka woro
lubaŋa mogo mukene. Ŋat acel i kingi obedo Tera ma won Abraim ki Nakor.
Acoli Baibul
© 1985, Bible Society of Uganda.
400
3 An yam akwanyo kwarowu Abraim woko ki i lobo ma loka kulu Euprate, ci atelo
wiye awok kwede i lobo Kanaan ducu, dok amiyo likwaye gunya mapol. Amiyo
bote Icaka,
4 dok amiyo bot Icaka litinone Yakobo ki Ecau. Amiyo lobo godi me Ceir bot Ecau
me bedo mere, ento Yakobo ki litinone gucito megi wa i Ejipt.
5 Ka dok acwalo Moses ki Aron, ci ayelo jo Ejipt ki gemo mapol ki kit gin ducu ma
atimo i kingi; ka lacen akwanyowu woko ki kunnu.
6 Akwanyo kwarowu woko ki i Ejipt ci wuo wa i dog nam: io Ejipt guryemo kor
kwarowu ki gadigadi lweny ki aguragura o kwede wa i dog Nam Makwar.
7Ka kwarowu gukok bot Rwot, en oketo piny macol i kin wun ki jo Ejipt, ka dok
odwoko nam cen i komgi ci omwonyogi woko ducu. Yam wuneno ki waŋwu gin
ma atimo i kom jo Ejipt, dok wubedo i tim pi lwak kare malac.
8 “ ‘Ka dok akelowu i lobo pa jo Amor ma gubedo loka Jordan tuŋcel. Gulwenyo
kwedwu ento amiyogi i ciŋwu; wumako lobogi wucamo odoko mewu, ci atyekogi
woko ki i nyimwu.
9 I ŋe meno Balak wod pa Jipor, kabaka me Moab, otiŋŋe olwenyo i kom jo Icrael;
ka dok ocwalo kwena olwoŋo Balaam wod pa Beor ni obin wek ocenwu woko,
10ento an pe awinyo dog Balaam, mumiyo en dok olamo gum i komwu; kit meno
alarowu woko ki i ciŋ Balak.
11 Wukato loka Jordan, wubino i Jeriko, ci jo Jeriko gulwenyo i komwu, kacel ki jo
Amor, jo Periji, jo Kanaan, jo Kit, jo Girgac, jo Kiv ki jo Jebuc, ento amiyogi ducu i
ciŋwu.
12 I kare meno acoro pino jobi i nyimwu pi ryemo luker pa jo Amor aryo ducu
woko ki i nyimwu; pe wun aye wuloyogi ki pala lucwanwu nyo atumwu.
13 Amiyo botwu lobo ma yam pe wutiyo iye gin mo, ki gaŋi ma yam pe wun aye
wugerogi, ci wubedo iye; wutye ka camo nyig olok ki nyig jeituni ma yam pe
wupitogi.’
14“Pi meno doŋ wulwor Rwot, wuti bote ki leŋcwiny ki gen madwoŋ, Wubol
woko lwak lubaŋa ma yam kwarowu gubedo ka worogi i lobo ma loka kulu
Euprate ki i lobo Ejipt wek doŋ wuwor Rwot.
15Ka pe wumito woro Rwot, ci tin doŋ wuyer ŋat ma wubitiyo bote, ka nyo
wubiyero lubaŋa ma yam kwarowu gutiyo botgi i lobo ma loka kulu Euprate, nyo
lubaŋa pa jo Amor ma wubedo i lobogi-ni; ento an gira ki jo ma i oda ducu
wabitiyo bot Rwot.”
16Lwak gudok iye ni, “Wan pe wabedo ki tam mo me bwoto Rwot pi tiyo bot
lubaŋa mukene,
Acoli Baibul
© 1985, Bible Society of Uganda.
401
17pien Rwot Lubaŋawa aye yam okwanyowa kacel ki kwarowa ki i lobo Ejipt, ki i
ot kol me bedo opii. Otiyo lwak lanyut madito kun wan waneno, ogwokowa i yo
ducu ma wawoto iye ki i kom rok ducu ma wakato wawok i kingi-ni.
18Rwot oryemo rok meno ducu woko ki i nyimwa, gin jo Amor ma yam gubedo i
lobo-ni, mumiyo wan wabitiyo bot Rwot, pien en aye Lubaŋawa.”
19Ento Yocwa dok owaco bot lwak ni, “Pe wutwero tiyo bot Rwot, pien en Lubaŋa
maleŋ, en Lubaŋa ma lanyeko. Pe bitimowu kica i kom tim aranyiwu ki balwu.
20Ka ce wubwoto Rwot kun wutiyo bot lubaŋa mogo pa lurok, ci en bilokke ka
timowu marac ci tyekowu woko, kadi bed yam koŋ onoŋo otimowu maber.”
21Lwak gugamo dog Yocwa ni, “Pe kumeno; wan giwa wabitiyo bot Rwot.”
22Yocwa dok owaco bot lwak ni, “Wun aye wudoko caden i komwu kekenwu,
pien doŋ wutyeko yero Rwot kun wuwacci wubitiyo bote keken.” Lwak gugamo
ni, “Wan aye caden giwa.”
23Yocwa owaco botgi ni, “Wubol lubaŋa pa lurok ducu ma gitye i kinwu woko,
wek wulok cwinywu odwog i kom Rwot Lubaŋa pa Icrael.”
24Lwak guwaco bot Yocwa ni, “Wabitiyo bot Rwot Lubaŋawa, dok wabiworo
doge.”
25Kit meno Yocwa oketo gicikke ki lwak i nino meno, ci omiyo botgi cik mapol i
Cekem i nino meno kun nyuto kit ma myero gulub ki cik mapatpat ducu.
26Yocwa ocoyo lok magi ducu i buk me cik pa Lubaŋa; ci okwanyo got madit,
ocibo ocuŋ kunnu i te yat kworo ma i kabedo maleŋ pa Rwot.
27Yocwa dok owaco bot lwak ducu ni, “Nenu, got man aye bibedo caden i komwa,
pien otyeko winyo lok pa Rwot ducu ma en owaco botwa; mumiyo en bedo
lacaden i komwu wek pe dok wukwer Lubaŋawu.”
28Ka meno otum Yocwa ociko lwak ci guket woko kun ŋat acel acel odok i lobo
ma oleyo-ni.
To pa Yocwa ki pa Eleajar
(Luŋol 2.6-10)
29Ki i ŋe lok meno ducu Yocwa wod pa Nun ma latic pa Rwot oto woko ma onoŋo
mwaka me ditte oromo miya acel ki apar.
30 Guyiko kome i lobone kikome, i ginaleya ma yam gimiyo bote, i Timnat-cera i
lobo godi pa jo Epraim i ŋet got Gaac, yo tuŋ acam.
31Jo Icrael gutiyo bot Rwot i kare pa Yocwa ducu ki i kare pa ludoŋo ducu ma yam
gudoŋ ka Yocwa doŋ oto, gin jo ma guŋeyo tic ducu ma yam Rwot otiyo pi jo
Icrael.
Acoli Baibul
© 1985, Bible Society of Uganda.
402
32 Cogo kom Yucepu ma onoŋo jo Icrael yam gukelo ki i Ejipt giyiko i Cekem i
dullobo ma yam Yakobo owilo ki bot awobe pa Kamor ma won Cekem; owilo ki
dullim miya acel. Dul lobo-nu odoko ginaleya pa likwayo pa Yucepu matwal.
33Ka Eleajar wod pa Aron bene oto, ci giyiko kome i Gibea, i gaŋ pa wode Finekaci
ma yam onoŋo gimiyo bote i lobo godi pa jo Epraim.
Acoli Baibul
© 1985, Bible Society of Uganda.
403
Luŋolkop
Luŋolkop 1
Jo Juda ki jo Cimeon gumako Adoni-bejek
1Ka Yocwa doŋ oto, jo Icrael gucako penyo dog Rwot ni, “Aŋa ma bikwoŋo cito
piwa ka lweny i kom jo Kanaan?”
2Ci Rwot ogamo ni, “Jo Juda aye gibicito; nen, atyeko miyo lobo-ni i ciŋgi.”
3Jo Juda guwaco bot utmegigi jo Cimeon ni, “Wubin wunywak kwedwa wot i lobo
ma gipoko botwa ki kwir-ri, wek walweny i kom jo Kanaan, Wan bene
wabinywako kwedwu wot kit meno i lobo ma gipoko botwu,” Mumiyo jo Cimeon
gucito kwedgi.
4Ka jo Juda gucito kunnu, Rwot omiyo jo Kanaan ki jo Periji i ciŋgi, ci guloyo dano
alip apar i Bejek.
5Gurwatte ki Adoni-bejek kabaka me Bejek i gaŋŋe kunnu, gulwenyo i kome, ci
guloyo jo Kanaan ki jo Periji.
6Adoni bejek oriŋo woko, ento gulubo kore, gumake, guŋolo twoni ciŋe woko, ki
twoni tyene.
7Adoni-bejek owacci, “Yam luker pyerabiro ma giŋolo twoni ciŋgi ki twoni tyengi
gubedo ka coko ŋide cam i te mejana; kit ma yam atimo i komgi-ni, Lubaŋa oculla
kit meno.” Gitere i Jerucalem, ci oto kunnu.
Jo Juda guloyo Jerucalem ki Kebron
8Ka dok jo Juda gulwenyo i kom Jerucalem, gumako woko, guneko jo ma tye iye ki
pala lucwan, ka guwaŋo woko ki mac.
9Ka lacen jo Juda dok gucito ka lweny i kom jo Kanaan ma gibedo i lobo godi, ki i
Negeb, ki i pwor got.
10Jo Juda gucito bene ka lweny i kom jo Kanaan ma gibedo i Kebron, ci guloyo
Cecai, Akiman ki Talmai. Gaŋ ma koni gilwoŋo ni Kebron, yam nyiŋe obedo
Kiriat-arba.
Otiniel oloyo Debir ci gimiye Akaca obed dakone
(Yoc 15.15-19)
11Ka gua ki kunnu, gucito ka lweny i kom jo ma gibedo i Debir. Nyiŋ Debir yam
obedo Kiriat-ceper.
12Ci Kaleb owacci, “Ka ŋatti mo olwenyo i kom Kiriat-ceper ce omako, ci abimiye
nyara Akaca obed dakone.”
13Otiniel wod pa Kenaj, ma omin Kaleb matidine, aye omako, ci Kaleb omiye
nyare Akaca obedo dakone.
Acoli Baibul
© 1985, Bible Society of Uganda.
404
14Ka nyako ocito bot cware, ci odiye ni openy poto mo bot wonne. Opye piny ki i
wi kanane ci Kaleb openye ni, “Imito gin aŋo?”
15Nyare ogamo ni, “Miya mot mo; macalo doŋ iketa wa i lobo Negeb, dok imiya
waŋ it mo bene.” Kaleb omiye waŋ it ma tuŋ malo ki waŋ it ma tuŋ piny bene.
Kabedo ma jo Juda ki Benjamin gumayo
16Likwayo pa jo Keni, ma jo pa oc Moses, gucito kacel ki jo Juda kun gia ki i gaŋ
Otit, gucito wa i tim me lobo Juda ma tye i Negeb ma cok ki Arad; gucito, gubedo
kacel ki jo Amalek.
17Jo Juda gucito kacel ki utmegigi jo Cimeon, ci guloyo jo Kanaan ma gibedo i
Jepat, Gudyero gaŋ meno i ciŋ Rwot, gujwero woko; mumiyo nyiŋ gaŋ meno
gilwoŋo ni Korma .
18Juda dok omako Gaja ki lobo ma i ŋete, Acikelon ki lobo ma i ŋete ki Ekron ki
lobo ma i ŋete.
19Rwot obedo ki Juda, mumiyo ocamo lobo godi odoko mere; ento ryemo jo ma
gibedo i bar oloye, pien onoŋo gitye ki gadigadi lweny me nyonyo.
20Kebron gimiyo bot Kaleb, kit ma yam Moses ociko-ni; en oryemo likwayo pa
Anak adek woko ki kunnu.
21 Ento jo Benjamin pe guryemo jo Jebuc ma gibedo i Jerucalem, mumiyo jo Jebuc
gunywako bedo i Jerucalem kacel ki jo Benjamin o kwede wa onyoo.
Likwayo pa Yucepu gumayo Betel
22Jo me ot pa Yucepu bene gucito ka lweny i kom Betel, ci Rwot obedo kwedgi.
23Gucwalo lurot-piny i Betel, meno aye gaŋ ma yam gilwoŋo ni Luj.
24Ka lurot-piny guneno dano mo ka bino kun oa ki i gaŋ, guwacce ni, “Nyut botwa
yo me donyo i gaŋ ba, ci wabitimi maber.”
25En onyuto botgi yo me donyo i gaŋ, ci guneko dano ina gitye iye ki pala lucwan;
ento guweko laco meno ki ludoggolane gucito.
26Dano meno ocito i lobo pa jo Kit, ogero iye gaŋ, ocako nyiŋe ni Luj; meno aye
obedo nyiŋe o kwede wa onyoo.
Kabedo ma jo Manace ki jo Epraim gumayo
27 Jo Manace pe guryemo jo ma gibedo i Bet-cean ki i gaŋi matino ma i ŋete, kadi
jo ma gibedo i Taanak, Dor, Ibleam ki Megido ki i gaŋi matino ma i ŋetgi; ento jo
Kanaan gucerre ci gubedo i lobo-nu.
28Ka jo Icrael gudoko tek, ci gudiyo gin jo Kanaan ki tic muroni, ento pe
guryemogi woko ducu.
Acoli Baibul
© 1985, Bible Society of Uganda.
405
29 Jo Epraim pe guryemo jo Kanaan ma gubedo i Gejer, ento jo Kanaan gubedo i
kingi i Gejer.
Kabedo ma kaka mukene gutero
30Jo Jabulon pe guryemo jo ma gibedo i Kitron, kadi jo ma gibedo i Nakalol; ento
jo Kanaan gubedo i kingi, ci guketogi i tic muroni.
31Jo Acer pe guryemo jo ma gibedo i Akko, kadi jo ma gubedo i Cidon, Aklab,
Akijib, Kelba, Apik ki Rekob.
32Ento jo Acer gubedo i kin jo Kanaan ma gin wegi lobo-nu, pien pe guryemogi
woko.
33Jo Naputali pe guryemo jo ma gibedo i Bet-cemec ki Bet-anat, ento gubedo i kin
jo Kanaan ma gin wegi lobo-nu. Kadi bed kumeno, guketo jo Bet-cemec ki Bet-
anat i tic muroni.
34Jo Amor gudiyo jo Dan, gudwokogi wa i lobo godi, pe guye ni gucit i bar.
35Jo Amor gucerre gubedo i got Kerec, i Aijalon ki i Calabim. Ento jo me ot pa
Yucepu gubedo ka diyogi matek, ci guketogi i tic muroni.
36Waŋ lobo pa jo Amor ocakke ka ma giito iye malo i Akrabim, oa ki i Cela ocito
malo.
Luŋolkop 2
Lok pa lamalaika pa Rwot i Bokim
1Lamaika pa Rwot oa ki i Gilgal ocito i Bokim, ci owacci, “Yam akwanyowu ki i
Ejipt, ci akelowu wa i lobo ma yam akwoŋo pire ni abimiyo bot kwarowu. Yam
awacci, ‘Pe abituro gicikkena kwedwu matwal,
2 wun bene pe wuket gicikke mo i kinwu ki jo ma gibedo i lobo man. Wubimuko
keno jogigi woko.’ Ento wun pe wulubo cikka Man doŋ wutimo aŋo?
3Kombeddi doŋ awaco ni, pe doŋ abiryemogi woko ki i nyimwu; gibidoko
lumonewu, ki lubaŋagi bibedo owic me makowu.”
4Ka lamalaika pa Rwot oloko lok meno bot jo Icrael ducu, jo Icrael guwo ki koko.
5Gucako nyig kabedonu ni Bokim ci gutumo gitum bot Rwot kunnu.
To pa Yocwa
(Yoc 24.29-31)
6Ka Yocwa ociko lwak ci guket woko kun ŋat acel acel ocito i lobo ma ginaleyane
ka camone.
7Jo Icrael gutiyo bot Rwot i kare pa Yocwa ducu ki i kare pa ludoŋo ducu ma yam
gudoŋ ka Yocwa doŋ oto, gin jo ma guneno tic madito ducu ma yam Rwot otiyo pi
jo Icrael.
Acoli Baibul
© 1985, Bible Society of Uganda.
406
8Yocwa wod pa Nun ma latic pa Rwot oto woko ma noŋo mwaka me ditte oromo
miya acel ki apar.
9 Guyiko kome i lobone kikome, i ginaleya ma yam gimiyo bote i Timnat-kerec i
lobo godi pa jo Epraim i ŋet got Gaac, yo tuŋ acam.
10Ci yalwak meno ducu guto, gudok bot kwarogi, ka dok yalwak mukene olubogi
ma pe gigeyo Rwot, kadi tic ma yam en otiyo pi jo Icrael.
Jo Icrael guweko woro Rwot
11Jo Icrael gucako timo gin ma nen marac i wag Rwot pi woro jogi ma nyiŋgi Baal.
12Gubwoto Rwot Lubaŋa pa kwarogi woko, ma yam okwanyogi ki i lobo Ejipt, ci
gucako lubo kor lubaŋa mukene ki i kin lwak lubaŋa pa rok mapatpat ma
orumogi dyere-ni; guryebbe i nyimgi, gumiyo kiniga omako Rwot.;
13Gubwoto Rwot woko, guworo jogi Baal mapatpat ki jogi ma mon-gu.
14Pienno kiniga omako Rwot i kom jo Icrael ci omiyogi i ciŋ Iuyak-jamigi, ma
gubedo ka yako jamigi, Dok omiyogi woko i te twero pa lumerokgi ma orumogi
dyere, omiyo pe doŋ gitwero cuŋ i nyim lumerokgi.
15Ka ma gicito iye ducu i kare-nu, ciŋ Rwot onoŋo tye i komgi likiŋ pi timogi rac,
kit ma yam Rwot owaco-ni, kun lubo kit ma Rwot onoŋo okwoŋo botgi; ci piny
orem kwedgi woko.
Tic pa luŋolkop
16Rwot ocako keto luŋolkop ma gularo jo Icrael ki i twero pa jo ma yam giyako
jamigi-ni.
17Ento pe guworo dog luŋolkopgi; gubedo ka woro lubaŋa mogo mukene ki tim
kwele kwele ki ryebbe i nyimgi, Gulokke gubarre woko oyot ki i yo ma yam
kwarogi gulubo. Kwarogi onoŋo yam gulubo cik pa Rwot, ento gin pe gulubo
cikke.
18I kare ducu ma Rwot omiyo botgi Laŋolkop mo, ci Rwot obedo ki laŋolkop
meno; obedo ka larogi ki i ciŋ lumerokgi pi kare pa Laŋolkop meno ducu. Kica
yam mako Rwot i komgi kare ki kare ka gicur i kom jo ma unogi kun gidiyogi ki
tek.
19Ento ka laŋolkop mo oto woko, ci gitarre, gidok cen ka timo tim maraco makato
kwarogi ducu, kun gilubo kor lubaŋa mogo mukene, giworogi kun giryebbe piny i
nyimgi; pe gibwoto timgi mo, kadi wa kit ducu ma gibedo ka lubo pi nwaŋ ŋutgi-
ni.
20Mumiyo kiniga omako Rwot i kom jo Icrael, ci owacci, “Jo man guturo gicikkena
ma yam acikke kwede ki kwarogi, dok gukwero woro doga.
Acoli Baibul
© 1985, Bible Society of Uganda.
407
21Pi meno cakke tin an pe doŋ abiryemo rok mo woko ki i nyimgi ma i kin lwak
rok mapatpat ma yam Yocwa oto oweko-ni,
22wek atem ki cwiny jo Icrael, anen ka gibigwokke kun gilubo yo pa Rwot macalo
kwarogi yam gugwokke iye, nyo pe.”
23Kit meno Rwot oweko rok meno ducu gubedo, pe oryemogi woko ducu
lawaŋacel, dok pe omiyogi i te twero pa Yocwa.
Luŋolkop 3
Rok ma gudoŋ pi temo jo Icrael
1Magi aye rok ma Rwot oweko gudoŋ i lobo me temo kwede cwiny jo Icrael,
makato ducu dano ma i Icrael ducu ma peya gulwenyo lweny mo i Kanaan.
2Owekogi pi lok man keken wek yalwak ma i Icrael ducu gunyebbe ki lweny, wek
en opwonygi ki lweny, makato ducu jo ma yam pe guŋiyo kwede.
3Magi aye rok ma Rwot oweko gudoŋ: rwodi pa jo Piliciti abic, jo Kanaan ducu, jo
Cidon ki jo Kiv ma yam gibedo i godi me Lebanon, cakke ki i got Baal-kermon o
kwede wa i yo ma donyo i Kamat.
4Gin aye gubedo me temo cwiny Luicrael pi ŋeyo ka gibilubo cik pa Rwot ducu
ma yam en ociko bot kwarogi ki i dog Moses.
5Kit meno jo Icrael gubedo i dye jo Kanaan, jo Kit, jo Amor, jo Periji, jo Kiv ki jo
Jebuc.
6Gucako nyomo anyiragi, gin bene gumiyo anyiragi bot awobegi, gunyomo; ci
gucako woro lwak lubaŋagi.
Otiniel olaro jo Icrael ki i elo Kucan-ricataim
7Jo Icrael gutimo gin ma nen marac i waŋ Rwot, kun wigi owil woko i kom Rwot
Lubaŋagi, guworo jogi Baal mapatpat ki Aciterot-gu.
8Pienno omiyo kiniga omako Rwot i kom jo Icrael, ci omiyogi woko i cin Kucan-
ricataim kabaka me Mecopotamia. Jo Icrael gutiyo bot Kucan-ricataim mwaka
aboro.
9Ento ka jo Icrael gukok bot Rwot, en omiyogi dano ma olarogi, en Otiniel wod pa
Kenaj, ma omin Kaleb matidine.
10Cwiny pa Rwot obino i kome, ci obedo ka ŋolo kop i Icrael. Ka ocito ka lweny,
Rwot omiyo Kucan-ricataim kabaka me Mecopotamia i ciŋe, obwoyo Kucan-
ricataim woko.
11Kit meno omiyo lobo oywe pi mwaka pyeraŋwen, ci lacen Otiniel wod pa Kenaj
oto.
Ekud olaro jo Icrael ki i do jo Moab
Acoli Baibul
© 1985, Bible Society of Uganda.
408
12Jo Icrael dok gutimo gin ma nen marac i waŋ Rwot, ci Rwot omiyo tek bot Eglon
kabaka me Moab me lweny i kom jo Icrael, pien onoŋo gutimo gin ma nen marac i
waŋ Rwot.
13Eglon ocoko jo Ammon ki jo Amalek, ocito kwedgi, oloyo jo Icrael, omayo gaŋ
Otit woko.
14Jo Icrael gutiyo bot Eglon kabaka me Moab pi mwaka apar wiye aboro kulu.
15Ento ka jo Icrael gukok bot Rwot, en omiyogi dano ma olarogi, en Ekud wod pa
Gera ma jo Benjamin, dano ma lacam. Jo Icrael gumiyo en aye otero mucorogi bot
Eglon kabaka me Moab.
16Ekud oteto pala lucwanne ma lake bit ryoryo ma borre oromo futi acel ki nucu,
ci orwako i te boŋone, otweyo i kom eme tuŋ lacuc,
17ocito otero mucoro bot Eglon. Eglon onoŋo obedo dano ma ocwe mada.
18Ka Ekud otyeko miyo mot me mucoro bot kabaka, ocwalo dano ma gutiŋo mot
meno gucito woko.
19Ento en kikome, ka oo i godi ma gipayo apaya ma cok ki Gilgal, olokke odok cen,
owacci, “Atye ki lok mo me muŋ ma gicwala kwede boti, kabaka.” Kabaka ociko
ni, “Wuliŋ koŋ!” Ci lwak luticce ducu ma gucuŋ i nyime gukato woko.
20Ka Ekud obino bote, onoŋo en obedo kene i kicikane maŋic ma malo i wi ot.
Ekud owacci, “Atye ki kwena ma oa ki bot Lubaŋa ma akelo boti,” ci kabaka oa
malo ki i wi komme.
21Ekud oroyo ciŋe ma lacam, omako pala lucwan, owoto ki i eme ma tuŋ lacuc,
ocobo ki i kabaka.
22Lak pala odonyo wa ki lokke, ci moo iye opuyo lak pala woko. Pe owoto pala
lucwan woko ki i i kabaka, dok wee iye okatti woko.
23Ekud okato woko ki ka ma gidonyo kwede i ot-ti, ci oloro doggola me kicika me
wi ot ka ma kabaka tye iye-ni, otweyo woko.
24Ka en doŋ ocito woko, ci lutic gubino. Ka guneno ni doggola me kicika ma i wi ot
doŋ gitweyo woko, ci gubedo ka tamo ni, “Laditwa tye ka konnye i ot matidi ma i
kicika manic-ci.”
25Gubedo ka kurone nio ka doggi otwo woko; ento ka en pud ori kun pe oyabo
doggola me kicika me wi ot, gukwanyo layab, guyabo kwede, ci nen, rwotgi obuto
i dye ot ma doŋ oto.
26Ma pud gigalle, Ekud olwi oriŋo woko, okato wa i ŋe godi ma gipayo apaya ca,
oriŋo olaro Ceira.
27Ka doŋ oo kunnu, okuto tum i lobo godi me Epraim; ci jo Icrael gucito kwede
gua ki i lobo godi, kun en telo wigi.
Acoli Baibul
© 1985, Bible Society of Uganda.
409
28Owaco botgi ni, “Wulub kora, pien Rwot doŋ omiyo lumerokwu, jo Moab, i
ciŋwu.” Gucito kwede, gumako waŋ wat me Jordan me geŋo jo Moab: pe guye
dano acel mo oŋolo kulu.
29I kare meno guneko jo Moab ma mito romo alip apar, ma gin ducu twoni co
matego; acel mo pe obwot.
30Kit meno gutayo jo Moab woko i nino meno, Gubedo i te loc pa jo Icrael ci lobo
oywe pi mwaka pyeraboro.
Camgar olaro jo Icrael ki i ciŋ jo Piliciti
31Ŋat mulubo kore en Camgar wod pa Anat ma oneko jo Piliciti miya abicel ki dim
lalek dyaŋ; en bene olaro jo Icrael.
Luŋolkop 4
Debora ki Barak guloyo Cicera
1Jo Icrael dok gutimo gin ma nen marac i waŋ Rwot ma Ekud doŋ oto woko,
2ci Rwot omiyogi i ciŋ Jabin kabaka mo pa jo Kanaan ma yam obedo ka loc i Kajor.
Lawimonnye nyiŋe Cicera, ma bedo i Karocet pa Lurok.
3Jo Icrael dok gukok bot Rwot ni okonygi, pien onoŋo Jabin tye ki gadigadi lweny
me nyonyo miya aboŋwen, ci obedo ka uno jo Icrael matek pi mwaka pyeraryo.
4I kare meno Debora, lanebi ma dako ma cware Lapidot, aye obedo laŋolkop pa jo
Icrael.
5En bedo i te otit pa Debora, ma tye i kin Rama ki Betel ma i lobo godi me Epraim,
ci jo Icrael gibino bote wek en oŋol kopgi.
6Debora ocwalo kwena, olwoŋo Barak wod pa Abinoam ki i Kedec i lobo pa jo
Naputali, owacce ni, “Rwot Lubaŋa pa Icrael ociko in ni, ‘Cit icok joni i wi got
Tabor kun ikwanyo jo alip apar ki i kaka pa Naputali ki kaka pa Jabulon.
7Abiywayo Cicera, lawimony pa Jabin, akelo ka romo kwedi i dog kulu Kicon
kacel ki gadigadi lwennye ki buca monynye ducu, ci abimiye i ciŋi.’ “
8Barak owaco bot Debora ni, “Ka in aye ibicito kweda, ci abicito; ento ka in pe
ibicito kweda, an pe abicito.”
9Debora ogamo ni, “An abicito kwedi ada; ento wot ma icito iye-ni deyone pe
bibedo meri, pien Rwot bimiyo Cicera i cin dako.” Ci Debora oa, owoto ki Barak
wa i Kedec.
10Barak olwoŋo jo Jabulon ki jo Naputali ki i Kedec, ci jo alip apar gucito bote
gulubo kore; ki Debora bene ocito kacel kwedgi.
Acoli Baibul
© 1985, Bible Society of Uganda.
410
11I kare meno onoŋo Keber ma jo Keni opokke woko ki bot jo Keni mukene-ni ma
gin likwayo pa Kobab ma jo pa oc Moses, ci onoŋo oguro kemane ka mabor i ŋet
yat kworo ma i Jaananim, ma cok ki Kedec.
12Ka gitito bot Cicera ni Barak wod pa Abinoam ocito i got Tabor,
13ci Cicera olwoŋo wegi gadigadi nyonyone ducu ma giromo miya aboŋwen, ki jo
ducu ma gitye bote, ni gua ki i Karocet pa Lurok gubin i kulu Kicon.
14Debora owaco bot Barak ni, “A malo, pien tin aye nino ma Rwot omiyo iye
Cicera i ciŋi. Rwot aye bitelo nyimi.” Kit meno Barak ocako lor piny ki i wi got
Tabor kacel ki dano alip apar ma gilubo kore.
15Ci Rwot obwaŋo kom Cicera ki wegi gadigadine ducu, kacel ki monnye ducu i
nyim Barak, ci guto ki pala lucwan. Ento Cicera opye woko piny ki i gadigadine,
oriŋo woko ki tyene.
16Barak olubo kor gadigadi ki monygi o wa i Karocet pa Lurok; mony pa Cicera
ginekogi woko ducu ki pala lucwan, pe dano acel mo odoŋ.
17Cicera oriŋo ki tyene nio wa i kema pa Yayeri, dako pa Keber ma jo Keni; pien
yam onoŋo kuc tye i kin Jabin kabaka me Kajor ki jo me ot pa Keber ma Lakeni.
18Yayeri okatti woko ka jolo wiye ci owaco bote ni, “Lokke idwog kany, laditta, pe
ilwor.” Kit meno omiyo Cicera odok bote wa i kemane, ci dako oume woko ki
boŋo.
19Cicera owaco bote ni, “Koŋ imiya pii mo manok me amata, pien orwo pii tye ka
neka.” Dako oyabo dog opiru cak, omiyo en omato, ka dok oume woko.
20Ka Cicera dok owaco bote ni, “Cun i doggola kema. Ka ŋat mo obino ce openyi
ni, ‘Ŋatti mo tye kany?’ wacci, ‘Pe.’ “
21Ento Yayeri dako pa Keber okwanyo loc lagur kema, ka dok omako nyol i ciŋe,
ocito bote mot, oguro loc i tur nyime tuŋcel, nio ka otuc pil wa i nom, pien onoŋo
onino matek pi olo. Kit meno omiyo oto.
22Ci nen, ka Barak obedo ka lubo kor Cicera. Yayeri ocito woko ka jolo wiye ci
owacci, “Bin, wek anyutt i dano ma it ye ka yenyone-ni.” Odonyo i kemane, ci
onoŋo Cicera oto woko, obuto piny kenyo kun loc ocuŋ i tur nyime.
23Kit meno Lubaŋa otayo Jabin kabaka me Kanaan ki i nyim jo Icrael i nino meno,
24ci jo Icrael gumedde ki diyo Jabin kabaka me Kanaan matek nio ka gutyeke
woko.
Luŋolkop 5
Wer pa Debora gin ki Barak
1Debora ki Barak wod pa Abinoam guwayo wer akero i nino meno ni,
Acoli Baibul
© 1985, Bible Society of Uganda.
411
2“Luwimony gutelo wi Icrael, dano gubino ma gudyero komgi kekengi; wupwo
Rwot!
3“Wuwiny, wun luker! Wuter itwu, wun luloc! Abiywayo akero bot Rwot abiwero
ki dwan mamit bot Rwot Lubaŋa pa Icrael.
4“Rwot, i kare ma ikato woko ki i Ceir, i kare ma icoro la ki i dye lobo Edom, lobo
ocako yeŋŋe, polo bene ocwero pii; ada do, pol ocako cwer,
5 Godi guyemje ki i nyim Rwot, Cinai oyeŋŋe kuca ki i nyim Rwot Lubaŋa pa
Icrael.
6“I kare pa Camgar wod pa Anat, ki i kare pa Yayeri, luwot gubedo pe i yo gudo, jo
ma giwoto ka mo giwirre i yo matino.
7Dano gutum woko ki i Icrael i kin paco, gutum, gutum woko do, nio ka in Debora
ibino, ituc ma in i mego i Icrael.
8I kare ma guyero lubaŋa mogo manyen, ci mony oo wa i dog gaŋ. Kwot mo, nyo
toŋ, yam onen mono i kin io Icrael alip pyeraŋwen?
9Cwinya olwodo lok i kom luwimony pa Icrael ma gudyero komgi i kin lwak.
Wupwo Rwot!
10“Wun lubed i wi kana makwar-ri ma wuumo komgi ki boŋŋi me bedowu, ki
wun luwot ki tyenwu iyo, wutit lokke ba.
11Wuwiny dwan luwer ka ma gitwomo iye pii; kunnu gipako kit ma Rwot oloyo ki
mony, kit ma danone ma ikin gaŋ guloyo ki lukworgi i Icrael. “I kare-nu jo pa
Rwot gucito piny wa i dog gaŋ.
12“Deborawe, co woko, co woko! Co woko, co woko, icak wer! A malo, Barak, itel
wi opiini ma iyako, in wod pa Abinoam!
13Ludito mudoŋ gucako wot, jo pa Rwot gucito ka lwenypire i kom oteka.
14Jo Epraim gucito gubino i nota, i korwu wunjo Benjamin ki lutuwu;
luwimonypajo Makir gubino piny, lumak odoo ker gua i Jabulon.
15Rwodi pa jo Icakar gubino ki Debora. Jo Icakar gucuŋ matek i kom Barak;
gutwarre i nota i kore. Ento jo me kaka pa Reuben gubedo ki guŋ-ic.
16Piŋo ibedo i dye dwol romi ka winyo nyamulere ma gikuto i kor lim? Jo me kaka
pa Reuben gubedo ki guŋ-ic.
17Gilead odoŋ loka Jordan; gin aŋo mumiyo Dan obedo mere i mel? Acer obedo
mere mot i dog nam, obedo otoyo toke i Waŋ watte.
18Jo Jabulon aye lwak ma gudyero komgi i to; ki jo Naputali bene i wi cere ma i
dye bar.
19Luker gubino, gulwenyo, luker me Kanaan gulwenyo matek i kare-nu i Taanak, i
ŋet pii me Megido, ento pe gunoŋo lonyo me ayaka.
Acoli Baibul
© 1985, Bible Society of Uganda.
412
20Lakalatwe gulwenyo ki i polo, gulwenyo i kom Cicera kun gilubo gergi.
21Kulu Kicon oterogi woko, wi biamwonyi mager-ri, Kicon mager-ri. Abimedo ki
woto anyim ki tekka ducu!
22“Aguragura gimoro piny ki oboŋ tyengi, kun gipye, gikirre kwede; aguragurane
gipye, gikirre.
23“Lamalaika pa Rwot owacci, gicen Meroj, gicen lubedo iye matek, pien pe
guriŋo i oduru pa Rwot, pi konyo Rwot ki lweny i kom oteka.
24“Yayeri gimiye gum makato mon ducu, dako pa Keber Lakeni; i kin mon ducu
ma bedo i kema kome gum.
25Olego pii, dok omiye cak, okelle cak lukulu i awal maber ma ma oporre pi rwot.
26Omako loc kema i ciŋe, ciŋe malacuc otiŋo nyol pa lutic; Ogoyo wi Cicera,
otyero, ocanyo, otuco tur nyime pil.
27Okulle piny, opoto, obuto lilwe ka tyene; okulle ka tyene, opoto; opoto oto ka
ma okulle iye-ni.
28“Dako opiro wane ki i waŋ dirica min Cicera okiyo ki i waŋ ot, owacci, ‘Piŋo
gadigadine pe odwogo oyot? Piŋo tyen gadigadine pe mor, bino oyot?’
29Mon ma luryeko gudok iye, en bene ogamo doge kene, ni,
30‘Gunoŋo lim, gitye ka pokone, anyaka acel pi twon acel acel, nyo dodo aryo;
boŋo manwala nwala pi Cicera, ma giyako, boŋo manwala nwala ma gidero,
boŋŋi aryo ma gidero me abola i ŋuta.’
31“Lumerokki ducu myero gutum woko kit meno, ai Rwot! Ento luremi gubed
macalo cen ma tuc ki kerone.” I ŋe meno lobo oywe pi mwaka pyeraŋwen.
Luŋolkop 6
Lubaŋa olwoŋo Gideon
1Jo Icrael gutimo gin ma nen marac i nyim Rwot; ci Rwot omiyogi i ciŋ jo Midian
pi mwaka abiro.
2Jo Midian gubwoyo jo Icrael woko, mumiyo jo Icrael guyubo ka-kannegi i kin
godi, dok guyubo borogi ki kabedo ma gicelo matek, pi lworo jo Midian.
3I kare ducu ma jo Icrael gicoyo kodi, ci jo Midian ki jo Amalek ki jo ma tun
wokceŋ gicorre gibino ka monyogi.
4Gitoŋo gonygi cok kwedgi, gibalo cam ma i potogi o kwede ka ma cok ki Gaja,
kun pe giweko cam mo doŋ ma konyo jo Icrael, kadi wa romo nyo twon nyo kana.
5Gibino ki limgi makwo, ki kemagi; kun gibino macalo bonyo, ma kwanogi ki
kwaŋo wei kinagagi loyo dano; ka gibino gibalo lobo woko liweŋ.
Acoli Baibul
© 1985, Bible Society of Uganda.
413
6Kit meno jo Midian gumiyo piny orem ki jo Icrael woko, oweko jo Icrael gukok
bot Rwot ni okonygi.
7I kare ma jo Icrael gukok bot Rwot pi aroma pa jo Midian,
8ci Rwot ocwalo lanebi botgi. Owaco botgi ni, “Rwot Lubaŋa pa Icrael owaco kit
man ni, Yam atelo wiwu akwanyowu ki i Ejipt ki i ot kol me bedo opii.
9Yam alarowu ki i ciŋ jo Ejipt ki i ciŋ jo ma gubedo ka unowu ducu; aryemogi
woko ki i nyimgi kun amiyo lobog botwu.
10I kare ca awaco botwu ni, ‘An aye a Rwot Lubaŋawu: pe wubilworo lwak lubaŋa
pa jo Amor ma wubedo i lobogi-ni.’ Ento pe wumedde ka woro doga.”
11I kare meno lamalaika pa Rwot obino obedo i te kworo ma tye i Opra, gaŋ pa
Yoaci ma jo Abiejer. Onoŋo wode Gideon tye ka dino ŋano i bur biyo olok wek jo
Midian pe gunen.
12Lamalaika pa Rwot onen bote, owaco bote ni, “Rwot tye kwedi, in twon oteka
lweny.”
13Ci Gideon owaco bote ni, “Tima kica ba, ladit. Ka Rwot tye kwedwa, piŋo lok
magi ducu opoto i komwa? Lwak tic ducu me aura ma yam Rwot otiyo, ma
kwarowa gutitowa pire-ni, doŋ tye kwene? Giwacci yam Rwot aye okwanyowa ki
i lobo Ejipt, ento kombeddi Rwot doŋ obolowa woko, omiyowa i ciŋ jo Midian.”
14Ci Rwot olokke tuŋ bote, owacce ni, “Cit ki tek komi-ni, icilar jo Icrael ki i ciŋ jo
Midian. An kikoma aye acwali.”
15Gideon ogamo doge ni, “Tima kica ba, Rwot. An atwero laro jo Icrael niŋniŋ?
Nen, kakawa tye matidi mo i kin jo Manace, dok an aye latin matidine ki i
doggolawa.”
16Ci Rwot owaco bote ni, “Ento an aye abibedo kwedi; dok ibineko jo Midian ducu
macalo obedo dano acel keken.”
17Gideon owaco ni, “Ka doŋ anoŋo gum ki boti, doŋ imiya anyut mo ma moko ni
in aye iloko kweda.
18Tim ber, pe ia woko ki kany nio ka abino boti kun akelo ki motta me aketa i
nyimi.” Ogamo ni, “Abibedo nio ka idwogo.”
19Gideon ocito i ode, otedo latin dyel mo, ki capat ma tobi pe iye ma otedo ki
moko kwoŋ ma oromo debe aryo. Oketo riŋo i aduku, oonyo pige i agulu, ka okelo
bot lamalaika pa Rwot i te kworo, oketo i nyime.
20Lamalaika pa Rwot owaco bote ni, “Kwany riŋo ki capat ma to bi pe iye-ni,
iketgi i kom pata got man, ka ionyo pige i wiye.” Gideon otimo kit meno.
Acoli Baibul
© 1985, Bible Society of Uganda.
414
21Ka doŋ lamalaika pa Rwot ocwalo odoo ma tye i ciŋe, omiyo wiye ogudo riŋo ki
capat ma tobi pe iye-ni. Ci mac olyel, oa ki i pata got, owaŋo riŋo ki capat ma tobi
pe iye-ni woko. Lacen lamalaika pa Rwot orwenyo woko ki i waŋe.
22Mumiyo Gideon oniaŋ ni lamalaika pa Rwot; ci owacci, “Maa do, ai Rwot
Lubaŋa! Pien doŋ aneno lamalaika pa Rwot waŋ ki waŋ.”
23Ento Rwot owaco bote ni, “Kuc obed boti. Pe ilwor; pe ibito.”
24Ci Gideon ocano keno tyer kunnu pi Rwot, ocako nyiŋe ni, Rwot aye kuc. Pud
tye, ocun i Opra, gaŋ pa jo Abiejer, wa onyoo.
25I dyewor meno Rwot owaco bote ni, “Kwany twon pa woru, twon me aryone
ma mwaka me ditone oromo abiro, ci imuk keno tyer pa jok Baal ma tye bot woru
woko, itoŋ yat ma gicomo i ŋete pi woro jok ma dako ma gilwoŋo ni Acera.
26Ci icuŋ keno tyer pi Rwot Lubaŋani i wi lobo ma gitoro ma otiŋŋe malo, kun
icaŋo got kikore. Ka doŋ ikwany twon me aryone, ityer me gitum awaŋa; yat me
awora ma ibitoŋo ireto woko piny-nyi bidoko yen me waŋo gitum.”
27Kit meno Gideon otero jo apar ki i kin luticce, otimo kit ma Rwot ocike kwede;
ento pi lworo lutugi ki jo ma i gaŋ kunnu pe otiyo dyeceŋ, otiyo dyewor.
28Ka dano ma i gaŋ gua malo odiko con, ci nen, keno tyer pa jok Baal gimuko
woko, ki yat me awora ma ka ŋete bene gitoŋo woko, ki twon me aryone gityero
woko i wi keno tyer ma gicaŋo-ni.
29Gucako lok kekengi ni, “Aŋa mono ma otimo kuman-ni?” Lacen ka doŋ gutyeko
yenyo kore kun gipenyo dano, ci guwacci, “Gideon wod pa Yoaci aye otimo
kuman-ni.”
30Ci jo ma i gaŋ meno guwaco bot Yoaci ni, “Kel wodi wo ko wek gineke, pien
omuko keno tyer pa Baal woko, dok otoŋo yat me awora ma ka ŋete-ni.”
31Ento Yoaci owaco bot jo ducu ma guryeyo cok i kome ni, “Wun wubilweny pi
Baal bo? Wun wubicuŋ i kome? Ŋat ma bilweny pire gibineko woko ki odiko-ni.
Ka en aye lubaŋa, wek en olweny gire kene, pien keno tyerre doŋ gimuko woko.”
32Pi meno gicako nyiŋ Gideon ni Jerubaal i nino meno, ma te lokke ni, “Wek Baal
olweny kwede,” pien omuko keno tyerre woko.
33Ka doŋ jo Midian ducu ki jo Amalek ki jo ma tuŋ wokceŋ gucokke, guŋolo kulu
Jordan ci gugony i nota me Jejreel.
34Ento Cwiny pa Rwot obino i kom Gideon; okuto tum ci jo Abiejer gucokke i
kore.
35Ci ocwalo kwena oromo kin jo Manace ducu, gin bene gucokke i kore, Ka dok
ocwalo kwena bot jo Acer, jo Jabulon ki jo Naputali; ci gucito ka rwatte kwedgi.
Acoli Baibul
© 1985, Bible Society of Uganda.
415
36Ci Gideon owaco bot Lubaŋa ni, “Ka ce ibilaro jo Icrael ki ciŋa kit ma iwaco-ni
ba,
37nen, aketo yer romo piny i laro moyo eno Ka ce toyo opoŋ i yer romo keken,
kun i nom ducu otwo woko, ci abiŋeyo ni ibilaro jo Icrael ki ciŋa, kit macalo
iwaco-ni.”
38Ci obedo kit meno, Ka oa malo odiko con, obiyo yer romo, oliyo toyo ki i yer
romo ma opoŋo awal kwoŋ woko.
39Ka dok Gideon owaco bot Lubaŋa ni, “Pe kiniga omaki i koma, Wek dok alok
tyen man acel-li. Wek dok atem ki yer romo kicel. Alegi ni, wek yer romo keken
aye obed ma otwo, ento toyo oluk i kom nom ducu ma kenyo.”
40Ci Lubaŋa otimo kit ennu i dyewor meno; onoŋo yer romo keken aye otwo,
ento ŋom ducu toyo oluk iye.
Luŋolkop 7
Jo pa Gideon guloyo jo Midian
1Jerubaal, ma en aye Gideon, ki jo ducu ma onoŋo gitye bote gua malo odiko con,
ci gugony i ŋet waŋ pii me Karod. Gony pa jo Midian onoŋo tye i nyimgi yo tuŋ
acam, i ŋet got More ki i nota.
2Rwot owaco bot Gideon ni “Jo ma gitye kwedi-ni gipol mada ki tuŋ bota. Ka
abimiyo jo Midian i ciŋgi gibiwakke ginwette i koma ni meno, ‘Ciŋa kikoma gire
aye olara.’
3 Pi meno kombeddi doŋ itit bot lwak ni, ‘Ŋatti mo ma lworo omako, ma kome
myel ber odok i gaŋŋe.’ ” Kit meno Gideon oomo cwinygi, ci dano alip pyeraryo
wiye aryo gudok woko, ki dano alip apar gudoŋ.
4Rwot dok owaco bot Gideon ni “Lwak pud pol mada; tergi i dog pii ci abitemo
cwinygi ki kunnu. Ŋat ma abiwacci, ni, ‘Dano man bicito kwedi’ en aye bicito
kwedi; ki ŋat ma abiwacel ni, ‘Dano man pe bicito kwedi,’ en pe bicito kwedi.”
5Kit meno Gideon otero dano i dog pii; ci Rwot owaco bote ni, “Dano acel acel ma
gamo pii ki lebe macalo gwok gamo kwede ibiketo en cuŋ kene; ki ŋat ma orumo
coŋe piny ka mato pii bene kit meno.”
6Ci wei dano ma gugamo pii kun giketo ciŋgi i doggi oromo miya adek; ento lwak
jo mudoŋ ducu gurumo coŋgi ka mato pii.
7Rwot owaco bot Gideon ni, “An abilarowu ki jo miya adek ma gugamo pii ki i
ciŋgi-ni, pi miyo jo Midian i ciŋwu. Doŋ iwek jo mukene-ni ŋat acel acel odok gire
i pacone.”
Acoli Baibul
© 1985, Bible Society of Uganda.
416
8Gideon ogamo abino pa lwak wo ko ki i ciŋgi wa ki tumgi; ci ocwalo jo Icrael
mudoŋ, kun dano acel acel cito i kemane. En odoŋ ki jo miya adek-ki, kun gony pa
jo Midian tye piny i nota.
9I dyewor meno Rwot owaco bote ni, “A malo, icit ilweny i kom gony pa jo
Midian, pien doŋ atyeko miyone i ciŋi.
10Ento ka ilworo cito piny kunnu, ci icit i gonygi kacel ki laticci Pura.
11Ibiwinyo gin ma jo-nu giloko, ci lacen cwinyi bilimo tek me cito ka monyo
gonygi.” Ocito piny ki laticce Pura, ci guo i agikki gony ka ma lumony gubuto iye.
12Jo Midian, jo Amalek ki jo ducu ma gua wokceŋ onoŋo guryeyo gonygi i nota ma
gumoo calo lwak bonyo; ki kinagagi bene welgi pe kwanne, gipol macalo kweyo
me dog nam.
13Ka Gideon oo, dano mo ocako tito lek mo bot lawote, kun waco ni, “Nen, aleko
lek mo; mugati me cayiri ma oluŋŋe opoto i gony kun lor alora, obino kwede wa i
kom kema, ci oreto kema woko piny, oloko ataro, kema opyelle woko piny.”
14Lawote ogamo ni, “Man pala lucwan pa Gideon wod pa Yoaci, Laicrael; en ennu
kikome. Lubaŋa otyeko miyo jo Midian ki lwak monygi ducu i ciŋe.”
15Ka Gideon owinyo kit ma gitito kwede lek ki kit ma gigonyo kwede tere, ci
omiyo woro bot Lubaŋa. Lacen odwogo kwede i gony pa jo Icrael, ci owacci, “Wua
malo, pien Rwot doŋ omiyo mony pa jo Midian woko i ciŋwu.”
16Opoko kin jo miya adek-ki lwak buca mony adek, ka omiyo tum i ciŋgi ducu, ki
abino ma igi noŋo, ki mac raa i abino ducu.
17Ka doŋ ocikogi ni, “Wunena, ci wun bene wutim kit ma an atimo ka doŋ ao iŋet
gony cok.
18Ka akuto tum, an kacel ki jo ma atye kwedgi ducu, ci wun bene wukut tum
murumo gony ducu kun wudaŋŋe ni, ‘Pi Rwot ki pi Gideon!’ ”
19Gideon ki jo miya acel ma gitye bote guo i ŋet gony cok ki cwiny dyewor ma
onoŋo pud giketo Lukur-piny aketa; ci gucako kuto tum ki tyero abino ma tye i
ciŋgi ducu.
20Buca mony adek ducu gukuto tumgi, gutyero abinogi woko ci gumako mac raa i
ciŋgi malacam ki tum me akuta i ciŋgi malacuc, kun gidaŋŋe kwede ni, “Pala
lucwan pi Rwot ki pi Gideon!”
21Dano acel acel ocuŋ mot i kabedone ma gurumo gony ducu, ci mony pa jo
Midian guriŋo woko ducu; gucako daŋŋe guriŋo kwede woko.
22Ka dano miya adek ca gitye ka kuto tumgi, Rwot oloko pala lucwan pa jo.
Midian i kom lutugi kekengi ki i kom monygi ducu. Monygi oriŋo o wa i Bet-cita,
ma yo tuŋ Jerera, ki o kwede wa i waŋ lobo me Abel-mekola i ŋet Tabat.
Acoli Baibul
© 1985, Bible Society of Uganda.
417
23Gilwoŋo jo Icrael ki i Naputali, ki i Acer wa ki i Manace ducu, ci guryemo kor jo
Midian.
24Gideon ocwalo kwena i lobo godi ducu me Epraim kun waco ni, “Wubin,
wulweny i kom jo Midian, wukurgi i waŋ wat ducu o wa i Bet-bara ki i Jordan
bene.” Kit meno gilwoŋo jo Epraim ducu ci gumako waŋ wat ducu o wa i Bet-bara
ki Jordan bene.
25Gumako luker pa jo Midian aryo, Oreb ki Jeeb; ci guneko Oreb i pata got pa
Oreb, ki Jeeb guneko i bur biyo olok pa Jeeb. Lacen gukelo wi Oreb ki Jeeb loka
Jordan bot Gideon.
Luŋolkop 8
Guloyo jo Midian matwal
1Jo Epraim guwaco bot Gideon ni, “Itimowa kuman piŋo? Nen pe ilwoŋowa ka
onoŋo icito ka lweny i kom jo Midian.” Ci gugerre i kome matek.
2Ento en owaco botgi ni. “Gin aŋo ma tin atimo ma giporo ki wun kulu? Pe gwero
kor olok pa Epraim ber makato olok ducu ma Abiejer opwono?
3 Lubaŋa omiyo luker pa jo Midian i ciŋwu, Oreb ki Jeeb, ci gin aŋo ma abedo ka
timo ma porre ki wun?” Ka oloko kit meno, ci kinigagi ocako dok cen i kome.
4Ka Gideon obino i Jordan, okato loka ca, en kacel ki dano miya adek ma gitye
bote-ni. Komgi oloc woko, ento pud giryemo kor jo Midian.
5Omiyo owaco bot jo me Cukot ni. “Alegowu wumi mugati bot dano ma gilubo
kora-ni, pien komgi doŋ oloc woko, dok atye ka ryemo kor Jeba ki Jalmuna ma
luker pa jo Midian.”
6Ento rwodi ma i Cukot gugamo ni, “Jeba ki Jalmuna doŋ gitye i ciŋi bo, ma weko
wamiyo mugati bot joni?”
7Gideon ogamo ni, “Ber yo, ka Rwot omiyo Jeba ki Jalmuna i ciŋa, ci abipwodo
komwu ki okuto me tim ki okuto laŋo.”
8Ka oa woko ki kunnu, ci ocito i Penuel, ci dok oloko kwedgi laki te acel-lu. Jo me
Penuel bene guwacce lok ma rom ki kit ma jo Cukot gudok iye bote.
9Ci owaco bot jo ma i Penuel ni, “Ka adwogo kany ki kuc, abimuko ot man ma
ocudo malo-ni woko.”
10I kare meno onoŋo Jeba ki Jalmuna gitye i Karkor, kacel ki monygi ma romo jo
alip apar wiye abic, gin jo ducu ma yam gubwot ki i kom mony ducu pa jo me tuŋ
wokceŋ. Onoŋo doŋ gineko jogi ma romo alip miya acel ki pyeraryo ma gin wegi
lweny ki pala lucwan.
11Gideon olubo yo ma jo ma gibedo i kema gimaro wok ki iye ma wok ki i ŋet
Noba ki Jogbea yo tuŋ wokceŋ, ci olwenyo ki monygi ma gutoyo tokgi ata.
Acoli Baibul
© 1985, Bible Society of Uganda.
418
12Jeba ki Jalmuna guriŋo woko ci oryemo korgi, omako gin luker pa jo Midian
aryo ducu, oonyo kwede atiba i kom monygi ducu.
13Lacen Gideon wod pa Yoaci odwogo ki i lweny kun lubo yo ma giito iye i Kerec.
14Omako awobi mo ma Lacukot, openye, ci awobi-ni ocone nyiŋ rwodi ki ludoŋo
me Cukot ducu, ma giromo dano pyerabiro wiye abiro.
15Gideon obino boŋo me Cukot, owaco botgi ni, “Doŋ wunen Jeba ki Jalmuna ma
yam wunala pigi kun wuwaco ni, ‘Jeba ki Jalmuna doŋ gitye i ciŋi bo, ma weko
wamiyo mugati bot joni ma komgi oloc woko-ni?’ “
16Ci omako ludoŋo ma i gaŋ meno, ka okwanyo okuto me tim ki okuto laŋo,
opwodo kwede jo Cukot.
17Ka dok omuko ot ma ocudo malo ma i Penuel, ka oneko ki jo ma i gaŋ meno
woko.
18Ka dok owaco bot Jeba ki Jalmuna ni, “Jo ma yam wunekogi i Tabor onoŋo
gubedo kit dano aŋo?” Gudokke iye ni. “Kit ma it ye kwede-ni, gin bene onoŋo
gitye kit meno; ŋat acel acel i kingi onoŋo nen calo awobi pa kabaka.”
19Gideon ogamo ni, “Gin omegina kikome, awobe pa maa. Macalo Rwot tye
makwo-ni, kono yam pe wunekogi, kono pe anekowu bene.”
20Ka dok owaco bot wode Jeter ma latin kayone ni, “A malo, inekgi woko.” Ento
latin awobi pe owoto pala lucwanne, pien lworo omake; onoŋo pud tidi mo.
21Ci Jeba ki Jalmuna guwaco ni, “In aye ia malo kikomi, ipot i komwa; pien kit ma
laco tye kwede, tek kome bene tye kit meno.” Mumiyo Gideon oa malo oneko Jeba
ki Jalmuna woko, ci okwanyo mola cal dwe ma yam giruko i ŋut kinagagi.
22I ŋe meno jo Icrael guwaco bot Gideon ni, “Doŋ ibed lalocwa, in kikomi, ki wodi
ki likwayi bene, pien ityeko larowa ki i ciŋ jo Midian.”
23Ento Gideon owaco botgi ni, “An pe abiloyowu, ki woda bene pe biloyowu;
Rwot aye biloyowu gire.”
24Ka dok Gideon owaco botgi ni, “Wek alegwu gin mo acel. Ber ŋat acel acel
omiya mola it me jabu ma oyako.” (Onoŋo lumerokgi gitye ki jabu me aruka i it,
pien onoŋo gin Io Icmael.)
25Gugamo ni, “Wabimiyo ki yomcwiny.” Gupeto ginaruka piny, ci dano acel acel
obolo iyemolaiŋabu ma oyako.
26Pek me jabu me aruka i it ma en olego-ni oromo cekel alip acel ki miya abiro,
ma pe giribo iye mola cal dwe, ki mola aruka ma ryeny aryenya, ki boŋŋi aruka
ma lamar lamar ma luker me Midian aye giruko, dok ma pe giribo iye mola ma
gitweyo i ŋut kinagagi.
Acoli Baibul
© 1985, Bible Society of Uganda.
419
27Gideon otimo ki epod, ocibo i gaŋŋe Opra, ci jo Icrael ducu guworo ki tim kwele
kwele, mumiyo odoko owic me ciko Gideon ki jo me ode.
28Kit meno jo Icrael guloyo jo Midian, pe doŋ guilo wigi malo matwal. I kare pa
Gideon lobo oywe woko pi mwaka pyeraŋwen.
To pa Gideon
29Jerubaal, ma en aye Gideon wod pa Yoaci, ocito, obedo i ode.
30Onoŋo Gideon tye ki awobene pyerabiro ma gin nyodone kikome, pien onoŋo
tye ki moo mapol.
31Obedo ki dakone ma aŋeca bene ma bedo i Cekem. Dako-nu onywalo kwede
latin ma laco ci Gideon ocako nyiŋe Abimelek.
32Gideon wod pa Yoaci oto ma doŋ oti woko maber, ci giyike i lyel pa wonne
Yoaci i Opra ma gaŋ pa jo Abiejer.
33Ka Gideon doŋ oto, cutcut jo Icrael gulokke doki, gucako woro jogi Baal
mapatpat ki tim kwete kwele, ci guketo Baal-berit me bedo lubaŋagi.
34Jo Icrael pe doŋ gupo i kom Rwot Lubaŋagi, ma yam olarogi ki i ciŋ lumerokgi
yo tuŋŋi ki tuŋŋi;
35dok pe gubedo ki cwiny maber bot litino pa Jerubaal, ma en aye Gideon, pi gin
ducu maber ma yam otimo pi jo Icrael.
Luŋolkop 9
Loc pa Abimelek
1I kare meno Abimelek wod pa Jerubaal ocito i Cekem bot jo pa neyone ci otito
botgi, ki bot jo ma i doggola pa minne ducu ni,
2“Wuwac lok wek jo ma i gaŋ me Cekem ducu guwiny ni, ‘Mene maber ki botwu?
Myero awobe pa Jerubaal ma giromo pyerabiro ducu gubed lulowu, nyo myero
ŋat acel aye olowu?’ Ento wupo ni, an a cogowu, dok a riŋo komwu.”
3Jo paneyone guloko lok meno ducu pire, kun gimiyo jo Cekem ducu guwinyo; ci
cwinygi olokke ka lubo kor Abimelek, pien guwacci, “En aye ominwa.”
4Gimiyo bote lim ryal pyerabiro ma gikwanyo ki i ot pa Baalberit. En aye
Abimelek obedo ka culo kwede jo ma kitgi atata ma lubwami ma guribbe i kome.
5Ocito i gaŋ pa wonne i Opra, oneko omegine awobe pa Jerubaal, jo pyerabiro, ki i
kom pata got mo acel. Ento Yocam wode matidine aye odoŋ, pien onoŋo okanne
woko.
6Lacen jo Cekem ducu gubino gucokke kacel, kacel ki jo Bet-millo ducu, ci gucito
guketo Abimelek me bedo kabaka i ŋet kworo ma i Cekem ma wir jok ocuŋ i ŋete-
ni.
Acoli Baibul
© 1985, Bible Society of Uganda.
420
7Ka gitito lokke bot Yocam, en ocito ocuŋ malo i wi got Gerijim, odaŋŋe matek
kun waco botgi ni. “Koŋ wuwiny lokka, wun jo Cekem, wek Lubaŋa bene owiny
dogwu.
8I nino mo acel lwak yadi gucito ka wiro moo ker i kom kabakagi. Guwaco bot yat
jeituni ni, ‘In aye ilowa.’
9Ento yat jeituni ogamo doggi ni, ‘Abiweko moona mabup-pi ma gimiyo kwede
deyo bot lubaŋa ki bot dano, acit alyerre i wi yadi bo?’
10Yadi dok guwaco bot oduro ni, ‘In aye ibin ilowa.’
11Ento oduro ogamo doggi ni, ‘Abiweko nyiga mamit-ti ki mabeco-ni, acit alyerre
i wi yadi bo?’
12Ka yadi guwaco bot olok ni, ‘In aye ibin ilowa.’
13Ento olok ogamo doggi ni, ‘Abiweko kono vinona ma yomo cwiny lubaŋa ki
dano-ni, acit alyerre i wi yadi bo’?
14Ka dok yadi ducu guwaco bot abelwinyo ni, ‘In aye ibin ilowa.’
15Ci abelwinyo owaco bot yadi ni, ‘Ka wutye ka wira ki moo me bedo kabakawu
ki cwiny me ada, ci doŋ wubin, wunoŋ ka-larre i te tipona; ento ka pe kumeno, ci
wek mac oa ki bot abelwinyo owaŋ yadi cedar me Lebanon woko.’
16“Doŋ apenyowu ba. I kare ma wuketo Abimelek me bedo kabaka, yam wutiyo ki
cwiny me ada, kun iwu leŋ? Yam wutimo Jerubaal maber mono, kacel ki jo me
ode, ma rwatte ki ticce macon ca?
17Pien ada, wora olwenyo piwu kun odyero kome, olarowu ki iciŋ jo Midian,
18ci tin wutwarre ka lweny i kom ot pa wora, wuneko awobene woko ma giromo
pyerabiro ki i kom, pata got acel-lu, dok wuketo Abimelek ma wod pa aŋecane
me bedo kabaka ma loyo Cekem pi bedo watwu.
19Pi meno, ka wutiyo ki Jerubaal ki jo me ode ki cwiny me ada tin kun iwu leŋ, ci
wubed ki yomcwiny i kom Abimelek, en bene cwinye obed yom i komwu.
20Ento ka pe kumeno, wek mac obin oa ki bot jo Cekem ki Bet-millo, owaŋ
Abimelek woko.”
21Ka Yocam oriŋo gire woko, olaro kome, ci ocito wa i Beer, pi lworo ominne
Abimelek.
22Abimelek oloyo jo Icrael pi mwaka adek.
23Lacen Lubaŋa ocwalo cwiny marac i kin Abimelek ki jo Cekem, ci jo Cekem
gucako tim me robo dog i kom Abimelek.
24Kit meno tim bwami ma yam gitimo i kom awobe pa Jerubaal ma romo
pyerabiro ca opoto i kom Abimelek ma omingi-ni ma yam onekogi, wek alii me
Acoli Baibul
© 1985, Bible Society of Uganda.
421
remogi obed i kome ki i kom jo Cekem ma yam gumiye tekcwiny me neko
omegine.
25Jo Cekem guketo dano gubuto ka kure i yo i wi godi. Jo-nu gubedo ka yako jo
ducu ma guwokgukato ki i ŋetgi i yo kunnu; ci Abimelek owinyo Jokke.
26I kare meno Gaal wod pa Ebed odako kacel ki lutugi, gubino i Cekem, ci jo
Cekem gugene.
27Gucito i poto, gupwono nyig olokgi, gunyono, gubiyo pige, guyubo nino madit,
gudonyo kwede i ot pa lubaŋagi, gucamo, gumato kun giyeto Abimelek.
28Gaal wod pa Ebed owacci, “Abimelek kono aŋa? Wan jo Cekem wan aŋa-gi? Lok
aŋo kono ma miyo waworo en? Wod pa Jerubaal ki Jebul laticce yam pe guworo
jo pa Kamor ma won Cekem? Piŋo myero wabed ka woro en?
29Kono jo kany tye i te locca, kono akwanyo Abimelek woko. Kono awaco bot
Abimelek ni, ‘Med monnyi ci ikatti woko!’ ”
30Ka Jebul ma lalo gaŋ meno owinyo lok pa Gaal wod pa Ebed, ci kiniga omake
cut.
31Ocwalo kwena bot Abimelek i Aruma kun waco bote ni, “Nen, Gaal wod pa Ebed
ki lutugi gubino i Cekem, gitye ka rubo gaŋ woko pi lweny i komi.
32Pi meno wua woko, in kacel ki jo ma tye boti, ibut ikurgi i poto.
33Odiko ka ceŋ pud tuc atuca-ni, a woko con, ipot i kom gaŋ, Ka en ki jo ma tye
bote gubino ka lweny i komi, ci in doŋ itimgi ka komgi owec.”
34Abimelek ki jo ma gitye kwede ducu gua i dyewor, gucito gubuto pi lweny i kom
Cekem kun noŋo opoko buca monnye i dul aŋwen.
35Gaal wod pa Ebed okato woko, ocuŋ ka ma gidonyo kwede i dog gaŋ; ci
Abimelek ki dano ma gitye bote gua ki ka ma gubuto iye ka kurogi-ni.
36Ka Gaal oneno jo-nu, owaco bot Jebul ni, “Nen dano ca ma gibino gilor piny ki i
wi godi!” Ento Jebul owaco ni, “In ibeneno meri tipo godi macalo dano-ni.”
37Gaal dok owacci, “Nen, dano gitye ka lor piny ki i dye lobo malo ca, kun buca
acel bino a ki i yo tuŋ te Kworo Waŋ Ayweya ca.”
38Jebul dok owaco bote ni, “Dogi dok tye kwene tin, in ma yam iwacci, ‘Abimelek
kono aŋa, wek wawore?’ Meno pe gin jo ma in icayogini? Koŋ ikat woko
kombeddi, icilweny kwedgi.”
39Ci Gaal ocito kun telo wi, mony pa jo Cekem, ocako lweny i kom Abimelek.
40Abimelek ocako ryeme, ci oriŋo olaro kome. Jo mapol gupoto ma ret omakogi, o
wa i dog gaŋ.
Acoli Baibul
© 1985, Bible Society of Uganda.
422
41Abimelek odok obedo Aruma; ci Jebul oryemo Gaal ki lutugi woko, pe dok
gubedo i Cekem.
42Orwone dano dok gucito i potogi, ci gitito pire bot Abimelek.
43Ocito ki jone, opokogi i buca adek, ci gubuto gukuro yo poto. Oneno dano gibino
gia ki i gaŋ, ci oa opoto i komgi, onekogi woko.
44Abimelek ki dul dano ma gitye bote gucorre anyim, gucuŋ i dog gaŋ ka ma
gidonyo ki iye-ni, kun buca aryo mukene-ni gicorre i kom jo ducu ma gitye I poto,
ginekogi woko.
45Abimelek olwenyo i kom gaŋ meno dyeceŋ benebene, omako woko, oneko jo
ma gitye iye, omuko odi woko liweŋ, opworo kado i ŋom.
46Ka jo ducu ma gibedo Migdalcekem guwinyo lokke, ci gudonyo i kicika ma
gigolo piny ma i ot pa jokgi El-berit.
47Ci gitito bot Abimelek ni, jo ducu me Migdal-cekem gucokke kacel.
48Abimelek ocito i wi got Jalmon, en kacel ki jo ducu ma gitye bote, ci Abimelek
omako latoŋ i ciŋe, ocito otoŋo kwede riddo yen, otino i wi gwoke ci owaco bot jo
ma gitye kwede ni, “Kit ma wuneno atimo-ni, wun bene wutim oyot kumene.”
49Kit meno dano acel acel otoŋo riddo yen, olubo ki kor Abimelek, Guketo i wi
kabedo matek ma gigolo piny-nyi, gucwinyo mac i kom jo-nu, mumiyo dano ducu
ma gubedo i Migdal-cekem guto woko, ma mito romo ka alip acel, co wa ki mon.
50Abimelek dok ocito Tebej, oguro woko, omako.
51Yam tye ot matek ma ocudo malo i dye gaŋ meno, ci lwak dano ma i gaŋ ducu
guriŋo gularo iye, co ducu wa ki mon, ci gucego wigi woko iye, gucito malo wa i
dan ot ma ocudo malo-ni.
52Ento Abimelek ocito i ot ma ocudo malo-ni, ocako lweny i kome, ci onyiko cok
ki doggolane wek eciwan woko ki mac.
53 Ci dako mo obayo lakidi rego madit, ocelo wi Abimelek, otyero, obaro cogo
wiye woko.
54Oyotoyot olwoŋo awobi ma tiŋo jami lwennye, owaco bote ni, “Wot pala
lucwanni, ineka woko, wek dano pe guwacci, ‘Dako mamwa-ni aye oneke.’ ”
Awobi-nu ocobo kome pil, oneke woko.
55Ka jo Icrael guneno ni Abimelek oto woko, ci guket, kun dano acel acel dok i
gaŋŋe.
56Kit meno Lubaŋa oculo waŋ bal ma Abimelek otimo i kom wonne pi neko
omegine pyerabiro.
Acoli Baibul
© 1985, Bible Society of Uganda.
423
57Dok Lubaŋa odwoko tim pa jo Cekem maracce ducu i wigi, omiyo lok pa Yocam
wod pa Jerubaal ma ocenogi kwede ocobbe i komgi kakare.
Luŋolkop 10
Tola ki Jair
1Ki i ŋe Abimelek dano ma dok olaro jo Icrael en aye Tola wod pa Puwa, wod pa
Dodo, ma jo Icakar. En yam bedo i Camir ma i lobo godi me Epraim.
2Obedo ka ŋolo kop i Icrael pi mwaka pyeraryo wiye adek. Ka oto, giyike i Camir.
3Dano ma olubo kore en aye Jair ma Lagilead. En obedo laŋolkop i Icrael pi
mwaka pyeraryo wiye aryo.
4En yam tye ki awobene pyeradek ma giwoto ki kanagi pyeradek. Dok gibedo ki
gaŋigi pyeradek bene ma pud gilwoŋo ni Kavot-jair o wa onyoo, ma gitye i lobo
Gilead.
5Ka Jair oto, ci giyike i Kamon.
Jo Ammon guuno jo Icrael
6Jo Icrael dok gutimo gin ma nen marac i waŋ Rwot kun giworo jogi Baal
mapatpat ki jogi ma mon-gu, ma gin lubaŋa pa jo Ciria, jo Cidon, jo Moab, jo
Ammon ki jo Piliciti; gubwoto Rwot woko, pe dok giwore.
7Pienno kiniga omako Rwot i kom jo Icrael, ci omiyogi i ciŋ jo Piliciti ki jo
Ammon.
8Jo-nu guninyo jo Icrael guunogi matek i mwaka meno. Gubedo ka uno jo Icrael
ducu ma gibedo loka Jordan i lobo pa jo Amor ma tye i lobo Gilead pi mwaka apar
wiye aboro kulu.
9Jo Ammon guŋolo kulu Jordan ka lweny i kom jo Juda bene, ki jo Benjamin ki jo
me doggola pa Epraim, mumiyo piny orem ki jo Icrael woko atika.
10Lacen jo Icrael gukok bot Rwot kun giwaco ni, “Doŋ wabalo i komi, pien
wabwoto Lubaŋawa woko, waworo jogi Baal mapatpat.”
11Ci Rwot owaco bot jo Icrael ni, “Yam pe an aye alarowu ki bot jo Ejipt, jo Amor,
jo Ammon ki jo Piliciti?
12Jo Cidon bene ki jo Amalek ki jo Maon yam giunowu, ento i kare ma yam wukok
bota, alarowu ki i ciŋgi.
13Kadi bed kumeno, pud wubwota woko aye, wuworo lwak lubaŋa mukene.
Pienno an pe dok abimedde ki larowu.
14Wucit wukok bot lwak lubaŋa ma yam wuyero-ni, Wek gin aye gularwu ki i
kare ma piny orem kwedwu.”
Acoli Baibul
© 1985, Bible Society of Uganda.
424
15Ento jo Icrael guwaco bot Rwot ni, “Wapoto i bal: in itim i komwa kit ma imito,
ento walegi ilarwa tin.”
16Ci gubolo lwak Iubana pa lurok ma i kingi-ni woko, gucako woro Rwot; ci Rwot
cwinye oton matek pi atwom ma jo Icrael gubedo kwede.
17I kare meno jo Ammon guywayo mony, gugony i Gilead, ci jo Icrael gucokke
kacel, gugony i Mijpa.
18Ludito pa jo Gilead gucako lok kekengi ni, “Dano mene ma bicako lweny i kom
jo Ammon? En bibedo lalo wi jo ma gibedo i Gilead ducu.”
Luŋolkop 11
Jeputa olaro jo Icrael ki i ciŋ jo Ammon
1I kare meno Jeputa ma Lagilead obedo twon oteka lweny. Wonne nyiŋe Gilead,
ento minne obedo dako ma lakwele.
2Dako pa Gilead ma dakone kikome onywalo awobe bene. Ka awobe pa dako-nu
gudoŋo, ci guryemo Jeputa woko, kun giwaco bote ni, “In pe ibileyo gin mo ma i
ot pa wonwa, pien in i wod pa dako mukene.”
3Ci Jeputa oriŋo omegine woko, obedo gire i lobo Tob. Lwak jo mogo ma kitgi
obedo atata aye gucokke bote ci en cito ka mony kwedgi.
4Ka kare doŋ okato, jo Ammon gucako lweny i kom jo Icrael.
5Ka meno otimme, ci ludoŋo pa jo Gilead gucito i lobo Tob ka omo Jeputa.
6Guwaco bote ni, “Bin ibed latel wi monywa, wek walweny ki jo Ammon.”
7Ento Jeputa owaco botgi ni, “Yam wukwera woko, wuryema woko ki i ot pa
wora. Ka dok tin wubino bota piŋo ma doŋ wutye ki can-ni?”
8Ci ludoŋo pa jo Gilead guwaco bot Jeputa ni, “Meno aye gin mumiyo tin
wadwogo boti, ni, wek icit kwedwa ka lweny i kom jo Ammon, ibed ladit ma loyo
jo ducu ma gibedo i Gilead.”
9Ci Jeputa owaco botgi ni, “Ka wudwoka paco pi lweny ki jo Ammon, ka ce Rwot
omiyogi i ciŋa, ci abibedo ladit ma loyo wiwu.”
10Ludoŋo me Gilead guwaco bot Jeputa ni, “Rwot aye bibedo lacaden i kinwa; dok
wabitiyo kit ma iwaco-ni i ada.”
11Kit meno Jeputa odok cen ki ludoŋo me Gilead, ci lwak gukete me bedo lalo wigi
ki latel wi monygi. Jeputa onwoyo lok ma yam owaco ducu i nyim Rwot ki i Mijpa.
12Ci Jeputa ocwalo lukwena bot kabaka pa jo Ammon kun waco ni, “An abalo gin
aŋo boti, mumiyo ibino ka lweny ki lobona-ni?”
Acoli Baibul
© 1985, Bible Society of Uganda.
425
13Kabaka pa jo Ammon ogamo dog lukwena pa Jeputa ni, “Pien i kare ma jo Icrael
gua ki i Ejipt gumayo lobona woko, cakke wa i kulu Amon o kwede wa i kulu
Jabok ki i Jordan; ber tin wudwok lobona bota mot ki kuc.”
14Jeputa dok ocwalo lukwena bot kabaka pa jo Ammon,
15kun waco bote ni, “Jeputa owaco kit man ni, Jo Icrael yam pe gumayo lobo pa jo
Moab kadi lobo pa jo Ammon,
16ento i kare ma gua ki i Ejipt, jo Icrael guwok gubaro gigi i dye tim o wa i Nam
Makwar, ka gucito i Kadec.
17 Lacen jo Icrael gucwalo lukwena bot kabaka me Edom ma guwaco ni, ‘Ber iwek
wawok wakat ki i loboni.’ Ento kabaka me Edom okwero winyo. Dok gucwalo
kwena bot kabaka me Moab bene, en pe oye. Kit meno omiyo jo Icrael gubedo
gigi i Kadec.
18 Ka dok guwoto gubaro dye tim, gurabo lobo Edom ki lobo Moab araba, ka guo
kwede i ŋet lobo Moab yo tuŋ wokceŋ, ci gugony loka kulu Amon tuŋcel, Ento pe
gudonyo i lobo Moab, pien Amon aye waŋ lobo pa jo Moab.
19 Jo Icrael dok gucwalo kwena bot Cikon, kabaka pa jo Amor, ma gaŋ kalle
Kecbon. Jo Icrael guwaco bote ni, ‘Ber iwek wawok wakat ki i loboni, wacit i
lobowa.’
20Ento Cikon iye ogun i kom jo Icrael, omiyo pe oye ni guwok gukat ki i loboner-
omiyo Cikon ocoko jone ducu, ogurogi kacel, gugony i Jakaj, ci olwenyo i kom jo
Icrael.
21Rwot Lubaŋa pa Icrael omiyo Cikon ki lwakke ducu i cin jo Icrael, ci guloyogi.
Kit meno jo Icrael gucamo lobo pa jo Amor ducu ma yam gibedo i lobo-ni, odoko
megi.
22Gucamo lobo pa jo Amor ducu cakke ki i kulu Amon o kwede wa i Jabok, ki dok
cakke ki i tim o wa i Jordan.
23Kit meno Rwot Lubaŋa pa Icrael oryemo jo Amor woko ki i lobogi ki i nyim jone
Icrael, ci in dok imito ile kaka-gi bo?
24Wun myero wucam lobo ma lubaŋawu Kemoc omiyowu me acama, ento wan
wabicamo lobo ducu ma Rwot Lubaŋawa otyeko ryemo jo iye ki i nyimwa.
25 In aye iber makato Balak wod pa Jipor, kabaka me Moab? En yam otubbe i kom
jo Icrael? Nyo en yam ocako lweny i komgi?
26I kare ma jo Icrael gubedo i Kecbon ki i gaŋi matino ma i ŋete, ki i Aroer ki i gaŋi
matino ma i ŋete, ki i gaŋi ducu ma i dog kulu Amon pi mwaka miya adek kulu,
piŋo yam pe imayogi woko i kare ca?
Acoli Baibul
© 1985, Bible Society of Uganda.
426
27Kit meno an gira pe atimo bal mo i komi; in giri aye itima rac pi cako lweny i
koma. Rwot ma Laŋolkop aye ber oŋol kop i kin jo Icrael ki jo Ammon tin.”
28Ento kabaka pa jo Ammon pe oketo cwinye i kom kwena ma Jeputa ocwalo
bote.
29Ci Cwiny pa Rwot obino i kom Jeputa, omiyo obaro dye Gilead ki Manace, okato
kwede wa i Mijpa ma i lobo Gilead. Ki kunnu en dok okato kwede i kom jo
Ammon.
30Jeputa onoŋo okwoŋo kwoŋ bot Rwot kun waco ni, “Ka ibimiyo jo Ammon i
ciŋa,
31ci ŋat ma okatti woko ki i doggola oda ma bino ka rwatte kweda ma doŋ
adwogo ma aloyo jo Ammon, en aye bibedo pa Rwot ci abimiye me bedo gitum
awaŋa.”
32Kit meno Jeputa oŋolo loka kulu i kom jo Ammon ka lweny kwedgi, ci Rwot
omiyogi i ciŋe.
33Onekogi cakke ki i Aroer o kwede wa i lobo ma cok ki Minit, gaŋi pyeraryo
madito, ki o wa i Abel-keramim, kun ginekogi matek twatwal. Kit meno Lubaŋa
omiyo jo Icrael guloyo jo Ammon.
Nya pa Jeputa
34Ka Jeputa odwogo cen i pacone i Mijpa, nen, nyare okato woko ka rwatte kwede
ki ajaa ki myel. Nyare en acel keken, pe tye ki wode nyo nyare mo mukene.
35 Ka oneno nyare, oyeco boŋone woko pi cwercwiny kun wacci, “Maa do, nyara!
Ituro tekka woko do, iketa i cwar can madwoŋ kuman, pien onoŋo doŋ atiŋo doga
bot Rwot ma doŋ pe atwero loko kwonna.”
36Ci nyare owaco bote ni, “Wora, ka onoŋo itiŋo dogi bot Rwot ba, ci doŋ itima kit
ma itiŋo ki dogi-ni, pien Rwot doŋ oculo kwor i kom jo Ammon ma lumerokki-ni.”
37Dok oloko ki wonne, owacci, “Koŋ itima man; weka abedi pi dwe aryo, wek koŋ
acit awirre i kor godi, wek acikok akum pi tidina, an kacel ki luwota, pien abito
ma peya ginyoma.”
38Ogamo ni, “Citi”, ocwalo nyare pi dwe aryo. Nyako ocito, en ki luwote, ci gukok i
wi godi kun gikumo pi tidine.
39Ka dwe aryo-nu otum, odwogo cen bot wonne, ci otime kit ma yam okwoŋo-ni.
Nyare yam pe obedo ki meye mo, Ci lok-ki odoko kit ki bot jo Icrael.
40Anyira Icrael yam gicito ka kumo pi nya pa Jeputa ma Lagilead nino aŋwen i
mwaka acel acel.
Luŋolkop 12
Jeputa ki jo Epraim
Acoli Baibul
© 1985, Bible Society of Uganda.
427
1Jo Epraim guywayo mony, guŋolo loka, guo i Japon, guwaco bot Jeputa ni, “Piŋo
icito ka lweny i kom jo Ammon, ci pe ilwoŋowa wacito kwedi? Wabiwaŋo wii
woko i odi.”
2Jeputa ogamo doggi ni, “An ki lwakka yam wabedo ki mone madit ki jo Ammon,
ento ka alwoŋowu, wun pe wulara ki i ciŋgi.
3Ka aneno ni pe wutwero lara, ci adyero koma aŋolo loka ca i kom jo Ammon, ci
Rwot omiyogi i ciŋa, Piŋo tin dok wubino bota ka lweny i koma?”
4Ci Jeputa ocoko jo Gilead ducu, olwenyo ki jo Epraim, ci jo Gilead guloyo jo
Epraim. Onoŋo jo Epraim guwacci, “Wun jo Gilead ma wubedo i kin jo Epraim ki
Manace, wun giwu jo Epraim aye ma yam wuriŋo wularo komwu.”
5Mumiyo jo Gilead gumako waŋ wat ducu me kulu Jordan pi geŋo jo Epraim. Ka
dano mo i kin jo Epraim ma oriŋo olaro kome owacci, “Wek aŋol akat loka ca,” ci
jo Gilead giwaco bote ni, “In i jo Epraim?” Ka ogamo ni, “Pe,”
6ci giwaco bote ni, “Koŋ iwac Cibolet,” ci en wacci, “Sibolet,” pien pe twero
lwoŋone maber matir; ci gimake, gineke woko i waŋ wat kunnu. Jo Epraim guto
ma romo alip pyeraŋwen wiye aryo i nino meno.
7Jeputa obedo laŋolkop i Icrael pi mwaka abicel, Ka Jeputa ma Lagilead oto, ci
giyike i gaŋŋe ma i Gilead.
Ibijan Elon ki Abudon
8Dano ma olube me bedo laŋolkop i Icrael obedo Ibijan, dano me Beterekem.
9En yam tye ki awobene pyeradek, ki anyira pyeradek. Omiyo anyirane
ginyomogi i kaka mukene, dok okelo anyira ma i kaka mukene pyeradek pi awo
bene. Obedo ka ŋolo kop i Icrael pi mwaka abiro.
10Ka Ibijan oto, ci giyike i Beterekem.
11Ci Elon Lajabulon dok olubo kore, obedo laŋolkop i Icrael. Obedo ka ŋolo kop i
Icrael pi mwaka apar.
12Ka Elon Lajabulon oto, ci giyike i Aijalon i lobo pa jo Jabulon.
13Ki I ŋeye dok Abudon wod pa Ilel ma Lapiraton aye obedo laŋolkop i Icrael.
14Yam tye ki awobene pyeraŋwen ki likwaye pyeradek ma giwoto ki kanagi
pyerabiro. Obedo ka ŋolo kop i Icrael pi mwaka aboro.
15Ka dok Abudon wod pa Ilel ma Lapiraton oto, ci giyike i Piraton ma i lobo
Epraim, i lobo godi pa jo Amalek.
Luŋolkop 13
Ginywalo Samson
Acoli Baibul
© 1985, Bible Society of Uganda.
428
1Jo Icrael dok gutimo gin ma nen marac i Waŋ Rwot, ci Rwot omiyogi i ciŋ jo
Piliciti pi mwaka pyeraŋwen.
2Yam tye laco mo i Jora ma i kaka pa jo Dan, nyiŋe Manoa. Dakone onoŋo lalur, pe
tye ki latin mo.
3Lamalaika pa Rwot onen bot dako, ci owaco bote ni, “Nen, in lalur ma pe it ye ki
latinni mo. Ento ibiyac, ibinywalo latin laco.
4Pi meno myero igwokke, pe imat koŋo vino nyo gin ma mero dano, dok pe icam
gin mo ma keni;
5 pien, nen, ibiyac, ci ibinywalo latin ma laco. Pe lyedi bigudo wiye, pien bibedo
ajula pa Lubaŋa cakke ki i kare ma ginywale, dok en bicako laro jo Icrael ki i ciŋ jo
Piliciti.”
6Dako ocito otito bot cware ni, “Dano pa Lubaŋa obino bota kun waŋe nen calo
waŋ lamalaika pa Lubaŋa; neno lik twatwal. Pe apenye ka ma oa iye, en pe otitta
nyiŋe.
7Ento owaco bota ni, ‘Nen, ibiyac inywalo latin laco; pi meno pe imat koŋo vino
nyo gin ma mero dano, pien latin-nu bibedo ajula pa Lubaŋa cakke ki i kare ma
ginywale o kwede wa i nino me tone.’ ”
8Manoa olego Rwot kun waco ni, “Ai Rwot, alegi ba, wek dano pa Lubaŋa ma ne
ne icwalo-ni odwog botwa, wek opwonywa ki gin ma myero wati i kom awobi ma
gibinywalo-ni.”
9Lubaŋa owinyo koko pa Manoa, ci lamalaika pa Lubaŋa obino bot dako doki ma
en obedo i poto; ento cware Manoa onoŋo pe tye kacel kwede.
10Dako oriŋo oyotoyot, otito bot cware ni, “Dano ma nene onen bota i kare ca dok
onen bota kombeddi.”
11Manoa oa ocito kun lubo kor dakone. Ka obino bot dano-nu, ci owacce ni, “In
aye i dano ma yam oloko ki dakoni?” Ogamo ni, “An.”
12Ci Manoa owacci, “Ka lokki doŋ ocobbe kakare, kit kwo pa awobi-ni bibedo
niŋniŋ, dok en bitiyo kit gin aŋo?”
13Lamalaika pa Rwot owaco bot Manoa ni, “Gin ducu ma doŋ awaco bot dako en
ogwoki.
14Pe ocam gin mo ma oa i kom olok, pe omat koŋo vino nyo gin ma mero dano, pe
ocam gin mo ma keni; ento olub gin ducu ma yam acike iye.”
15Manoa owaco bot lamalaika pa Rwot ni, “Wek koŋ wagali man ok ba, pi yubo
latin dyel mo piri.”
Acoli Baibul
© 1985, Bible Society of Uganda.
429
16Ento lamalaika pa Rwot owaco bot Manoa ni, “Kadi bed igala, pe abicamo
camwu. Ento ka ibiyubo gitum awaŋa, ci doŋ itum bot Rwot.” Onoŋo Manoa pe
ŋeyo ni en lamalaika pa Rwot.
17Ci Manoa openyo Lamalaika pa Rwot ni, “Nyiŋi aŋa, wek ka lokki ocobbe kakare
wamiyi deyo?”
18 Lamalaika pa Rwot owacce ni, “Piŋo ipenyo nyiŋa, kun nyiŋa obedo me aura
twatwal?”
19Manoa otero latin dyel kacel ki gityer me moko kwon, ci otyero i kom pata got
bot Rwot ma ticce me aura-ni.
20Ka leb mac olyel ocito malo tuŋ polo ki i wi keno tyer, ci lamalaika pa Rwot oito
malo i leb mac me keno tyer-ri kun Manoa ki dakone gineno; ci gupoto piny
aryeba ic.
21Lamalaika pa Rwot pe dok onen bot Manoa ki dakone tyen mukene, mumi yo
Manoa oniaŋ ni en lamalaika pa Rwot.
22Ci Manoa owaco bot dakone ni, “Wan wabito ada, pien waneno Lubaŋa.”
23Ento dakone ogamo doge ni, “Ka onoŋo Rwot oyubbe me nekowa, kono pe
ogamo gitum awaŋa ki gityer me moko kwoŋ ki i ciŋwa, dok kono pe onyuto
botwa lok magi ducu, kadi tuco lok macalo magi.”
24Ka dako onywalo wode, ci ocako nyiŋe Samson. Ci awobi-nu odoŋo kun Rwot
miye gum.
25Cwiny pa Rwot ocako tic i kome i Gony pa Dan ma i kin Jora ki Ecitaol.
Luŋolkop 14
Samson ki dako mo me Timna
1Samson ocito Timna, ci oneno nyako mo kunnu ma anyira jo Piliciti.
2Ka odwogo cen, ci otito bot wonne ki minne ni, “Aneno nyako mo i kin anyirajo
Piliciti i Timna; ber wunyomma obed dakona.”
3Ento wonne ki minne guwaco bote ni, “Nyako mo pe i kin lwak anyira ma tuwu
ce, nyo i kin rokwa ducu, en aye omiyo icito ka kelo dako ki i kin jo Piliciti ma pe
gulirre-ni?” Ento Samson ogamo dog wonne ni, “Ber wunyomma nya-nu, pien
mwonya twatwal.”
4Wonne ki minne onoŋo pe guŋeyo ni lokke oa bot Rwot; pien onoŋo obeyenyo
tyen alii mo i kom jo Piliciti. I kare meno jo Piliciti giloyo jo Icrael.
5Samson ocito Timna ki wonne ki minne. Ka oo i potti olok ma i Timna, ci latin
labwor omor i kome.
Acoli Baibul
© 1985, Bible Society of Uganda.
430
6Cwiny Rwot obino opoto i kome ki tek, ci oyeco kom labwor, obaro iye woko
macalo yeco latin dyel, kun pe tye ki gin mo i ciŋe. Ento pe otito gin ma en otimo-
ni bot wonne nyo minne.
7Ka ocito kunnu, oloko ki nyako ca, ci oyomo cwinye matek.
8Ka kare okato manok, odok kunnu ka omo dakone, ci oŋak ocito ka neno kom
labwor ma oneko-ni, Ci nen, lwak kic odonyo i kom labwor, moo kic bene tye.
9Ototo ki ciŋe, ka opyelo i dye ciŋe kun camo woto kwede. Ka oo kwede bot
wonne ki minne, omiyogi mogo, gin bene gucamo. Ento pe otito botgi ni etoto ki i
kom labwor ma oneko-ni.
10Lacen wonne ocito bot dako-nu, ci Samson otedo karama kunnu, pien latin
awobi yam timo kit ennu.
11Ka jo kunnu gunene, gukelo bote jo pyeradek wek gubed kwede.
12Samson owaco botgi ni, “Wek koŋ awacciwu koc lit: ka wubigonyo tere i kin
nino abiro-ni me karama, ma wunoŋo tyen lokke, ci an abiminiwu boŋŋi
camanini pyeradek, ki boŋŋi mabeco pyeradek bene me aruka i nino madito.
13Ento ka Wo tyen lokke oloyowu, ci wun aye wubimina boŋŋi camanini
pyeradek, ki boŋŋi mabeco pyeradek bene me aruka i nino madito.” Guwacce ni,
“Wac koc litti, wek koŋ wawiny mono.”
14Owaco botgi ni, “Lacam dano oa iye cam, latekkom oa iye gin ma lim.” Gutyeko
nino adek ma pe gitwero gonyo tyen koc lit meno.
15I nino me aŋwenne guwaco bot dako pa Samson ni, “Bit cwari, wek otit botwa
tyen koc litte. Ka pe, ci wawaŋi woko ki mac wa ki jo me ot pa woru bene. Wun
wulwoŋowa; kany pi yako jamiwa woko bo?”
16CI dako pa Samson ocako kok i nyime kun waco bote ni, “In idaga giri, pe imara.
Iwaco koc lit bot lutuwa kun pe ititta te lokke.” Ogamo doge ni, “Nen, yam pe atito
bot wora wa maa bene, ci in aye doŋ abititti bo?”
17Dako obedo ka kok bote pi nino abiro, kit ma karama obedo kwede; ci i kom
nino me abirone otito bot dakone, pien onoŋo doŋ odiye matek. Dako ocito otito
koc lit bot lutugi,
18mumiyo jo me gaŋ meno guwacce tyen koc litte ma peya cen opoto i kom nino
me abirone, kun giwacci, “Gin aŋo ma lim makato moo kic? Gin aŋo ma tek
makato labwor?” En owaco botgi ni, “Kono yam pe wubedo ka pur ki royana,
kono pe wugonyo tyen koc litta.”
19Ci Cwiny pa Rwot obino opoto i kome ki tek. Ocito i Acikelon, oneko dano
pyeradek ma i gaŋ meno, oyako jamigi, omiyo boŋŋigi mabeco me aruka i nino
madito bot jo ma gugonyo koc lit-ti, ci odok i paco pa wonne ki akemo madwoŋ.
20Ci gimiyo dako pa Samson bot lawote ma onoŋo obedo ka ŋete i kare me nyom.
Acoli Baibul
© 1985, Bible Society of Uganda.
431
Luŋolkop 15
1Ka kare okato manok, i kare ma gikayo iye naŋo, Samson ocito ka limo dakone ki
latin dyel mo, ci owacci, “Abidonyo bot dakona i kicikane.” Ento won dako pe oye
en odonyo.
2Owacci, “Onoŋo atamo mera ada ni ityeko kwere woko, mumiyo doŋ amiye
woko bot lawoti. Laminne matidi dok ber kato en. Ber ibed kwede ma kakare.”
3Ento Samson owaco botgi ni, “Tin pe abibedo labal ka atimo gin marac i kom jo
Piliciti.”
4Samson ocito omako lwak too miya adek, ci oriyo raa. Oloko too omiyo yibgi
okemme ki wadi, otweyo raa i kin yibgi aryo aryo.
5Ka ocwinyo mac i kom raa, ci oweko too gucito kwede i poto naŋo pa Lupiliciti
ma peya gikayo-ni. Mac owaŋo wic larita ma gigurogi woko, ki naŋo ma peya
gikayo, wa ki potti jeituni bene.
6Ka Lupiliciti gupenyo ni, “Man aŋa ma otimo?” ci giwacci, “Samson ma cwar
dako pa Latimna aye otimo, pien gikwanyo dakone, gimiyo bot lawote.” Mumiyo
jo Piliciti gubino, guwaŋo anyaka ki wonne woko ki mac.
7Ci Samson owaco botgi ni, “Ka ce wutimo kit meno, ci akwoŋo akwoŋa botwu ni
abiculo kwor i komwu, ka doŋ abiweko lobo bedo.”
8Ocako datogi ki toŋ, onekogi matek; lacen ocito obedo i boro got ma i Etam.
Samson oloyo jo Piliciti i Leki
9Jo Piliciti gubino, gugony i Juda, ci gumonyo Leki.
10Jo Juda guwacci, “Piŋo wun wubino ka monyowa?” Ci gugamo ni, “Wabino ka
tweyo Samson, wek watim en kit ma en otimowa-ni.”
11Jo Juda alip adek gucito i boro got ma i Etam, guwaco ni, “In pe iŋeyo ni jo
Piliciti aye gitye ka loyowa? Ci itimowa kuman mono piŋo?” Ogamo doggi ni, “Kit
ma gutimo i koma-ni, an bene atimogi kumene.”
12Guwacce ni, “Wan wabino ka tweyi, wek wamiyi i ciŋ jo Piliciti.” Samson owaco
botgi ni, “Koŋ wukwoŋŋa kwoŋ ni pe wun aye wubineka wun kikomwu.”
13Gugamo ni, “Pe; wan wabitweyi atweya keken, ci wabimiyi i ciŋgi.” Ci gutweye
ki tol aryo manyen, gukele woko ki i boro got.
14Ka oo i Leki, Lupiliciti gubino ka romo kwede kun gidaŋŋe, ci Cwiny pa Rwot
obino opoto i kome ki tek, tol ma gitweyo ki ciŋe odoko calo tol obira ma mac
owaŋo, opoto ome woko ki i ciŋe.
15Ocop i kom cogo cwak kana manyen, owoto ciŋe, okwanyo, ci oneko kwede
dano alip kulu.
Acoli Baibul
© 1985, Bible Society of Uganda.
432
16Ci Samson owaco ni, “Pi cogo cwak kana odurre kom wadi lipimpim; ki cogo
cwak kana aneko kwede co alip.”
17Ka otyeko loko lokke, obolo cogo cwak kana ma i ciŋe-ni piny, ci gicako nyiŋ
kabedo-nu ni, Ramat-leki .
18Lacen orwo pii oneke matek, ci okok bot Rwot kun waco ni, “ityeko larowa
matek kit man ki ciŋa, Rwot ci dok ata kombeddi ki orwo pii? Doŋ apot i ciŋ jo ma
pe gilirogi bo?”
19Ci Lubaŋa obaro waŋ got matwolo ma yam tye i Leki, pii onyette ki iye. Ka
omato, ci cwinye odwogo, olimo tek doki. Pienno nyiŋ kabedo-nu gilwoŋo ni, En-
akore; pud tye i Leki waonyoo.
20Samson obedo laŋolkop i Icrael i kare pa jo Piliciti pi mwaka pyeraryo.
Luŋolkop 16
Samson ocito Gaja
1I nino mo Samson ocito Gaja, ci oneno lakwele mo, ocito odonyo bote.
2Gitito bot jo Gaja ni, “Samson obino kany,” ci gurumo kabedo-nu woko, gubuto
gukure i dog cel me gaŋ meno dyewor benebene. Guliŋ woko litik i dyewor meno,
kun gikwilo lok ni, “Weku wakure nio wa kwar piny, ka doŋ wabineke.”
3Ento Samson obuto kunnu o wa i cwiny dyewor, ci ba malo i cwiny dyewor,
omako dog cel me gaŋ-ŋu, ki pagi wirre aryo ducu, oputogi woko ki pal gwoke, ki
rii me cegone ki jamine ducu, otiŋogi woko, oterogi wa i wi got ma i nyim Kebron.
4Lacen dok omaro dako mo ma i nota me Corek, ma nyiŋe Delila.
5Ci rwodi pa jo Piliciti gubino bot dako, guwaco bote ni, “Bit en mot, wek inoŋ ka
ma tek kome madwoŋ-ŋi ocuŋ iye, ka dok wabiloye ki yo aŋo, wek watweye,
wabwoye; ci wan ki acel acel wabimini lim ryal alip acel ki miya acel.”
6Ci Delila ocako waco bot Samson ni, “Opwoyo ititta ka ma tek komi madwoŋ-ŋi
ocuŋ iye do, ki kit ma myero gitweyi kwede, wek gibwoyi.”
7Samson owaco bote ni, “Ka ce gitweya ki tol atum abiro, manyenne, ma pe otwo,
ci abidoko goro macalo dano mukene ducu.”
8Rwodi pa Lupiliciti gukelo tol atum manyen abiro ma peya otwone, ci Delila
otweyo ki Samson woko.
9Onoŋo dako-nu tye ki jo mukanne i kicika ma i tyelo me kiye. Owaco bot Samson
ni, “Samson, Lupiliciti gubino i komi!” Ento en ocodo tol atum woko ducu, macalo
tol tworo ma ogudo mac. Kit meno ka ma tek kome ocuŋ iye pe omedo ki ŋene.
10Ci Delila owaco bot Samson ni, “Nen ka ibwola ba, ilokka giri lok goba. Opwoyo
ititta kit ma myero gitweyi kwede do.”
Acoli Baibul
© 1985, Bible Society of Uganda.
433
11Ci dok owaco bote ni, “Ka ce gitweya ki tol ma peya gitiyo kwedgi, ci abidoko
goro macalo dano mukene ducu.”
12Delila okwanyo tol manyen, otweye kwede, ci owacce ni “Samson, Lupiliciti
gubino i komi!” Koŋ onoŋo dano gukanne i kicika ma i tyelo ka kiye, Ento Samson
ocodo tol woko ki i ciŋe macalo uci me kwoyo boŋo.
13Ka Delila dok owaco bot Samson ni “Pud ibwola aye o wa onyoo, kun ilokka
goba. Titta kit ma myero gitweyi kwede mono.” Ci owacceni, “Ka ce imako dog
yer wiya abiro, icweyo irwako i boŋo ma it ye ka cweyoni, igoyo ki yat ma lacwe-
boŋo goyo ki uci ma orwako wek omok matek, ci abidoko goro macalo dano
mukene ducu.”
14Kit meno ka doŋ onino, Delila omako dog yer wiye abiro, ocweyo kun orwako i
boŋo ma etye ka cweyo, ogoyo ki yat wek omok iye matek. Ci owaco ni, “Samson,
Lupiliciti gubino i komi!” Ento en oco ki i waŋ nino owoto yat, oputo kwede yat
cweyo boŋo, ki boŋo ma i kome ma gitye ka cweyone.
15Lacen dako owaco bote ni, “Itwero waco niŋniŋ ni imara kun noŋo pe igena ki
cwinyi ducu? Man doŋ ibwola tyen me adekke, kun pe ititta ka ma tek komi
madwoŋ-ŋi ocuŋ iye.”
16Ka dako obedo ka dide matek ki lokke nino ki nino, kun lokke ki tek, omiyo
cwinye obelle me to woko.
17Ci otito bot dakone gin ducu ma tye i cwinye, kun wacce ni, “Lyedi peya ogudo
wiya, pien abedo ajula pa Rwot cakke ki i kare ma ginywala iye. Ka ce gilyelo yer
wiya, ci tek koma biweka woko, abidoko goro, abedo macalo dano mukene ducu.”
18Ka Delila oneno ni doŋ otyeko titte lok ma i cwinye ducu, ocwalo kwena olwoŋo
rwodi pa jo Piliciti kun wacci, “Wubin koŋ doŋ k icel-li, pien doŋ otitta lok ma i
cwinye ducu.” Rwodi pa jo Piliciti gubino kun gikelo ki lim bene i ciŋgi.
19Delila omiyo Samson onino i coŋe, ci gilwoŋo laco mo omiye olyelo dog yer
wiye abiro-ni woko, Ci dako ocako time malitlit, ci tek kome oa woko ki i kome.
20Ka dako owaco ni, “Samson, Lupiliciti gubino i komi!” ci oco woko ki i waŋ nino
kun tamo ni, “Abikato woko i kit macon ca, ateŋogi woko ki i koma.” Onoŋo pe
ŋeyo ni Rwot otyek o a woko ki i kome.
21Lupiliciti gumake, gukolo waŋe woko, gutere Gaja. Gutweye ki atego mola,
obedo ka rego bel i mabuc.
22Ento yer wiye ocako lot doki i ŋe lyelone.
To pa Samson
23I kare mo rwodi pa Lupiliciti gucokke ka tyero gitum madwoŋ bot Dagon ma
lubaŋagi ma cwinygi yom, pien gubedo ka waco ni, “Lubaŋawa doŋ omiyo
lamerokwa Samson i ciŋwa.”
Acoli Baibul
© 1985, Bible Society of Uganda.
434
24Ka lwak gunene, gupako lubaŋagi-ni kun giwacci, “Lubaŋawa doŋ omiyo
lamerokwa i ciŋwa ma lanek pinywa, ma otyeko lwak jowa mapol.”
25Ka cwinygi doŋ yom, ci guwacci, “Gilwoŋ Samson wek otuk tuko mo ogal ki
waŋwa.” Kit meno gilwoŋo Samson ki i ot mabuc, ci obedo ka tuko i nyimgi, Ci
giweko en ocuŋ i kin wir ot aryo.
26Samson owaco bot awobi ma peye ni, “Wek koŋ aboŋ kom wir ma ot ocuŋ iye-
ni, wek ajeŋŋe i komgi.”
27Onoŋo ot opoŋ ki co ki mon, ki rwodi ducu pa Lu piliciti onoŋo gitye kunnu.
Malo i wi ot bene onoŋo tye co ki mon alip adek ma gubedo ka neno ka Samson
tye ka tuko.
28Ka doŋ Samson okok bot Rwot kun waco ni. “Ai Rwot Lubaŋa, po pira, alegi ba
do, ci imiya tekkom doki tyen man acel-li. Ai Lubaŋa alegi iwek acul kwor i kom
jo Piliciti pi waŋa aryo-ni lawaŋacel.”
29Ci Samson omako wil ot aryo ma i dyere ma ot ocuŋ i komgi-ni, otyelle ki tekke
ducu, ojeŋŋe i komgi, kun ciŋe malacuc omako wir acel, ki ciŋe malacam omako
mukene.
30Ka doŋ Samson owacci, “Wek doŋ ato kacel ki jo Piliciti.” Ci okulle ki tekke
ducu, omiyo ot opoto i kom rwodi ki i kom lwak ma gitye iye-ni. Kit meno, jo ma
onekogi i kare me tone obedo pol makato jo ma yam onekogi ma pud en kwo.
31Omegine ki kakagi ducu gubino, gutiŋo kome, gukelo lyel ci guyiko i kin Jora ki
Ectaol, i lyel pa wonne Manoa. Obedo laŋolkop i Icrael pi mwaka pyeraryo.
Luŋolkop 17
Mika ki cal apayane
1Yam tye dano mo i lobo godi me Epraim ma nyiŋe Mika.
2Owaco bot minne ni, “Lim ryal alip apar wiye acel ma yam gikwalo ki boti-ni, ma
yam iloko iceno iye dano-ni, kun an bene awinyo, nen, ryal-lu tye bota, an aye
yam akwanyo.” Minne ogamo ni. “Rwot omiyi gum, latinna.”
3Odwoko lim ryal alip apar wiye acel bot minne, ci minne owaco ni, “An kikoma
adyero ryal man bot Rwot pi woda me timo cal apaya ki cal ryal ma giliyo aliya; ci
kombeddi doŋ omiyo adwoko boti.”
4Mika dok odwoko lim bot minne, ci minne okwanyo lim ryal miya aryo, omiyo
bot latet ryal, en otiyo ki cal apaya ma gimwono kome ki ryal, ki cal ryal ma giliyo
aliya, ci giketo i ot pa Mika.
5Laco man, Mika, onoŋo tye ki ot woro Lubaŋa i gaŋŋe, ci otiyo epod ki cal
lubaŋa , oketo wode acel me bedo ajwakane.
Acoli Baibul
© 1985, Bible Society of Uganda.
435
6 I kare meno onoŋo kabaka pe i Icrael; dano acel acel tiyo gin ma en tamo ni tye
atir.
7I kare meno onoŋo tye latin laco mo ma bedo i Beterekem, i lobo Juda. En onoŋo
Lalevi ci bedo kunnu macalo welo.
8En odak oa woko ki i Beterekem ma i Juda wek ecibed i kabedo mo ma ebinoŋo,
Ka owoto, ci oo i lobo godi me Epraim, i gaŋ pa Mika.
9Mika openye ni, “In ia ki kwene?” Ogamo ni, “An Lalevi me Beterekem ma i Juda,
abibedo i kabedo mo ma abinoŋone.”
10Ci Mika owaco bote ni, “Bed doŋ bota, wek ibed wora ki ajwakana, ci abimini
litn ryal apar mwaka ki mwaka, ki boŋŋi me aruka, dok abigwoki.”
11Lalevi oye bedo bote; ci latin laco meno ocako bedo kwede macalo ŋat acel i
kom litinone.
12Mika oketo Lalevi me bedo ajwakane, ci obedo i gaŋ pa Mika.
13I kare-nu Mika owacci, “Kombeddi doŋ aŋeyo ni Rwot bibedo kweda maber,
pien doŋ atye ki Lalevi me bedo ajwakana.”
Luŋolkop 18
Mika ki jo Dan
1I kare meno onoŋo kabaka mo pe i Icrael. Dok i kare meno jo ma i kaka pa Dan
gubedo ka yenyo kabedo me bedo ginaleyagi, wek gubed iye, pien onoŋo peya
gunoŋo dul lobo mo me aleya i kin kaka me Icrael.
2Kit meno jo Dan gucwalo dano abic makwiri ki i kin doggolagi ducu, gua ki i Jora
ki Ectaol pi roto lobo ki tatone maber, kun giwaco botgi ni, “Wuciti ka tato lobo
maber.” Ci gubino i lobo godi me Epraim, i gaŋ pa Mika, gubuto kunnu.
3Ka onoŋo gitye i gaŋ pa Mika, ci guŋeyo dwan Lalevi matidi-ni, guŋak gucito
bote, gupenye ni, “Aŋa mono ma okeli wa kany? Itimo aŋo i kabedo-ni? Ibedo
kany piŋo mono?”
4Owaco botgi ni, “Mika aye obedo ka tima kuman, kuman; dok en aye cula gire, ci
adoko ajwakane.”
5Ci gulege ni, “Koŋ ipeny dog Lubaŋa, wek wane ka wotwa ma wacito iye-ni
bibedo maber.”
6Ajwaka owaco botgi ni, “Wucit ki kuc. Rwot bigwokowu i wot ma wucito iye-ni.”
7Ci jo abic-cu gucito guo i Laic, ci guneno jo ma gitye kenyo, kit ma gibedo kwede
mot i kit bedo pa jo Cidon, ma gibedo mot gutoyo ki tokgi ata, dok ni pe gin mo
orem botgi i wi lobo, ento gitye gigi ki lonyo madwoŋ. Dok onoŋo gitye ka mabor
ki bot Jo Cidon, pe gimer ki ŋatti mo.
Acoli Baibul
© 1985, Bible Society of Uganda.
436
8Ka gudwogo bot omegigi i Jora ki Ectaol, omegigi gupenyogi ni, “Wukelo kit lok
aŋo?”
9Gugamo ni, “Wua, wek wacitu i komgi, pien waneno lobo ca, lobone ber twatwal.
Pe wumito timo iye gin mo? Pe wugalle ka cito kunnu ka donyo iye, ki camo
lobone woko.
10Ka wubicito, ci wubituc i kom jo ma gutoyo tokgi ata. Lobone lac; ada Lubaŋa
otyeko miyone woko i ciŋwu, kabedone tye iye gin ducu ma mitte i wi lobo.”
11Ci jo miya abicel ma i kaka pa Dan gukwanyo jami lwenygi, gua ki i Jora ki
Ectaol,
12gukato, gugony i Kiriat-jearim i Juda, Pi lok meno omiyo kabedo-nu gilwoŋo
Gony pa Dan o wa onyoo. Nen, tye i ŋet Kiriaŋearim, yo tuŋ potoceŋ.
13Lacen gukato gucito i lobo godi me Epraim, ci gubino i gaŋ pa Mika.
14Ka doŋ jo abic-cu ma yam onoŋo gucito ka roto lobo Laic guwaco bot omegigi
ni, “Wuŋeyo mono ni i odi kany tye iye epod, cal lubaŋa, cal apaya ki cal me ryal
ma giliyo aliya? Kombeddi doŋ wutam gin ma wubitimo.”
15Ci guŋak gucito kunnu, guwoto i ot pa latin Lalevi ma i paco pa Mika, ci gupenye
ka en tye maber.
16Jo Dan miya abicel gumako jami lwenygi, gucuŋ kwede i dog gaŋ ka ma gidonyo
iye-ni,
17ci jo abic ca ma yam gucito ka roto lobo-ni gucito gudonyo i ot, gukwanyo cal
apaya ki epod, ki cal lubaŋa, ki cal me ryal ma giliyo aliya, kun ajwaka ocuŋ i dog
gaŋ kacel ki jo miya abicel ma gumako jami lwenygi.
18Ka jo-nu gudonyo i ot pa Mika, gukwanyo cal apaya, ki epod, ki cal lubaŋa ki cal
me ryal ma giliyo aliya, ci ajwaka openyogi ni, “Wutimo gin aŋo mono?”
19Gugamo doge ni, “Liŋ mot, um dogi woko ki ciŋi, ci ibin kacel kwedwa, ibed
wonwa ki ajwakawa. Hamo ni bedo ber ka ibedo ajwaka i ot pa dano acel, nyo
ibedo ajwaka i doggola nyo i kaka kulu ma i Icrael?”
20Cwiny ajwaka obedo yom; otero epod ki cal lubaŋa ki cal apaya, owoto kwedgi i
dye lwak.
21Kit meno gulokke gucako wot, kun gicwalo litino ki lim makwo ki jamigi ducu i
nyimgi.
22Ka doŋ gucito ma oŋado ki paco pa Mika, jo ma gibedo i gaŋ ma cok ki gaŋ pa
Mika onoŋo guriŋo i oduru, gumako jo Dan iyo.
23Gudaŋŋe bot jo Dan, ci gin gulokke, guwaco bot Mika ni, “Aŋo mutimi mumiyo
ibino ki lwak macalo man?”
Acoli Baibul
© 1985, Bible Society of Uganda.
437
24Ogamo ni, “Wukwanyo lubaŋana ma apayo, ki ajwakana, wucito kwede woko,
doŋ adoŋ ki gin aŋo? Ka dok wupenya akaka ni, ‘Aŋo mutimi?’”
25Emo jo Dan gugamo ni, “Pe iwek dwani owinnye i kinwa, miyo kiniga mako
jowa ci gipoto i komwu, gineki ki jo paconi ducu.”
26Ci jo Dan gucito gigi woko. Ka Mika oneno ni gitek pe eromo loyogi, en bene
odok paco.
27Jo Dan gutero jami ma yam Mika opayo; ki ajwakane ma yam tye bote, guo
kwede wa i Laic, bot jo ma gubedo mol ma gutoyo tokgi ata, gunekogi ki pala
lucwan, guwaŋo gaŋgi woko ki mac.
28Dano mo pe ma oriŋo oduru ka larogi, pien onoŋo gitye bor ki Cidon, dok yam
pe gumer ki ŋatti mo, Onoŋo gitye i nota ma cok ki Bet-Rekob. Jo Dan gugero gaŋ
meno odoco, gubedo iye.
29Ci gucako nyiŋ gaŋ ni, Dan, macalo nyiŋ Dan ma kwarogi, ma yam Icrael
onywalo. Ento yam con nyiŋ gaŋ-ŋu gilwoŋo ni Laic.
30Jo Dan gucibo cal ma gutero-ni me aworagi. Ci Yonacan lakwar Gercom ma wod
pa Moses, ki likwaye, gubedo ajwagi i kaka pa Dan o wa i kare ma gitero jo Icrael i
opii.
31Cal ma yam Mika opayo obedo kunnu pi kare ducu ma ot pa Lubaŋa obedo i
Cilo.
Luŋolkop 19
Lalevi mo ki dakone ma aŋeca
1I kare meno ma onoŋo-kabaka pud pe i Icrael, yam tye Lalevi mo ma bedo i lobo
godi me Epraim macalo welo, i kabedo mo ma tye teŋe i lum ka mabor. Okwanyo
nya jo Beterekem ma i Juda me bedo dakone ma aŋeca.
2Ka dakone okeco i kome, ci oa woko ki bote, odok i ot pa wonne i Beterekem ma
i Juda, obedo kunnu pi dwe aŋwen.
3Lacen cware oa ocito ka lubo kore kunnu, wek elok kwede mot, edwog kwede
gaŋ, Owoto ki laticce ki kana aryo, ci obino i ot pa won nyako. Ka won nyako
onene, obino ka jole ki yomcwiny.
4Ci won dakone odiye, omiyo obedo kunnu pi nino adek; gubedo ka camo cam ki
mat, kun en buta kunnu.
5I nino me aŋwenne gua malo con, ci en oyubbe pi wot. Ento won nyako owaco
bot cwar nyare ni, “Koŋ igal dogi ki latin kwoŋ mo, ka lacen doŋ wuwoti.”
6Jo aryo-nu gubedo gucamo ki mat kacel, ci won nyako owaco bot laco-nu ni, “Ber
ibut kany tin, wek koŋ cwinyi opye mot.”
Acoli Baibul
© 1985, Bible Society of Uganda.
438
7Ka laco-nu oa malo me wot, won nyako dok ojuke, omiyo dok obuto kunnu.
8I nino me abicce doŋ oa malo odiko con me cako wot; ci won nyako owacci, “Koŋ
igal dogi ki gin mo; ibed nio ka piny okwe.” Kit meno gin aryo ducu gucamo cam.
9Lacen laco-nu ki dakone ki laticce gua malo me cako wot. Won dakone owaco bo
te ni, “Nen, piny doŋ mito yuto woko, ber wubut kany do, Nen ka piny doŋ oyuto
woko ayuta, but kany wek koŋ cwinyi opye mot, ci diki wubia odiko con, wucako
wot me cito paco.”
10Ento laco-nu pe dok oye buto kunnu. Oa, ocako wot, ci oo i nyim Jebuc, ma en
aye Jerucalem. Onoŋo en tye ki kana aryo ma doŋ gitweyo kom me bedo i wigi,
kun dakone tye kwede kacel.
11Ka doŋ gitye cok ki Jebuc, onoŋo piny doŋ oyuto woko, ci laticce owaco bote ni,
“Wek waŋak i gaŋ man pa jo Jebuc, wabut kunnu tin.”
12Ento rwode ogamo ni, “Pe wabidok bot lurok ma pe gin jo Icrael; ento wabikato
wacito Gibea.”
13Ci owaco bot laticce ni, “Bin wek wacit i kabedo mo mukene, wabut i Gibea nyo
i Rama.”
14Gukato gucito gigi, ci cen opoto woko ma gitye cok ki Gibea, ma gaŋ pa jo
Benjamin.
15Guŋak kunnu pi wot buto i Gibea. Ka gudonyo iye, Lalevi ocito obedo piny i dye
gaŋ ka maleŋ: ento dano mo pe oterogi i ode wek gubut bote.
16Ka lacen dano mo ma oti obino kun oa ki ka tic i potone. Dano-nu tugi tye i lobo
godi me Epraim; onoŋo en labedo i Gibea, wegi gaŋ kikomgi gin jo Benjamin.
17Otiŋo waŋe oneno dano ca ma lawot ma obedo i dye gaŋ ka maleŋ, openye ni,
“Icito kwene? la ki kwene?”
18Lalevi ogamo ni, “Waa ki i Beterekem ma i Juda, wadok i lobo godi me Epraim
ka mo teŋe i lum ka mabor ka ma an abedo iye. Onoŋo acito i Beterekem ma i
Juda-ni, kombeddi abedok gaŋ; ento ŋatti mo pe otera i ode.
19Watye ki reŋ kal ki cam pa kanawa, wa ki kwoŋ ki koŋo vino ma romowa, an ki
aŋecana ki awobi-ni ma konya; gin mo murem peke.”
20Ci dano muti-ni ogamo ni, “Kuc obed i komi; abicobo gin ma wumito ducu; ento
pe wubut wo ko i dye gaŋ aye.”
21Kit meno ocako tere i ot, ci omiyo cam ki kana. Gin gulwoko tyengi, ka gucamo,
gumato.
22 Ka gitye ka yomo cwinygi, ci nen, jo ma i gaŋ meno ma lutim aranyi gurumo ot
woko, gugoyo doggola kun giwaco bot ladit ma won ot ni, “Kel dano ma obino i
odi-ni woko, wek wanene kwede.”
Acoli Baibul
© 1985, Bible Society of Uganda.
439
23Won ot okato woko, ocito botgi, owaco botgi ni, “Pe kumeno, utmega, pe wutim
tim marac kit meno; pien dano man doŋ odonyo i oda, pe wutim tim man me
aranyi.
24Nen, nyara tye ene ma peya oŋeyo co, ki aŋeca pa laco-ni bene. Wek akelgi
woko kombeddi, wuronygi kun wutimogi kit ma wumito; ento i kom dano man
pe wutim aranyi i kome.”
25Ento jo-nu pe gumedo ki winyone, mumiyo Lalevi omako dakone ci ocwalo
woko i ciŋgi, Guronye, gutiyo kwede kit ma igi mito i dyewor benebene nio wa
odiko, guweke ka piny doŋ mito ru.
26Ka te piny oyabbe, dako-nu obino opoto piny i doggola ot pa laco ma rwode tye
bote-ni, nio ka piny odoko leŋ.
27Rwode oa malo odiko, oyabo doggola, okato woko pi medo wotte. Ci nen, dako
tye obuto i doggola me ot, kun ciŋe tye i doggola.
28Owaco bot dako ni, “A malo wek waciti,” ento pe ogamo doge. Ci otiŋo kom
dakone muto oketo i wi kana; lacen oa ocito kwede i gaŋŋe.
29 Ka doŋ odonyo i ode, okwanyo pala, omako kom dakone muto-ni, oŋido woko i
dul ma romo apar wiye aryo, ocwalo i lobo pa jo Icrael ducu.
30Jo ducu ma guneno guwacci, “Gin macalo man yam peya otimme, peya yam
onen, cakke i kare ma yam jo Icrael gua ki i Ejipt, o wa onyoo; wutam, wupor
lokke, ci wuloki.”
Luŋolkop 20
Lweny i kom jo Benjamin
1Jo Icrael ducu gukatti woko, cakke wa i Dan o kwede i Beer ceba, medo ki lobo
Gilead bene, ci lwak ocokke bot Rwot i Mijpa ki cwiny acel.
2Rwodi pa lwak ducu ma i kaka ducu pa jo Icrael gucuŋ i dye jo pa Lubaŋa ma
gucokke, co alip miya aŋwen ma gilwenyo ki pala lucwan, ma giwoto ki tyengi.
3Jo Benjamin bene guwinyo ni jo Icrael mukene gucito i Mijpa. Jo Icrael guwacci,
“Tit botwa kit ma tim aranyi man otimme kwede.”
4Ci Lalevi ma cwar dako ma gineko-ni owacci, “Nino mo acito i Gibea pa jo
Benjamin, an ki dakona, wek abut iye.
5Ci jo Benjamin gubino i koma, gurumo ot ma atye iye i dyewor kun gimito neka;
ci guronyo dakona, omedo ki to woko.
6Atero dakona muto-ni aŋido kome woko, acwalo dul kome oromo lobo ducu ma
jo Icrael guleyo odoko megi; pien gitimo kipyeda ki tim me aranyi i Icrael.
7Nen ba, wun jo Icrael, wun ducu, wupor lokke ki kany, wumi tamwu.”
Acoli Baibul
© 1985, Bible Society of Uganda.
440
8Lwak ducu gutwarre malo lawaŋacel kun giwaco ni, “Wan ducu pe ŋat acel mo
bidok i kemane, dano acel mo pe bidok i ode.
9Ento kombeddi wabitimo jo Gibea kit man: wabicito i komgi kun gikwanyo dano
ki kwir.
10Dok wabikwanyo dano apar i kom jo miya ki i kom kaka ducu ma i Icrael, ki
dano miya acel i kom jo alip, ki dano alip i kom jo alip apar, wek gukel cam pi
lwak, wek gubin gucul kwor i kom Gibea pa jo Benjamin pi bal aranyi ma gutimo i
Icrael.”
11Kit meno jo Icrael ducu gucokke ka lweny i kom gaŋ meno, ma guribbe ki cwiny
acel.
12Ci kaka ducu ma i Icrael gucwalo jo i dye kaka pa Benjamin ducu kun giwaco ni,
“Kit tim aranyi aŋo ma otimme i kinwu-ni?
13Kombeddi doŋ wumi jo meno ciŋwa, lutim aranyi ma i Gibea, wek wanekgi
woko, wajwer kwede gin marac woko ki Icrael.” Ento jo Benjamin pe gumedo ki
winyo dog utmegigi jo Icrael.
14Ci jo Benjamin gua ki i gaŋgi, gucokke i Gibea me cito ka lweny i kom jo Icrael.
15I nino meno ka jo Benjamin gukwano jo mua ki i gaŋgi, guromo jo alip pyeraryo
wiye abicel ma gilwenyo ki pala lucwan, ma pe gikwano iye jo me Gibea kikome
ma gucoko co miya abiro ma giyerogi ayera.
16I kin jo meno ducu onoŋo tye co miya abiro ma giyerogi ma gin ciŋgi Lacam; ŋat
acel acel i kingi bayo lagwen celo yer wic cut, pe bayo piny.
17Jo Icrael ducu ma pe gikwano iye jo Benjamin guromo co alip miyaaŋwen ma
gilwenyo ki pala lucwan; gin jo meno ducu onoŋo gin jo ma guŋiyo ki lweny.
18Jo Icrael gua gucito Betel, gupenyo dog Lubaŋa ni, “Aŋa i kinwa ma bikwoŋo
cito ka lweny i kom jo Benjamin?” Ci Rwot owacci, “Jo Juda aye gibikwoŋo cito.”
19Ci jo Icrael gua odiko con, gugony ma gikemo Gibea.
20Gucito ka lweny i kom jo Benjamin, guryeyo ki tyen i nyim Gibea me lweny i
komgi.
21Jo Benjamin gukatti woko ki i Gibea, guneko jo Icrael ma romo jo alip pyeraryo
wiye aryo i nino meno.
22-23Ci jo Icrael gucito, gukok i nyim Rwot o wa otyeno. Ka dok gupenyo dog Rwot
ni, “Wan dok wacit ka lweny i kom utmegiwa, jo Benjamin?” Rwot owacci, “Wucit,
wulweny i komgi.” Mumiyo jo Icrael gucamo co, ci dok guryeyo i tyen i kabedo
ma onoŋo guryeyo iye i nino mukwoŋo-ni.
24Kit meno jo Icrael gurwayo cok i kom jo Benjamin i nino me aryone.
Acoli Baibul
© 1985, Bible Society of Uganda.
441
25Jo Benjamin gukatti woko ki i Gibea i nino me aryone, guneko jo alip apar wiye
aboro ki i kin jo Icrael; gin ducu gubedo jo ma lulweny ki pala lucwan.
26Ci dok jo Icrael gucito Betel ki monygi ducu, gukok; ci gubedo piny kunnu i
nyim Rwot, guri kec i nino meno owa otyeno. Gutumo gitum awaŋa bene ki gityer
lakwecwiny i nyim Rwot.
27Jo Icrael dok gupenyo dog Rwot, pien canduk me gicikke pa Lubaŋa onoŋo tye
kunnu i kare meno,
28kun Finekaci wod pa Eleajar ma wod pa Aron aye tiyo i nyime i kare meno,
Gupenyo ni, “Pud dok wacito ka lweny i kom utmegiwa jo Benjamin aye, nyo
wawek lweny doŋ ogik woko?” Rwot owacci, “Wuciti, pien diki abimiyogi i
ciŋwu.”
29Kit meno jo Icrael guketo dano gubuto gurumo Gibea woko.
30Ci jo Icrael gucito ka lweny i kom jo Benjamin i nino me adekke, gutiŋo mony i
kom Gibea kit ma yam ca.
31Jo Benjamin gukatti woko i kom jo Icrael, ci gumol woko wa i ne gaŋ. Gucako
neko jo Icrael kit ma yam ca ki i yo gudo, i yo me cito Betel ki i yo mukene bene
ma cito Gibea, wa ki i bar bene, dano ma mito romo ka pyeradek.
32Mumiyo jo Benjamin guwacci, “Gutwarre, guriŋo woko i nyimwa kit ma yam
ca.” Ento jo Icrael guwacci, “Wek koŋ warin woko, wek waywagi woko ki i gaŋ o
wa i yo gudo.”
33Ci jo Icrael ducu gutwarre woko ki i kabedogi, guryeyo i Baaltamar; ki jo Icrael
ma yam gubuto gukanne ka kurogi i ŋet Gibea tuŋ potoceŋ gutwarre wo ko ki i
kabedogi.
34Jo alip apar ma giyerogi ki i kin jo Icrael ducu gubino i kom Gibea, ci lweny
odoko tek; ento jo Benjamin pe guŋeyo ni to pacogi doŋ onyiko cok.
35Rwot omiyo jo Icrael guloyo jo Benjamin; ci jo Icrael gujwero jo Benjamin ma
romo alip pyeraryo wiye abic ki mi ya acel i nino meno, gin ducu jo ma lulweny ki
pala lucwan.
36Pienno jo Benjamin guneno ni doŋ guloyogi. Jo Icrael gujer, guweko kabedo ki
jo Benjamin, pien gigeno jo ma giketo gubuto i ŋet Gibea-ni.
37Ci jo ma gubuto ka kurogi-ni gurune ci gucorre i kom Gibea, guneko jo ducu ma
i gaŋ woko ki pala lucwan.
38Onoŋo jo Icrael ki jo mubuto gurumo gaŋ guyubo lanyut ni, ka doŋ gumiyo yito
mac oduny ocito malo ki i gaŋ,
39ci jo Icrael gibidwogo cen ka lweny, Jo Benjamin gucako lweny ki neko jo Icrael
pyeradek kun giwacci, “Ada ya, watye ka loyogi macalo i lweny mukwoŋo ca.”
Acoli Baibul
© 1985, Bible Society of Uganda.
442
40Ento ka lanyut ocako duny ki i gaŋ, yito mac ma ocuŋ macalo wir, jo Benjamin
guneno yo ŋegi: ci nen, gaŋgi ducu tye ka waŋ duny malo o wa i polo.
41Ci jo Icrael gulokke, gudwogo, omiyo kom jo Benjamin obaŋŋe woko, pien
guneno ni to pacogi doŋ onyiko cok.
42Pi meno guloko ŋegi bot jo Icrael gidok i yo tuŋ tim ata. Ento lweny onukogi
woko, ka dok jo Icrael ma gumol gukatti woko ki i gaŋ bene gutyekogi woko ki i
dyere kunnu.
43Gujwero jo Benjamin woko, guryemo korgi guradogi woko piny laboŋo ywe o
kwede tuŋ ka ma okemo Gibea yo tuŋ wokceŋ.
44Jo Benjamin ma romo alip apar wiye aboro guto woko, gin ducu oteka lweny.
45Jo mukene gulokke guriŋo yo tuŋ tim ata o wa i got Rimmon; dok gineko jo alip
abic ki i komgi ma gitoŋogi gireto woko piny i yo gudo. Ci guryemo korgi matek
nio wa Gidom, guneko jo alip aryo.
46Jo Benjamin ducu ma gineko ma oradde piny i nino meno guromo alip pyeraryo
wiye abic ma lulweny ki pala lucwan; gin ducu oteka lweny.
47Ento jo miya abicel gulokke guriŋo gularo yo tuŋ tim wa i got Rimmon, gubedo i
got Rimmon pi dwe aŋwen.
48Jo Icrael dok gudwogo cen ka lweny i kom jo Benjamin, gunekogi ki pala
lucwan, dano ki lee ki gin ducu ma ginoŋo; gaŋi ducu ma ginoŋo giwaŋo woko ki
mac.
Luŋolkop 21
Ginoŋo mon pi jo Benjamin
1Onoŋo jo Icrael yam gukwoŋo kwoŋ i Mijpa ni, “Pe dano mo ki i kinwa bimiyo
nyare me anyoma bot jo Benjamin.”
2Ci lwak gubino i Betel, gubedo kunnu i nyim Lubaŋa o wa otyeno, gutiŋo dwangi
malo ki koko matek,
3kun giwaco ni, “Ai Rwot Lubaŋa pa Icrael, piŋo lok man otimme i Icrael, ma tin
wi kaka acel doŋ pe i Icrael?”
4Ka dok orwone lwak gua odiko con ka caŋo keno tyer kunnu, ki tyero gitum
awaŋa ki gityer lakwecwiny.
5Ci jo Icrael guwacci, “I kin kaka me Icrael ducu jo mene ma yam pe gubino i kare
ma wacokke bot Rwot?” Pien onoŋo gukwoŋo kwoŋ madit ni, “Ka dano mo pe
obino bot Rwot i Mijpa gibineke woko.”
6Kica omako jo Icrael i kom utmegigi jo Benjamin kun giwaco ni, “Kaka acel doŋ
waŋe orwenyo woko tin ki i kin jo Icrael.
Acoli Baibul
© 1985, Bible Society of Uganda.
443
7Wabitimo niŋniŋ pi noŋo mon pi jogi ma gudoŋ, ma doŋ watyeko kwoŋo kwoŋ i
nyiŋ Rwot ni, pe wabimiyo nyarwa mo botgi me anyoma-ni?”
8Mumiyo guwacci, “Jo mene ma i kin kaka ma i Icrael ma yam pe gubino bot Rwot
i Mijpa?” Ci gunoŋo ni i kare ma gucokke dano acel mo pe obino i gony ma oa ki i
Jabec-Gilead.
9Pien i kare ma gikwano dano, dano acel mo pe onen ma oa ki bot jo ma bedo i
Jabec-gilead.
10Pienno lwak gucwalo twoni co ma lulweny alip apar wiye aryo kun gicikogi ni,
“Wucit wunek jo ma bedo i Jabec-gilead ki pala lucwan, wa mon ki litino.
11Wubitimo kit man: co ducu ki mon ducu ma yam gubuto ki laco wubijwero
woko liweŋ.”
12I kin jo me Jabec-Gilead gunoŋo anyira miya aŋwen ma peya gubuto ki co,
gukelogi i gony ma i Cilo, ma tye i lobo Kanaan.
13Ka doŋ lwak ducu gucwalo lok bot jo Benjamin ma gitye i got Rimmon kun
giloko botgi lok me kuc.
14Jo Benjamin gudwogo i kare meno ci gumiyo botgi anyira me Jabec-Gilead ma
guwekogi makwo-ni; ento pe guromogi ducu.
15Kica omako lwak i kom jo Benjamin, pien onoŋo Rwot oketo ariya i kom kaka
me Icrael ducu.
16Ka dok ludoŋo me lwak guwacci, “Wabitimo niŋniŋ pi noŋo mon pi dano
mudoŋ, ma doŋ gityeko mon ma i kin jo Benjamin woko ducu-ni?”
17Ci guwacci, “Luleyo myero noŋŋe pi jo Benjamin ma gubwot, wek kaka mo pe
gijwa woko ki Icrael.
18Ento pe watwero miyo anyirawa botgi me bedo mongi.” Pien yam jo Icrael
gukwoŋo kwoŋ ni, “Gicen ŋat ma omiyo dako mo bot jo Benjamin.”
19Pi meno guwacci, “Nen, tye nino madit me woro Rwot ma bedo mwaka ki
mwaka i Cilo.” Cilo onoŋo tye i ŋet Betel yo tuŋ acam, cok ki yo gudo ma a ki Betel
cito Cekem; ka it ye Lebona, Ci lo tye yo tuŋ acuc.
20Guciko jo Benjamin ni, “Wucit wubut i potti olok, wukur dano,
21ci wuki. Ka ce anyira Cilo gibino ka myel, ci wubin, wumakgi woko, kun dano
acel acel mako dakone ki i kin anyira Cilo, ci wucit kwedgi wa i lobo Benjamin.
22Ka ce wegigi nyo omegigi gibino ka laro lokke botwa, ci wabiwaco botgi ni,
‘Wutim ber wumigi botwa; pien yam pe wakelo anyira ki i mony ma romogi ducu,
wun bene pe wumiyo mogo botgi; kono wumiyogi botgi, kono wuroco.’ “
Acoli Baibul
© 1985, Bible Society of Uganda.
444
23Jo Benjamin gutimo kit meno; gutero mongi ma oporo welgi, ma gumako ki i
kin lumyel, gutiŋo yo, gucito, gudok i lobo ma yam guleyo-ni, ka gugero gaŋgi
odoco, gubedo iye.
24Jo Icrael guket woko ki kunnu i kare meno; ŋat acel acel odok i kakane ki i
doggolane. Guket, gucito woko ki kenyo, kun dano acel acel ci to i lobo ma yam
oleyo.
25 I kare meno onoŋo kabaka pe Icrael; dano acel acel tiyo gin ma co tamo ni tye
atir.
Acoli Baibul
© 1985, Bible Society of Uganda.
445
Ruth
Ruth 1
Ruth ki Naomi
1I kare ma luŋolkop giloyo lobo-ni onoŋo kec tye i lobo, ci laco mo me Beterekem
ma i Juda ocito i lobo Moab, obedo kunnu, en ki dakone ki awobegi aryo.
2Nyiŋ laco meno Elimelek, ki nyiŋ dakone Naomi; nyiŋ awobegi aryo-ni Malon ki
Kilion. Yam gin jo Eprata; gaŋgi Beterekem ma i Juda. Gucito i lobo Moab, gubedo
kunnu.
3Ento Elimelek ma cwar Naomi oto woko, ci dako odoŋ ki awobene aryo-ni.
4Gin gunyomo anyira Moab; nyiŋ acel gilwoŋo ni Orupa ki nyiŋ mukene Ruth.
Gubedo kunnu kine ka mwaka apar;
5lacen Malon ki Kilion guto woko, gin aryo ducu, mumiyo dako odoŋ kene laboŋo
awobene aryo-nu ki laboŋo cware bene.
6En ocako a woko ki i lobo Moab wek edok cen ki mon pa awo bene aryo ducu,
pien onoŋo owinyo ki i lobo Moab ni Rwot doŋ otyeko limo jone, omiyogi cam.
7Kit meno en oa woko ki i kabedo ma onoŋo gitye iye-ni ki mon pa awobene,
gucako lubo yo ma dok i lobo Juda.
8Ento Naomi owaco bot mon wote ni, “Wudok cen, ŋat acel icel odok gire i ot pa
minne. Rwot otimwu maber, kit ma wun wutimo jona ma waŋgi orwenyo woko
ki bota, kacel ki an bene.
9Rwot omiwu wunoŋ ot, wek ŋat acel acel i kinwu obed gire i ot pa cware.” Onoto
lemgi me cikogi, ci gucako kok matek.
10Guwacce ni, “Pe kumeno; wan wabidok kwedi wa bot jowu.”
11Ento Naomi owacci, “Wudok cen, anyirana, wubicito kweda piŋo? Pud dok atye
ki litino co i iya ma myero gudok cogwu?
12Wudok cen, anyirana, citu giwu, pien an doŋ ati, pe aromo bedo ki cwara mo,
Dok kono awacci, pud ageno ni atwero nywalo litino, kadi abed ki cwara mo i
dyewor man, kadi anywalo awo be,
13kono wun wuye kurogi nio ka gudoŋo mono? Wun kono wubikwero gero co?
Pe kumeno, anyirana, pien toncwiny dwoŋ i cwinya mada piwu, pi kipwola ma
Rwot omiyo opoto i koma-ni.”
14Dok gucako kok matek ki dwangi maloŋo; lacen Orupa onoto lem daane ocike
kwede, ento Ruth ocerre i kore matwal.
15Naomi owacce ni, “Nen, nyeki otyeko dok cen bot lutugi ki bot lubaŋane; dok
Cen i kor nyeki.”
Acoli Baibul
© 1985, Bible Society of Uganda.
446
16Ento Ruth owacci, “Pe ibed ka lega ni aweki, nyo ni adok cen awek lubo kori;
pien ka ma in icito iye, an bene abicito iye; ka ma ibuto iye, an bene abibuto iye;
jo tuwu gibibedo jo tuwa bene, dok Lubaŋani bibedo Lubaŋana.
17Ka ma ibito iye, an bene abito iye, gibiyika kunnu. Myero Rwot oket can i koma
kit meno ki makato bene, ka to kikome aye bipoko an kwedi.”
18Ka Naomi oneno ni en atyeko moko tamme me cito kwede, pe doŋ oloko gin
mo.
19Kit meno mon aryo-nu gucako wot nio ka guo wa i Beterekem, Ka guo i
Beterekem, ci gaŋ ducu orubbe woko pigi. Ci mon gucako wacci, “Man en aye
Naomi?”
20En owaco botgi ni. “Pe dok wulwoŋa ni, Naomi. Wulwoŋa ni Kipwola , pien Won
Twer Ducu okelo kipwola i koma.
21Yam acito ma abup, Rwot omiyo adwogo cen ma alam. Piŋo wulwoŋa ni Naomi
ma Rwot ouna-ni, Woti Twer Ducu oketa i can mapek?”
22Kit meno odwogo cen, ki Ruth ma ci-wode kacel kwede, ma con odwogo nia ki i
lobo Moab. Guo i Beterekem i kare ma gicako kayo bel cayiri.
Ruth 2
Ruth obeko cam i poto pa Boaj
1Naomi con tye ki wat ma ladoggola pa cware, dano ma lalonyo ma i doggola pa
Elimelek, ma nyiŋe Boaj.
2 Ruth ma anyira Moab owaco ki Naomi ni, “Wek acit i poto acibek wit cayiri ki i
kor dano mo ma biparo pira.” Ci en owaco ni, “Cit, nyara.”
3Ocito i poto ka beko kor lukac, ci ocob i kom poto pa Boaj ma ladoggola pa
Elimelek.
4Ci nen, Boaj oa ki i Beterekem, obino owaco ki lukac ni, “Rwot obed kwedwu.”
Gudok iye ni, “Rwot omiyi gum.”
5Boaj dok openyo latic ma loyo lukac ni, “Man nya pa aŋa?”
6Ci latic ma loyo lukac ogamo ni, “Man nya jo Moab, ma yam odwogo ki Naomi ki i
lobo Moab.
7Ci en openya ni, ‘Alegi, wek abek korgi, kun abeko ki i kin larita ma i kor lukac.’
Kit meno en obino kun tiyo medde kwede nia wa odiko con nio wa onyoo, kun pe
ywe kadi matidi mo.”
8Ci Boaj owaco ki Ruth ni, “Koŋ iwiny, nyara, pe doŋ icit ibed i poto mukene, nyo
pe iwek poto man, ento bed cocok ki anyirana.
Acoli Baibul
© 1985, Bible Society of Uganda.
447
9Ket waŋi i kom poto ma gitye ka kayo-ni, bed ka lu bo korgi. Doŋ atyeko ciko
awobe ni pe gugud komi. Dok ka orwo pii neki, ci cit ka ma agulu pii tye iye,
icimat pii ma awobe gutwomo-ni.”
10Ruth oguŋo oryebbe piny, owacce ni, “Piŋo luguma okaya i nyimi, omiyo iparo
pira ma an larok ata-ni?”
11Ento Boaj ogamo ni, “Gin ducu ma ibedo ka tiyone pi daani nia ma cwari oto ca
gibedo ka titta ducu kikore, ki kit ma iweko kwede woru ki meni ki lobo tinoni pi
bino i rok ma yam pe iŋeyo.
12Rwot myero oculli gin ma doŋ itiyo maber-ri! Rwot ma en Lubaŋa pa Icrael ka
ma iriŋo ilaro i te bwome-ni, omiyi mot muromo maber!”
13Ruth ogamo ni, “Rwoda, in kica omaki i koma, pien doŋ ityeko kweyo cwinya
woko pi lok ki aŋecani lok me kica, kadi bed an pe a ŋat acel i kom lwak aŋecani.”
14I kare me cam Boaj dok owacce ni, “Bin kany, wek icam kwon mo, igwe ki koŋo
vino,” Kit meno Ruth ocako nywako bedo ki lukac, ci Boaj omiye cayiri ma gicelo
acela. En ocamo nio ka oyeŋ, ci oweko mogo odoŋ.
15Ka en oa malo ka beko cam, Boaj ociko awobe kun waco ni, “Wuwek en obeki
wa i kin larita, pe wule wiye.
16Dok bene wuwot wi te mogo wo ko ki i kom larita, ci wuwek en obeki, kun pe
wucoko wiye.”
17Kit meno en obeko cam i poto nio wa otyeno, ci odino bel cayiri ma obeko-ni
woko; omito romo debe aryo.
18Ci otiŋo ocito kwede i gaŋ, onyuto bot daane gin ma ebeko; dok ocako kelo cam
ma odoŋ ma onoŋo en doŋ oyeŋ, omiyo ki daane.
19Ci daane openye ni. “Tin ibeko kwene? Itiyo kwene? Gum obed i kom ŋat ma
oparo piri-ni.” En otito ki daane ŋat ma etiyo bote-ni kun wacci, “Nyiŋ dano ma
tin atiyo bote-ni aye Boaj.”
20 Ci Naomi owaco ki ci-wode ni, “Myero Rwot omiye gum, Rwot ma kicane peya
otenyo jo makwo ki jo muto-ni.” Dok Naomi owacce ni, “Dano meno aye omegiwa
macok ma romo laki.”
21Ci Ruth ma anyira Moab owacci, “Medo ki meno, dok owacca bene ni, ‘In
ibinywako bedo ki luticca nio ka gutyeko kayo kacca ducu.’ “
22Ci Naomi owaco ki ci-wode Ruth ni, “Man ber, nyara, ka ibecito kacel ki
anyirane, wek pe jo gubed ka gudo komi i poto mukene.”
23Kit meno en obedo ki anyira pa Boaj kun beko cam nio ka kayo bel cayiri ki
ŋano otum, kun obedo kacel ki daane.
Ruth 3
Acoli Baibul
© 1985, Bible Society of Uganda.
448
Ruth ki Boaj i laro me dino bel
1Daane Naomi dok owacce ni, “Nyara, pe myero ayennyi ot, wek ibed maber?
2Boaj ma onoŋo ibedo ki anyirane-ni en aye ladoggolawa. Nen ba, en bipyeto
cayirine tin otyeno i laro moyo.
3Ber in ilwokke, iwirre ki moo, irukke ki boŋŋini mabeco-ni, ci icit kunnu wa i
laro. Ento pe inyutte kekeni bo te nio ka otyeko cam ki mat-gu.
4Lacen ka doŋ obuto piny, in inen ka ma obuto iye-ni, ci icit iye, iel tuŋ ka tyene,
ibut iye; ci en bititti gin ma ibitiyo.”
5Ruth ogamo ni, “Abitiyo gin ma iwaco ducu.”
6Kit meno Ruth ocako cito wa i laro moyo, ci otiyo kit ma daane otitte-ni kikome.
7Ka Boaj otyeko camo cam ki mat-gu, ma kun cwinye yom, ocito obuto Ka ŋet
cayiri ma giguro kacel. Ci Ruth okwalle ocito mot, oelo tuŋ tyene, obuto piny.
8Ki i cwiny dyewor laco ocako po; ka olokke, ci nen, dako mo obuto ka tyene!
9Owacci, “In aŋa?” Ogamo ni, “An a Ruth, aŋecani. Yar dog boŋoni, iuma kwede,
pien in aye imyero ka lako an.”
10En owacce ni, “Rwot omiyo gum, nyara; man inyutta berri madit makato
macon, pien pe icito i kor awobe matino, ma lucan nyo ma lulonyo.
11Ci tin, nyara, pe doŋ ilwor, pien abitimo piri gin ducu ma ilego-ni, pien lutuwa
ma i gaŋ-ŋi giŋeyo kit berri.
12 Me adane an aye a watwu macok, ento tye omegiwa ma dok cok makato an ma
romo lako in.
13Koŋ ibut i dyewor man, ci diki odiko ka ce omegiwa mukene aye bilaki, wek en
olaki; ento ka omegiwa mukene-ni pe mito laki, macalo Rwot tye makwo-ni, ci an
abilaki ma ka en. Doŋ ibut piny nio wa odiko.”
14Obuto piny ka tyene nio wa odiko, ento oa woko con ma piny pud ribiribi; ci
Boaj ociko ni, “Pe ŋatti mo oŋe ni dako man obino wa i laro moyo.”
15Ci owacci, “Kel boŋo ma iruko-ni, iyar iye.” Oyaro iye, ci Boaj opimo cayiri
agwata moko abicel, ocibo i wiye, ci en ocito kwede gaŋ.
16Ka en obino bot daane, daane openye ni, “Wotti obedo niŋniŋ, nyara?” Ci otitte
gin ducu ma laco meno otimo i kome,
17kun waco ni, “En omiya cayiri agwata moko abicel kun wacci, ‘Pe myero idok
bot daani ki ciŋi noŋo.’ “
18Ci daane odok iye ni, “Nyara, koŋ ikur nio ka iniaŋ ka ma lok bicuŋ iye, pien laco
meno pe biliŋ mot, ento bityeko lok woko tin.”
Acoli Baibul
© 1985, Bible Society of Uganda.
449
Ruth 4
Boaj olako Ruth
1Boaj ocito i dog gaŋ, obedo piny kunnu. Ci nen, lalako ma Boaj oloko pire-ni
okato akata. Boaj owacci, “Bin, omera, ibed piny kany,” ci obino obedo piny.
2Ci Boaj okwanyo ludoŋo me gaŋ meno apar, owaco botgi ni, “Wubed piny kany,”
ci gubedo piny.
3Lacen owaco ki dano ma en lalako-ni ni, “Naomi, ma doŋ odwogo cen nia ki i
lobo Moab, tye ka cato but dul lobo mo yam pa ominwa Elimelek.
4Pienno omiyo atamo ni koŋ atitti, kun awacci, In iwil ki i nyim jo man ma gibedo
kany-nyi, ki i nyim ludoŋowa-ni. Ka ce ibikokone, ci koki; ento ka pe, ci titta wek
aŋe, pien pe tye ŋat mo ma myero okoki, kono in, ci an aye alubi.” Ogamo ni, “An
abikokone.”
5Boaj dok owacci, “I nino ma iwilo iye dul lobo meno ki bot Naomi, noŋo in iwilo
wa ki Ruth ma anyira Moab bene, ma dako pa lato-ni, pi dwoko nyiŋ lato i kom
ginaleyane.”
6Mumiyo lalako owacci, “An pe atwero koko ne pira, miyo abalo ginaleyana
woko. In ikoki; doŋ ajalo twerona me kokone boti, pien an pe atwero kokone.”
7 Man aye kit macon ma yam gitimo i Icrael i kare me koko dul lobo, nyo loko ki
dul mukene: pi moko lok mo-ni, con dano acel lunyo warre woko, ci miyo ki ŋat
mukene; meno aye yam obedo lok me caden i Icrael.
8Ka lalako dok owaco ki Boaj ni, “In aye iwil,” ci olunyo warre woko.
9Boaj owaco ki ludoŋo ki bot lwak ducu ni, “Wun aye wucaden ma moko ni,
atyeko wilo jami ducu ma yam pa Elimelek, ki jami ducu ma yam pa Kilion, ki
jami ducu ma yam pa Malon nia ki i ciŋ Naomi.
10 Ki Ruth anyira Moab bene ma yam dako pa Malon doŋ atyeko warone woko
wek obed dakona, pi dwoko nyiŋ lato i kom ginaleyane, wek nyiŋ lato pe gijwa
woko ki i kin utmege, nyo ki i dog gaŋ ka ma ginywalo iye-ni. Tin wun aye
wucaden.”
11 Ci jo ducu ma yam gitye i dog gaŋ kacel ki ludoŋo guwacci, “Wan aye lucaden.
Rwot omi dako meno ma bino i odi-ni obed macalo Lakeri ki Lea, ma gin aryo
ducu gutiŋo wi ot pa Icrael malo. Myero ibed matek i Eprata, nyiŋi bene oywek i
Beterekem,
12 odi bene obed rom ki ot pa Perej ma yam Tamar onywalo ki Juda, pi litino ma
Rwot bimiyi ma a ki i latin dako-ni.”
13Kit meno Boaj otero Ruth, odoko dakone. Odonyo obedo kwede, ci Rwot omiyo
ogamo ic, onywalo latin laco.
Acoli Baibul
© 1985, Bible Society of Uganda.
450
14Mon guwaco ki Naomi ni, “Doŋ gipwo Rwot ma pe oweki ibedo laboŋo wat
macok kwedi tin. Wek nyiŋe oywek i Icrael!
15En biroco kwoni odoco, dok bikuri ka iti; pien ci-wodi ma mari, ma pire tekki
makato awobe abiro-ni, en aye onywale.”
16Naomi otiŋo latin, opyelo i kore, ci odoko lapidine.
17Mon wadi gucako nyiŋe, kun giwacci, “Ginywalo ki Naomi latin laco.” Ci gucako
nyiŋe ni Obed; en aye obedo won Yece, ma won Daudi.
18Man aye likwayo pa Perej: Perej onywalo Kejeron,
19Kejeron onywalo Ram, Ram onywalo Aminadab,
20Aminadab onywalo Nakucon, Nakucon onywalo Calmon,
21Calmon onywalo Boaj, Boaj onywalo Obed,
22Obed onywalo Yece, Yece onywalo Daudi.
Acoli Baibul
© 1985, Bible Society of Uganda.
451
1 Camuel
1 Camuel 1
Nywalo Camuel
1Yam tye dano mo i Ramataimjopim ma i lobo godi me Epraim nyiŋe Elkana wod
pa Jerokam, ma wod pa Eliu wod pa Toku, ma en aye wod pa Jupi ma jo Epraim.
2Onoŋo tye ki mon aryo; nyiŋ ŋat acel Anna, ki nyiŋ dako mukene Penina. Penina
onoŋo tye ki litino, ento Anna onoŋo litinone peke.
3Dano man yam a ki i gaŋŋe mwaka ki mwaka ci cito ka woro Rwot me mony ki
ka tyero gitum i Cilo, ka ma onoŋo tye iye awobe pa Eli aryo, Kopuni ki Finekaci,
ma gin ajwagi pa Rwot.
4I nino ma Elkana tyero iye gitumme-ni, en miyo dul riŋo bot dakone Penina ki
bot awo bene ki anyirane ducu.
5Ento kadi bed en maro Anna mada en bedo ka miyo bote dul acel keken, pien
Rwot onoŋo otweyo iye woko, pe nywal.
6Nyeke bedo ka ŋeto iye marac ki cwero cwinye, pien Rwot otweyo iye woko, pe
nywal.
7Kit tim meno obedo ka timme mwaka ki mwaka; i kare ducu ma Anna cito
kunnu i ot pa Rwot, nyeke bedo ka ŋeto iye. Yam miyo Anna bedo ka koko, ci pe
camo.
8I nino mo acel cware Elkana openye ni, “Anna, ikok piŋo? Piŋo pe icamo? Cwinyi
cwer piŋo? An pe ayomo cwinyi makato awobe apar?”
9Ka doŋ gutyeko camo cam ki mat i Cilo, ci Anna oa malo. I kare-nu onoŋo ajwaka
Eli obedo i wi komme i ŋel okar doggola me ot pa Rwot.
10Anna onoŋo cwinye cwer matek, ci ocako lego Rwot kun kok matek twatwal.
11 Okwoŋo kwoŋ kun waco ni, “Ai Rwot me mony, ka ce ibineno aroma ma
aŋecani tye kwede, kun ipo pira, ma wii pe wil i koma, ce imiya latin laco ci
abitiŋo am iyo bot Rwot pi kare me kwone ducu, dok lyedi mo bene pe bigudo
wiye.”
12Ka en pud omedde ki lega i nyim Rwot, Eli obedo ka neno doge.
13Anna obedo ka lega ki i cwinye, kun del doge aye yeŋŋe, ento dwane pe winnye;
mumiyo Eli otamo ni en dako ma lamero.
14Ci Eli owaco bote ni, “Ibimer pi kare ma rom mene? Juk mero ki koŋo yinoni-ni
woko.”
Acoli Baibul
© 1985, Bible Society of Uganda.
452
15Ento Anna odok iye ni, “Pe kumeno, rwoda, An a dako ma cwercwiny aye oneka
woko, Pe amato koŋo yino nyo gin ma mero dano, ento abedo ka yako lok ma iiya
woko i nyim Rwot.
16Pe iloka abed dako ma kile rac, pien gin ma abedo ka loko-ni ducu dwoŋŋe
parra ki cwercwinya.”
17Ci Eli odok iye ni, “Wot ki kuc. Lubaŋa pa Icrael myero oye legani ma ikelo bote-
ni.”
18Anna ogamo ni, “Wek gum okaya i nyimi, ladit,” Ka okato ocito woko, ocako
cam, ci waŋe odoko leŋ.
19Gupuk woko odiko con, gucito ka woro Rwot; ka lacen gudok paco tugi i Rama.
Elkana obedo ki dakone Anna, ci Rwot ogamo lega pa Anna.
20Anna ogamo iye, Ka kare oromo, onywalo latin laco, ci ocako nyiŋe Camuel,
pien Dwacci, “Alego alega ki bot Rwot.”
21Elkana ki jo ma i ode ducu dok gucito ka tyero gitum me mwaka bot Rwot, ki pi
cobo kwoŋŋe.
22Ento Anna pe ocito, Owaco bot cware ni, “Ka latin doŋ obwoto deto cak, abitere,
wek ocinen i nyim Rwot, obed kunnu doŋ matwal.”
23Cware Elkana ogamo ni, “Tim gin ma ineno ni ber; koŋ doŋ ikur waŋ ma
obwoto dot. Ento Rwot aye ocob lokke kakare.” Ci Anna odoŋ ka doto latinne, nio
ka oweko doto cak.
24Ka doŋ wode obwoto dot ci otere, kacel ki twon ma ditte romo mwaka adek, ki
moko kwon ma romo debe aryo, ki opiro koŋo vino, ci okele i ot oa Rwot ma i
Cilo, kun onoŋo latin pud tidi.
25Guneko twon, ka gutero latin bot Eli.
26Ci Anna owaco bote ni, “A rwoda, tika ipo i koma? An aye a dako ma yam ocuŋ i
nyimi kany kun alego Rwot-ti.
27Yam alego pi latin man, ci Rwot oye legana ma akok kwede bote.
28Mumiyo an adyero en woko i ciŋ Rwot pi kare me kwone ducu; doŋ adyere
woko i cin Rwot en.” Ci guworo Rwot kunnu.
1 Camuel 2
Wer pa Anna
1 Anna olego bene kun wacci, “Aum ki yomcwiny pi Rwot; tekka omedde woko pi
Rwot. Doga nyedo lok i kom lumerokka, cwinya yom pien in Rwot ilara.
2“Pe tye ŋatti mo maleŋ macalo Rwot, ŋatti mo pe, kono in keken; got mo pe ma
rom ki Lubaŋawa.
Acoli Baibul
© 1985, Bible Society of Uganda.
453
3Pe wumedde ka lok ki wakke twatwal, pe lok me nyatte okatti ki i dogwu; pien
Rwot aye Lubaŋa won ŋec, en pimo gin ducu ma dano timo.
4Atum pa twoni doŋ gituro, jo magoro gudoko lutekkom.
5Jo ma yam giyeŋ gudoko lutic me noŋo cam, ento kec doŋ pe bot jo ma yam kec
nekogi. Lalur onywalo litino abiro, ento megi awobe mapol doŋ odoko goro.
6Rwot neko dano dok cero woko bene, tero i lyel dok dwoko makwo.
7Rwot miyo can, dok miyo lonyo; en lanyo dano dok pilo wiye.
8En ilo lucan woko ki i apwa, dok tiŋo jo ma piny obwoyogi kwanyogi woko ki i
wi odur, wek gubed kacel ki rwodi, gunoŋ kabedo me deyo. Rwot aye won wir ma
teno lobo, ocibo lobo ocuŋ i wigi.
9“Rwot bigwoko tyen jone ma gene; ento lutim aranyi gibirido wigi woko i piny
macol; pien dano pe loyo lweny pi tek kome.
10Lulweny i kom Rwot gibininyogi woko; en bimor i komgi ki i polo macalo mor
kot. Rwot biŋolo kop wa i agikki lobo ducu; en bimiyo tek bot kabakane, bipilo wi
lakerre ma giwiro ki moo.”
11Ka Elkana odok i gaŋŋe i Rama, latin odon ka tic bot Rwot i te loc pa ajwaka Eli.
Lok ma Rwot onyuto i kom jo me ot pa Eli
12Onoŋo awobe pa Eli kitgi raco; pe giparo pi Rwot wacel.
13Kit ma yam ajwagi gitiyo kwede i kom lwak i kare-nu onoŋo tye kit man: ka
dano mo otyero gitum, ci latic pa ajwaka bino ma pud gitye ka tedo riŋo, ma
omako lacob riŋo ma lake okarre adek.
14Ci rwako i otako, nyo i atabo, nyo i cupuriya, nyo i agulu. Riŋo ducu ma lacob
riŋo ocobo okelo woko bedo pa ajwaka. Yam gubedo ka timo kit meno i Cilo i
kom jo Icrael ducu ma gibino iye.
15Dok bene latic pa ajwaka yam bino ma moo dwolo peya giwaŋo, ci waco bot
dano ma tyero gitumme ni, “Mi riŋo bot ajwaka me abula, pien en pe ye gamo
riŋo ma doŋ gitedo, kono manumone keken.”
16Ka ce dano-nu owacce ni, “Koŋ iwek giwaŋ dwolo, ka doŋ ikwany madit kit ma
imito-ni,” ci latic gamo ni, “Pe kumeno; myero imi kombeddi. Ka pe, ci abikwanyo
ki tek.”
17Kit meno bal pa awo be-nu obedo dit twatwal i nyim Rwot, pien jo-nu gubedo
ka cayo gityer pa Rwot acaya.
18Camuel obedo ka tic i nyim Rwot ma onoŋo pud tidi, kun tweyo epod boŋo
camanini i pyere.
Acoli Baibul
© 1985, Bible Society of Uganda.
454
19Minne kwoyo kanyi matidi mwaka ki mwaka ci tero bote ka en cito kacel ki
cware ka tyero gitum me mwaka.
20Ci. Eli lego gum i kom Elkana ki dakone kun wacci, “Lubaŋa omi inoŋ litino ki i
kom dako man ma ka latin ma en odyero bot Rwot-ti;” ka lacen gidok paco tugi.
21Rwot dok olimo Anna ci Anna ogamo ic, onywalo litino awobe adek ki anyira
aryo. Ci latin man Camuel odoŋo i nyim Rwot.
22I kare-nu onoŋo Eli doŋ oti mada. Obedo ka winyo kit ma awobene tiyo kwede i
kom jo Icrael ducu, ki kit ma gibuto ki mon ma gitiyo i doggola kema me rwatte.
23Owaco botgi ni, “Piŋo wutimo gin macalo meno? Pien abedo ka winyo ki bot
lwak ducu pi gin maraco ma wutimo.
24Pe kumeno, litinona; lok ma awinyo i komwu ma lwak pa Rwot gunyayo oromo
piny-nyi pe ber.
25Ka dano mo obalo i kom dano wadi, ci Lubaŋa biteko kingi. Ento ka dano obalo i
kom Rwot, aŋa ma twero bako doge pire?” Ento gin yam pe giworo dog wongi,
pien onoŋo Rwot mito ni enekgi woko.
26 Ci latin man Camuel omedde ki doŋo, kun yo mo cwiny Rwot kacel ki dano.
27Dano pa Lubaŋa mo obino bot Eli, owaco bote ni, “Rwot owaco kit man ni, ‘Yam
anyutte kekena boŋo me ot pa kwaru i kare ma gitye i Ejipt, ma gubedo opii i ot
pa Parao.
28 Yam ayere ki i kin kakawu ducu ma i Icrael wek obed ajwakana, ocit cok ki
keno tyerra, obed ka waŋo odok eceta, ki ruko epod i nyima. Ci yam amiyo bot jo
me ot pa kwaru gityer ducu pa jo Icrael ma giwaŋo ki mac.
29Piŋo dok wucayo gitumma ki gityerra ma yam aciko? Dok piŋo iworo litinoni
makato an, pi weko gicwe ki dul mabeco twatwal ki i kom gityer ducu ma jona
Icrael gityero.’
30Pi meno Rwot Lubaŋa pa Icrael otuco atyer ni, ‘Yam aciko ni, jo me odi ki jo me
ot pa kwaru gibimedde ta tiyo ticgi i nyima matwal’; ento kombeddi Rwot otuco
atyer ni, ‘Lok me cikke meno pire obotti woko ki bota, pien jo ma giketo deyo i
koma an bene abiketo deyo i komgi, ento jo ma gicaya pe abiketo cwinya i komgi.
31Nen, kare bibino ma abituro iye tekki woko ki tek me ot pa kwaru, wek dano
mo muti pe obed i odi.
32Ka can doŋ opoto i komi, nyeko bimaki i kom jo Icrael pi lonyo ducu ma
gibinoŋo, kun dano mo muti pe bibedo i odi matwal.
33Danoni mo ma abiweko doŋ i ŋet keno tyerra, wane bicor woko ki koko, kun
cwinye ton; likwayowu ducu dano binekogi woko ki pala lucwan.
Acoli Baibul
© 1985, Bible Society of Uganda.
455
34 Gin ma bipoto i kom awobeni aryo. Kopuni ki Finekaci, en aye bibedo lanyut
boti; gin aryo ducu gibito i nino acel.
35Dok abiketo ajwaka ma lagen pira kena ma ticce birwatte ki lok ma tye i cwmya
ki i tamma, Abigerre ot matek atika, ci en biri i dog ticce nakanaka i nyim danona
ma giwiro ki moo.
36Dok ka dano mo odoŋ ki i odi, bibino ka bako doge bote pi nucu lim mo, nyo
kwon mo kun wacci, Tim ber, iketa i kabedo mo pa ajwaka, wek acam latin kwon
mo.’ ”
1 Camuel 3
Rwot olwoŋo Camuel
1I kare meno onoŋo Camuel tye ka tic pi Rwot i te loc pa Eli. Onoŋo lok pa Rwot
bino kicel kicel keken, ginanyuta ma Rwot cwalo macalo lek pe nen ata.
2I kare meno onoŋo waŋ Eli ocido woko, pe doŋ neno piny, I nino mo onoŋo
obuto piny ka ma en buto iye,
3kun mac tara pa Lubaŋa pud lyel, dok kun Camuel obuto piny i ot pa Rwot ka ma
canduk pa Lubaŋa bedo iye-ni.
4Ci Rwot olwoŋo ni, “Camuel! Camuel!” Camuel ogamo ni, “An atye ene!”
5Ci oriŋo bot Eli owaco ni, “An atye ene, ibedo ka lwoŋa.” Ento Eli ogamo ni, “An
pe alwoŋi, cibut piny doki.” Camuel odok obuto piny.
6Ci Rwot dok olwoŋo ni, “Camuel! Camuel!” Ci Camuel oa ocito bot Eli, owaco ni,
“An atye ene, ibedo ka lwoŋa.” Eli ogamo ni, “An pe alwoŋi, latinna, cibut piny
doki.”
7I kare-nu onoŋo Camuel peya ŋeyo Rwot, onoŋo Rwot peya oyabo lokke bote.
8Ci Rwot dok olwoŋo Camuel tyen me adekke, ci Camuel dok oa ocito bot Eli kun
waco ni, “An atye ene, ibedo ka lwoŋa.” Ci Eli oniaŋ ni Rwot aye obedo ka lwoŋo
awobi-nu,
9mumiyo Eli owaco bot Camuel ni, “Cibut piny. Ka ce dok olwoŋi, ci ibiwaco ni,
‘Rwot, wac lokki. An laticci, atye ka winyone.’ ” Kit meno Camuel odok obuto piny
i kabutone.
10Rwot obino ci ocuŋ cok kun lwoŋo kit ma olwoŋo i kare ca ni, “Camuel!
Camuel!” Ci Camuel ogamo ni, “Rwot, wac lokki. An laticci, atye ka winyone.”
11Dok Rwot owaco bot Camuel ni, “Nen ba, an doŋ atye cok ka tiyo gin mo i Icrael
ma bimiyo dano ducu ma winyo komgi bito lirut.
12I nino meno abicobo gin ducu ma yam aloko i kom ot pa Eli, cakke i acakkine o
wa i agikki.
Acoli Baibul
© 1985, Bible Society of Uganda.
456
13An doŋ atito bote ni abiketo can i kom jo me ode matwal pi gin ma guroco ma
en ŋeyo wa con, pien litinone gubedo ka yeto Lubaŋa kun en pe jukogi.
14Mumiyo akwoŋo kwoŋ bot jo me ot pa Eli ni, pe tye gitum mo nyo gityer mo ma
bikwanyo bal ki i kom jo me ot pa Eli matwal.”
15Camuel obuto nio wa odiko, ci ocako yabo doggola me ot pa Rwot. Onoŋo en
lworo tito bot Eli lok ma Lubaŋa onyuto bote.
16Ento Eli olwoŋe kun waco ni “Camuel, latinna.” Camuel ogamo ni, “An atye ene.”
17Ci Eli openye ni, “Rwot otitti lok aŋo? Pe imuŋŋa lokke. Lubaŋa myero oket can
i komi kit meno ki makato bene, ka ce imuŋŋa lok mo i kom lok ducu ma en otito
boti.”
18Kit meno Camuel otitte lok ducu, kun pe omuŋo lok mo bote. Eli ogamo ni, “En
aye Rwot; wek otim gin ma oneno ni ber.”
19Camuel omedde ki doŋo kun onoŋo Rwot tye kwede, Rwot pe oweko lok mo ma
Camuel owaco obut opoto piny i nom ma pe ocobbe kakare.
20Ci jo Icrael ducu cakke ki i Dan o wa i Beer-ceba guŋeyo ni, Camuel doŋ gimoko
me bedo lanebi pa Rwot.
21Rwot omedde ki nen doki i Cilo, ka ma yam onoŋo onyutte iye bot Camuel kun
tito lokke bote.
1 Camuel 4
1Ci lok ma Camuel bedo ka loko cito romo lobo Icrael ducu.
Jo Piliciti guyako canduk pa Lubaŋa
I kare meno jo Icrael gucito ka lweny ki jo Piliciti, ci gutoŋo gony i Ebenejer, ki jo
Piliciti gutoŋo gonygi i Apek.
2Jo Piliciti gurye ki tyen ka lweny i kom jo Icrael. Ka mony ogeto matek, ci jo
Piliciti guloyo jo Icrael, guneko jo ma mito romo alip aŋwen i bar lweny.
3Ka lumony gudwogo i gony, ludoŋo pa jo Icrael guwacci, “Piŋo Rwot aye jo
Piliciti guloyowa tin? Wek wacikel canduk me gicikke pa Rwot ki i Cilo, wek en
Rwot obin obed i dyewa, olarwa ki i ciŋ lumerokwa-ni.”
4 Ci lwak gucwalo dano Cilo, gukelo canduk me gicikke pa Rwot me mony ki
kunnu, ma Rwot bedo-i wi komkerre malo ka wi lukerubi-ni, kun awobe pa Eli,
Kopuni ki Finekaci, bene onoŋo gubino kacel ki canduk me gicikke pa Lubaŋa.
5Ka canduk me gicikke pa Rwot obino i gony, jo Icrael ducu guwo ki daŋŋe matek,
omiyo lobo bene omor.
Acoli Baibul
© 1985, Bible Society of Uganda.
457
6Ka jo Piliciti guwinyo woo ki daŋŋe, ci guwacci, “Woo man madit ma a ki i gony
pa jo Ibru-ni te lokke aŋo?” Ka guŋeyo ni canduk pa Rwot otyeko bino i gony pa
jo Icrael,
7ci jo Piliciti gubedo ki lworo, pien gubedo ka waco ni, “Lubaŋagi doŋ oo i
gonygi.” Ci guwacci, “Oii, watum woko ba! Gin macalo man yam peya otimme.
8Oii, watum woko ba! Aŋa ma bilarowa ki i ciŋ lubaŋa magi matek-ki? Meno gin
aye lubaŋa ma yam gupwodo jo Ejipt ki lwak can mapol i tim.
9Wucam co, wuka lakwu matek macalo co, wun jo Piliciti, wek pe wudok opii pa
jo Ibru kit ma gin gubedo kwede opiiwu-ni. Wuka lakwu matek macalo co, ci
wulweny.”
10Kit meno jo Piliciti gucako lweny, ci guloyo jo Icrael. Jo Icrael guriŋo woko, kun
dano acel acel riŋo laro pacone. Nek obedo dwoŋ twatwal, pien Luicrael guto
kunnu ma romo jo alip pyeradek ma woto ki tyengi.
11Ki canduk pa Lubaŋa bene giyako woko; ki awobe pa Eli aryo, Kopuni ki
Finekaci, ginekogi woko bene.
12Dano mo ma Labenjamin oriŋo oa ki i waŋ mony, obino i Ci lo i nino meno
kikome, ma boŋŋine oyec woko, wiye bene ojuko ki ŋom.
13Ka en oo, onoŋo Eli obedo i wi komme i ŋet yo ka kuro lok, pien onoŋo cwinye
oŋabbe aŋaba pi canduk pa Lubaŋa, Ka dano-nu obino odonyo i gaŋ, otito lokke,
ci gaŋ ducu omor ki koko.
14Ka Eli owinyo dwan ma mor ki koko-ni, owacci, “Man woo me ŋo?” Ka dano-nu
orune, obino otito bot Eli.
15Onoŋo Eli ditte romo mwaka pyeraboŋwen wiye aboro, ki wane bene ocor
woko, omiyo doŋ pe neno piny.
16Dano-nu owaco bot Eli ni, “An aye aa ki i waŋ mony, ariŋo aa ki i mony tin.” En
ogamo ni, “Ci doŋ obedo niŋniŋ, latinna?”
17Lakellok-ki ogamo owacci, “Jo Icrael guriŋo woko ki i nyim jo Piliciti, dok bene
gineko jo tuwa madwoŋ twatwal, ki canduk pa Lubaŋa bene giyako woko.”
18Ka otuco lok i kom canduk pa Lubaŋa, ci Eli opoto ataro ki i wi komme ma
obedo kwede i ŋet dog gaŋ; ci ŋute otur, oto woko, pien onoŋo doŋ oti mada, dok
kome dit. Obedo laŋolkop i Icrael pi mwaka pyeraŋwen.
19I kare-nu ci-wode ma dako pa Finekaci onoŋo iye odoŋo, cok nywal. Ka owinyo
lok ni canduk pa Lubaŋa doŋ giyako woko, dok ni kwarone ki cware guto woko,
oturre piny, onywal, pien onoŋo mwoc ogoyo.
20I kare ma en mito to woko, mon ma gucuŋ ka ŋete guwaco bote ni, “Pe ilwor,
pien inywalo latin awobi.” Ento en pe ogamo doggi, pe oketo iye cwinye bene.
Acoli Baibul
© 1985, Bible Society of Uganda.
458
21Ci ocako nyiŋ latin ni, Ikabod, kun wacci, “Deyo otyeko a woko ki i Icrael!” pien
canduk pa Lubaŋa doŋ giyako woko, ki pi kwarone bene ki pi cware.
22Dok owacci, “Deyo oa woko ki i Icrael, pien canduk pa Lubaŋa doŋ giyako
woko.”
1 Camuel 5
Canduk pa Lubaŋa i lobo pa jo Piliciti
1Ka jo Piliciti guyako canduk pa Lubaŋa, gutiŋo ki i Ebenejer, gutero Acidod.
2Ka dok jo Piliciti gukobo canduk pa Lubaŋa, gutero i ot pa jokgi Dagon, ci gucibo
ka ŋet cal Dagon.
3Orwone ka jo Acidod gua malo odiko con, ci nen, cal Dagon tye opoto aryeba
cwiny i nyim canduk pa Rwot. Ci gutiŋo cal Dagon, gudwoko kakare.
4Ento orwone doki ka gua odiko con, ci nen, cal Dagon tye opoto aryeba i nyim
canduk pa Rwot. Wi cal Dagon ki bade ryoryo oŋun woko, opoto i kom larii
doggola; cal Dagon odoŋ ma kome odul.
5Man aye mumiyo ajwagi pa Dagon ki jo ducu ma gidonyo i ot pa Dagon pe dok
ginyono larii doggola me ot pa Dagon ma i Acidod wa onyoo.
6Ciŋ Rwot opoto mapek i kom jo Acidod ma omiyogi lworo madwoŋ; dok Rwot
omiyogi akwota bur lebba, ki i lobo ma i ŋete ducu.
7Ka jo Acidod guneno kit ma piny tye kwede, guwacci, “Canduk pa Lubaŋa pa jo
Icrael pe obed i kinwa, pien ciŋe opoto mapek i komwa, ki i kom Dagon ma
lubaŋawani.”
8Mumiyo gucwalo kwena, ci gucoko rwodi pa jo Piliciti ducu kacel kun giwacci,
“Wabitimo canduk pa Lubaŋa pa jo Icrael niŋniŋ?” Ci gudok iye ni, “Wek canduk
pa Lubaŋa pa jo Icrael giter wa i Gat.” Ci gutero canduk pa Lubaŋa pa jo Icrael
kunnu.
9Ento ka doŋ gitero kunnu, ci ciŋ Rwot opoto i kom gaŋ meno, obaŋo komgi
woko. Ci otimo jo Gat malit, omiyo akwota bur Lebba ocorre i kom litino wa ki
ludito.
10Dok gucwalo canduk pa Lubaŋa i Ekron. Ka canduk pa Lubaŋa oo i Ekron, ci jo
Ekron gukok matek ni, “Gukelo canduk pa Lubaŋa pa jo Icrael kany me nekowa
woko wa ki rokwa ducu.”
11Ci dok gicwalo lok, gucoko rwodi pa jo Piliciti ducu kacel kun giwacci, “Wucwal
canduk pa Lubaŋa pa jo Icrael woko, wek odok gire i kabedone, wek pe obed ka
nekowa kacel ki rokwa ducu.” Pien onoŋo to me nino ducu doŋ obaŋo kom dano
ma i gaŋ-ŋu ducu. Cin Rwot opoto kunnu mapek,
Acoli Baibul
© 1985, Bible Society of Uganda.
459
12kun jo ma pe guto gubedo ki akwota bur lebba maraco i komgi. Ci koko me gaŋ
meno oo wa malo i polo.
1 Camuel 6
Jo Piliciti gudwoko canduk pa Lubaŋa kakare
1Canduk pa Rwot obedo i lobo pa jo Piliciti pi dwe abiro.
2Lacen jo Piliciti gulwoŋo ajwagi ki lutyet ci guwacci, “Wabitimo canduk pa Rwot
niŋniŋ? Wutit botwa kit gin ma myero wami ma wabidwoko kwede canduk i
kabedone.”
3Ci guwacci, “Ka wucwalo canduk pa Lubaŋa pa jo Icrael;: pe wucwal nono, ento
atikane wudwok ki gitum me tiŋo alii. Ci doŋ wubican ci wubiniaŋ gin mumiyo
Rwot pe okwanyo ciŋe woko ki i komwu.”
4Gugamo ni, “Kit gin aŋo ma wabidwokke me gitum me tiŋo alii?” Gudok iye ni,
“Cal jabu abic ma oporo kit akwota bur lebba, ki cal oyoo adeŋ abic muporo wel
rwodi pa Lupiliciti; pien kit two gemo acel-lu onoŋo omakowu ducu, ki rwodiwu
bene.
5Pienno myero wutet cal akwota bur lebba ki cal oyoo adeŋ ma gitye ka tyeko
lobowa woko-ni ki kela deyo i kom Lubaŋa pa jo Icrael; ci gwok nyo en bikwanyo
ciŋe woko ki i komwu, ki i kom lubaŋawu ki lobowu.
6Pe wumi cwinywu obed tek kit macalo yam jo Ejipt ki Parao cwinygi obedo tek
kwede.
7Kombeddi doŋ wucikwany gadigadi manyen, ki megi dyaŋi aryo ma ginyeto ma
yam peya gitiyo kwedgi me pur, ci wutwe dyaŋi i nyim gadigadi me ywayone,
ento wuter litino dyaŋi paco, pe gubed kacel ki megigi.
8Ci wukel canduk pa Rwot wuket i wi gadigadi, ci wuket cal jabu ma wuteto-ni i
canduk mukene ka ŋete, ma wubidwoko bo te macalo tyer me tiŋo alii. Ka doŋ
wucwal, ociti.
9Ci doŋ wunen kore; ka ce ocito okemo yo tugi, wa i Bet-cemec, ci Lubaŋa pa jo
Icrael aye okelo can man madit i komwa; ento ka pe kit meno ci miyo waŋeyo ni
pe ciŋe aye ma obedo ka pwodowa; meno otimme i komwa pi keckom.”
10Jo-nu gutimo kit meno; gukwanyo megi dyaŋi aryo ma ginyeto, gutweyogi i
nyim gadagadi, ci guloro wi litinogi woko paco.
11Ci gucibo canduk pa Rwot i wi gadigadi, kacel ki canduk mukene ki cal oyoo
adeŋ ma giteto ki jabu, ki cal akwota bur lebbagi.
12Dyaŋi gucito gukemo yo atir ma dok yo tuŋ Bet-cemec, kun lubo yo ger madit.
Giwoto kun gikok, pe gumedo ki dok yo tuŋ acuc nyo yo tuŋ acam, kun rwodi pa
jo Piliciti gilubo korgi, nio ka guo kwede wa i waŋ lobo me Betcemec.
Acoli Baibul
© 1985, Bible Society of Uganda.
460
13Onoŋo jo Bet-cemec gitye ka kayo nanogi i nota. Ka gutiŋo wangi ci guneno
canduk pa Rwot, cwinygi obedo yom pi nenone.
14Gadigadi obino wa i poto pa Yocwa ma Labet-cemec, ci ocuŋ kenyo, Onoŋo kidi
madit tye kenyo; ci gubaro gadigadi woko me yen, gutyero dyaŋi me gitum
awaŋa bot Rwot.
15Ka dok Lulevi gutero canduk pa Rwot ki canduk mukene ma onoŋo tye ka ŋete-
ni, ka ma onoŋo tye iye cal jabu, ci guketogi i wi kidi madit-ti. Ci jo Bet-cemec
gutyero gitum awaŋa ki gitum mukene mogo bot Rwot i nino meno.
16Ka rwodi pa jo Piliciti abic-ci guneno kite, ci gudok Ekron i nino meno.
17Cal akwota bur lebba me jabu ma jo Piliciti gudwoko bot Rwot me gityer me
tino alii obedo kit man; acel pa jo Acidod, acel pa jo Gaja, acel pa jo Acikelon, acel
pa jo Gat, acel pa jo Ekron.
18Gucwalo cal oyoo adeŋ me jabu bene muporo wei gaŋ ducu pa jo Piliciti ma
rwodigi abic loyo-ni, gaŋi ma gicelogi ki cel matego, wa ki gaŋi matitino ma pe
girumogi ki cel, Kidi madit ma yam giketo canduk pa Rwot ka ŋete-ni en aye
caden o wa i nino man; pud tye i poto pa Yocwa Labetcemec.
19Rwot oneko jo Bet-cemec mogo, pien guŋiyo i canduk pa Rwot. Oneko jo
pyerabiro i kingi, ci dano gukumo, pien Rwot onekojo mapol i kingi.
Gitero canduk pa Rwot Kiriat-jearim
20Ka dok jo Bet-cemec guwacci, “Aŋa ma twero cuŋ i nyim Rwot ma Lubaŋa
maleŋ-ŋi? Dok ka bia ki botwa, ci bicito bot jo mene?”
21Pi meno gucwalo lukwena bot jo ma gibedo i Kiriat-jearim, kun giwaco ni, “Jo
Piliciti doŋ gudwoko canduk pa Rwot. Wubin, wuter botwu kunnu.”
1 Camuel 7
1 Ci jo Kiriat-jearim gucito guomo can duk pa Rwot, gutero i ot pa Abinadab ma i
wi got. Ci gukwero wode Eleajar pi gwokone.
Camuel oŋolo kop i Icrael
2Canduk pa Rwot obedo i Kiriajearim pi kare malac ma mito romo mwaka
pyeraryo, ci jo me otpa Icrael ducu gucako dwogo bot Rwot ki kumo.
3Ci Camuel owaco bot jo Icrael ni, “Ka doŋ wudwogo bot Rwot ki cwinywu ducu,
ci doŋ wubol lwak lubaŋa pa lurok ki cal jogi ma mon-gu woko ki i kinwu, wek
cwinywu okem bot Rwot atir kun wuworo en keken, cien bilarowu ki i ciŋ jo
Piliciti.”
4Kit meno jo Icrael gubolo lwak cal jok Baal ki cal jogi ma mon-gu ma tye botgi-ni
woko, ci gucako woro Rwot keken.
5Camuel dok owacci, “Wucok jo Icrael ducu i Mijpa ci abilego piwu bot Rwot.”
Acoli Baibul
© 1985, Bible Society of Uganda.
461
6Mumiyo dano gucokke i Mijpa ka dok gutwomo pii ci guonyo piny i nyim Rwot
macalo gityer, ci guri kec i nino meno kun giwacci, “Watimo bal i nyim Rwot.”
Dok Camuel oŋolo kop pa jo Icrael pigi i Mijpa.
7I kare meno ka jo Piliciti guwinyo ni jo Icrael gucokke i Mijpa, ci rwodi pa jo
Piliciti gucito ka lweny i kom jo Icrael. Ka jo Icrael guwinyo, ci gubedo ki lworo i
kom jo Piliciti.
8Ci jo Icrael guwaco bot Camuel ni, “Pe iwek koko piwa bot Rwot Lubaŋawa wek
olarwa ki i ciŋ jo Piliciti.”
9Camuel okwanyo latin romo ma pud dot, otyero bot Rwot obed gitum ma
giwaŋo ki berre. Ka Camuel okok kwede bot Rwot pi jo Icrael, ci Rwot owinyo
kokone.
10I kare ma Camuel tye ka tyero gitum awaŋa, jo Piliciti gucako bino cok ka lweny
i kom jo Icrael; ento Rwot omor macalo mor kot ki dwan madit i nino meno i kom
jo Piliciti, obaŋo komgi woko; ci jo Icrael guryemogi woko ki i nyimgi.
11Jo Icrael gumol woko ki i Mijpa, guryemo kor jo Piliciti, gurwadogi woko nio wa
i te Bet-kar.
12Lacen Camuel okwanyo got, ocibo ocuŋ i kin Mijpa ki Jecana, ci ocako nyiŋe
Ebenejer , kun owacci, “Rwot obedo ka konyowa o wa kany.”
13Guloyo jo Piliciti kit meno; pe dok gudonyo i lobo pa jo Icrael. Rwot obedo ka
lweny i kom jo Piliciti i kare pa Camuel ducu.
14Gaŋi ducu ma yam jo Piliciti gumayo woko ki bot jo Icrael gidwokogi bot jo
Icrael, cakke wa i Ekron o kwede i Gat. Jo Icrael gularo lobogi ki i ciŋ jo Piliciti i
kare-nu. Kuc onoŋo tye i kinjo Icraelkijo Amor bene.
15Camuel oŋolo kop pa jo Icrael i kare me kwone ducu.
16Yam woto kun wirre i kin Betel ki Gilgal ki Mijpa mwaka ki mwaka kun ŋolo
kop pa jo Icrael i kabedo meno ducu.
17Ka doŋ lokke dok Rama, pien gaŋŋe onoŋo tye kunnu. En ŋolo kop pa jo Icrael
kunnu bene, dok ocano keno tyer pi Rwot kunnu.
1 Camuel 8
Jo Icrael gulego kabaka
1I kare ma Camuel doŋ oti woko, oketo awobene gubedo luŋolkop pa jo Icrael.
2Nyiŋ wode me kayone Joel, ki nyiŋ wode me aryone Abija; yam gubedo luŋolkop
ki i Beer-ceba.
3Ento awobene pe gulubo kite; gubwoto woko, gudok ka yenyo lim. Gubedo ka
gamo lim me wilo loyo kop, kun gibalo te pido pa dano woko.
Acoli Baibul
© 1985, Bible Society of Uganda.
462
4Ci ludoŋo pa jo Icrael ducu gucokke kacel bot Camuel i Rama,
5 guwaco bote ni, “Nen ba, in doŋ iti woko, dok awobeni pe gilubo kiti. In iket
kabaka piwa wek en aye olowa, macalo tye i rok mukene ducu.”
6Ento lok meno pe oyomo i Camuel ka guwacci, “Miniwa kabaka wek en aye
olowa.” Ka Camuel ocako lego Rwot.
7Ci Rwot owaco bot Camuel ni, “Winy dog lwak i gin ducu ma guwaco boti; pien
gin pe gukwero in, ento gukwero an, ni pe abed kabaka ma loyogi.
8Kit tim ducu ma gubedo ka timone i koma cakke i nina ma yam akwanyogi iye ki
i Ejipt o kwede wa tin, ma gibwoto an gidok ka woro lubaŋa mukene, gitye ka
timone i komi bene kit meno.
9Koni doŋ koŋ iwiny doggi; lok acel keken, ber ilok kwedgi kun inyuto botgi atyer
kit ma kabaka ma biloyogi bibedo kwede.”
10Kit meno Camuel otito lok pa Rwot ducu bot lwak ma gulego kaba ka ki bote.
11Owacci, “Man aye bibedo kit ma kabaka biloyowu kwede; en bitero awobewu ci
ketogi i gadigadine me lweny, ki me bedo wegi aguragurane, ki jo ma riŋo i nyim
gadigadine.
12Dok en biketo ludito wi monnye ma loyo dano alip, ki ma loyo dano pyerabic, ki
jo mukene pi puro potone ki pi kayo kacce, ki pi teto jami lwennye ki jami kom
gadigadine.
13En bitero anyirawu ka rubo moo ma ŋwece kur, ki pi tedo cam ki pi tedo
mugati.
14En bi mayo pottiwu mabecone woko, ki poto olokwu ki poto jeituni, bitiŋo mi
yo bot luticce.
15Bikwanyo dul acel me apar me kalwu ki me olokwu, ci tiŋo miyo bot ludito ticce
ki bot luticce mukene.
16Bitero opiiwu ki aŋecawu, ki dyaŋiwu ki kanawu mabecone, ci biketogi ka tiyo
ticce.
17En bitero dul acel me apar me romiwu ki dyegiwu, ci doŋ wubibedo opiine.
18I kare meno wubikok giwu i kom kabakawu, ma wun aye wuyero piwu kenwu;
ento Rwot pe bidok iye botwu i nino meno.”
19Ento dano gukwero winyo dog Camuel, guwaco bote ni, “Pe; wan wabibedo ki
kabaka ma loyowa,
20wek wan bene wabed macalo rok mukene ducu, wek kabakawa aye olowa, ci
okat anyim pi telo wiwa ki ka lweny piwa i mony.”
21Ka Camuel otyeko winyo lok pa lwak ducu, ci odwoko lokke bot Rwot.
Acoli Baibul
© 1985, Bible Society of Uganda.
463
22Ka Rwot dok owaco bot Camuel ni, “Winy doggi, imigi kabaka,” Camuel dok
owaco bot jo Icrael ni; “Doŋ wuciti, ŋat acel acel odok i gaŋŋe.”
1 Camuel 9
Caulo orwatte ki Camuel
1Yam tye dano mo ma Labenjamin ma nyiŋe Kic, wod pa Abiel, ma wod pa Jeror,
wod pa Bekorat, wod pa Apia, ma Labenjamin, dano ma lalonyo.
2Onoŋo tye ki wode ma nyiŋe Caulo, awobi ma oputte ma mwonya, ma pe tye
dano mo ma i kin jo Icrael ducu ma mwonya makato en; odoŋo mabor makato
dano ducu cakke ki i wi gwoke dok kwede malo.
3I kare mo megi kana pa Kic won Caulo gurwenyo, ci Kic owaco bot wode Caulo
ni, “Ter latic mo acel, ci wua wucit ka yenyo kana.”
4Ka gukato guwok i lobo godi me Epraim, ci gubaro dye lobo Calica, pe gunoŋo
komgi. Ka dok gukato guwok i lobo Caalim, ento pe onoŋo gitye kenyo, Ka dok
gukato gubaro dye lobo Benjamin, ento pe gunonogi.
5Ka guo i lobo Jup, Caulo owaco bot latic ma onoŋo gitye kwede-ni ni, “Bin wadok
cen, wek wora pe ocak paro piwa, kun weko paro pi kana.”
6Ento en odok iye ni, “Nen, dano pa Lubaŋa tye i gaŋ man, en dano ma giworo; gin
ducu ma en waco bedo me ada, Wek koŋ wacit kunnu; gwok en bitito botwa lok
mo i kom wot ma watye iye-ni.”
7Ento Caulo owaco bot laticce ni, “Ka wacito bote, wabiterre gin aŋo? Pien kwon
doŋ otum woko ki i kicaawa, dok mot mo pe ma wabitero bot dano pa Lubaŋa
ca.”
8Laticce dok ogamo doge ni, “Nen kany, atye ki dul acel me aŋwen me cekel me
ryal; abimiyo bot dano pa Lubaŋa wek onyut botwa yo,”
9(I kare pa jo Icrael macon, ka dano mo yam ci to ka penyo dog Lubaŋa ci wacci,
“Bin, wek wacit bot lanen-piny;” pien dano ma gilwoŋo ni lanebi i kare man, yam
con gilwoŋo ni dano ma neno piny.)
10Ci Caulo owaco bot laticce ni, “Iwaco maber, Bin wek waciti.” Kit meno gucako
ci to i gaŋ ka ma yam dano pa Lubaŋa tye iye-ni.
11I kare ma giito kor got pi donyo i gaŋ ci gurwatte ki anyira ma gicito ka twomo
pii, ci gupenyogi ni, “Lanenpiny tye kany?”
12Gugamo ni, “En tye. Nen, tye i nyimwa ca, Wurune oyot; pud obino i gaŋ
kombeddi, pien tin dano tye ka tyero gityer i kabedo me woro Lubaŋa ma tye i wi
got.
13Ka wucito, wudonyo i gaŋ, ci wunoŋo kome cut, ma noŋo peya ocito ka cam i wi
got. Pien dano peya gibicam ka en peya obino, nio ka en olego gum i kom gitum;
Acoli Baibul
© 1985, Bible Society of Uganda.
464
ka doŋ jo ma gilwoŋogi gicako cam. Wun doŋ wuciti, ci wubirwatte kwede
oyotoyot.”
14Kit meno gumedde ki ito malo wa i gaŋ, Ka gitye ka donyo i gaŋ, ci guneno
Camuel; tye ka bino tun botgi kun onoŋo obecito i kabedo ma i wi got-ti.
15Onoŋo Rwot onyuto lok bot Camuel ma pud onoŋo Caulo odon ki nino acel me
bino bote kun wacci,
16“Diki ka onyoo abicwalo boti dano mo ma oa ki i lobo pa jo Benjamin, ci ibiwiro
en ki moo wek obed laker ma loyo jona Icrael. En bilaro jona ki i ciŋ jo Piliciti;
pien atyeko neno aroma pa jona, kokogi doŋ oo bota.”
17Ka Camuel oneno Caulo, Rwot otito bote ni, “Man aye dano ma onoŋo atitti
pire-ni. En aye biloyo lwakka.”
18Ka Caulo doŋ oo cok bot Camuel i dog gaŋ, openye ni, “Titta ba, ot pa lanenpiny
tye kwene?”
19Camuel ogamo ni, “An aye lanen-piny. Cit itel nyima nio i kabedo me woro
Lubaŋa ma i wi got, pien ibicam kweda kacel tin, ka odiko abiweki icito, dok
abititti lok ducu ma tye i cwinyi.
20Lok i kom kana ma gurwenyo okato nino adek-ki, pe cwinyi obed ka paro pigi,
pien gityeko noŋogi. Gin ma pire mit i Icrael-li ducu pa aŋa? Pe gin ducu meri?
Gin ducu pe me ot pa woru?”
21Caulo ogamo ni, “An gira Labenjamin, ma kakawa tidi twatwal i kin jo Icrael.
Doggolawa onyoŋo anyoŋa ki i kin doggola ducu pa jo Benjamin. Ci piŋo ilokka
lok ma rom meno?”
22Camuel otero Caulo ki laticce, okelogi i kicika, ka omiyogi kabedo me dito
makato jo ma gilwoŋogi ducu, ma giromo jo pyeradek.
23Ci Camuel owacobot latedo ni, “Kel wan pok ma nanen amini, kun aciki ni iket
pat-ti.”
24Latedo okwanyo em ki bam, aciba i nyim Caulo, ci Camuel owaco bot Caulo ni,
“Nen, gin ma gikano piri gityeko cibone i nyimi. Cam; pien onoŋo gikano piri nio
wa i kare ma giciko, wek icam kacel ki welo.” Kit meno Caulo ocamo kacel ki
Camuel i nino-nu.
25Ka doŋ gulor gudwogo piny ki i kabedo ma i wi got, ci gucito i gaŋ. Gipeto
kabuto pa Caulo malo i wi at, ci obuto piny, onino wako.
26Kate piny oyabbe, Cainuel olwoŋo Caulo ma onoŋo pud tye malo i wi at kun
wacci, “A malo, wek doŋ alwoki, iciti.” Caulo aa malo, ci en ki Camuel gucito i yo
gin aryo.
Camuel owiro Caulo me bedo kabaka
Acoli Baibul
© 1985, Bible Society of Uganda.
465
27Ka onoŋo gitye ka lor piny, ma doŋ guo i agikki gaŋ, Camuel owaco bot Caulo ni,
“Wac ki laticci ni okat ocit i nyimwa, Ka doŋ okato anyim, ci icuŋ kany manok,
wek amiyi iŋe lok pa Lubaŋa.”
1 Camuel 10
1Ci Camuel okwanyo kicere me moo, oonyo i wi Caulo, amate kun noto leme ci
owacci, “Rwot doŋ oonyo moo i komi wek ibed laker ma loyo lwakke jo Icrael. In
ibiloyo lwak pa Rwot, ci ibilarogi ki i ciŋ lumerokgi ma gurumogi-ni. Man aye
bibedo gin ma nyuto bati ni Rwot doŋ owiri me bedo laker ma loyo gipinnye:
2Ka ibia wako ki bata tin, ci ibirwatte ki co aryo i ŋet lyel pa Lakeri ma i Jelja, i
lobo Benjamin, Gibiwaco bati ni, ni, ‘Kana ma ibedo ka yenyogi-ni doŋ ginoŋogi,
dok kombeddi cwiny woru doŋ aa wako ki i kom kana, doŋ tye ka paro piwu kun
baka doge ni, “Atim gin aŋo pi woda-ni?” ‘
3Dok ibimedde ka wot anyim ka laki kenya, ci ibio i te kworo me. Tabor; ci co
adek ma gicito i Betel bot Lubaŋa gibirwatte kwedi kunnu, kun ŋat acel otiŋo
litino dyegi adek, ŋat acel otiŋo mugati adek, ŋat acel otiŋo opiru koŋo vino.
4Gin gibimoti, ci gibimini mugati aryo, in ibigamo, ki i ciŋgi.
5Ka lacen ibio i Gibea-eloim, ka ma cel gogo mony pa jo Piliciti tye iye-ni, Ka
ibidonyo i gaŋ kunnu, ibirwatte ki lwak lunebi ma gibino gilor piny kun gia ki i
kabedo me woro Lubaŋa ma i wi got, ma gitye ki dano ma gigoyo naŋa ki ajaa ki
nyamulere ki opuk ma gitelo kwede nyimgi, kun lunebi giwoto ki tito lok pa
Lubaŋa.
6Ci Cwiny pa Rwot bibino i komi ki tek, ci ibicako tito lok pa Lubaŋa kacel kwedgi,
ci ibilokke idoko dano mapat.
7Ka lanyut meno ducu doŋ otimme i komi ci doŋ icak timo gin ma ciŋi orwatte
kwede, pien noŋo Lubaŋa tye kwedi.
8In icit ikwoŋ nyima i Gilgal; nen, abibino bati ka tyero gitum awaŋa ki gityer
lakwecwiny Ibikuro nino abiro nio ka abio bati ka nyu to bati gin ma myero iti.”
9Ka Caulo oloko ŋeye pi weka Camuel, Lubaŋa omine kit cwiny mapat; ci lanyut
meno gutimme ducu i nino meno.
10Ka guo i Gibea, ci nen, lwak lunebi gurwatte kwede; ci Cwiny pa Lubaŋa obino i
kome ki tek, ci ocako tito lok pa Lubaŋa i kingi.
11Ka jo ma yam gineye guneno kit ma en tito kwede lok pa Lubaŋa kacel ki lunebi,
ci dano gucako lok kekengi ni, “Gin aŋo ma opoto i kom wod pa Kic? Caulo bene
doŋ tye i kin lunebi?”
12Ci dano mo me kunnu ogamo ni, “Onoŋo wongi kono aŋa?” Mumiyo odoko
carolok abola ni, “Caulo bene doŋ tye i kin lunebi?”
Acoli Baibul
© 1985, Bible Society of Uganda.
466
13Ka doŋ otyeko tito lok pa Lubaŋa ci ocito i kabedo me woro Lubaŋa ma i wi got.
14Omin won Caulo openyo en ki laticce ni, “Onoŋo wucito wa kwene?” Ci ogamo
ni, “Wacito ka yenyo kana; ka waneno ni pe gibinoŋŋe, ci wacito wa bot Camuel.”
15Ci omin won Caulo dok owacci, “Koŋ itit bota gin ma Camuel owaco boti mono.”
16Ci Caulo owaco bot omin wonne-ni ni, “Otito botwa atir ni kana doŋ ginoŋo.”
Ento pe otito lok me camo ker ma onoŋo Camuel oloko bote-ni.
Kwir okwanyo Caulo me bedo kabaka
17I kare-nu Camuel olwoŋo lwak ocokke kacel bot Rwot i Mijpa.
18Ka owaco bot jo Icrael ni, “Rwot Lubaŋa pa Icrael owaco kit man ni, ‘Yam
akwanyo jo Icrael ki i Ejipt, alarowu ki i ciŋ jo Ejipt ki i ciŋ Luker ducu ma gubedo
ka unowu.’
19Ento tin wutyeko kwero Lubaŋawu wo ko ma bedo ka larowu ki i can ki
ayelawu ducu, ci doŋ wuwacci, ‘Pe kumeno; ento imiwa kabaka ma biloyowa.’
Doŋ wubin wucuŋ i nyim Rwot kun wurye kaka ki kaka ki doggola ki doggola.”
20Camuel okelo kaka ma i Icrael ducu cok, ci kwir okwanyo kaka pa Benjamin.
21Okelo kaka pa Benjamin cok doggola ki doggola, ci kwir okwanyo doggola pa jo
Matri. Ka lacen doŋ okelo doggola pa jo Matri cok ki acel acel, ci kwir okwanyo
Caulo wod pa Kic, Ento ka gibedo ka yenye, pe ginoŋo kome.
22Mumiyo gucito, gupenyo dog Rwot doki ni, “Dano-nu tika obino kany?” Ci Rwot
ogamo ni, “Nen, tye okanne i kin jami.”
23Guriŋo gucito, guomo en ki kunnu, Ka ocuŋ i dye lwak, nen, odoŋo mabor
makato dano ducu, cakke ki i wi gwoke dok kwede malo.
24Ci Camuel owaco bot lwak ducu ni, “Doŋ wuneno ŋat ma Rwot oyero-ni? Pe tye
ŋatti mo i kin wun lwak ducu ma cal kwede.” Ci lwak ducu gudaŋŋe ki woo ni,
“Kabaka obed kwo nakanaka!”
25Camuel dok otito bot lwak kit cik ma myero me aluba ka kaba ka biloyogi; ci
ocoyogi i buk, ka opyelo i nyim Rwot, Lacen Camuel ocwalo lwak woko ducu, wek
ŋat acel acel odok i pacone.
26Caulo bene odok i pacone i Gibea. Jo mo go ma twoni oteka bene gucito kwede,
gin jo ma Lubaŋa ogudo cwinygi.
27Ento jo mogo ma kitgi obedo atata guwacci, “Dano-ni bilarowa niŋniŋ?” Gubedo
ka caye, pe gumedo ki tero mot mo bote.
1 Camuel 11
Caulo oloyo mony pa jo Ammon
Acoli Baibul
© 1985, Bible Society of Uganda.
467
1Ka dwe acel doŋ okato, Nakac ma jo Ammon ocito orumo gaŋ me Jabec-gilead ki
monnye; ci jo ducu ma i Jabec guwaco bot Nakac ni, “Ber icikke kwedwa, ci
wabidoko luticci.”
2Ento Nakac ogamo doggi ni, “Abicikke kwedwu kit man: abikolo waŋwu tuŋ acuc
woko ducu, wek aket ki lewic i kom jo Icrael ducu.”
3Ludoŋo ma i Jabec gugamo kun giwacci, “Koŋ imiwa nino abiro wek wacwal
lukwena i lobo Icrael ducu, Ka pe onen ŋatti mo ma larowa, ci wabimine kenwa
boti.”
4Ka lukwena gubino i Gibea i gaŋ pa Caulo, gutito lokke bot lwak; ci lwak ducu
guwo ki koko matek.
5I kare meno onoŋo Caulo oa ki i poto, obedo ka lubo ŋe twoni pur, ci owacci,
“Aŋo mutimme? Piŋo dano tye ka koko?” Ci gititte lok kom jo Jabec.
6Ka Caulo owinyo lokke, ci Cwiny pa Lubaŋa obino ki tek i kome, kun kiniga
omake madwoŋ.
7Okwanyo twoni pur aryo, otoŋogi, matitino, ci ocwalo i ciŋ lukwena oromo
kwede i lobo Icrael ducu kun giwaco ni, “Dano mo ma pe obino olubo kor Caulo ki
Camuel, gibitimo twon purre kit menol” Lworo omako dano matek pi Rwot,
mumiyo gumol gubino ki cwiny acel.
8Ka Caulo oryeyo lwak i Bejek, okwanogi, ci jo Icrael guromo alip miya adek, ki jo
Juda guromo alip pyeradek.
9Ci guwaco bot lukwena ma gubino botgi ni, “Wuwac bot jo Jabec-gilead ni, ‘Dikki
ka cen odoko lyet gibilarowu.’ ” Ka lukwena gucito gutito bot jo Jabec, cwinygi
obedo yom matek.
10En aye omiyo jo Jabec guwaco bot jo Ammon ni, “Wabimine kenwa di ki i
ciŋwu, ci wubitimowa kit ma wumito ducu.”
11Orwone Caulo opo ko mony i buca adek; ci gucoro i dye gony pa jo Ammon
kwarpiny, gucako nekogi o wa i dyeceŋ, Jo ma gubwotte guket woko, pe inoŋo jo
aryo ma gudoŋ kacel.
12Ka otum, lwak owaco bot Camuel ni, “Aŋagi ma yam owacci, ‘Caulo aye
biloyowa bo?’ Gikel jo-nu wek wanekgi woko.”
13Ento Caulo ogamo ni, “Pe tin gineko iye dano mo, pien tin aye Rwot olaro jo
Icrael.”
14Ka Camuel dok owaco bot lwak ni, “Wubin, wacitu i Gilgal, wek wacikweru ker
odoco kunnu.”
Acoli Baibul
© 1985, Bible Society of Uganda.
468
15Mumiyo lwak ducu gucito i Gilgal, ci guketo Caulo me bedo kabaka i nyim Rwot
kunnu. Gutyero gityer lakwecwiny kunnu i nyim Rwot, ci Caulo ki jo Icrael ducu
cwinygi obedo yom mada.
1 Camuel 12
Lok pa Camuel bot lwak
1Camuel owaco bot jo Icrael ducu ni, “Nen, doŋ atyeko winyo dogwu i lok ducu
ma wuwaco bota; doŋ amiyowu kabaka me loyowu.
2Koni doŋ wunen, kabaka tye ka telo wiwu. An doŋ ati woko ma wiya ki lwar;
dok, wunen, awobena bene gitye kwedwu. Abedo ka tic i nyimwu cakke wa ka
tinona o kwede wa onyoo.
3An atye ene, wutit lok ma mako koma i nyim Rwot ki i nyim lakerre ma giwiro ki
moo, Aŋa ma akwanyo twonne? Aŋa ma akwanyo kanane? Nyo aŋa ma abumo
jamine? Aŋa ma yam aburo? Nyo aŋa ma yam agamo lim me wilo loyo kop ki i
ciŋe me laum waŋa? Wutit lok ma mako koma, ci abidwoko waŋe botwu.”
4Gugamo ni, “In yam pe ibumo jamiwa mo, kadi burowa, nyo gamo jami mo ki i
ciŋ dano mo.”
5Ci owaco botgi ni, “Rwot aye lacaden i komwu, ki lakerre ma giwiro ki moo bene
aye lacaden tin ma moko ni, pe wunoŋo gin mo i ciŋa.” Gugamo ni, “En aye
caden.”
6 Camuel dok owaco bot lwak ni, “Rwot aye caden ma yam oyero Moses ki Aron ci
okwanyo kwarowa woko ki i Ejipt.
7Mumiyo kombeddi doŋ wucuŋ mot, wek apid kop i komwu i nyim Rwot i kom
tim ducu ma Rwot olarowu kwede, ma yam otimo piwu ki pi kwarowu.
8 Ka yam Yakobo ki jone gucito i Ejipt, ci jo Ejipt gubwoyogi ki tek, mumi yo
kwarowu gukok bot Rwot. Ka doŋ Rwot ocwalo Moses ki Aron ma gukwanyo
kwarowu ki i Ejipt ci gumiyogi gubedo i kabedo man.
9 Ento wigi ocako wil i kom Rwot Lubaŋagi woko; ci omiyogi i ciŋ Cicera ma
lawimony pa Jabin, kabaka me Kajor, ki i ciŋ jo Piliciti, ki i ciŋ kabaka me Moab, ci
gucako lweny i komgi.
10 Ci gukok bot Rwot kun giwacci, ‘Wan doŋ wabalo, pien wabwoto Rwot woko,
waworo jogi Baal ki jogi ma mon-gu, Ento doŋ ilarwa ki i cin lukworwa, ci
wabiworo in keken.’
11 Ka dok Rwot ocwalo Jerubaal ki Barak, ki Jeputa ki Camuel, olarowu ki i ciŋ
lumerokwu tuŋŋi ki tuŋŋi, ci wubedo mot ki kuc.
Acoli Baibul
© 1985, Bible Society of Uganda.
469
12 Lacen ka wuneno ni Nakac kabaka pa jo Ammon obino ka lweny i komwu, ci
wuwaco bota ni, ‘Pe kumeno; ento kabaka aye biloyowa,’ ma onoŋo Rwot
Lubaŋawu aye kabakawu.
13Kombeddi doŋ wunen kabakawu ma wuyero-ni, ma yam wupenya pireni. Nen,
Rwot doŋ oketo kabaka ma loyowu.
14Ka ce wubilworo Rwot ci wutiyo bote kun wuwinyo doge, ma kun pe wujemo
nyo wukwero cik pa Rwot woko, dok ka wun ki kabakawu ma loyowu-ni ce
wubilubo kor Rwot Lubaŋawu, ci bibedo ber.
15Ento ka ce pe wubiwinyo dog Rwot, nyo wujemo ma wukwero cik pa Rwot
woko, ci ciŋ Rwot bipoto i komwu ki i kom kabakawu.
16Kombeddi wun doŋ wucuŋ mot wek wunen kit gin madit ma Rwot bitiyo i
nyimwu.
17Kare-ni kare me kayo ŋano; pe kumeno? Doŋ an abilego Rwot wek ocwal kot
ma mor kun cwer kwede, ci wubiŋeyo dok wubineno kit ma balwu dit kwede ma
wutimo i nyim Rwot pi penyo pi kabaka piwu kenwu.”
18Kit meno Camuel olego Rwot, ci Rwot ocwalo kot ma mor kun cwer kwede i
nino meno; mumiyo lwak ducu gubedo ki lworo madwoŋ mada i kom Rwot ki i
kom Camuel.
19Ci lwak ducu guwaco bot Camuel ni, “Ladit, leg piwa bot Rwot Lubaŋani wek pe
wato, pien wapoŋo wi bal wa ki tim marac man me penyo pi kabaka piwa
kenwa.”
20Ci Camuel owaco bot lwak ni, “Pe wulwor, Wutyeko timo gin maraco magi
ducu, ento pe dok wulokke wubarre woko ki ka lubo kor Rwot, ento doŋ wuti bot
Rwot ki cwinywu ducu.
21Pe wulokke wubarre woko wudok ka lubo kor gin atata ma pe konyo, ma pe
laro dano mo, pien gin atata.
22Pien Rwot pe bibolo lwakke woko ata, pi nyiŋe madit-ti keken, pien yomcwiny
oa ki i i Rwot ma oketowu me bedo jone kikome.
23Dok bene ki tuŋ bota pe myero atim bal bot Rwot me weko lego piwu; dok
abipwonyowu kit me lubo yo atir ki maber.
24Wulwor Rwot keken, dok wuti bote ki gen madwoŋ ki cwinywu ducu; pienno
wubedo ka tamo kit gin madito ma yam Rwot obedo ka tiyone piwu.
25Ento ka pud wumedde ka timo tim maraco, ci gibijwerowu woko, wun kacel ki
kabakawu.”
1 Camuel 13
Lweny ki jo Piliciti
Acoli Baibul
© 1985, Bible Society of Uganda.
470
1Caulo onoŋo tye ki mwaka kare ma ocamo ker ci oloyo jo Icrael pi mwakaiye
aryo .
2Caulo oyero jo Icrael alip adek; jo alip aryo gubedo bote i Mikmac ki i lobo godi
me Betel, ki alip acel gubedo bot Yonacan i Gibea i lobo Benjamin. Jo mudoŋ
ocwalogi paco, ni ŋat acel acel odok i kemane.
3Yonacan oloyo jo Piliciti i cel gogo monygi mo ma tye i Geba, ci jo Piliciti
guwinyo pire. Caulo okuto tum okwanne oromo lobo ducu kun wacci, “Wek jo
Ibru ducu guwiny.”
4Ci jo Icrael ducu guwinyo ka giwaco ni, Caulo oloyo jo Piliciti i cel gogo monygi,
dok bene ni, nyiŋ jo Icrael odoko ŋwe lituny bot jo Piliciti. Ci gilwoŋo lwak
gucokke bot Caulo i Gilgal.
5Jo Piliciti gurwayo ka lweny ki jo Icrael ki gadigadi lweny alip pyeradek, ki wegi
aguragura alip abicel, ki lwak mony madwoŋ macalo kweyo me dog nam, Gubino
guguro gonygi i Mikmac ma tye i ŋet Bet-awen yo tun wokceŋ.
6Ka jo Icrael guneno ni doŋ gidinogi matek ma doŋ gitye marac twatwal, ci dano
gukanne i boro ki i bur, ki i kin godi ki i lyel ki i bur pii-gu.
7Jo mogo guŋolo kulu Jordan, gucito wa i lobo Gad ki Gilead, Onoŋo Caulo pud tye
i Gilgal, ci lwak ducu gilubo kore ki myelkom.
8 Okuro pi nino abiro ma onoŋo Camuel ociko-ni; ento Camuel pe obino i Gilgal, ci
lwak ocako ket woko ki bot Caulo.
9Mumiyo Caulo owacci, “Wukella gitum awaŋa kany, ki gityer lakwecwiny.” Ci
otyero gitum awaŋa.
10Ka onoŋo pud otyeko tyero gitum awaŋa, ci nen, Camuel oturo kibi no cut. Ka
Caulo okato woko ka rwatte kwede ki mote.
11Camuel owaco bo te ni, “Ibedo ka timo gin aŋo?” Caulo ogamo ni, “Ka aneno ni
dano gucako ket woko ki bota, dok bene pe ibino i nino ma onoŋo iciko-ni, kun jo
Piliciti doŋ gurwayo woko cok ki Mi kmac,
12ci atamo ni, ‘Jo Piliciti doŋ gibipoto i koma ki i Gilgal kany, ma peya ataŋo ciŋa
akwayo Rwot;’ ci doŋ aturre pira kena ka tyero gitum awaŋa.”
13Ci Camuel owaco bot Caulo ni, “Itimo gin me miŋo keken. In pe igwoko cik pa
Rwot Lubaŋani ma yam ociki kwede; kono onoŋo igwoko, kono Lubaŋa omoko
kerri me loyo Icrael matwal.
14 Ento kombeddi kerri doŋ pe bicuŋ; Rwot doŋ otyeko yero dano ma bitimo gin
ma cwinye mito. Dok Rwot oketo en me bedo laker ma loyo lwakke, pien in pe
igwoko gin ma Rwot yam ociki kwede.”
Acoli Baibul
© 1985, Bible Society of Uganda.
471
15Ci Camuel oa malo, oa ki i Gigal ocito i Gibea i lobo pa jo Benjamin. Caulo
okwano wel dano ma gitye bote, ci guromo miya abicel.
16Caulo ki wode Yonacan ki jo ma gitye bote gubedo i Geba i lobo pa jo Benjamin,
ento jo Piliciti gugony i Mikmac.
17Luyak gua ki i gony pa jo Piliciti buca mony adek; buca acel odok yo tuŋ Opra
ma i lobo Cual,
18buca mukene odok yo tuŋ Bet-koron, ki buca mukene odok yo tuŋ waŋ lobo ma
neno piny i nota Jeboim ma yo tuŋ tim ata.
19I kare-nu latet mo pe inoŋo i lobo Icrael ducu, pien yam jo Piliciti guwacci, “Pe
wawek jo Ibru gutet pala lucwangi nyo toŋigi pigi kengi.”
20Ento ŋat acel acel ki i kin jo Icrael obedo ka cito bot jo Piliciti ka twero lak
kweri dyaŋŋe, nyo kweri kidima, nyo latoŋ nyo pala kacce.
21Ci giŋolo gikok bedo dul aryo me adek me cekel pi lak kweri dyaŋ ki pi kidima,
ka dok acel me adek me cekel pi twero lak latoŋ ki pi como dim.
22Kit meno omiyo i kare me lweny pala lucwan nyo toŋ pe ginoŋo i Ciŋ dano mo
ki i kin jo ma gitye bot Caulo ki Yonacan. Ento Caulo ki wode Yonacan onoŋo gitye
ki megi.
23Ci jo ma gitye i cel gogo mony pa jo Piliciti gumol gukato woko, gucito i waŋ
apidin me Mikmac me gwokone.
1 Camuel 14
Yonacan oito i cel gogo pa jo Piliciti
1I nino mo acel Yonacan wod pa Caulo owaco bot awobi ma tino jami lwennye ni,
“Bin wek wakat bot mony ma i cel gogo pa jo Piliciti ma tye loka ca-ni.” Ento pe
otito bot wonne.
2Onoŋo Caulo bedo i agikki gaŋ me Gibea i te yat okwer pomegranat ma yam tye i
Migron. Onoŋo jo ma gitye kwede giromo miya abicel,
3kacel ki Akija wod pa Akitub, omin Ikabod wod pa Finekaci ma wod pa Eli. En
aye obedo ajwaka pa Rwot i Cilo ma ruko epod. Lwak pe guneye ni Yonacan ocito.
4I waŋ apidin ma Yonacan obedo ka yenyo yo me kato kwede i kom mony ma i cel
gogo pa jo Piliciti-ni, onoŋo tye iye got ma oculle tuŋcel ki got ma oculle tuŋ
mukene bene, Nyiŋ got acel Bojej ki nyiŋ mukene Cene.
5Got acel ocuŋ oculle yo tuŋ acam i nyim Mikmac, ki mukene yo tuŋ acuc i nyim
Geba.
Acoli Baibul
© 1985, Bible Society of Uganda.
472
6Yonacan owaco bot awobi ma tiŋo jami lwennye ni, “Bin wek wakat bot mony
ma i cel gogo pa jo-ni ma pe giŋeyo Lubaŋa; gwok Rwot bitiyo gin mo piwa
kunnu, pien pe tye gin mo ma geŋo Rwot laro dano kadi gipol kadi ginok.”
7Latin jami lwennye owaco bote ni, “Tim gin ducu ma cwinyi oteri iye. Nen, an
atye kacel kwedi; kit macalo cwinyi otamo kwede, mera bene kit meno.”
8Yonacan dok owaco ni, “Wabiwok wakato bot jo ca, ci wabinyutte kenwa botgi.
9Ka ce guwacci, ‘Wukur nio ka wao botwu,’ ci wabicuŋ giwa mot i kabedowa, pe
wabiito malo botgi.
10Ento ka guwacci, ‘Wubin malo botwa kany,’ ci wabiito malo kunnu, pien noŋo
Rwot doŋ otyeko miyogi i ciŋwa. Meno aye bibedo lanyut botwa.”
11Kit meno gin aryo ducu gunyutte kekengi bot mony pa jo Piliciti ma tye i cel
gogo; ci jo Piliciti guwacci, “Nen, jo Ibru gubebino ca, tye ka kato woko ki i bur ma
gukanne iye.”
12Ci co me mony ma i cel gogo gulwoŋo Yonacan ki latin jami lwennye kun
giwacci, “Wubin malo botwa, ci wabinyuto gin mo botwu.” Yonacan owaco bot
latin jami lwennye ni, “Bin ilub kora, pien Rwot otyeko miyogi i ciŋ jo Icrael.”
13Ka doŋ Yonacan ocako ito malo kun ci to kobo ki ciŋe ki tyene, ki latin jami
lwennye lubo kore. Yonacan otoŋo Lupiliciti ci gupoto woko piny i nyime, kun
latin jami lwennye obedo ka nekogi ki i kore.
14I nek meno mukwoŋo-ni ma Yonacan ki latin jami lwennye gutimo, guneko
dano pyeraryo macalo kweri dyaŋ ma ŋolo dye poto ma romo nucu eka.
15Dano gutwarre ki lworo madwoŋ i gony pa jo Piliciti, ki jogi ma gitye woko i
bar, ki mony ma i gogo, kadi wa luyak bene komgi omyel. Lobo oyeŋŋe, ci lworo
mutwaro dano odoko madwoŋ twatwal.
16Ka lukur-piny pa Caulo ma i Gibea i lobo Benjamin guneno lwak jo Piliciti guket
gigwennye atata, gidok tuŋŋi ki tuŋŋi,
17ci Caulo owaco bot lwak ma gitye bote ni, “Koŋ wukwan dano wek wanen aŋa
ma okato woko ki botwa.” Gukwano dano, ci nen, Yonacan ki latin jami lwennye
onoŋo gipe kunnu.
18Ci Caulo owaco bot Akija ni, “Kel canduk pa Lubaŋa kany.” Pien onoŋo canduk
pa Lubaŋa woto kacel ki jo Icrael i kare meno.
19I kare ma Caulo obedo ka lok ki ajwaka-ni, woo obedo ka medde ameda i gony
pa jo Piliciti, mumiyo Caulo owaco bot ajwaka ni, “Wek doŋ obedi.”
20Caulo ki jo ducu ma gitye kwede gucako wayo, ci gucito gudonyo ka lweny. Ci
nen, dano acel acel i kin jo Piliciti co bo lawote ki pala lucwanne; kom dano
obaŋŋe woko twatwal.
Acoli Baibul
© 1985, Bible Society of Uganda.
473
21Jo Ibru ma yam con gubedo bot jo Piliciti, ma yam gumol gucito kwedgi i
gonygini, gin bene gulokke gudwogo i kom jo Icrael ma gitye kacel ki Caulo ki
Yonacan.
22Kit meno wa jo Icrael ma yam onoŋo gukanne i kin godi me lobo Epraim, ka
guwinyo ni jo Piliciti gitye ka riŋo woko, gin bene guryemo korgi matek ka lweny
i komgi.
23Rwot olaro jo Icrael i nino meno; ci lweny omedde wa i ne Bet-awen.
24Can dok opoto i kom jo Icrael i nino meno; pien Caulo okwoŋo kwoŋ ki dano
kun wacci, “Cen opot i kom dano mo ma ocamo cam ma peya piny oyuto, ma
noŋo pud atye ka culo kwor i kom lukworra.” Kit meno pe onen ŋatti mo ma obilo
cam.
25Ci dano ducu gucorre gudonyo i buŋa, gunoŋo moo kic opoto i ŋom.
26Ka dano gudonyo i buŋa, ci nen, moo kic tye ka ton piny. Ento dano mo pe oketo
ciŋe i doge, pien lwak obedo ka lworo kwon ma gikwono-ni.
27Ento Yonacan onoŋo pe owinyo ka wonne kwoŋo kwoŋ kun ciko ki dano. Kit
meno en oluto iye wi odoo ma onoŋo tye i ciŋe, ci orwako i peda kic, orwako ciŋe
i doge; ci waŋe ocako gony woko.
28Ŋat acel ma i lwak owacci, “Woru ociko dano kun kwoŋo kwoŋ matek ni, ‘Cen
obed i kom dano ma ocamo cam i nino man.’” Onoŋo kec obwoyo dano woko.
29Yonacan ogamo ni, “Wora okelo can i lobo. Nen kit ma waŋa ogony kwede pien
atyeko bilo moo kic man manok.
30Kono pe obedo ber twatwal kono dano gucamo tin ki kuc gin ma guyako ki bot
lumerokgi? Pien kombeddi pud peya gineko jo Piliciti mapol.”
31Gineko jo Piliciti i nino meno cakke ki i Mikmac o wa i Aijalon. Onoŋo kec
obwoyo dano mada;
32ci dano gucako mwomme i kom I im ma giyako, ci gumako romi ki twoni ki
roci-gu guradogi woko piny, ci lwak gucako mwodo riŋone kacel ki remo.
33 Ka gitito bot Caulo ni, “Nen, dano gubalo i nyim Rwot pi mwodo riŋo ki remo,”
ci en ogamo ni, “Wutimo me dwalo dog! Wulor kidi madit tuŋ bota kany.”
34Caulo dok owacci, “Wuket wurom kin dano kun wuwaco botgi ni, ‘Dano acel
acel okel twonne nyo romone, wunekgi kany wek wucam, Pe dok wubal i nyim
Rwot pi mwodo riŋo ki remo.’ ” Pi meno dano acel acel okelo twonne i wor meno
ci gunekogi kunnu.
35Caulo ocano keno tyer pi Rwot; en aye keno tyer mukwoŋo ma en ocano pi
Rwot.
Acoli Baibul
© 1985, Bible Society of Uganda.
474
36Caulo dok owacci, “Wek walubu kor jo Piliciti i dyewor, waciyakugi nio ka piny
oru. Pe waciweku dano mo odoŋ i komgi.” Dano gugamo ni, “Tim gin ma ineno ni
berri.” Ento ajwaka owacci, “Weku koŋ wanyiku cok bot Lubaŋa kany.”
37Caulo openyo dog Lubaŋa ni, “Myero acilub kor jo Piliciti? Ibimiyogi i ciŋ jo
Icrael?” Ento Lubaŋa pe odokke iye i nino-nu.
38Caulo owacci, “Wubin kany, wun lutel wi lwak ducu, wek wuŋi wuniaŋ kit ma
bal obino kwede tin.
39Pien macalo Rwot ma lalar jo Icrael tye makwo-ni, kadi ka bal tye i kom woda
Yonacan, ci en bito ada.” Ento pe natu mo odokke iye ki i kin lwak.
40Dok owaco bot jo Icrael ducu ni, “Wun wubiwalle wubedo tuŋcel, ki an ki
Yonacan wabiwalle wabedo tuŋcel.” Ci lwak guwaco bot Caulo ni, “Tim gin ma
ineno ni berri.”
41 Mumiyo Caulo owacci, “Ai Rwot Lubaŋa pa Icrael, piŋo tin pe idok iye bota,
laditta? Ka ce bal man tye i koma nyo i kom Yonacan ma woda-ni, ai Rwot Lubaŋa
pa Icrael, mi Urim, Ento ka bal man tye i kom joni Icrael, ci imi Tumim.” Ci kwir
omako Yonacan ki Caulo, kun lwak obwot.
42Caulo dok owacci, “Bolu kwir i kin an ki woda Yonacan,” ci kwir opoto omako
Yonacan.
43Caulo dok owaco bot Yonacan ni, “Titta gin ma itimo,” ci Yonacan otito bote ni,
“Abilo moo kic manok ki i wi odoo ma onoŋo amako i ciŋa-ni, An doŋ atye ene,
abito doŋ.”
44Caulo owacci, “Lubaŋa myero oket can i koma kit meno ki makato bene ka pe
gineki woko, Yonacan.”
45Ento lwak gugamo dog Caulo ni, “Yonacan bi to doŋ ada, ma otiyo matek me
kelo ki Icrael loc man madit-ti? Pe twero timme! Macalo Rwot tye makwo-ni, yer
wi ye mo acel pe bipoto i ŋom, pien obedo ka tic kacel ki Lubaŋa i nino man,” Kit
meno lwak gularo Yonacan, pe omedo ki to.
46Caulo oweko ryemo kor jo Piliciti, ci odok cen; ki jo Piliciti bene gudok woko i
kabedogi.
Loc pa Caulo
47Ka Caulo doŋ otyeko camo ker pa jo Icrael me bedo kabaka, obedo ka lweny i
kom lumerokke ducu ma gurume. Olwenyo i kom jo Moab, jo Ammon, jo Edom, i
kom luker me Joba ki i kom jo Piliciti. Ka ma olokke odokiye ducu, onekogi marac.
48Obedo ka lweny matek, oloyo wa jo Amalek, ci olaro Jo Icrael ki i ciŋ jo ma yam
gibedo ka yakogi.
49Caulo yam tye ki awobene Yonacan, Icivi, Malkicua. Niŋ anyirane ene: latin
nyako mukwoŋo nyiŋe Merab, nyiŋ matidine Mikal.
Acoli Baibul
© 1985, Bible Society of Uganda.
475
50Nyiŋ dako pa Caulo onoŋo Akinoam, nya pa Akimaj. Nyiŋ ladit wi monnye
onoŋo Abneri wod pa Ner, ma omin won Caulo.
51Kic en aye won Caulo, ki Ner ma won Abneri-ni onoŋo en aye wod pa Abiel.
52Lweny obedo magwa i kom jo Piliciti i kare pa Caulo ducu. Ka Caulo oneno dano
mo ma oteka lweny, ci kelo, bedo kwede cok.
1 Camuel 15
Lweny i kom jo Amalek
1 Camuel owaco bot Caulo ni, “Rwot yam ocwala ka wiri ki moo ker me bedo
kabaka ma loyo jo Icrael, mumiyo tin ber iwiny lok pa Rwot.
2 Rwot me mony owaco kuman ni, ‘Abiketo can i kom jo Amalek pi gin ma yam
gutimo i kom jo Icrael, pien yam gulwenyo kwedgi ma gitye iyo, i kare ma gua ki i
Ejipt.
3Cit ilweny ki jo Amalek, idyergi i ciŋ Rwot, ijwergi woko liweŋ ki gin ducu ma
gitye kwede. Pe kica omaki i komgi, ento inen co wa ki mon, litino wa ki gin ma
pud dot, twoni ki romi, kinaga wa ki kana-gu.’ ”
4Caulo olwoŋo dano ka lweny, ci okwanogi i Telaim. Jo ma giwoto ki tyengi onoŋo
giromo alip miya aryo, ki jo pa Juda alip apar.
5Ka Caulo obino i nyim gaŋ pa jo Amalek, ci obuto i nota, okurogi iye.
6Dok Caulo owaco bot jo Keni ni, “Wua, wucit woko ki i kin jo Amalek, wek pe
atyekwu woko kacel kwedgi; pien yam kica omakowu i kom jo Icrael ducu i kare
ma gua woko ki i Ejipt.” Mumiyo jo Keni gua woko ki i kin jo Amalek.
7Caulo oloyo jo Amalek cakke ki i Kavila o kwede wa i Cur ma cok ki lobo Ejipt yo
tuŋ wokceŋ.
8Omako Agag kabaka pa jo Amalek otere makwo, ci odyero jo-nu, ojwerogi woko
ki pala lucwan.
9Ento Caulo ki lwak kica omakogi i kom Agag, ci guweko en kacel ki romi mogo
ma gibeco, ki twoni, ki roci mucwe, ki litino romi-gu, ki jami mukene ma gibeco
ducu, pe guye ni myero gijwergi woko liweŋ, Gin ducu ma gicayo, ki gin
maracone, gin aye gujwerogi woko.
Lubaŋa okwero Caulo me bedo kabaka
10Ka doŋ lok pa Rwot obino bot Camuel ni,
11“Atyeko ŋut pi miyo Caulo bedo kabaka, pien obarre woko ki ka lubo kora odok
woko cen, pe ocobo cikka.” Ci kiniga omako Camuel, obedo ka kok bot Rwot
dyewor benebene.
Acoli Baibul
© 1985, Bible Society of Uganda.
476
12Camuel oa odiko con pi rwatte ki Caulo. Ka gitito bot Camuel ni, Caulo doŋ
owoto i Karmel, ocibo gin me po pire kene, ci olokke okato anyim, ocito wa i
Gilgal.
13Ka Camuel oo bot Caulo, ci Caulo owaco bote ni, “Gum pa Rwot obed i komi.
Atyeko cobo cik pa Rwot.”
14Camuel owacci, “Man dok kit koko romi aŋo ma awinyo ki ita-ni, ki koko dyaŋi
ma awinyoni?”
15Caulo owacci, “Gikelogi ki bot jo Amalek, pien dano guŋoyo romi ki dyaŋi
mabecone me gitum bot Rwot Lubaŋani; ki mudoŋŋe wajwerogi woko ducu
liweŋ.”
16Ento Camuel owaco bot Caulo ni, “Liŋ! Abititti gin ma Rwot otito bota tin
dyewor.” Caulo ogamo ni, “Doŋ itit bota do.”
17Camuel owacci, “Kadi inen i waŋi kekeni ni itidi, pe in aye iloyo kaka ducu ma i
Icrael? Rwot yam owiri ki moo me bedo kabaka pa jo Icrael.
18Rwot ocwali kun waco boti ni, ‘Cit icidyerra jo Amalek ma lubalo, ijwergi woko
ducu liweŋ.’
19Piŋo yam pe iworo dog Rwot? Piŋo icorre i kom gin ma giyako, ki timo gin ma
nen marac i waŋ Rwot?”
20Caulo owaco bot Camuel ni, “Atyeko woro dog Rwot. Acito ka ma gicwala iye,
akelo Agag kabaka me Amalek, dok ajwero jo Amalek woko ducu liweŋ.
21Ento dano gukwanyo romi ki twoni ki i kin gin ma giyako, gukwanyo gin
mabecone ki i kin jami ma onoŋo gidyero me ajwera woko liweŋ, gutero wek
gubed gitum bot Rwot Lubaŋani i Gilgal.”
22Camuel ogamo ni, “Cwiny Rwot bedo yom i gitum awaŋa ki gityer-gu ma rom ki
kit ma cwinye bedo yom kwede ka giworo doge? Nen, woro dog Rwot ber kato
gitum, winyo cik ber kato dwolo nyogi romi ma giwaŋo me gityer.
23Pien jemo rom ki bal me tyet, tekwic rom ki bal me woro cal jogi. Macalo in
ikwero winyo lok pa Rwot, en doŋ okwero in me bedo kabaka.”
24Caulo owaco bot Camuel ni, “Apoto i bal, pien akalo wi cik pa Rwot ki wi lokki,
pien onoŋo alworo lwak, aworo doggi.
25Doŋ kombeddi alegi ni itima kica i kom balla, ci wadok kwedi wek aciwor
Rwot.”
26Camuel ogamo dog Caulo ni, “Pe abidok kacel kwedi, pien ityeko kwero lok pa
Rwot woko, ki Rwot bene otyeko kwero in me bedo kabaka pa jo Icrael.”
27 Ka Camuel olokke me cito woko, Caulo omako dog kanyine, ci oyec woko.
Acoli Baibul
© 1985, Bible Society of Uganda.
477
28Camuel owaco bote ni, “Rwot doŋ oyeco ker pa Icrael woko ki boti tin, doŋ
otyeko miyone bot lawoti ma en ber makato in.
29Lubaŋa ma en Deyo pa Icrael pe bi loko goba, kadi ŋut bene; en pe dano ma
kono oŋut-ti.”
30Caulo owacci, “Apoto i bal; ento tin koŋ iket deyo i koma i nyim ludoŋo pa
lwakka ki i nyim jo Icrael, wek wadok kwedi, aciwor Rwot Lubaŋani.”
31Mumiyo Camuel odok cen olubo kor Caulo, ci Caulo oworo Rwot.
32Camuel dok owacci, “Kella Agag, kabaka pa jo Amalek, bota kany.” Agag ocako
bi no bote ma tipo kome pe kun wacci, “Lit me to doŋ peke.”
33Camuel owacci, “Kit ma yam pala lucwanni omiyo mon gudoŋ laboŋo litinogi-ni,
kit meno meni bene bibedo laboŋo latin i kin mon wadi.” Ka doŋ Camuel oŋido
Agag woko matitino i nyim Rwot i Gilgal.
34Lacen Camuel odok i Rama; Caulo ocito mere i ode i Gibea pa Caulo.
35Camuel pe omedo ki neno Caulo o wa i nino me tone, ento Camuel obedo ka
kumo pi Caulo. Ci Rwot oŋut pi keto Caulo me bedo kabaka pa jo Icrael.
1 Camuel 16
Giwiro Daudi me bedo kabaka
1Rwot owaco bot Camuel ni, “Cwinyi bikumo pi Caulo pi kare ma rom mene, kun
an doŋ atyeko kwero en me bedo kabaka pa jo Icrael? Pik moo i tuŋ dyaŋ, ci iciti.
Abiori bot Yece ma jo Beterekem, pien anoŋo kabaka pira kena i kin awobene.”
2Camuel ogamo ni, “Abiwot kunnu niŋniŋ? Ka Caulo biwinyone, bineka woko.”
Rwot owaco bote ni, “Cit ki roya kun iwacci, ‘Abino ka tyero gitum bot Rwot.’
3Ci ilwoŋ Yece obin i ka tumo gitum. An abinyutti gin ma myero iti. Ibiwiro pira
dano ma abituco nyiŋe boti.”
4Camuel otimo kit ma Rwot ocike-ni, ocito i Beterekem. Ludoŋo ma i gaŋ meno
gucito ka jolo wiye kun komgi myel. Guwacci, “Ibino ki kuc bo?”
5Ogamo ni, “Abino ki kuc. Abino ka tyero gitum bot Rwot. Wulonnye kekenwu
wubed maleŋ, ka wubin kacel kweda ka tyero gitum.” Olonyo Yece ki awobene
gubedo maleŋ ci olwoŋogi i ka tyero gitum.
6Ka gubino, Camuel oneno kom Eliab ci otamo ni, “Ada, ŋat ma Rwot biwiro ki
moo tye i nyime.”
7Ento Rwot owaco bot Camuel ni, “Pe ibed ka neno ber me kome nyo kit borre,
pien atyeko kwere woko; pien Rwot pe neno piny kit ma dano neno-ni, Dano
neno kome ki woko, ento Rwot neno cwinye.”
Acoli Baibul
© 1985, Bible Society of Uganda.
478
8Yece dok olwoŋo Abinadab, oweko en okato ki i nyim Camuel; ci Camuel owacci,
“Kadi man bene Rwot pe oyero.”
9Yece dok oweko Cama okato ki ka ŋete; Camuel dok owacci, “Kadi man bene pe
Rwot oyero.”
10Yece omiyo awobene abiro ducu gukato i nyim Camuel. Ci Camuel owaco bot
Yece ni, “Rwot pe oyero jo-ni.”
11Dok openyo Yece ni, “Awobeni ducu gitye kany?” Ogamo ni, “Matidine aye pud
odoŋ; ento en tye ka kwayo romi,” ci Camuel owaco bot Yece ni, “Cwal kwena
giome; pien pe wabibedo piny nio ka en oo kany.”
12Ocwalo kwena, ci gikele. Otuc ma kome kwar, waŋe mwonya ma neno ber.
Rwot owacci, “Doŋ ia malo, iwire ki moo, pien man aye en.”
13Camuel okwanyo tuŋ dyaŋ ma moo tye iye, owiro Daudi ki moo ki i dye
omegine. Ci Cwiny pa Rwot obino i kom Daudi ki tek cakke i nino meno. Lacen
Camuel oa odok i Rama.
Daudi ogoyo opuk pi Caulo
14I kare meno Cwiny pa Rwot oa woko ki i kom Caulo, ci cen marac ma oa ki bot
Rwot opoto i kome, obedo ka lanye.
15Lutic pa Caulo guwaco bote ni, “Nen ba, cen marac ma oa ki bot Lubaŋa opoto i
komi, obedo ka lanyi.
16Laditwa, ber icikwa wan luticci ma watye kany-nyi wek waciyeny dano mo ma
ladiro goyo opuk; ci ka cen marac ma a ki bot Lubaŋa opoto i komi, en bigoyo
opuk, mi yo ibedo maber.”
17Mumiyo Caulo ociko luticce ni, “Wun wuciyennya dano mo ma ŋeyo goyo opuk
maberre, ci wukel en bota.”
18Ŋat acel i kin awobene ogamo ni, “Nen ba, aneno wod pa Yece ma Labeterekem
ma ladiro goco. En laco ma oteka ma oŋiyo ki lweny, ma iye olil i lok, ma nen
mwonya, dok Rwot tye kwede.”
19Mumiyo Caulo ocwalo lukwena bot Yece kun waco bote ni, “Cwalla wodi Daudi
ma lakwat romi-ni.”
20Yece okwanyo kana me yeyo mugati, ki opiro koŋo vino, ki latin dyel, ci
ocwalogi bot Caulo kacel ki wode Daudi.
21Ka Daudi ocito bot Caulo ci ocako ticce, Caulo ocako mare matek twatwal, ka
odoko lamak jami lwennye.
22Caulo ocwalo kwena bot Yece kun waco bote ni, “Wek Daudi obed doŋ ka tiyo
tic bota, pien aneno ticce, oyomo cwinya.”
Acoli Baibul
© 1985, Bible Society of Uganda.
479
23I kare ducu ma cen marac ma a ki bot Lubaŋa opoto i kom Caulo, ci Daudi
kwanyo opuk, cako goyone, miyo Caulo bedo maber, doko dano, ci cen marac a
woko ki i kome.
1 Camuel 17
Goliac otaro jo Icrael
1I kare meno jo Piliciti gucoko monygi kacel pi lweny. Gucokke i Coko i lobo pa
Juda, ci gugony i kin Coko ki Ajeka, i Epec-damim.
2Caulo ki jo Icrael gucokke kacel, gugony i nota Ela, ci gurye ki tyen me lweny i
kom jo Piliciti.
3Lupiliciti gucuŋ i wi got tuŋcel, ki Luicrael gucuŋ i wi got tuŋ mukene, kun nota
tye i kingi.
4Ci twon oita lweny mo obino oa ki i gony pa Lupiliciti ma nyiŋe Goliac, dano me
Gat. Borre kato ka futi aboŋwen.
5Oruko otaŋ mola i wiye, dok oruko koti mola lagen kore; pek pa koti molane
onoŋo romo ratili miya acel ki pyerabic.
6Oruko mola mukwako tyene, kun okacce ki toŋ alwiro mola wi gwoke.
7Bol toŋŋe mito rom ki rii yat me cweyo boŋo; lak toŋŋe pekke romo ratili apar
wiye aboŋwen, kun lamak kwotte otelo nyime.
8En ocuŋ ci odaŋŋe matek i wi mony pa jo Icrael ma gurye i tyen ni, “Kaa wubino
ma wurye i tyen pi lweny piŋo? Pe an Lapiliciti? Pe wun lutic pa Caulo bo? Wuyer
danowu mo acel, wek en olor piny obin bota.
9Ka en twero lweny kweda ce oneka, ci wan wabibedo luticwu; ento ka an aye
aloye, ce aneke, ci wun wubibedo luticwa pi tiyo tic botwa.”
10Lapiliciti meno dok owacci, “Ataro mony pa jo Icrael ma tin gurye i tyengi!
Wumiya dano mo wek walweny kwede kacel.”
11Ka Caulo ki jo Icrael ducu guwinyo lwak lok pa Lapiliciti-nu, ci cwinygi oballe
woko, gubedo ki lworo madwoŋ twatwal.
Daudi obino i gony pa lumony
12Daudi obedo wod pa dano mo me Eprata ma gaŋŋe Beterekem i lobo Juda;
nyiŋe Yece, yam tye ki awobene aboro. I kare pa Caulo, onoŋo en doŋ oti woko,
mwaka me ditte doŋ dwoŋ.
13Onoŋo awobe pa Yece adek muteggine gulubo kor Caulo i mony, Nyiŋ awobene
adek ma gucito i mony-nyi gin ene: Eliab ma latin kayo, ki ma olube Abinadab, ki
me adekke Cama.
14Daudi aye matidine; jo muteggi adek-ki gulubo kor Caulo,
Acoli Baibul
© 1985, Bible Society of Uganda.
480
15ento Daudi obedo ka wirre bot Caulo, ka dok paco ka kwayo romi pa wonne i
Beterekem.
16Lapiliciti obedo ka bino anyim ci cuŋ kunnu odiko ki otyeno pi nino pyeraŋwen.
17Yece owaco bot wode Daudi ni, “Ber iter nyig bel ma gicelo acela-ni bot
omegini, ma romo agwata adek, kacel ki mugati man apar, itiŋ itergi oyot bot
omegini ma i gony ca.
18Dok iter cak mutwo muluŋŋe-ni apar bot laditgi me mony ma loyo dano alip,
Nen kit ma omegini tye kwede, ci imak gin mo idwog kwede ki botgi.”
19I kare-nu onoŋo Caulo ki omegi Daudi wa ki jo Icrael ducu gubedo i nota Ela,
kun gilwenyo ki jo Piliciti.
20Daudi oa odiko con oweko rorru bot lagwokone, ci ocako wot otero cam ma
giyubo kit macalo Yece ocike kwede oo i gony ma onoŋo mony doŋ cito ka rye i
tyen, kun giwayo me lweny.
21Ci jo Icrael ki jo Piliciti gurwayo cok ka romo; mony okemme ki mony wadi.
22Daudi oweko jami i ciŋ lagwok jami, ocito i ka ryeyo i mony, ci omoto omegine
ducu.
23Ka pud tye ka lok kwedgi, ci twon oita mony Lapiliciti me Gat ma nyiŋe Goliac
otuc ka maleŋ i nyim mony pa jo Piliciti ma guryeyo, kun loko lok ma rom ki
macon ca, ci Daudi owinyo lokke.
24Jo Icrael ducu guriŋo laco meno woko ka gunene, ci gubedo ki lworo matek.
25Lwak jo Icrael guwacci, “Wuneno dano man ma obino-ni? Ada, en obino ka taro
jo Icrael. Ka ŋat mo oneko, kabaka bimiye doko lalonyo madit, dok bimine nyare
bene obed dakone, dok bimiyo jo me ot pa wonne pe doŋ giculo mucoro.”
26Daudi owaco bot jo ma gucuŋ ka ŋete ni, “Gin aŋo ma gibitimo ka dano mo
oneko Lapiliciti-ni, okwanyo kwede cac woko ki i Icrael? Lapiliciti ma pe ŋeyo
Lubaŋa-ni aŋa mono, ma myero obed ka taro Lubaŋa makwo-ni?”
27Lwak dok gudokke iye lakite acel-lu ni, “Gibitimo dano ma oneko-ni kit meno.”
28Ka Eliab omin Daudi maditte owinyo ka loko ki dano, kiniga omake i kome ci
owacci, “Piŋo ibino? Iweko romiwa manok-ki i tim bot aŋa? Aŋeyo etteni ki
keccwinyi; ibino kany ka neno lweny.”
29Daudi ogamo ni, “Atimo gin aŋo kombeddi? Pud aloko aloka keken.”
30Oloko ŋeye oneno ka mukene dok oloko lakite acel-lu, Dano ducu dok gudokke
iye kit mukwoŋo-ni.
31Ka lok ma Daudi obedo ka lokoneni owinnye, gutito bot Caulo; ci Caulo ocwalo
kwena olwoŋe.
Acoli Baibul
© 1985, Bible Society of Uganda.
481
32Daudi owaco bot Caulo ni “Pe iwek cwiny dano mo opoti pi Lapiliciti-nu, ladit;
an abicito ka lweny kwede.”
33Caulo owaco bot Daudi ni, “In pe itwero cito ka lweny ki Lapiliciti man, pien in
pud latin awobi.”
34Ento Daudi ogamo dog Caulo ni, “Ladit, abedo ka kwayo romi pa wora. Ka yam
labwor mo obino, nyo ŋuu mukene, ce omako latm romo mo ki i kin romiwa,
35aryemo kore ci agoyo, alaro latin romo, akwanyo woko ki i doge. Ka ce otokke
otiŋŋe i koma, apoto amako yer tike, agoyo aneko woko.
36Ladit, aneko labwor ki ŋuu mukene mapol. Lapilicitini ma pe ŋeyo Lubaŋa
bibedo ma rom ki ŋat acel i kingi. Nen, en doŋ otaro nmony pa Lubaŋa makwo
woko.”
37Daudi dok owacci, “Rwot yam olara ki i lwet ciŋ labwor ki ŋuu mukene: bilara
bene ki i ciŋ Lapiliciti man.” Caulo owaco bot Daudi ni, “Citi. Rwot aye obed
kwedi!”
38Caulo oruko Daudi ki jami lwennye, oruko otaŋ mola i wiye, ka oruke ki koti
mola.
39Daudi otweyo pala lucwan pa Cauloi wi jami lwennye, otemo wot kwede me
noŋo, pien pe oŋiyo wot kwede. Ci owaco bot Caulo ni “An pe atwero wot ki man
ducu pien pe aŋiyo kwede.” Olunyogi woko,
40ka okwanyo odoone omako i ciŋe, ci oyero litino gweŋi abic muluŋŋe mapwot
ki i laora kulu, opikogi i opiro kwatte, ma en kicaane; omako latandiyone i ciŋe,
ka onyiko cok bot Lapiliciti.
Daudi oloyo Goliac
41Lapiliciti obino onyiko cok ki Daudi ki latin kwotte i nyime.
42Ka Lapiliciti oneno kom Daudi, ci otuki cayone woko, pien onoŋo pud latin
awobi, kome kwar, dano ma neno mwonya.
43Owaco bot Daudi ni, “An adoko gwok bo, mumiyo ilima ki odoo-ni?” Ka ocako
ceno Daudi ki nyiŋ lwak lubaŋane.
44Lapiliciti dok owaco bot Daudi ni, “Bin bota ci abimiyo riŋo komi bot winyo me
polo ki bot ŋuu ma i tim.”
45Daudi bene owaco bot Lapiliciti ni, “In ibino bota ki pala lucwan ki toŋ ki toŋ
alwiro, ento an abino boti i nyiŋ Rwot me mony, i nyiŋ Lubaŋa me mony pa jo
Icrael ma ibedo ka tarone-ni.
46Tin Rwot bimiyo in i ciŋa, abireti woko piny, ci aŋolo wii woko; dok abimiyo
kom lumony pa Lupiliciti ma guto tin bot winyo me polo ki bot ŋuu ma wi lobo,
wek lobo ducu oneni, Lubaŋa tye i Icrael,
Acoli Baibul
© 1985, Bible Society of Uganda.
482
47dok wek lwak man guŋe ni, Rwot pe laro dano ki pala lucwan kadi ki toŋ, pien
lweny Rwot aye ma loyo gire, ci en bimiyowu i ciŋwa.”
48Lapiliciti oa obino ka romo ki Daudi, ci Daudi oriŋo oyotoyot i nyim mony ma
orye i tyen pi romo ki Lapiliciti.
49Orwako ciŋe i opirone, okwanyo lagwen, obayo, ocelo tur nyim Goliac. Lagwen
odonyo woko i tur nyime ci opoto piny aryeba cwiny.
50 Kit meno Daudi oloyo Goliac ki lataŋdiyo ki lagwen, ocelo, oneko woko. Pala
lucwan onoŋo pe i ciŋ Daudi.
51 Oriŋo, ocuŋ i wi Goliac, owoto pala lucwan pa Goliac ki i akurane, oneke kwede,
ka oŋolo kwede wiye woko. Ka jo Piliciti guneno ni twon oita monygi oto, ci
guriŋo woko.
52Lwak jo Icrael ki Juda gutwarre ki oduru gulubo kor jo Piliciti nio wa i Gat, ki i
dog gaŋ me Ekron. Omiyo Lupiliciti ma ret omakogi gupoto woko i dog yo cakke
ki i Caaraim o wa i Gat ki Ekron.
53Lacen jo Icrael gucako dwogo cen ki ka ryemo Lupiliciti, ci guyako gonygi.
54Daudi okwanyo wi Goliac okelo i Jerucalem, ento oketo jami lwennye I kemane.
Ginyuto Daudi bot Caulo
55Ka Caulo oneno ka Daudi cito ka lweny ki Goliac, ci openyo Abneri ma ladit wi
monnye ni, “Abneri, latin awobi-ni wod pa aŋa?” Abneri ogamo doge ni, “Macalo
in ikwo-ni, kabaka, pe aŋeyo.”
56Kabaka dok owacci, “Peny pi awobi-ni, ni en wod pa aŋa?”
57Ka Daudi odwogo ki ka neko Lapiliciti, ci Abneri okwanye otere i nyim Caulo, ki
wi Goliac i ciŋe.
58Caulo openye ni, “In wod pa aŋa, latin awobi?” Daudi odok iye ni, “An a wod pa
laticci Yece ma Labeterekem.”
1 Camuel 18
Yonacan ocikke ki Daudi
1Ka doŋ Daudi otyeko lok ki Caulo, ci tipo kom Yonacan omoko i kom Daudi
matek, omare macalo tipo kome kene.
2Caulo otero Daudi i nino meno, pe dok oweke odok i gaŋ pa wonne.
3Yonacan dok oketp gicikke ki Daudi, pien onoŋo mare macalo tipo kome kene.
4Olunyo jorre woko ki i kome, omiyo bot Daudi kacel ki jami lwennye, wa pala
lucwanne bene ki atum aterone ki del pyere.
Acoli Baibul
© 1985, Bible Society of Uganda.
483
5Ka ma Caulo ooro Daudi iye ducu co cito, tiyo maber, mumiyo Caulo okete oloyo
jo me mony. Ket man oyomo cwiny lwak ducu, dok oyomo cwiny lutic pa Caulo
bene.
Nyeko ocako mako Caulo i kom Daudi
6Ka onoŋo gidwogo i gaŋ paco, i kare ma Daudi dwogo ki ka ma oneko iye
Lapiliciti-ni, ci mon gumol woko ki i gaŋi ducu ma i Icrael ma kun giwero,
gimyelo pi jolo kabaka Caulo ki ajaa, ki wer me waya pi yomcwiny, ki jami agoya
me wer.
7 I tukogi mon giwero kun gileyo aleya ni, “Caulo oneko mere dano alip, ento
Daudi oneko alip apar.”
8Lok man ocwero cwiny Caulo, kiniga omake matek twatwal. Owacci, “Ma gubedo
ka waco ni Daudi oneko alip apar, ki tuŋ bota giwaco ni alip keken, gin aŋo
mukene ma en dok twero limo? Man odon camo ker.”
9Cakke i kare meno, Caulo neno Daudi agaya.
10Orwone cen marac oturo ki poto i kom Caulo, ci obedo ka po ki lok i ode, kun
onoŋo Daudi goyo opuk i kit me nino ducu. Caulo onoŋo tye ki toŋŋe i ciŋe,
11ci obaye ki toŋ, pien obedo ka tamo ni, “Wek acob Daudi, adi woko i kor ot.”
Ento Daudi oloye tyen aryo.
12Caulo obedo ka lworo Daudi, pien Rwot tye kwede, ento Rwot onoŋo oa woko
ki bot Caulo.
13Caulo okwanyo Daudi woko ki i nyime, okete me bedo ladit lalo dano alip; ci
obedo ka telo nyim lwak ka gicito i mony.
14Gin ducu ma Daudi tiyo en cobo maber, pien Rwot tye kwede.
15Ka Caulo oneno ni gin ducu ma Daudi tiyo cobo maber twatwal, ci obedo ka
lwore.
16Ento Jo Icrael ki jo Juda ducu gumaro Daudi pien obedo ka telo rryimgi ka ma
giwoto iye ducu.
Daudi onyomo nya pa Caulo
17Caulo dok owaco bot Daudi ni, “Atye ki nyara madit Merab ene; abimiye boti
obed dakoni. Bed oteka lwennya keken, kun ilwenyo matek pi Rwot.” Caulo
onoŋo tamo ni, “Wek ciŋa pe opot i kome, wek ciŋ jo Piliciti aye opot i kome.”
18Daudi owaco ni, “An aŋa, ki kwarina jo mene, ki doggola pa kwaragi gin aŋa-gi i
kin jo Icrael, ma miyo abedo cwar nya pa kabaka-ni?”
19Ento i kare ma kono gimi Merab nya pa Caulo bot Daudi, dok gimiyo bot Adriel
ma jo Mekola pi bedo dakone.
Acoli Baibul
© 1985, Bible Society of Uganda.
484
20Mikal nya pa Caulo dok omaro Daudi, Ka gitito bot Caulo, lokke oyomo iye.
21Caulo onoŋo otamo ni, “Wek amiye bot Daudi, wek obed owic me make, wek ciŋ
jo Piliciti aye opot i kome.” Mumiyo Caulo dok owaco bot Daudi tyen me aryo ni,
“In doŋ ibibedo cwar nyara.”
22Caulo oloko ki luticce bene, ocikogi ni, “Wulok ki Daudi i muŋ ni, ‘Nen, cwiny
kabaka yom i komi, ki luticce ducu gimari; doŋ ibed cwar nya pa kabaka.’ “
23Lutic pa kabaka guwacce lok meno ducu. Daudi ogamo ni, “Lok me doko cwar
nya pa kabaka nen botwu ni tidi mono, kun an lacan, peya aywek?”
24Lutic pa Caulo gutito bote lok ma Daudi odwoko.
25Dok Caulo owaco lok ni, “Wubiwaco bot Daudi ni, ‘Kabaka pe mito lim me
nyom. En mito del kom nyim jo Piliciti me co miya acel, wek icul kwor i kom
lumerok pa kabaka.’ ” Onoŋo Caulo otamo ni, jo Piliciti aye myero gunek Daudi.
26Ka luticce gutito lok man bot Daudi, bedo cwar nya pa kabaka oyomo cwinye.
Ma peya kare ma gimoko okato, ocito ki lwakke,
27oneko jo Piliciti miya aryo, odwogo ki del kom nyimgi me co, omiyogi bot
kabaka kun mo pe orem, wek odok cwar nya pa kabaka. Caulo omiye nyare Mikal
me bedo dakone.
28Ento ka Caulo oneno dok oniaŋ maber ni Rwot tye ki Daudi, dok ni jo Icrael
ducu gimare,
29lworo omako Caulo i kom Daudi makato yam con, mumiyo Caulo obedo
lamerok pa Daudi i kare ducu.
30Rwodi pa jo Piliciti dok gubino ka lweny, ci i kare ducu ma gibino, noŋo Daudi
loyogi maber makato lutic pa Caulo mukene ducu, ma omiyo nyiŋe oywek matek.
1 Camuel 19
Caulo otemo neko Daudi
1Caulo ocako loko ki wode Yonacan ki luticce ducu ni myero gunek Daudi woko.
Ento cwiny Yonacan wod pa Caulo onoŋo maro Daudi matek.
2Yonacan otito bot Daudi ni, “Wora tye ka yenyo yo me neki woko; pienno myero
igwok komi diki odiko, bed ma ikanne keni i muŋ.
3An abicito i bar, acuŋ i ŋet wora ka ma ikanne iye-ni, ci abiloko piri bot wora; ka
aniaŋ lok mo, ci abitito boti.”
4Yonacan oloko pi Daudi mamit bot wonne Caulo kun waco ni, “Kabaka, pe itim
bal i kom laticci Daudi, pien pe otimo bal mo i komi, obedo ka timmi tic ducu
mabeco.
Acoli Baibul
© 1985, Bible Society of Uganda.
485
5Yam odyero kwone, oneko Goliac ma Lapiliciti, ci Rwot omiyo jo Icrael oloyo loc
madit. Yam ineno, cwinyi obedo yom iye. Piŋo imito timo bal kun ioyo remo pa
dano ma pe ki bal, pi neko Daudi noŋo laboŋo tere?”
6Caulo owinyo dog wode Yonacan, ci okwoŋo kwoŋ ni, “Macalo Rwot tye makwo-
ni, pe doŋ gibineko.”
7Yonacan olwoŋo Daudi, otito bote lok meno ducu, ci okelo Daudi bot Caulo,
obedo i nyime kit macon.
8Lweny dok ocakke. Daudi ocito olwenyo ki jo Piliciti, onekogi mapol, omiyo
guriŋo woko.
9I kare meno cen marac dok oa ki bot Rwot opoto i kom Caulo, i kare ma en
obedo i ode ki toŋŋe i ciŋe, kun Daudi tye ka goyo opuk.
10Caulo oyubbe woko me guro Daudi i kor ot ki toŋ; ento Daudi oŋeyo waŋ Caulo
woko, omiyo Caulo ocobo kor ot ki toŋŋe. Daudi onno, obwot gire.
11 I dyewor meno Caulo ocwalo lukwena ka kuro Daudi i ode, wek enek woko
odiko, Ento Mikal dako pa Daudi owaco bote ni, “Ka tin dyewor pe igwoko komi,
ci gibineki woko diki.”
12Kit meno Mikal ocwalo Daudi owok ki i waŋ dirica oriŋo woko obwot gire.
13Mikal okwanyo cal apaya opyelo i wi kitanda pa Daudi, ka oketo laten wic me
yer dyegi opyelo ka wiye, ka oumo woko ki boŋo.
14Ka Caulo ocwalo lukwena me omo Daudi, Mikal owacci, “Kome lit.”
15Caulo dok ocwalo lukwena ka neno Daudi kun waco ni, “Wutine ki kitanda
wukel bota, wek aneke woko.”
16Ka lukwena gudonyo i kicika, ci nen, cal apaya aye tye i wi kitanda, ki laten wic
me yer dyegi ka wiye.
17Caulo openyo Mikal ni “Piŋo ibwola kit man iweko lamerokka ocito?” Mikal
odok iye bot Caulo ni, “Owacca ni, ‘Wek aciti; ka pe, ci aneki woko.’ ”
18I kare-nu Daudi oriŋo ci obwot gire, ocito bot Camuel i Rama, otitte gin ducu ma
Caulo otimo i kome. Ci en kacel ki Camuel gucito gubedo i Nayot.
19Dok gitito bot taulo ni, “Daudi tye i Nayot i Rama.”
20Caulo dok ocwalo lukwena ka omo Daudi. Ka lukwena pa Caulo guneno lwak
lunebi ma gitito lok pa Lubaŋa, kun Camuel ocuŋ ka telo wigi, ci Cwiny pa Lubaŋa
opoto i kom lukwena pa Caulo, gin bene gucako tito lok pa Lubaŋa macalo lunebi.
21Ka gitito lokke bot Caulo, ci dok ocwalo lukwena mukene. Gin bene gucako tito
lok pa Lubaŋa kit macalo lunebi gitito-ni. Caulo dok ocwalo lukwena tyen me
adekke, gin bene gutito lok pa Lubaŋa aye.
Acoli Baibul
© 1985, Bible Society of Uganda.
486
22Ka lacen Caulo kikome ocito i Rama, obino ka ma waŋ pii madit tye iye ma tye i
Ceku-ni, ci openyo ni, “Camuel ki Daudi gitye kwene?” Ŋat acel owacci, “Gitye i
Nayot, i Rama.”
23Caulo oa ki kunnu, ocito i Nayot ma i Rama. Cwiny pa Lubaŋa obino opoto i
kome bene, obedo ka wot kun tito lok pa Lubaŋa macalo lanebi, kun woto oo
kwede wa i Nayot ma i Rama.
24 En bene ocako lunyo boŋone woko, otito lok pa Lubaŋa macalo lanebi i nyim
Camuel. Obuto munero i nino meno dyeceŋ ki dyewor benebene. Mumiyo
giwacci, “Caulo bene tye i kin lunebi?”
1 Camuel 20
Yonacan okonyo Daudi
1Daudi olwi oriŋo woko ki i Nayot ma i Rama, ocito bot Yonacan owacci, “An
atimo gin aŋo? Aroco gin aŋo? Abalo gin aŋo i nyim woru mumiyo en mito neka-
ni?”
2Yonacan ogamo ni, “Meno pe twero timme! Pe myero ito. Nen; wora pe tiyo gin
mo madit nyo matidi ma pe otito bota; ci lok aŋo ma miyo wora munna lok man?
Pe tye kit meno.”
3Ento Daudi odok iye ni, “Woru ŋeyo maber ni doŋ ayomo cwinyi; dok en tamo
ni, ‘Pe giwek Yonacan oŋe lok man, wek pe obed ki kumo.’ Ento me adane, macalo
Rwot tye makwo, dok macalo tiponi bene tye makwo-ni, an ki to kinwa doŋ cok.”
4Yonacan dok owaco bot Daudi ni, “Gin ducu ma iwaco abitiyo piri.”
5 Daudi ogamo dog Yonacan ni, “Nen, dwe diki por; pe myero bedo ki kabaka i
dog cam oloya. Ento wek koŋ aciti, acikanne woko i bar nio Wa i nino me adekke
wi otyeno.
6Ka woru openyo pira, ci iwac ni, ‘Daudi openya matek ni giyene me cito wa i
gaŋgi Beterekem oyoto, pien timo gitum tye ma bedo kunnu i doggolagi mwaka
ki mwaka.’
7Ka ce ogamo ni, ‘Ber!’ ci abibedo maber; ento ka obedo ki kiniga, ci ber iŋe ni tim
marac doŋ otyeko mo ko i cwinye.
8Mumiyo in itima ber, pien doŋ iketo gicikke maleŋ i kin in ki an. Ento ka roc mo
tye i koma, ci in kikomi aye ineka. Piŋo iweko apoto i ciŋ woru?”
9Yonacan ogamo ni, “Pe twero timme i komi! Ka ce aŋeyo ni tim marac doŋ
otyeko moko i cwiny wora, ci pe atito boti?”
10Daudi dok owaco bot Yonacan ni, “Aŋa mono ma doŋ bititta ka woru ogammi
lok taro?”
Acoli Baibul
© 1985, Bible Society of Uganda.
487
11Yonacan owaco bot Daudi ni, “Bin wek wacit i bar.” Ci gin aryo ducu gucito i
bar.
12Yonacan owaco bot Daudi ni, “Rwot Lubaŋa pa Icrael obed caden i kinwa! Ka
doŋ atyeko ŋeyo tam pa wora, diki ka onyoo, nyo i nino me adekke, nen, ka
tamme ber i komi in Daudi, ci abicwalo lok atito boti.
13Ento ka wora mito timi marac, Rwot myero oket can i koma kit meno ki makato
bene ka pe atito lokke boti ci acwali woko cen wek icit giri maber. Rwot aye obed
kwedi kit ma yam obedo ki wora-ni.
14Ka ce pud atye makwo, ci ibed kweda ki mar pa Rwot ma pe lokke-ni, wek pe
ato.
15 Dok pe ikwany marri woko ki i kom jo me oda matwal. Ka ce Rwot bikwanyo
lumerokki ducu ki i lobo,
16pe iwek gicikkewa wan kwedi gitur. Ka ce gituro, Rwot biculo kwor i komi.”
17Ci Yonacan dok omiyo Daudi okwoŋo kwoŋ kun ocikke kwede pi mare, pien
Yonacan onoŋo maro Daudi kit ma maro kwede tipo kome kekene.
18Yonacan dok owaco bot Daudi ni, “Dwe por diki. In doŋ ibibedo pe, kom bedoni
bidoŋ noŋo.
19I nino me adekke gibipenyi matek; in doŋ icit, i kabedo ma yam ikanne iye i
kare ma lok gilaro ci ibed i ŋet got ma giguro-ni.
20An abibayo atero adek ka ŋete ma nen calo abecelo gin mo.
21Nen, abicwalo latin awobi kun awacci, ‘Cit ka yenyo atero.’ Ka ce awaco bot
latin awobi-nu ni, ‘Nen, atero tye tuŋ boti kany, putgi woko,’ ci in ibidwogo, pien
macalo Rwot tye makwo-ni, noŋo gin mo pe ma timi marac.
22Ento ka awaco bot awobi ni, ‘Nen atero tye wa i nyimi kuca,’ ci pe idwogi, pien
noŋo Rwot aye ocwali woko cen.
23Dok lok ma in ki an watyeko lokone, nen, Rwot tye i kin in ki an matwal.”
24Kumeno Daudi okanne woko i bar, Ka dwe opor, ci kabaka obedo piny ka cam.
25Obedo i komme me nino ducu ma cok ki kor ot, ka Yonacan bedo kemo kabaka,
ki Abneri dok bedo ka ŋet Caulo, ento kabedo pa Daud i tye noŋo.
26Caulo pe oloko iye gin mo i nino meno, pien otamo ni, “Gin mo opoto i kome,
omiyo pe etye ma elonnye, pe tye ma elonnye ada.”
27Ento i nino me aryone, orwone i nino mulubo por dwe, kom bedo pa Daudi
obedo noŋo, ci Caulo ocako penyo wode Yonacan ni, “Piŋo wod pa Yece pe obino
ka cam, cakke wa laworo ki tin bene?”
Acoli Baibul
© 1985, Bible Society of Uganda.
488
28Yonacan ogamo dog Caulo ni, “Daudi openya matek ni giyene me cito
Beterekem.
29Olego ni, ‘Wek aciti, pien jo me doggolawa gitye ka tumo gitum i gaŋ, omera
ociko ni abed kunnu. Kombeddi, ka gum omaka i nyimi, ci wek aciti, acinen
omegina.’ Pi lok meno omiyo en pe obino i dog cam boti, kabaka.”
30Kiniga otugi mako Caulo i kom Yonacan cut. Owaco bote ni, “In i wod pa dako
ma ŋute oteŋ, ma lajemo; pe Onoŋo an doŋ aŋeyo ni cwinyi otyeko maro wod pa
Yece, ma lewicce bimaki giri, ma lewicce bimako wa meni bene?
31Pien Kitma wod pa Yece bedo kwede i wi lobo-ni, kadi in nyo kerri pe bimoko
matwal. Pienno cwal dano wek okele bota, pien en bi to ada.”
32Yonacan ogamo dog wonne Caulo ni, “Gibineke woko pi gin aŋo? Otimo gin
aŋo?”
33Ento Caulo obaye ki toŋ, mumiyo Yonacan oŋeyo ni cwiny wonne otyeko moko
pi neko Daudi.
34Yonacan oa woko ki i dog cam ki kiniga madwoŋ, ci pe dok ocamo cam mo i
nino dwe me aryone, pien cwinye obedo ka kumo pi Daudi, pien wonne onoŋo
oyeto Daudi.
35Orwone Yonacan ocito i bar ka ma ocikke iye ki Daudi, kacel ki latin awobi mo.
36Owaco bot awobine ni, “Riŋ iciput atero, ma abibayo-ni.” Ka awobi-nu oberiŋo,
ci obayo atero ocuŋ wa i nyime.
37Ka latin awobi-nu oo ka ma Yonacan obayo iye atero-ni, Yonacan olwoŋo
awobi-nu kun wacci, “Atero tye wa i nyimi kuca.”
38Dok olwoŋo awobi-nu kun wacci, “Rune itim oyoto, pe iru!” Awobi pa Yonacan
ocoko atero ducu, odwogo kwedgi bot laditte.
39Ento awobi pe oŋeyo iye gin mo; kono Yonacan ki Daudi aye giŋeyo lokke.
40Yonacan omiyo jamine ducu bot awobine, ocike ni, “Doŋ icit, idwokgi wa gaŋ.”
41Ka awobi ocito, ci Daudi otugi a malo ki i ŋet got ma giguro-ni, opoto i ŋom
aryeba cwiny, okulo wiye piny k idek, Gucako noto lemgi kekengi ki mot me mar,
ka gukok ki pig waŋgi kekengi ento Daudi aye obedo ki kumo madwoŋ.
42Yonacan dok owaco bot Daudi ni, “Cit giri ki kuc, macalo doŋ watyeko kwoŋo
kwoŋ kekenwa i nyiŋ Rwot, kun wawacci, ‘Rwot bibedo i kin an ki in, ki i kin
likwaya ki likwayi matwal.’ ” Ka lacen Daudi oa opokke kwede, ci Yonacan odok i
gaŋ.
1 Camuel 21
Daudi oriŋo woko ki bot Caulo
Acoli Baibul
© 1985, Bible Society of Uganda.
489
1 Daudi ocito i Nob bot Akimelek ma ajwaka pa Lubaŋa, Akimelek obino ka jolo
wi Daudi ki myelkom kun penye ni, “Piŋo it ye keni ma ŋat acel mo pe kacel
kwedi?”
2Daudi ogamo dog ajwaka Akimelek ni, “Kabaka ocika ki lok mo kun waco bota
ni, ‘Pe iwek ŋatti mo oŋe lok ma acwali pire-ni, ki lok ma aciki kwede.’ Pienno
doŋ acikke ki jona pi kabedo ma abirwatte iye kwedgi.
3Kombeddi it ye ki gin aŋo i ciŋi? Miya mugati abic, nyo gin mo keken ma tye
boti.”
4Ajwaka odok iye bot Daudi ni, “Pe tye mugati mo me nino ducu-ni i ciŋa, ento
atye ki mugati maleŋ, Ka ce gin awobeni gupokke woko ki mon i kin kare-ni,
atwero mini.”
5Daudi ogamo dog ajwaka ni, “Me adane, mon gipokke woko kwedwa kare ducu
ka wacito ka mo, ki kom awobe gibedo leŋ kadi bed wot me nino ducu. Pe myero
komgi obed leŋ makato tin ma wacito i lok ma pire tek-k i?”
6 Kit meno ajwaka omine mugati maleŋ; pien onoŋo mugati mo pe bote, kono
mugati me aketa i nyim Lubaŋa keken, en aye gikwanyo ki i nyim Rwot, ma
gidwoko waŋe ki mugati manyen ma pud lyet i nino meno kikome ma gikwanyo-
ni.
7Laco mo ma i kin lutic pa Caulo onoŋo tye kunnu i nino meno, obedo ka dikke i
nyim Rwot, Nyiŋe Doeg, Laedom, ma ladit pa lukwat pa Caulo.
8Daudi dok owaco bot Akimelek ni, “Itye ki pala lucwan nyo toŋ mo kany? Pe
akelo kadi pala lucwan kadi wa jami lweny mo, pien or pa kabaka obedo
rucurucu.”
9 Ajwaka ogamo kun wacci, “Pala lucwan pa Goliac ma Lapiliciti ma yam ineko i
nota Ela tye kany, Nen, tye ma giboyo kome woko ki boŋo giketo i ŋe epod. En
ene; ka imito terone, ter do, pien mukene pe, ennu keken tye kany.” Daudi
owacci, “Pe tye mo ma rom ki meno; mina do.”
10Daudi oa woko ki kunnu i nino meno kun riŋo ki bot Caulo, ocito bot Akic,
kabaka me Gat.
11 Lutic pa Akic guwaco bote ni, “Man aye Daudi ma kabaka me lobo-ni. Yam
giwere kun mon gimyelo kwede ma giwero ni, ‘Caulo oneko mere dano alip, ento
Daudi oneko alip apar.’ ”
12 Daudi okano lok meno i cwinye, ci obedo ki lworo madwoŋ i kom Akic, kabaka
me Gat.
13 Oloko kit bedone i nyimgi pi lworo, ocako banne woko i ciŋgi macalo lapoya,
obedo ka goro kom kika me doggola ma i dog gaŋ, kun oweko laa doge mol i tike.
14Akic owaco bot luticce ni, “Nenu, laco-ni lapoya; piŋo dok wukelo bota kany?
Acoli Baibul
© 1985, Bible Society of Uganda.
490
15An can lupoya omaka bo, mumiyo wukelo laco man ka nyuto apoyane i nyima?
Wumito laco man odony wa i oda?”
1 Camuel 22
Gineko ajwagi pa Lubaŋa
1 Daudi oa woko ki kunnu, ocito i boro got ma tye Adulam. Ka omegine guwinyo
pire, ki jo mukene me doggola pa kwarogi, gucito bote.
2Wa ki dano ducu ma can odiŋogi ki dano ma gucamo banya, ki dano ma piny
oloyogi, gucokke botgi, en odoko ladit ma loyogi, obedo ki dano ma cok romo
miya aŋwen.
3Daudi oa ki kunnu, ocito i Mijpe ma i lobo Moab. Owaco bot kabaka me Moab ni,
“Alegi iwek wora ki maa gubed boti, nio ka abiŋeyo gin ma Lubaŋa bitiyo i koma.”
4Owekogi bot kabaka me Moab, ci gubedo kwede i kare ducu ma Daudi tye ka
kanne i godi.
5Lanebi Gad dok owaco bot Daudi ni, “Pe ibed ka kanne i godi, A woko, icit i lobo
Juda.” Mumiyo Daudi oa woko ki kunnu, ocito i buŋa Keret.
6Caulo onoŋo bedo i Gibea, i te yat anaŋa ma i kabedo mutiŋŋe malo. Cen mo ka
obedo kunnu ki toŋŋe i ciŋe, kun luticce ducu gucuŋ cok kwede, owinyo ni ginoŋo
kom Daudi ki jo ma gitye kwede.
7Owaco bot luticce ma gucuŋ i ŋete ni, “Tin wuwiny, wun jo pa Benjamin,
Wutamo ni wod pa Yece bimiyo poto me apura bot ŋat acel acel i kinwu, ki poto
olok? En biketowu ducu wubedo lulo dano alip nyo lulo dano miya,
8mumiyo wun ducu wupiro lok i koma? Pe tye ŋat mo mutito bota ni woda ocikke
ki wod pa Yece. Pe tye ŋat mo ma cwinye cwer pira. Ŋat mo pe mutitta ni woda
orubo cwiny dano ma yam laticca wek oliba, macalo i nino man.”
9 Doeg ma Laedom ogamo doge ki ka ma ocuŋ iye ka ŋet lutic pa Caulo, owacci,
“An aye aneno wod pa Yece ka ocito Nob bot Akimelek wod pa Akitub,
10ci Akimelek openyo dog Rwot pire, dok omiye cam, ki pala lucwan pa Goliac ma
Lapiliciti.”
11Kabaka ocwalo kwena pi lwoŋo ajwaka Akimelek wod pa Akitub ki ludoggola
pa kwarone ducu, gin ajwagi pa Lubaŋa ducu ma gitye i Nob; ci gin ducu gubino
bot kabaka.
12Caulo owaco ni, “Doŋ iwiny, in wod pa Akitub.” En ogamo ni, “An atye ene,
rwoda.”
13Caulo openye ni, “Piŋo wupiro lok i koma, in ki wod pa Yece, dok imine cam ki
pala lucwan, ka ipenyo dog Rwot pire, omiyo obino ka lweny i koma ki ka liba,
macalo en tye ka timo i kare-ni?”
Acoli Baibul
© 1985, Bible Society of Uganda.
491
14Akimelek ogamo dog ka baka ni, “Kabaka, aŋa ma i kin luticci ma lagen macalo
Daudi, ma obedo oru bene, dok ladit pa lugwok kwoni, dano ma giworo mada i
odi?
15Tin aye tyen mukwono ma apenyo kwede dog Lubaŋa pire? Pe kumeno, ladit
kabaka, Pe itam lok mo marac i koma nyo i kom jo me doggola pa kwarona, Pe
aŋeyo lok mo wacel i kom lok ma iwaco-ni.”
16Kabaka owacce ni, “Ibito ada, Akimelek, in kacel ki jo me doggolawu ducu.”
17Ci kabaka owaco bot dano ma gigwoke ma gucuŋ cok kwede ni, “Wunek ajwagi
pa Rwot woko, pien guribo ciŋgi ki Daudi. Giŋeyo ni olwi woko, ci pe gutito bota.”
Ento lutic pa ka baka gukwero gudo kom ajwagi pa Rwot.
18Kabaka dok owaco bot Doeg ma Laedom ni, “In aye inek ajwagi-ni.” Ci Doeg ma
Laedom oneko ajwagi ducu. I nino meno oneko dano pyeraboro wiye abic ma
giromo ruko epod me boŋo camanini ma ajwagi pa Lubaŋa giruko-ni.
19Caulo dok omiyo gineko dano ducu ma i Nob ma gaŋ pa ajwagi; gityekogi woko
ducu ki pala lucwan, co wa ki mon, litino ki litino lukere ma pud dot, kacel ki
twoni dyaŋi ki kana ki romi-gu.
20Ento ŋat acel ki i kin awobe pa Akimelek wod pa Akitub obwot, nyiŋe Abiatar.
Oriŋo olubo kor Daudi,
21ci otito bote ni, Caulo otyeko neko ajwagi pa Rwot woko.
22Daudi owaco bot Abiatar ni, “Onoŋo yam aŋeyo lokke wa i nino ma aneno Doeg
ma Laedom kunnu. I nino-nu yam aniaŋ ni bitito bot Caulo ada. An aye akelo to
man i kom doggola pa kwarowu.
23Doŋ ibed kweda, pe ilwor, pien ŋat ma mito neka noŋo mito neki bene. Ka
ibedo kweda abigwoki maber.”
1 Camuel 23
Daudi obedo i Keila
1I kare ca gitito bot Daudi ni “lo Piliciti gitye ka lweny i kom jo Keila, gitye ka
yako kalgi woko ki i laro moyo.”
2Pienno Daudi openyo dog Rwot ni, “Acit ilweny i kom jo Piliciti meno?” Rwot
ogamo dog Daudi ni, “Cit icilweny i kom jo Piliciti wek ilar jo Keila.”
3Ento jo pa Daudi guwaco bote ni, “Nen, kany i Juda wabedo ki lworo madwoŋ, Pe
bedo rac mada ka dok wacito i Keila ka lweny ki mony pa jo Piliciti?”
4Ci Daudi dok openyo dog Rwot. Rwot owaco bote ni, “A malo, icit i Keila pien
abimiyo jo Piliciti i ciŋi.”
Acoli Baibul
© 1985, Bible Society of Uganda.
492
5Daudi kijone gucito i Keila, gulwenyo i kom jo Piliciti, gudwogo cen ki dyaŋigi,
ma onoŋo guneko lwak jo mapol i komgi. Daudi olaro jo Keila kit meno.
6Ka Abiatar wod pa Akimelek oriŋo bot Daudi i Keila, ocito ki epod i ciŋe.
7Dok gitito bot Caulo ni Daudi doŋ ocito i Keila. Caulo ogamo ni, “Lubaŋa doŋ
otyeko miye woko i ciŋa, pien odonyo i gaŋ ma tye ki doggola ma gicego ki rii, ci
oloro iye wiye kekene.”
8Caulo olwoŋo lwak ducu ka lweny wek gucit i Keila ka rumo wi Daudi ki jone
kunnu.
9Daudi oniaŋ ni Caulo tye ka piro lok marac i kome, ci owaco bot ajwaka Abiatar
ni, “Kel epod kany.”
10Ci Daudi olego ni, “Ai Rwot Lubaŋa pa Icrael, awinyo ni Caulo tye ka yenyo yo
me bi no Keila wek etyek gaŋ man woko pira.
11Ci doŋ apenyo ni, jo Keila gibimiya i ciŋ Caulo? Caulo bibino, kit ma awinyoni?
Ai Rwot Lubaŋa pa Icrael, abako doga boti, titta ba. Rwot owaco bote ni, ‘En
bibino.’ “
12Daudi dok openyo ni, “Jo Keila gibimiya ki jona i cin Caulo?” Rwot ogamo ni,
“Gibimiyi bote.”
13Ci Daudi ki jo ma gitye bote ma giromo miya abicel gua woko ki i Keila, guket,
gucito ka ma giromo wot iye. Ka dok gitito bot Caulo ni, Daudi doŋ oriŋo woko ki
i Keila, ci pe doŋ ocito kunnu.
14Daudi obedo i kakannene i dye tim, i lobo godi ma i tim Jip. Caulo obedo ka
yenye jwijwi, ento Lubaŋa pe omiye i ciŋe.
Daudi obedo i tim i lobo godi
15Daudi obedo ki lworo pien onoŋo Caulo tye ka yenye me aneka. I kare ca onoŋo.
Daudi obedo i Korec ma tye i tim Jip,
16ci Yonacan wod pa Caulo obino bote, ojiŋo cwinye i nyiŋ Lubaŋa kun waco bote
ni,
17“Pe ilwor, pien ciŋ wora pe bipoto i komi. Ibibedo kabaka ma loyo Icrael, an
abibedo lalub kori. Wora Caulo bene ŋeyo kumeno.”
18 Ci gin aryo ducu guketo gicikkegi i nyim Rwot. Lacen Daudi odoŋ i Korec, ci
Yonacan odok paco.
19 Jo Jip gucito bot Caulo i Gibea, guwaco bote ni, “Daudi tye i kakannene i kinwa,
i Kortec, i kom got Kakila ma i Jecimon yo tuŋ acuc.
20In kabaka bin doŋ, kit macalo cwinyi mito bino-ni, ci wan aye wabimiye i ciŋi.”
21Caulo ogamo ni, “Rwot aye omiwu gun pien kica omakowu i koma.
Acoli Baibul
© 1985, Bible Society of Uganda.
493
22Wun wucit ka penyo kakare maber wek wuŋe kabedo ma en bedo iye, ki ŋat
munene kunne; pien gitta ni en kwiri mada.
23Koŋ wucinen, wuŋi kabedo ducu ma en maro kanne iye, wek wudwog ma donŋ
wuniaŋ atir. Ka doŋ abicito kunnu kacel kwedwu. Tekke en tye i lobo man ka mo,
ci abiyenye ki i kin kaka ducu ma gitye i Juda.”
24Ci gua gukwoŋo nyim Caulo gucito i Jip. I kare-nu onoŋo Daudi ki jone gitye i
Maon, i Araba cok ki Jecimon, yo tuŋ acuc.
25Caulo ocito kacel ki jone ka yenye, ento gitito bot Daudi, omiyo ocito obedo i luŋ
matut i kin godi ma i tim Maon. Ka Caulo owinyo pire, ci olubo kor Daudi wa
kunnu.
26Caulo woto rabo ŋet luŋ tuŋcel kun Daudi ki jone onoŋo girabo ŋet luŋ tuŋcel.
Daudi orune me a woko ki ka ŋet Caulo, pien onoŋo jo pa Caulo ginyiko cok ki
Daudi ki jone wek gimakgi woko.
27Ci lakwena mo dok obino bot Caulo ma wacci, “Rune ibin oyoto, pien jo Piliciti
gubino ka monyo lobo.”
28Caulo oa woko ki ka lubo kor Daudi, ociko ka lweny ki jo Piliciti; mumiyo gicato
nyiŋ kabedo-nu ni, Got me Pokke.
29Daudi oa ki kunnu, ocito obedo i En-gedi i kakannene.
1 Camuel 24
Daudi oweko Caulo obwot i En-gedi
1Ka Caulo odwogo ki ka lubo kor jo Piliciti, ci gitito bote ni, “Daudi tye i tim En-
gedi.”
2Caulo ocoko dano alip adek ma giyerogi ki i kin jo Icraelducu, ci ocito kwedgi ka
yenyo Daudi i nyim godi Ladyel-tim.
3 Ocito ka ma dwol romi tye tye i ŋet yo, ka ma boro bene tye iye; ci Caulo oŋak
woko i boro ka konnye. Onoŋo Daudi ki jone bene gitye i boro meno, wa i tyelone.
4Jo pa Daudi guwacce ni, “Tin aye nino ma yam Rwot owacci pire ni, ‘Nen abimiyo
lamerokki i ciŋi, in doŋ ibitime kit ma imito.’ ” Daudi oa malo okwalle, ci oŋolo
dog boŋo jor pa Caulo.
5Lacen cwiny Daudi opoto, pien oniaŋ ni etimo bal.
6 Ci owaco bot jone ni, “Lubaŋa okwero ni pe atim kit gin macalo man i kom
rwoda ma en dano ma Rwot owiro; pe myero aket ciŋa i kome, pien Rwot doŋ
owire woko.”
7Daudi ojuko jone ki lok meno, ci pe oye ni gulweny i kom Caulo. Caulo oa molo,
oa woko ki i boro got, omedde ki wotte.
Acoli Baibul
© 1985, Bible Society of Uganda.
494
8Lacen Daudi bene oa malo, ocito i dog boro, olwoŋo Caulo kun wacci, “Rwoda ki
kabakana!” Ka Caulo oneno ŋeye, ci Daudi okulo wiye piny i ŋom, omiye woro.
9Daudi owaco bot Caulo ni, “Laditta, piŋo ibedo ka winyo lok pa jo ma ŋiwaco ni
atye ka yenyi wek atimi rac?
10Nen, ka tin Rwot omiyi i ciŋa i boro man, kun onoŋo jo mukene guwaco bota ni
aneki woko. Ento an aye aweki omiyo ibwot. Awacci pe atwero keto ciŋa i komi,
rwoda, pien in dano ma Rwot owiro.
11Doŋ inen, wora, nen dog jorri i ciŋa en. Nen, aŋolo dog jorri ci pe aneki. Myero
doŋ iŋe dok inen atir ni, pe atye ki gin mo marac nyo roro mo i cwinya. Pe atimo
bal mo i komi, kadi ka itye ka yenya ma imito neka woko.
12Ber Rwot aye oŋol kop i kin an ki in, ber Rwot aye ocul kworra i komi; ento ciŋa
pe bigudo komi.
13Kit ma carolok pa ludoŋo wacci, ‘Bal nywalo bal wadi;’ ento pe abiketo can i
komi.
14In kabaka pa Icrael kulu ibino ka lubo kor aŋa? Ilubo kor gwok muto, kor ladep
mamwa-ni!
15Peinno Rwot aye doŋ obed laŋolkop en oŋol i kin an ki in, onen kite, dok opid
ma kakara, wek olara ki i ciŋi.”
16Ka Daudi otyeko waco lok meno ducu bot Caulo. Caulo openyo ni, “Meno dwani
bo, Daudi, latinna?” Ci ocako koko kun waco bot Daudi ni,
17“In cwinyi leŋ kato cwinya woko, pien itima maber kun an atimi marac.
18Tin doŋ inyuto woko ka maleŋ kit ma itima kwede maber, en aye omiyo pe
ineka i kare ma Rwot omiya woko i ciŋi.
19Ada, ka dano mo onoŋo kom lamerokke owec, ci biweko bwot ma pe opoto i
kome? Myero Rwot omini mot maber, kit macalo tin itimo kwede i koma-ni.
20Tin doŋ aŋeyo ada ni, in ibibedo kabaka, dok ker me Icrael bimoko matek i ciŋi.
21Doŋ ikwonna kwoŋ ki nyiŋ Rwot ni, pe ibijwero likwayo ma gilubo ŋeya woko,
dok pe ibijwayo nyiŋa woko ki i doggola pa kwara.”
22Daudi okwoŋo kwoŋ kit ma Caulo omito-ni, Lacen Caulo odok paco, ento Daudi
ki jone gudok i kakannegi.
1 Camuel 25
Daudi ki Abigail
1Ka Camuel oto, ci jo Icrael ducu gucokke, gukumo pire, ci giyike i gaŋŋe ma i
Rama. Lacen Daudi dok oa ocito i tim Paran.
Acoli Baibul
© 1985, Bible Society of Uganda.
495
2Laco mo onoŋo tye kunnu i Maon, ma tiyo ticce i Karmel. Lacone lalonyo mada;
tye ki romi alip adek ki dyegi alip acel. I kare ca en obedo ka ŋolo yer romine i
Karmel.
3Nyiŋ laconu Nabal, ki nyiŋ dakone Abigail. En dako ma ŋeyo piny mada, dok
mwonya bene, ento cware aye lakolo dok ger. Doggolane jo Kaleb.
4Ka Daudi owinyo ki i tim ni Nabal tye ka ŋolo yer romine,
5ci ocwalo awobe apar bote. Ocikogi ni, “Wucit i Karmel bot Nabal, wucwal motta
bote,
6wuwac bote ni, ‘Daudi omoti, owacci, kuc obed i komi, omera, ki i kom jo me odi,
ki jo ducu ma gitye boti.
7Awinyo ni it ye ka ŋolo yer romini. I kare ducu ma lukwatti gubedo i Karmel
wabedo kacel kwedgi. Pe watimogi marac, dok bene gin mo pe oloyogi.
8Peny awobeni, ci gibititti. Pienno wek awobena gunoŋ gum boti tin, pien gubino
i nino me camo karama, Alegi imi botgi gin ma itwero noŋo pigi ki pira, an wodi
Daudi.’ ”
9Ka awobe pa Daudi guo kunnu, guwaco lok meno ducu bot Nabal ma ka-ka
Daudi; ci gubedo ka kurone.
10Nabal odok iye bot lutic pa Daudi ni, “Daudi en aŋa? Aŋa ma wod pa Yece-ni? I
kare man tye lwak lutic mapol ma gutenyo luditogi.
11Ci an dok akwany mugatina ki piina, ki riŋo ma aneko pi luŋol yer romina, ami
bot dano mo ata ma gua ka ma pe aneyoni?”
12Pi lok meno awobe pa Daudi gulokke gudok woko cen ci gutito lok man ducu
bote.
13Daudi owaco bot jone ni, “Dano acel acel otwe pala lucwanne!” Ci dano acel acel
otweyo pala lucwanne ki Daudi bene otweyo mere. Jo miya aŋwen gucito i kor
Daudi, kun jo miya aryo gudoŋ ka kuro jami.
14Ento awobi mo acel otito bot Abigail dako pa Nabal ni, “Nen, Daudi ocwalo
lukweria ki i tim gubino ka moto laditwa; ci en otugge i komgi magwa,
15kun kono jo-nu giber i komwa, pe wabedo ki can mo, ki gin mo pe orem botwa i
kare ma watye i bar kwat, i kare ducu ma wawoto kacel kwedgi.
16Gin aye gubedo celwa dyewor ki dyeceŋ bene i kare ducu ma wabedo ka kwayo
romi.
17Ber in aye iŋe lok-ki, wek inen gin ma myero itim, pien can bipoto i kom laditwa
ki i kom jo me ode ducu; en tye ki gero keken, ma dano mo pe twero lok kwede.”
Acoli Baibul
© 1985, Bible Society of Uganda.
496
18Abigail oa malo liwic, okwanyo mugati miya aryo, opiru kono vino aryo, riŋo
romi abic ma gitedo, nyig bel ma gicelo aduku abic, tuga olok mutwone miya acel
ki poki otini miya aryo, ci oketogi i wi kana wek gutiŋ.
19Owaco bot awobene ni, “Wucit wutel nyima, abibino alubo korwu.” Ento pe
otito lokke bot cware Nabal.
20Oito i wi kana, ocako wot, ci olor piny ka ma got ocego iye piny. Ci nen, Daudi ki
lwakke bene gitye ka lor piny gikemo en, ci en oromo kwedgi.
21Onoŋo Daudi owacci, “Kara ada abedo ka gwoko lim pa laco-ni i tim noŋo, ma
kun jamine mo pe orwenyo i kom wadigi. En otima marac kun an atime maber.
22Lubaŋa myero oket can i koma kit meno ki makato bene, ka ce diki odiko
aweko laco acel mo obwot ki i kom jo ma en tye kwedgi-ni.”
23Ka Abigail oneno Daudi, ci orune, olor woko piny ki i wi kanane, opoto i ŋom
aryeba ic i nyim Daudi, okulo wiye piny.
24Oryebbe piny ka tyene kun wacci, “Wek bal obed i koma keken Laditta. Alegi ni
wek koŋ alok kwedi mot, laditta, iwiny lokka.
25Pe ibed ka tamo lok pa Nabal ma lagikome-ni, pien kit ma nyiŋe tye kwede, kite
bene tye kit meno, Nabal aye nyiŋe, miŋo bene oniaŋ woko i kome. An onoŋo pe
aŋeyo, ladit, pe aneno kom awobe ma icwalogi.
26Kombeddi, laditta, macalo Rwot tye makwo-ni, ki tipo komi bene tye makwo-ni,
doŋ inen ba, Rwot otyeko juki woko ni pe icitiŋ alii me remo kun iculo kwor ki
ciŋi kikome. Wek lumerokki ki jo ma gimito timi marac gubed macalo laditta
Nabal.
27Doŋ igam mot ma luticca gukelo boti, rwoda, wek gimi bot awobe ma gilubo
kori.
28Tima kica pi balla, ladit; pien Rwot bimiyo odi cuŋ matek, pien it ye ka lwenyo
pi Rwot, bal mo pe gibinoŋo i komi i kare me kwoni ducu.
29Kadi jo mapol gubin ka lubo kori kun gimito neki woko, gibinoŋo kwoni giboyo
kome woko i kin boc pa jo makwo ma Rwot Lubaŋani aye gwokogi. En bibayo
kwo pa lumerokki wo ko macalo labaa lataŋdiyo.
30I kare ma Rwot doŋ otiyo i komi gin ducu maber ma oloko i komi-ni, laditta, ma
doŋ oket i me bedo laker ma loyo jo Icrael,
31ci doŋ pe ibibedo ki gin mo ma miyo ikumo, kadi tam marac mo ma obino pien
yam ioyo remo noŋo, nyo iculo kworri in kikomi. I kare ma Rwot bitimi ber, ci ipo
pira, ladit.”
32Daudi owaco bot Abigail ni, “Gipwo Rwot Lubaŋa pa Icrael, ma tin ocwali ka
rwatte kweda-ni!
Acoli Baibul
© 1985, Bible Society of Uganda.
497
33Gipwoyi mulil, gum obed i komi, pi ryekoni maber, mumiyo ijuka tin, omiyo pe
atiŋo alii me oyo remo, ki pi culo kworra kekena ki ciŋa kikome!
34Ada, kit ma Rwot Lubaŋa pa Icrael tye makwo-ni, en doŋ ojuka, pe atimi marac.
Kono in pe irune ibino irwatte kweda, me adane kono tin laco mo acel pe obwot
ki bot Nabal.”
35Daudi ogamo gin ma Abigail okelo, ci owaco bote ni, “Cit giri ki kuc idok i odi.
Atyeko winyo dogi, dok ajolo legani.”
36Abigail ka odwogo bot Nabal, onoŋo tye ka camo karamane i ode, ma rom ki
karama pa kabaka kulu. Cwinye obedo yom matek pien onoŋo omer woko
twatwal, omiyo Abigail pe otito lok mo bote nio ka piny oru.
37Odiko ka koŋo vino doŋ owarre woko ki i waŋe, en otito lok ducu bote. Kom
Nabal oto woko lirut, kome ojiŋ woko matek calo got.
38Ka nino okato apar, ci Rwot ogoyo Nabal oto woko.
39Ka Daudi owinyo ni Nabal doŋ oto woko, ci owacci, “Gipwo Rwot ma oculo
kworra pi anywar ma yam alimo ki bot Nabal, dok ojuka pe atimo bal mo. Rwot
odwoko bal pa Nabal i wiye gire!” Ci Daudi ocwalo kwena me cako cunane i kom
Abigail wek obed dakone.
40Ka lutic pa Daudi guo bot Abigail i Karmel, ci guwaco bote ni, “Daudi ocwalowa
boti ni wacit kwedi wek icibed dakone.”
41Abigail oa malo ci oryebbe piny i ŋom, owacci, “Nen, an aŋecane me Lwoko tyen
luticce.”
42Orune oito i wi kanane, ocako wot i kor lukwena pa Daudi kacel ki anyirane
abic ma konye, ci odoko dakone.
43Onoŋo Daudi onyomo Akinoam me Jejreel bene, ci gin aryo ducu gubedo
monne.
44Ento onoŋo Caulo otyeko kwanyo nyare Mikal ma dako pa Daudi, omiyo bot
Palti wod pa Laic ma bedo i Gallim.
1 Camuel 26
Daudi oweko Caulo obwot tyen me aryone
1 Jo Jip dok gubino bot Caulo i Gibea, guwaco bo te ni, “Daudi tye okanne i wi got
Kakila i Jecimon yo tuŋ wokceŋ.”
2Caulo oa ocito i tim Jip ki jo Icrael ma giyerogi ma romo alip adek; gucito ka
yenyo Daudi i tim Jip.
3Caulo ogony i wi got Kakila ma tye i ŋet gudo i Jecimon yo tuŋ wokceŋ; ento
onoŋo Daudi tye mere i tim. Ka oneno Caulo olubo kore wa i tim,
Acoli Baibul
© 1985, Bible Society of Uganda.
498
4ocwalo lurot-piny kunnu, ci gumoko atir ni Caulo obino ada.
5Daudi oa obino i kabedo ka ma Caulo ogony iye, oneno kabedo ma Caulo obuto
iye kacel ki Abneri wod pa Ner ma ladit ma loyo monnye. Caulo onoŋo obuto i
kabedo ma gigeŋo ŋete, kun mony ogure dyere.
6Ci Daudi owaco bot Akimelek ma Lakit, ki Abicai ma omin Joab wod pa Jeruya ni,
“Aŋa ma bicito kacel kweda i gony bot Caulo?” Abicai ogamo ni; “An aye abicito
kacel kwedi.”
7Daudi ki Abicai gucito i gony pa Caulo i nino meno, Caulo onoŋo obuto i kabedo
ma gigeŋo ŋete, ki toŋŋe ocuŋ ka ŋete ma giguro i nom. Abneri ki lumony gubuto
gugu re dyere.
8Abicai owaco bot Daudi ni, “Tin Lubaŋa omiyo lamerokki i ciŋi, Wek doŋ aneke
woko kombeddi kun aguro woko ki toŋ pil wa i nom kicel keken; pe abicobo
kiryo.”
9Ento Daudi owaco bot Abicai ni, “Wek nekone obedi. Aŋa ma twero keto ciŋe i
kom dano ma Rwot owiro ci pe bitiŋo alii?”
10Dok owacci, “Kit macalo Rwot tye makwo-ni, Rwot aye bipwode gire; nyo ka
nino me tone biromo, nyo bicito i mony ka mo, ci to ki kunnu.
11Rwot pe ye ni aket ciŋa i kom dano ma en owiro. Ento ber waput toŋŋe ma tye
ka wiye-ni, ki opoko piine, wek wacit woko.”
12Kit meno Daudi ocako puto toŋ pa Caulo, ka otino opoko piine ma onoŋo tye ka
wiye, ci gucito woko. Dano mo pe onenogi nyo oŋeyo gin mutimme, ŋatti mo
bene pe oco ki i waŋ nino; pien gin ducu gunino woko ki nino mapek mua ki bot
Rwot, opoto i komgi ducu.
13Daudi obaro dye nota, okato tuŋcel, ci ocuŋ ki ka mabor i wi got, ma kingi lac.
14Ci Daudi ocako lwoŋo mony pa Caulo ki Abneri wod pa Ner kun waco ni,
“Abneri, pe igamo doga ce?” Abneri ogamo ni, “In aŋa ma ilwoŋo kabaka-ni?”
15Daudi owaco bot Abner ni, “Pe in laco ce? Aŋa ma rom kwedi i Icrael? Ci piŋo pe
ibedo ka gwoko laditti ma kabaka-ni? Pien dano mo obino wa botwu ka neko
rwodi woko ki i kinwu.
16Gin ma itimoni pe ber wacel. Macalo Rwot tye makwo-ni, myero gineki woko,
pien pe ibedo ka gwoko laditti, ma en aye dano ma Rwot owiro. Kombeddi doŋ
inen ka ma toŋ pa kabaka tye iye, ki opoko piine ma onoŋo tye ka wiye-ni!”
17Caulo oŋeyo dwan Daudi woko ci owacci, “Man aye dwani, Daudi, latinna?”
Daudi ogamo ni, “En aye dwana, laditta, kabaka.”
18Daudi dok owacci; “Piŋo ibedo ka lubo kora, laditta? An mono atimo gin aŋo?
Atiŋo kit alii aŋo?
Acoli Baibul
© 1985, Bible Society of Uganda.
499
19Kombeddi doŋ iwiny lokka, laditta kabaka. Ka ce Rwot aye opiyo in i koma, ci
wek en ogam gityer, ento ka dano aye gupiyo in, ci wek gicengi woko ki i nyim
Rwot, pien gutyeko ryema woko wek pe anywak bedo kwedgi i lobo ma Rwot
omiyo botwa me aleya-ni, kun giwacci, ‘Cit woko icitii ki lubaŋa mukene-gu.’
20Kombeddi pe iwek remona ocwer i ŋom i lobo pa lurok ka mabor ki i nyim
Rwot; pien kabaka me Icrael obino ka lubo kora kun mito neka woko, macalo
dano ma dwaro anyeri i kin godi.”
21Caulo dok ogamo ni, “Atimo rac, Doŋ idwog cen, Daudi, latinna, pe doŋ abitimi
rac matwal, pien kwona tin obedo me wel i nyimi. Nen, abedo ka nyuto minona,
omiyo aŋak ka mabor twatwal.”
22Daudi ogamo ni, “Toŋŋi doŋ ennu, kabaka! Wek ŋat acel ki i kin awobe obin
kany ka omone.
23Rwot culo dano ki acel acel kit ma cwinye atir kwede ki ma lubo kit genne; pien
tin doŋ Rwot omiyi i ciŋa, ci an pe atiŋo ciŋa aketo i komi pien in dano ma Rwot
owiro.
24Kit macalo tin kwoni obedo me wel i nyima-ni, kit meno kwona bene myero
obed me wel i nyim Rwot, dok myero en aye olara i aromana ducu.”
25Caulo dok ogamo dog Daudi ni, “Gum obed i komi, Daudi, latinna! Ibitiyo gin
mapol, dok ibiloyogi ducu maber.” Ci Daudi ocito gire, ki Caulo bene odok i
kabedone.
1 Camuel 27
Daudi obedo i kin jo Piliciti
1Daudi olwodo lok ki i cwinye ni, “An ba, olo Caulo biketo ciŋe i koma i nino mo
keken ci neka woko cut, Pienno yo mu kene pe, myero alwi ariŋ acit woko wa i
lobo pa jo Piliciti; ci cwiny Caulo bia woko i koma, pe doŋ biyenya ki i waŋ lobo
pa jo Icrael, miyo abilaro kwona ki i ciŋe.”
2Daudi ocako a woko ki kunnu, en ki jone miya abicel ma onoŋo gitye bote, ci
gucito bot Akic wod pa Maok, kabaka me Gat.
3Daudi obedo ki Akic i Gat, en ki lwakke ducu, kun dano acel acel ocito ki jo me
ode. Daudi onoŋo otero monne aryo, Akinoam me Jejreel ki Abigail me Karmel,
ma yam obedo dako pa Lyel Nabal.
4Ka gitito bot Caulo ni Daudi doŋ oriŋo woko wa i Gat, ci pe dok obedo ka yenyo
kore matwal.
5Daudi dok owaco bot Akic ni, “Ka bedona boti oyomo cwinyi, ci gimiya kabedo
mo ma i kin gaŋi ma i lobo-ni wek abed iye kunnu, Piŋo an laticci abedo kwedi
kacel i gaŋ kaili?”
Acoli Baibul
© 1985, Bible Society of Uganda.
500
6Akic omiye Jiklag, mumiyo Jiklag odoko gaŋ pa luker me Juda nio wa onyoo.
7Kare ma Daudi obedo kwede i lobo pa jo Piliciti oromo mwaka acel ki dwe
aŋwen.
8I kare-nu Daudi ki, jone gubedo ka monyo mony i kom jo Gecur, jo Girij ki jo
Amalek ma gin aye wegi lobo kunnu cakke wa con, guo kwede i Cur wa ki i Ejipt.
9Ka Daudi omonyo lobo-nu, pe oweko laco mo kadi dako mo odoŋ makwo; oyako
romi, dyaŋi, kana, kinaga wa ki boŋŋi ka odwogo kwede bot Akic.
10Ka Akic openye ni, “Tin icito ka monyo jo mene?” Daudi ogamo ni, “Amonyo
lobo Negeb ma tye i lobo Juda,” nyo ni, “Alwenyo i kom Negeb pa jo Jeramel,” nyo
ni, “Amonyo Negeb pa jo Keni.”
11Daudi pe oweko laco mo nyo dako mo obwot makwo, pien onoŋo olworo ni,
“Miyo gibitito lok ma i komwa, ni, ‘Daudi otimo gin munyo.’ ” Meno aye obedo
kite i kare ma obedo kwede i lobo pa jo Piliciti.
12Akic obedo ka geno Daudi kun tamo ni, “Jo tugi doŋ gidage matek twatwal,
pienno en doŋ bibedo laticca matwal.”
1 Camuel 28
1I kare meno jo Piliciti guoto monygi pi lweny i kom jo Icrael. Akic owaco bot
Daudi ni, “Ber iŋe ni in ki joni wubicito ka mony kacel kwedwa.”
2Daudi ogamo dog Akic ni, “Ber matek, laditta, doŋ ibiŋeyo gin ma atwero tiyone.”
Akic dok owaco bot Daudi ni, “Abiketi ibedo lagwok kwona matwal.”
Caulo olimo ajwaka lakor tipo i En-dor
3 I kare meno onoŋo Camuel doŋ oto woko. Jo Icrael ducu gukumo pire ci guyike i
Rama i gaŋŋe kikome. Caulo yam koŋ onoŋo oryemo lukor tipo ki megi jogi woko
ki i lobone.
4Jo Piliciti gucokke ci gutoŋo gonygi i Cunem, Caulo bene ocoko jo Icrael ducu ci
gin gutoŋo gonygi i Gilboa.
5Ka Caulo oneno mony pa jo Piliciti, ci obedo ki lworo, cwinye ocako myel matek.
6 Ka Caulo openyo dog Rwot, Rwot pe odokke iye lok mo, kadi wa, ki lek-gu, nyo
ki Urim, nyo ki lok pa lunebi.
7Ci Caulo owaco bot luricce ni, “Koŋ wuyennnya dako mo ma lakor tipo, wek acit
bote, acipeny doge.” Luticce guwacce ni, “Lakor tipo tye wa i En-dor.”
8Caulo oloko kite woko mapat, pien oruko ginaruka mapat, ci ocako wot ki jone
aryo, Gucito guo bot dakonu dyewor. Caulo owaco bote ni, “Ber ikorra tipo. Mi
jokki okella dano mo ma abituco nyiŋe boti.”
Acoli Baibul
© 1985, Bible Society of Uganda.
501
9Dako-nu ogamo doge ni, “Iŋeyo gin ma Caulo otiyo, kit ma oryemo kwede lukor
tipo ki megi jogi-gu woko ki i lobone, Ci piŋo in dok ibino ka cika ki owic lamak
kwona wek ineka woko?”
10Ento Caulo okwoŋo kwoŋ bo te ki nyir; Rwot kun wacci, “Macalo Rwot tye
makwo-ni, pe can mo bipoto i komi pi lok man.”
11Ci dako-nu ogamo ni, “Abikelo aŋa boti?” Caulo ogamo ni, “Kella Camuel.”
12Ka dako-nu oneno: kom Camuel, ci odaŋŋe ki dwan matek, owaco bot Caulo ni,
“Ibwola piŋo? In i Caulo kikome.”
13Kabaka owaco bot dako ni, “Pe ibed ki lworo, Ineno kom aŋo kaa?” Dako ogamo
ni, “Aneno tipo mo obebino kun katti a ki piny i ŋom.”
14Caulo dok openyo ni, “Kite nen niŋniŋ mono?” Ogamo ni, “Dano ma oti aye
obebino-ni; oumo kome woko ki jor.” Ci Caulo oniaŋ ni en aye Camuel kikome,
okulo wiye piny oryebbe i nyime.
15Camuel ocako lok ki Caulo ni, “Piŋo iyela kit man, idwoka dok woko?” Caulo
ogamo ni, “Can aye tye odiŋa matek; pien jo Piliciti gitye ka lweny i koma, Lubaŋa
bene otenya woko ata, Pe doŋ dokka iye kit lok mo, kadi wa lok pa lunebi, kadi
wa lek-gu doŋ pe. En aye omiyo alwoŋi wek ititta gin ma myero atim.”
16Camuel ogamo ni, “Piŋo dok ipenyo an ma Rwot doŋ oweki woko-ni, odoko
lamerokki?
17 Rwot doŋ otimo i komi kit ma yam ocika kwede ci an bene atito lokke boti wa
con ca, Rwot doŋ oyeco kerri woko okwanyo ki i ciŋi, ci doŋ otyeko miyone woko
bot lawoti, en aye Daudi.
18 In yam pe iworo dog Rwot, pe icobo kiniga magwa pa Rwot i kom jo Amalek;
en gin mumiyo Rwot tye ka timi kit man i kare-ni.
19Rwot bimiyo jo Icrael ki in bene i ciŋ jo Piliciti; di ki in ki awobeni wubibedo
kacel kweda. Rwot bimiyo mony pa jo Icrael i ciŋ jo Piliciti.”
20Caulo otugi poto woko piny i ŋom, ci obuto piny Iibat pi lworo ma omake matek
pi lok pa Camuel. Tipo kome oto woko lirut, pien onoŋo pe ocamo cam mo i
dyeceŋ ki dyewor meno ducu.
21Dako-nu ocito bot Caulo cok, oneno kome doŋ obaŋŋe woko, ci owaco bote ni,
“Nen ba ladit, an doŋ awinyo dogi, adyero pi kwona woko pi timo gin ma iwacca.
22In bene, ladit, doŋ iwiny doga. Wek koŋ aket latin cam mo i nyimi icam, ka wek
dok ilim kero pi wotwu.”
23En okwero woko kun wacci, “Pe abicam.” Ento luticce gubako doggi bote kacel
ki dako-nu, ci owinyo lokgi, ocako a malo ki i ŋom obedo i wi kitanda.
Acoli Baibul
© 1985, Bible Society of Uganda.
502
24Dako-nu onoŋo tye ki latin roya mo ma ocwe i ode. Ocako nekone woko
oyotoyot, ka ojobo moko kwon, onywaŋo, otedo mugati ma tobi pe iye.
25Oketo i nyim Caulo ki luticce ci gucamo, ka gua woko i dyewor meno gucito.
1 Camuel 29
Jo Piliciti pe gugeno Daudi
1Jo Piliciti gucoko monygi ducu i Apek; ki jo Icrael gutoŋo gonygi i ŋet waŋ it ma
tye i Jejreel.
2Rwodi pa jo Piliciti gumol gukato ki jogi miya miya ki alip alip, ki Daudi ki jone
bene gumol gukato lacen kacel ki Akic.
3Ludito mony pa jo Piliciti gupenyo ni, “Jo Ibru gitimo gin aŋo kany?” Akic ogamo
doggi kun wacci, “Man aye Daudi ma yam latic pa Caulo kabaka me Icrael. Otyeko
doŋ bedo kweda pi kare malac mada. Cakke ki i nino ma olaro bota o kwede wa
onyoo peya anoŋo roc mo i kome.”
4Ento ludito mony pa jo Piliciti gubedo ki kiniga i kom Akic; guwacce ni, “Cwal
laco meno odok paco. Myero odok cen i kabedo ma yam imiyo bote, En pe bicito
kwedwa i mony, miyo en bilokke doko lamerokwa ki kunnu, Ka nyer-ri mito dok
ribbe ki laditte bitimo aŋo? Pe neko jowa, coko wigi tero bo te?
5 Man aye Daudi kikome, ma yam giwere kun mon gimyelo kwede ma giwero ni,
‘Caulo oneko mere dano alip, ento Daudi oneko alip apar.’ ”
6Akic olwoŋo Daudi, owaco bote ni, “Macalo Rwot tye makwo-ni in ibedo dano
ma ageno. An aneno ni ber iwot kacel kwedwa i mony, pien pe anoŋo gin mo
marac i komi cakke ki i nino ma ibino iye bota o wa onyoo. Ento pe cwiny rwodi
oniaŋ i komi.
7Pienno ber itugi dok cen cut. Dok cen ki kuc keken, wek pe imi cwiny rwodi pa
Lupiliciti obed ka cwer.”
8Daudi owaco bot Akic ni, “Ento an atimo gin aŋo? Gin aŋo ma inoŋo i koma
laditta, cakke wa i nino ma adonyo kwede i dog ticci nio koni, ma miyo pe acito ka
lweny ki lumerokki, rwoda kabaka?”
9Akic dok omedo dok iye ki Daudi ni, “Aŋeyo maber ni bal mo pe i komi; ki i
nyima in icalo lamalaika pa Lubaŋa, Ento ludito monywa gutyeko waco ni, in pe
ibicito kwedwa i mony.
10Kombeddi doŋ itugi a ki odiko-ni, kacel ki joni ma iloyogi ma gubino kwedi. Cak
wot ki odiko-ni, a woko ki kany oyotoyot tekke piny leŋ ma romo wot.”
11Daudi ocako a woko odiko con ki jone, ci odok i lobo pa jo Piliciti. Ento jo Piliciti
gucito i Jejreel.
1 Camuel 30
Acoli Baibul
© 1985, Bible Society of Uganda.
503
Daudi oloyo jo Amalek
1Daudi ki jone guo i Jiklag i nino me adekke, ci gunoŋo jo Amalek gumonyo Negeb
ki Jiklag. Guloyo Jiklag woko, guwaŋo woko ki mac,
2dok guyako mon ducu ki jami ducu ma tye kunnu, wa dano ducu matino ki
madito. Pe guneko dano mo, ento guterogi makwo, gucito kwedgi woko.
3Ka Daudi ki jone guo i gaŋ ci gunoŋo tye ka waŋ awaŋa, dok mongi ki awobegi ki
anyiragi ducu giterogi woko,
4gucako wo ki koko, nio ka tek me koko otum woko.
5 Mon pa Daudi aryo-nu bene giterogi woko, Akinoam me Jejreel ki Abigail me
Karmel, dako pa Lyel Nabal.
6Piny oloyo Daudi woko matek, pien jone bene gubedo ka lok pi cele woko ki got,
pien cwinygi ducu obedo kec matek kun dano acel acel tamo pi awo bene ki
anyirane. Ento Daudi olimo tekcwiny ki bot Rwot Lubaŋane.
7 Daudi owaco bot ajwaka Abiatar wod pa Akimelek ni, “Kella epod.” Ci okelo bot
Daudi.
8Daudi openyo dog Rwot ni, “Aryem kor mony man? Abimakogi woko iyo?” Rwot
odokke iye ni, “Ryem korgi, pien ibimakogi woko i yo ada, dok ibilaro jowu.”
9Daudi ocako wot ki jone miya abicel-li kacel kwede. Ka guo i kulu Becor, ci jo ma
doŋ guol ma pe gitwero ŋolo kulu gudoŋ kenyo, gubedo iye.
10Ento Daudi omedde ka ryemo kor jo Amalek ki jone miya aŋwen kacel kwede,
kun jo miya aryo ma komgi oloc, ma ŋolo kulu oloyogi gudoŋ cen.
11Gunoŋo Laejipt mo i dye bar ci gukele bot Daudi, Gucako mine mugati ocamo,
ka gimiye pii amata omato,
12dok gimiye nucu poki oduro mutwone ki tuga olok aryo mutwone. Ka doŋ
otyeko cam ci cwinye odwogo; pien onoŋo pe ocamo cam mo kadi wa pii bene pe
omato pi nino adek dyeceŋ ki dyewor.
13Lacen Daudi ocako penye ni, “In kono i dano pa aŋa? la ki kwene?” En ogamo ni,
“An wod jo Ejipt, latic pa La-amalek mo. Laditta otenya woko ata, pien onoŋo two
aye omaka, ma ari kwede nino adek mukato-ni.
14Wan wamonyo Negeb pa jo Keret, ki pa jo Juda, ki Negeb pa jo Kaleb, ka dok
wawaŋo Jiklag woko.”
15Daudi openye ni, “In ibitera bot mony meno?” Awobi-nu ogamo ni, “Kwoŋŋa
kwoŋ ki nyiŋ Lubaŋa kun iwaco ni pe ibineka, dok pe ibidwoka i ciŋ laditta, ci
abiteri bot monygi.”
Acoli Baibul
© 1985, Bible Society of Uganda.
504
16Otero Daudi kunnu, ci onoŋogi guket woko ata i kabedo meno ducu kun gicamo,
gimatte ki myel-gu, ma cwinygi yom pi lwak jami ma giyako madwoŋ ki i lobo pa
jo Pilciti ki i lobo Juda.
17Daudi opoto i komgi kwarpiny, olwenyo kwedgi nio wa otyeno. Dano mo i
komgi pe obwot makwo, kono nyo awobe miya aŋwen ma guito wi kinagani,
guriŋo kwede woko.
18Daudi oyako gin ducu ma jo Amalek onoŋo guyako, olaro bene monne aryo
ducu.
19Gin mo pe orwenyo kadi wa gin matidi nyo maditte; awobe ducu wa anyira
ducu ki jami ma giyako ducu, ki gin mo keken ma jo-nu gutero, Daudi odwokogi
ducu cen.
20Omayo wa dyegi ki romi ki dyaŋi ducu, ci jone guleko lim meno ducu i nyimgi
kun giwacci, “Man aye lim ma Daudi oyako.”
21Ka Daudi odwogo bot jo miya aryo-ni ma yam komgi oloc woko ma pe doŋ
gitwero lubo kore, ma onoŋo giwekogi i dog kulu Becor-ni, ci jo-nu gukato ka jolo
Daudi ki lwak ma gucito kwede-ni. Ka Daudi onyiko cok, en bene omotogi.
22Ci jo maraco ducu ki lutim aranyi ma i kin lwak ma gucito ki Daudi guwacci, “Jo-
ni pe gucito kwedwa, pienno wan pe wabimiyogi gin mo i kom jami ma wayako
wadwogo kwede-ni. Wek dano acel acel oter dakone ki litinone ci guciti.”
23Ento Daudi ogamo ni, “Pe wubitimo kit meno, utmegina, ki gin ma Rwot omiyo
botwa. En aye obedo ka gwokowa, ci otiŋo mony ma gubino ka monyowa,
omiyogi i ciŋwa.
24Aŋa ma twero ye lokwu i kom lok man? Kit ma gipoko ki jami bot dano ma ocito
i mony-nyi, gibipoko bot dano mudoŋ ka gwoko jami bene kit meno, Gibipoko bot
dano ducu ma rom.”
25Meno odoko cik matwal cakke i kare meno, ma jo Icrael gibedo ka lubo nio wa
onyoo.
26Ka Daudi odwogo i Jiklag, ci ocwalo dul jami ma giyako-ni bot lureme ma gin
ludoŋo pa jo Juda kun wacci, “Motwu ene ma wayako ki bot lumerok pa Rwot.”
27Ocwalo jami pi jo ma i Betel, ki i Ramot ma i Negeb, i Jatir,
28i Aroer, i Cipmot, i Ectemoa,
29ki i Rakal, bot jo ma bedo i gaŋi pa jo Jeramel ki pa jo Keni,
30bot jo ma i Korma, Boracan, Atak.
31Kebron ki i lwak kabedo ducu ma yam Daudi ki jone guwok ki iye.
1 Camuel 31
Acoli Baibul
© 1985, Bible Society of Uganda.
505
To pa Caulo ki awobene
(1 Tek 10.1-12)
1I kare meno jo Piliciti gulwenyo i kom Icrael. Jo Icrael guriŋo woko ki i nyim jo
Piliciti, ci ginekogi i wi got Gilboa.
2Jo Piliciti guriŋo gudiŋo kor Caulo ki awobene, ci guneko Yonacan, Abinadab ki
Malkicua, gin ducu awobe pa Caulo.
3Lweny ogeto matek i kor Caulo, ci wegi atero gucele woko, guketo ret i kome
marac mada.
4Caulo owaco bot latin jami lwennye ni, “Wot pala lucwanni woko, icoba kwede
pil, wek jo ma pe giliro-ni, ma pe giŋeyo Lubaŋa, pe gubin i koma gucoba, mi yo
giyarre i koma,” Ento latin jami lwennye pe oye, pien lworo omake matek, omiyo
Caulo okwanyo pala lucwanne kikome opoto ogurre kwede kekene.
5Ka latin jami lweny oneno ni Caulo doŋ oto, en bene opoto ogurre kene ki pala
lucwanne, onywako to kwede kacel.
6Kit meno Caulo ki awobene adek-ki, ki latin jami lwennye, ki lwakke ducu guto
woko lawaŋacel i nino acel.
7Ka jo Icrael ma onoŋo gitye loka nota tuŋcel, ki jo mukene ma onoŋo gitye loka
Jordan, guneno ni mony pa jo Icrael guriŋo woko, dok ni Caulo ki awobene
ginekogi woko, ci guriŋo guweko gaŋigi woko; ci jo Piliciti gubino gucako bedo i
gaŋi-nu.
8Orwone jo Piliciti gupuk odiko ka lunyo boŋŋi ki i kom jo ma ginekogi, ci gunoŋo
kom Caulo ki kom awobene adek-ki i kom got Gilboa.
9Guŋolo wi Caulo woko, ka gulunyo jami lwennye ki i kome, ci gucwalo kwena
oromo i lobo pa jo Piliciti ducu, pi tero lok me yomcwiny bot jogigi ki bot lwakgi
ducu.
10Guketo jami lweny pa Caulo i ot pa jokgi ma dako ma gilwoŋo ni Acitarot, ka
dok guguro kome i kom cel murumo gaŋ me Bet-can.
11Ento ka jo ma gibedo i Jabec-gilead guwinyo gin ma jo Piliciti gutimo i kom
Caulo,
12ci oteka lwenygi ducu gua, gucito guwoto dyewor benebene, gukwanyo kom
Caulo ki kom awo bene woko, gugonyo woko ki i kom cel me Bet-can, guo kwedgi
wa i Jabec, ci guwaŋo komgi woko kunnu.
13Lacen gukwanyo cogogi, guyiko i te yat anaŋa ma tye i Jabec, ci guri kec pi nino
abiro.
Acoli Baibul
© 1985, Bible Society of Uganda.
506
2 Camuel
2 Camuel 1
Daudi owinyo pi to pa Caulo
1Ka Caulo doŋ oto, ma Daudi bene odwogo ki ka neko jo Amalek, Daudi odikke
nino aryo i Jiklag.
2I nino me adekke laco mo obino kun oa ki i gony pa Caulo, ma boŋone oyec
woko, wi ye bene ojuko ki ŋom, Ka obino bot Daudi, ci oryebbe piny, owore.
3Daudi openye ni, “Ia ki kwene?” Ogamo ni, “An abwot ki i gony pa jo Icrael.”
4Daudi dok openye ni, “Ci doŋ kunnu tye niŋniŋ? Titta.” Ogamo ni, “Dano guriŋo
woko ki i waŋ mony, ci gineko lwak jo mapol, giradogi woko piny; Caulo ki wode
Yonacan bene guto.”
5Daudi dok openyo awobi ma otitte lok-ki ni, “In kono iŋeyo niŋniŋ ni Caulo ki
wode Yonacan bene guto woko?”
6 Awobi-nu ogamo ni, “Onoŋo atye kunnu i wi got Gilboa ci acob i kom Caulo ma
ojeŋŋe ki toŋŋe, kun gadigadi lweny ki wegi aguragura bene gudiŋo kore.
7Ka obolo waŋe i ŋeye, onena, ci olwoŋa, An agamo ni, ‘An atye ene.’
8Openya ni, ‘In aŋa?’ Agamo ni, ‘Anjo Amalek.’
9Dok owacca ni, ‘cuŋ ka ŋeta, icuda woko, pien to doŋ waŋo koma, ento pud
akwo.’
10Ci acuŋ ka ŋete, acude woko, pien onoŋo doŋ aniaŋ ni pe doŋ twero bedo kwo
ma doŋ opoto woko piny-nyi, Ci akwanyo lalukana ma onoŋo tye i wiye, ki ogul
ma tye i ŋut ciŋe, doŋ akelogi boti, laditta, gin ene.”
11Daudi ocako mako boŋŋine kene, oyecogi woko pi cwercwiny ma omake, Jo ma
gitye kwede bene gutimo kit meno.
12Gubedo ka kumo ki koko ki ri kec pi Caulo ki pi Yonacan, ki pi lwak pa Rwot ki
pi jo me ot pa Icrael, gukok nio wa otyeno, pien gityekogi woko ki pala lucwan.
13Daudi dok owaco bot awobi ma otito lokke ni, “In mono ia ki kwene?” Ogamo
ni, “An latin pa labedo mo ma jo Amalek.”
14Daudi owacce ni, “Piŋo pe koŋ ilworo tiŋo ciŋi pi neko dano ma Rwot owiro?”
15Daudi olwoŋo ŋat acel i kin awobe orobone, owacce ni, “Cit ipot i keme.” Ci
oneko woko.
16Daudi owaco bot La-amalek ni, “Remoni aliine bedo i wii, pien dogi aye okelo
lok i komi kun iwacci, ‘Aneko dano ma Rwot owiro-ni.’ ”
Daudi okoko Caulo ki Yonacan
Acoli Baibul
© 1985, Bible Society of Uganda.
507
17Daudi okoko Caulo ki wode Yonacan ki wer man me koko,
18 ci owacci, myero gipwony ki jo Juda. Lokke gicoyo i buk pa Jacar. Okoko ni,
19“Icrael do, deyoni gibalo woko i wi cere mutiŋŋe! Twoni oteka gupoto
wokokuman!
20Pe itit pire i Gat, pe ituc pire i yo me Acikelon; miyo anyira pa jo Piliciti gium
kwede, miyo anyira pa jo ma pe giŋeyo Lubaŋa giwakke.
21“Wun godi me Gilboa, toyo pe obed i komwu, kot pe doŋ myero ocwer i cerewu!
Pien kwot pa otekawa olannye kunnu, kwot pa Caulo pe doŋ gijwayo ki moo.
22“Atum pa Yonacan pe yam dwogo paco ma pe ooyo remo pa dano; pala lucwan
pa Caulo yam pe dwogo nono ma pe onywanne ki moo kom oteka.
23“Caulo ki Yonacan luyomewiny dano, jo ma gimaro! I kare me kwo ki i kare me
to gin pe gupokke. Gin ludwiro makato ocur, gubedo lutekkom makato labwor.
24“Wun anyira me Icrael, wukok Caulo, ma yam rukowu ki boŋo makwar, ma
dero ginarukawu ki jabu.
25“Twoni oteka gupoto woko kuman ki i dye mony! “Yonacan gineko opoto piny i
wi cere mutiŋŋe.
26Omera Yonacan, piny orem kweda woko i komi do! Mar meri i koma yam obedo
me aura, kato mar pa dako woko.
27“Twoni oteka guto woko kuman! Jami lwenygi gitenyo woko ata.”
2 Camuel 2
Daudi odoko kabaka me Juda
1Lacen Daudi openyo dog Rwot ni, “An doŋ acit abed i gaŋ mo ma i Juda?” Ci Rwot
ogamo ni, “Citi,” Daudi dok openyo ni, “Abicito i gaŋ mene?” Rwot owacce ni, “I
Kebron.”
2 Ci Daudi ocito i Kebron, ki monne aryo bene, Akinoam me Jejreel ki Abigail ma
yam dako pa lyel Nabal me Karmel.
3Otero benejone ma yam gitye kwede, kun tero dano acel acel ki jo ma i ode ducu;
ci gubedo i gaŋ me Kebron.
4 Ci jo Juda gucito kunnu, guwiro Daudi me bedo kabakagi ma loyo jo me ot pa
Juda. Ka gitito bot Daudi ni, “Jo me Jabec-gilead aye guyiko kom Caulo,”
5ci Daudi ocwalo lukwena bot jo me Jabec-gilead, owaco botgi ni, “Rwot omi
gumme opot i komwu, pien wunyuto mar madwoŋ i kom laditwu Caulo, pi yiko
kome.
6Kombeddi Rwot doŋ onyut botwu mar mere ma pe lokke, ma genne! An bene
abitimowu maber pi kit tim man.
Acoli Baibul
© 1985, Bible Society of Uganda.
508
7Doŋ wuliŋ komwu, wubed oteka lweny, pien laditwu Caulo doŋ oto woko, ki jo
Juda gutyeko wira me bedo kabakagi.”
Icbocet odoko kabaka me Icrael
8I kare meno Abneri wod pa Ner, ma lawimony pa Caulo, okwanyo Icbocet wod
pa Caulo otero i Makanaim,
9ci okete me bedo kabaka ma loyo lobo Gilead, Acer, Jejreel, Epraim ki Benjamin
wa lobo Icrael ducu.
10Icbocet wod pa Caulo onoŋo mwaka me ditte oromo pyeraŋwen ma en cako
loyo jo Icrael, ci oloyogi pi mwaka aryo. Ento jo me ot pa Juda gubedo i te ker pa
Daudi.
11Kare ma Daudi obedo kwede kabaka kun loyo ot pa Juda i Kebron oromo
mwaka abiro ki dwe abice!.
Lweny i kin jo Icrael ki jo Juda
12Abneri wod pa Ner ki lutic pa Icbocet wod pa Caulo gua ki i Makanaim gucito i
Gibeon.
13Ki Joab wod pa Jeruya ki lutic pa Daudi gucito gurwatte kwedgi i kut me Gibeon,
ci gubedo piny, kun ŋat acel bedo loka kut tuŋcel ki ŋat acel bene bedo loka kut
tuŋcel.
14Abneri owaco bot Joab ni, “Wek koŋ litino orobo gua malo, gutuk i nyimwa.”
Joab ogamo ni, “Wek gua malo do.”
15Ci gua gukato loka tuŋcel kun gikwano welgi, jo apar wiye aryo ma tuŋ bot
Benjamin ki Icbocet wod pa Caulo, ki lutic pa Daudi bene apar wiye aryo.
16Ci ŋat acel acel ocako mako wi lakworre, ka cobo bute pil ki pala lucwan, ka gin
ducu girwomo poto piny lawaŋacel; omiyo kabedo meno gilwoŋo ni
Kelkatajurim, ma tye i Gibeon.
17Ci lweny obedo gwa matek i nino meno; lutic pa Daudi guloyo lwak pa Abneri ki
jo Icrael woko.
18Awobe pa Jeruya adek ducu onoŋo gitye kunnu, Joab ki Abicai ki Acael. Onoŋo
Acael dwir calo til ma i tim.
19En oryemo kor Abneri, kun riŋo ke mo en atir, pe lokke yo tuŋ acuc nyo yo tuŋ
acam.
20Ka Abneri olokke oneno yo ŋeye, owacce ni, “Meno in Acael?” Ogamo ni, “Meno
an yo.”
21Abneri ocike ni, “Lokke idok yo tuŋ acuc nyo yo tuŋ acam, wek imak latin orobo
mo ci iyak jamine.” Ento Acael pe oye weko kore.
Acoli Baibul
© 1985, Bible Society of Uganda.
509
22Abneri dok onwoyo ci ko Acael ni, “Lokke idok ka mukene, pe ibed ka lubo
kora, Lok aŋo ma mi yo acobo in areti woko piny-nyi? Ka aneki ci abitiŋo waŋa
me neno waŋ omeru Joab niŋniŋ?”
23Ento Acael pe oye weko kore, omiyo Abneri ocobo iye ki dim toŋŋe, ci dim otuc
wa i ŋeye pi!. Otugi poto kenyo, ci oto ki kenyo bene, Dano ducu ma guo i kabedo
ka ma Acael oto iye-ni, gibino ci gicuŋ mot laliŋ.
24Ento Joab ki Abicai gubedo ka ryemo kor Abneri; guo wa i got Amma i kare ma
ceŋ doŋ mito poto, Got meno onoŋo orine yo tuŋ Gia, i yo ma cito i tim me lobo
Gibeon.
25Jo pa Benjamin gucokke kacel i kor Abneri, gudoko buca acel, ci gucuŋ i wi got
kunnu.
26Abneri ocako lwoŋo Joab kun wacci, “Pala lucwan bibedo ka camo dano
nakanaka ce? Pe iŋeyo ni agikkine bibedo rac mukato kare? Ibiryemo korwa pi
kare ma rom mene ka wek doŋ ijuk lwak guwek ryemo kor omegigi?”
27Joab ogamo ni, “Macalo Lubaŋa tye makwo-ni, kono pe iwaco dogi, kono lwak
guryemo kor omegigi nio kwede wa diki ada.”
28Ci Joab okuto tumme, ci lwak gucuŋ woko, pe dok gumedde ki lubo kor jo
Icrael, kadi wa lweny bene doŋ ogik woko kumeno.
29Abneri ki jone gucako wot i dyewor meno guwoto dyewor benebene, kun
giwok ki i Araba, ka guŋolo kwede kulu Jordan, guwoto nakanaka cakke odiko nio
wa dyeceŋ guo kwede i Makanaim.
30Joab oweko lubo kor Abneri, odok woko cen. Ka ocoko lwak ogurogi kacel, ci
ginoŋo lutic pa Daudi ma doŋ wangi orwenyo woko giromo apar wiye aŋwen,
kacel ki Acael bene.
31Ento lutic pa Daudi onoŋo guneko jo Benjamin ma gin aye lwak pa Abneri ma
romo dano miya adek ki pyerabicel.
32Joab ki jone gutiŋo kom Acael, guyiko i lyel pa wonne ma onoŋo tye i
Beterekem, Ka gudwogo ki kunnu, guwoto dyewor benebene, nio ka piny oru
botgi wa i Kebron.
2 Camuel 3
1Lweny obedo i kin jo me ot pa Caulo ki lwak pa Daudi pi kare malac, kun ker pa
Daudi doŋo medde ameda ki tek, ento ot pa Caulo jwik ajwika dok kwede piny
kun goro bene,.
Awobe pa Daudi ma onywalogi i Kebron
2Litino awobe pa Daudi ma onywalogi i Kebron gin ene: latin kayone aye Ammon,
minne Akinoam me Jejreel;
Acoli Baibul
© 1985, Bible Society of Uganda.
510
3me aryone Kileab, minne Abigail dako pa lyel Nabal me Karmel; me adekke
Abcalom, minne Maaka ma nya pa Talmai kabaka me Gecur;
4me aŋwenne Adoniya, minne Kagit; me abicce Cepatia, minne Abital;
5ki me abicelle Itream, minne Egla, ma dako pa Daudi. Gin ducu Daudi onywalogi
i Kebron.
Abneri oribbe ki Daudi
6I kare ma lweny tye i kin ot pa Caulo ki lwak pa Daudi, Abneri omedde odoko
dano matek i kin jo me ot pa Caulo.
7Onoŋo Caulo yam obedo ki dako ma aŋecane ma nyiŋe Rijpa, nya pa Aiya, ci
Icbocet ma wod pa Caulo-ni ocako kelo lok i kom Abneri ni obedo ki ci-wonne.
8Kiniga omako Abneri matek pi lok pa Icbocet, omiyo owacci, “An aye a gwok pa
jo Juda bo? I kare man abedo ka nyuto mar madwoŋ i kom ot pa woru Caulo, ki i
kom omegine ducu ki lureme ducu, pe ya am iyi i ciŋ Daudi bene ci tin doŋ icika
pi balo wi dako man!
9 Lubaŋa myero oket can i koma kit meno ki makato bene, ka ce pe acobo kwoŋ
ma yam Rwot okwoŋo i kom Daudi,
10pi kwanyo ker woko ki i ot pa Caulo, ki pi moko ker pa Daudi wek olo Icrael ki
Juda ducu, cakke wa ki i Dan nio kwede i Beer-ceba.”
11Icbocet pe dok ogamo dog Abneri ki lok mukene, pien obedo ka lwore.
12Abneri ocwalo lukwena bot Daudi i Kebron kun waco bote ni, “Lobo mono tye i
ciŋ aŋa doki? Ket gicikke kweda, ci nen, ciŋa bidok yo tuŋ boti pi kelo lobo Icrael
ducu boti.”
13Daudi ogamo ni, “Meno ber, abiketo gicikke kwedi; ento gin mukwoŋo ma
amito ki tuŋ boti tye kit man; peya ibineno waŋa, nio waŋ ma ikelo Mikal nya pa
Caulo, bota, ibino kwede ka ibino ka nena.”
14 Daudi dok ocwalo lukwena bot Icbocet wod pa Caulo kun waco ni, “Miya
dakona Mikal ma yam anyomo ki del kom nyim jo Piliciti me co miya acel.”
15Icbocet ocwalo dano okwanyo dako wo ko ki bot cware Paltiel wod pa Laic.
16Paltiel olubo kor dakone kun kok pire nio kwede wa i Bakurim. Ka lacen Abneri
ojuke ni odok cen, ci laco-nu odok cen.
17Abneri ocako yubo lok ki ludoŋo pa jo Icrael kun wacci, “Nen, cakke wa i kare
ma okato ca wubedo ki miti me keto Daudi obed kabaka ma loyowu.
18Doŋ wutim ba, pien Rwot yam ociko pi Daudi kun wacci, ‘Abimiyo laticca Daudi
aye bilaro jo Icrael ki i ciŋ jo Piliciti ki i ciŋ lumerokgi ducu.’ “
Acoli Baibul
© 1985, Bible Society of Uganda.
511
19Abneri owaco bot jo pa Benjamin bene kit meno, ci lacen ocito i Kebron ka tito
bot Daudi kit lok ducu ma jo Icrael kacel ki jo ducu me ot pa Benjamin gutamo ni
ber doŋ gitim.
20Ka Abneri oo bot Daudi i Kebron ki jo pyeraryo, ci Daudi otedo karama pi
Abneri ki jo ma en tye kwedgi ducu.
21Ci Abneri otito bot Daudi ni, “Koni doŋ amito dok cen, ci abicoko jo Icrael ducu
aketogi i ciŋi, rwoda kaba ka, wek guket gicikke kwedi, ka doŋ icak loyo lwak
ducu kit ma cwinyi mito.” Kit meno Daudi ocwalo Abneri ocito, kun dok gire ki
kuc.
Joab oneko Abneri
22Ki iŋe wot pa Abneri, Joab ki lutic pa Daudi gudwogo ki i mony, gukelo lwak
jami mapol ma guyako. Ento onoŋo Abneri doŋ pe bot Daudi i Kebron, pien Daudi
onoŋo otyeko cwale ocito woko, ocito ki kuc.
23Ka Joab odwogo kacel ki lumony ducu ma onoŋo ocito kwede, gitito bo te ni,
“Abiner wod pa Ner obino kany bot kabaka, ci kabaka oweko en ocito woko, ocito
ki kuc.”
24Joab ocito bot kabaka owacce ni, “In ibedo ka timo gin aŋo? Nen ba, Abneri
obino boti, ci piŋo icwale odok woko cen, omiyo en doŋ ocito woko?
25In mono pe iŋeyo ni Abneri wod pa Ner obino ka bwoli, wek ene ka ma icito iye
ducu ki gin ducu ma itiyo?”
26Ka Joab oa woko ki i nyim Daudi, ci ocwalo lukwena i kor Abneri, gudwogo
kwede cen nia ki i waŋ pii me Cira, ento Daudi pe oŋeyo iye lok mo.
27Ka Abneri odwogo cen, oo i Kebron, Joab otere woko cen i dog gaŋ macalo mito
lok kwede i muŋ, ci otugi cobo iye ki kunnu, oto woko. Oneke pi culo kwor remo
pa ominne Acael.
28Ka Daudi owinyo pire, owacci, “An ki kerra ducu pe watye ki alii mo wacel i
nyim Rwot pi to pa Abneri wod pa Ner.
29Aliine opot gire i kom Joab, ki i kom jo me ot pa wonne, Ot pa Joab kare ducu pe
myero obed laboŋo dano mo iye ma kome cwer tut, nyo ladobo, nyo dano ma
bwoc, nyo dano ma gineko ki pala lucwan, nyo dano ma lakec cam!”
30Joab ki ominne Abicai guneko Abneri kit meno, pien yam oneko omingi Acael i
mony ma obedo i Gibeon.
31Daudi dok owaco bot Joab ki lwak ducu ma gitye kwede ni, “Wuyec
ginarukawu, wutwe boŋo cola i pyerwu, wek wukum i nyim Abneri.” I kare ma
giyiko kom Abneri Daudi ma kabaka-ni olubo kor kitarane.
32Giyiko i Kebron, ci kabaka odaŋŋe ki koko matek i wi lyelle, ki lwak ducu bene
gukok.
Acoli Baibul
© 1985, Bible Society of Uganda.
512
33Kabaka okoko Abneri kun wacci, “Abneri myero oto kit ma lamiŋ to-ni mono?
34Badi yam pe gitweyo woko do; kit ma dano kome wee i nyim latim bwami, in
bene komi owec kit meno do.” Ci lwak ducu dok gunwoyo koke.
35Lwak ducu gubino ka bito Daudi wek ocam kwon ma piny pud dyeceŋ, ento
Daudi okwono kwon kun wacci, “Lubaŋa myero oket can i koma kit meno ki
makato bene, ka ce abilo kwon mo ma ceŋ peya opoto!”
36Ci lwak guniaŋ lok ma i cwinye, omiyo cwinygi okwe; pien kit gin ducu ma
kabaka tiyo yomo cwiny lwak ducu.
37Kit meno omiyo lwak ducu guniaŋ i nino meno ni pe kabaka aye ma omiyo ni
ginek Abneri wod pa Ner.
38Kabaka owaco, bot luticce ni, “Wun pe wuŋeyo ni oteka madit ma lawimony
doŋ oto woko tin ki i Icrael?
39An adoko nyap woko i kare man, kadi an kabaka ma giwiro. Awobe pa Jeruya
gin aye guketa i peko, Rwot myero ocul kwor i kom latim marac muporo kit
bwamine!”
2 Camuel 4
Kit ma gineko kwede Icbocet
1Ka Icbocet wod pa Caulo owinyo ni Abneri doŋ gineko woko i Kebron, ci kome
oto woko lirut, ki cwiny jo Icrael bene oballe woko.
2I kare meno onoŋo Icbocet tye ki lutel wi buca monnye aryo; nyiŋ ŋat acel Baana
ki nyiŋ mukene: Rekab. Gin ducu awobe pa Rimmon ma jo Benjamin, gaŋ tugi
Beerot. Beerot gikwano bot jo Benjamin.
3Jo Beerot kikome guriŋo gularo i Gitaim, ci gudoko lubedo kunnu nio wa i kare
man.
4 Yonacan wod pa Caulo yam tye ki wode mo ma tyene okwe woko. I kare ma
gikelo lok ki i Jejreel i kom gin mutimme i kom Caulo ki Yonacan, onoŋo en doŋ
ditte romo mwaka abic. Ci lapidine otiŋe, oriŋo kwede woko, ci latin opoto woko
piny i kare ma co tye ka ŋwec matek-ki, omiyo odoko Laŋolo; nyiŋe Mepibocet.
5Awobe pa Rimmon ma jo Beerot, Rekab ki Baana, gua ci gucito ki i cwiny dyeceŋ
malyet-ti, gucito wa i ot pa Icbocet i kare ma en tye ka yweyo i dyeceŋ.
6Onoŋo lagwok doggola obedo ka pyeto ŋano, ci nino omako waŋe, onino woko;
omiyo Rekab ki ominne Baana gulwitte gudonyo.
7Ka gudonyo i ot, gunoŋo Icbocet obuto i ot butone i wi kitandane, ci gucobo,
guneko woko, ka guŋolo wiye. Gutiŋo wiye, gulubo kwede yo Araba dyeworwor,
Acoli Baibul
© 1985, Bible Society of Uganda.
513
8ci gukelo wi Icbocet bot Daudi i Kebron, guwaco bot kabaka ni, “Wi Icbocet wod
pa Caulo doŋ wakelo ene, wod pa Caulo ma lamerokki ma yam mito neki, Rwot
doŋ oculo kworri tin, rwotwa, i kom Caulo ki i kom litinone.”
9Ento Daudi ogamo dog Rekab ki ominne Baana, awobe pa Rimmon ma jo Beerot
ni, “Macalo Rwot tye makwo-ni, ma yam olaro kwona ki i ciŋ lumerokka ducu,
10 i kare ma yam dano mo obino otitta lok ni, ‘Nen ba, Caulo doŋ oto woko,’ ma
onoŋo en tamo ni ekella lok maber, ci an amake aneke woko i Jiklag; meno aye
obedo mot ma amiyo bote pi lok ma okelo-ni.
11Ento lok man doŋ dit makato ducu, ka ce lutim aranyi doŋ guneko dano ma
cwinye leŋ ki i ode i wi kitandane, ci wutamo ni an pe abiculo kworre i komwu,
atyekowu wo ko ki i wi lobo?”
12Ci Daudi ociko litino orobone, guneko jo-nu woko, guŋolo cing: ki tyengi woko,
ka guŋabo komgi i ŋet kulu me Kebron. Ento gukwanyo wi Icbocet, guyiko Lyel
pa Abneri i Kebron.
2 Camuel 5
Daudi odoko kabaka me Icrael ki me Juda
(1 Tek 11.1-3)
1Kaka ducu ma i Icrael gucokke gubino bot Daudi i Kebron, ci guwacci, “Nen ba,
wan aye wacogo komi ki riŋo komi.
2I kare macon ca, ma onoŋo Caulo aye kabaka ma loyowa, in aye yam itelo wi jo
Icrael ka gicito ka lweny, idwokowa pa co bene, Rwot bene ne ne owaco boti ni,
‘In aye ibibedo lakwa lwak ka jo Icrael, dok ibibedo laker ma loyogi.’ “
3Kit meno ludoŋo pa jo Icrael ducu gubino bot kabaka i Kebron, Kabaka Daudi
oketo gicikke kwedgi i Kebron i nyim Rwot, ci guwiro Daudi obedo kabaka ma
loyo jo Icrael.
4Daudi ocako locce ma onoŋo mwaka me ditte romo pyeradek, ci obedo ka loc pi
mwaka pyeraŋwen,
5oloyo jo Juda i. Kebron pi mwaka abiro ki dwe abicel, dok oloyo jo Icrael ki jo
Juda ducu ki i Jerucalem pi mwaka pyeradek wiye adek.
Daudi omayo got Cion
(1 Tek 11.4-9)
6 Kabaka ki lwakke gucito i Jerucalem ka lweny i kom jo Jebuc ma gibedo i lobo
kunnu, Gin onoŋo guwaco bot Daudi ni, “In pe ibidonyo kany. Ka ibino, ci luŋolo
ki lutowaŋ aye gibiryemi woko ki cen.” Onoŋo gitamo ni Daudi pe twero donyo
kunnu.
7Ento Daudi ocito omayo gogo me Cion woko, ci odoko gaŋ kalle.
Acoli Baibul
© 1985, Bible Society of Uganda.
514
8I nino meno Daudi owacci, “Dano ducu ma gimito neko jo Jebuc gudony ki i waŋ
otul pii, gucak lweny i kom luŋolo ki lutowaŋ-ŋu ma tipo koma okwerogi-ni.” En
gin mumiyo giwacci, “Lutowaŋ ki luŋolo pe gibidonyo i ot pa Lubaŋa.”
9Daudi ocako bedo i cel go go kunnu, ci olwoŋo ni, Gaŋ kai pa Daudi. Daudi ogero
gaŋ madit orumo wo ko likiŋ cakke ki i Millo.
10Daudi omedde odoko dit twatwal, pien onoŋo Rwot ma Lubaŋa me mony tye
kwede.
Kiram opwoyo ker pa Daudi
(1 Tek 14.1-2)
11Kiram kabaka me Turo ocwalo kwena bot Daudi kun miyo bao yat cedar, ki
lupac bene ki lupa-godi me gero ode en Daudi.
12Omiyo Daudi oniaŋ ni, Rwot otyeko moko en me bedo kabaka ma loyo Icrael,
dok ni Rwot omiyo kerre obedo ki deyo madwoŋ pi pilo wi jone Icrael.
Litino ma Daudi onywalogi i Jerucalem
(1 Tek 3.5-9;14.3-7)
13Daudi dok omedde ki kwanyo mon aŋeca ki mon anyoma ki i Jerucalem ki i
kare ma doŋ oa woko ki i Kebron, ci onywalo awobe ki anyira mukene.
14Magi aye nyiŋ awobe pa Daudi ma onywalogi i Jerucalem: Cobab, Natan,
Solomon,
15Ibar, Elicua, Nepeg, Japia,
16Elicama, Eliada ki Elipelet.
Daudi oloyo jo Piliciti
(1 Tek 14.8-17)
17I kare ma jo Piliciti guwinyo ni Daudi doŋ gityeko wiro ki moo, odoko kabaka
ma loyo jo Icrael, ci gucokke ducu gucito ka yenye; ento Daudi owinyo pigi ci
odonyo woko i cel gogo.
18Jo Piliciti gumol gubino ci guket guromo i nota Repaim woko.
19Daudi openyo dog Rwot ni, “Ber acit ka lweny i kom jo Piliciti? Ibimiyogi i
ciŋa?” Rwot ogamo dog Daudi ni, “Citi, pien abimiyo jo Piliciti i ciŋi ada.”
20Daudi ocito wa i Baal-perajim, oloyogi kunnu, ci owacci, “Rwot obaro dye
lumerok woko ki i nyima, macalo lalele mucorre.” Mumiyo nyiŋ kabedo meno
gilwoŋo ni, Baal-perajim.
21Jo Piliciti gutenyo cal jogigi kenyo, Daudi ki lwak ke gutiŋo gutero woko.
22Jo Piliciti dok gudwogo, gumol guket i nota Repaim ducu.
23Ka Daudi dok openyo dog Rwot, ci ogamo ni, “Pe ibicito atir. Ber icit iman ne
monygi ma odoŋ cen ca, wek ipot i komgi ki ka ma okemo yadi owak.
Acoli Baibul
© 1985, Bible Society of Uganda.
515
24Ka ce iwinyo woo macalo lwak dano ma gitye ka dorre i wi yadi owak, ci rune
anyim oyot, noŋo Rwot doŋ bitelo nyimwu pi neko mony pa jo Piliciti woko
ducu.”
25Daudi otiyo kit meno kit macalo Rwot ocike kwede, ci oneko jo Piliciti cakke ki i
Geba o kwede wa i Gejer.
2 Camuel 6
Daudi ocito ka omo canduk pa Rwot
(1 Tek 13.5-14)
1Daudi dok ocoko lulweny mabeco ma giyerogi ki i kin jo Icrael ma giromo alip
pyeraŋwen.
2 Ci Daudi ocako a ki jone ducu ma gitye kwede, gucito i Baale-juda ka omo
canduk pa Lubaŋa, ma gilwoŋo ki nyiŋ Rwot me mony ma bedo wi komkerre
malo ka wi lukerubi.
3 Gutiŋo canduk i wi gadigadi manyen, ci gukelo woko ki i ot pa Abinadab, ma
gaŋŋe onoŋo tye i wi got-ti, Uja ki Akio, ma gin awobe pa Abinadab, aye gubedo
ka leko twoni ma ywayo gadigadi manyen-ni
4ma gitiŋo ki canduk pa Lubaŋa, kun Akio aye telo nyime.
5Daudi ki jo me ot pa Icrael ducu gubedo ka yarre ki myel ki yomcwiny i nyim
Lubaŋa ki kero komgi ducu, ki wero wer, ki go yo opuk ki naŋa ki ajaa ki bul ki
atego agoya-gu.
6Ka guo i laro moyo pa Nakon, ci Uja ocwalo ciŋe, ogudo kom canduk pa Lubaŋa,
omako kome, pien onoŋo twoni gucato,
7ci kiniga omako Lubaŋa i kom Uja, oneke woko ki kunnu, pien onoŋo oketo ciŋe i
kom canduk; ci oto woko ki kunnu i ŋet canduk pa Lubaŋa.
8Kiniga omako Daudi pien Rwot otugge i kom Uja; mumi yo kabedo-nu gilwoŋo
ni Perej-uja nio wa onyoo.
9Daudi obedo ki lworo i kom Rwot i nino meno; owacci, “Canduk pa Rwot doŋ
gibitero bota niŋniŋ?”
10Kit meno omiyo Daudi okwero tero canduk pa Rwot i gaŋ kalle; ento oŋak
kwede woko, otero i ot pa Obededom ma jo Gat.
11Canduk pa Rwot obedo i ot pa Obed-edom pi dwe adek; ci Rwot omiyo gum bot
Obed-edom ki jo ma i ode ducu.
Gikelo canduk pa Lubaŋa i Jerucalem
(1 Tek 15.1–16.6)
Acoli Baibul
© 1985, Bible Society of Uganda.
516
12Ka gitito bot Daudi ni, “Rwot omiyo gum i kom jo ma i ot pa Obededom ki gin
ducu ma tye bote, pi canduk pa Lubaŋa,” omiyo Daudi ocito ka omo canduk ki i ot
pa Obed-edom ci okelo i gaŋ kalle ma cwinye yom matek.
13Ka jo ma gutiŋo canduk pa Rwot gudako tyengi ki wot tyen abicel, ci Daud i
otumo twon ki romo mucwe bot Rwot:
14Lacen ocako myel i nyim Rwot ki tipo kome ducu, kun noŋo otweyo pyere ki
epod me boŋo camanini.
15Kit meno Daudi ki jo me ot pa Icrael ducu gukelo canduk pa Rwot i Jerucalem ki
waya ki kuto bila.
16Ka canduk pa Rwot obino i gaŋ kal pa Daudi, ci Mikal ma nya pa Caulo obolo
wane ki i waŋ dirica, ci oneno ka Daudi pye kirre ki myel i nyim Rwot; ci obedo
ka caye ki i cwinye.
17Gukelo canduk pa Rwot wa paco, ci gucibo i kabedone, ma en kema ma Daudi
onoŋo oguro pire. Daudi ocako tyero gitum awaŋa mapol ki gityer lakwecwiny i
nyim Rwot.
18Ka Daudi otyeko tyero gitum awaŋa-gu ki gityer lakwecwiny, ci olamo gum i
kom lwak i nyim Rwot me mony.
19 Lacen opoko cam bot lwak ducu, bot jo Icrael ma gucokke ducu, co wa ki mon.
Dano acel acel gimiye mugati acel, riŋo mucekke, ki poki olok mutwo. Ka lwak
gucako ket, kun ŋat acel acel dok i gaŋŋe.
20Ka Daudi odok cen ka lamo gum i kom jo ma i ode, Mikal nya pa Caulo okato
woko ka jole, ci owaco bote ni, “Kabaka me Icrael tin oketo deyo i kome kene ba!
Pe tin obumo kome i waŋ aŋeca magi ducu! Kabaka obedo macalo ŋatti mo ma
lamalgaŋ ata ma lewic pe mako, ma pe obumo wa kome bene.”
21Daudi ogamo dog Mikal ni, “An abedo ka myel i nyim Rwot, ma oketo an abedo
kabaka ma ka woru, kun aloyo ode ducu. En oketa abedo laker ma loyo jo Icrael,
ma lwak pa Rwot. Abimyelo myel ki yomcwiny i nyim Rwot.
22An amito abed yot makato man, wek abed ginanyerani; ento aŋeca ma iloko i
komgi-ni aye dok gibiketo deyo i koma makato.”
23Mikal nya pa Caulo pe onywalo latin mo, nio ka oto.
2 Camuel 7
Lubaŋa oketo gicikke ki Daudi
(1 Tek 17.1-27)
1I kare ma doŋ kabaka Daudi obedo i ode, ma onoŋo Rwot omiye yweyo i kom
lumerokke ma gurume dyere-ni,
Acoli Baibul
© 1985, Bible Society of Uganda.
517
2owaco bot lanebi Natan ni, “Nen ba, an doŋ abedo i ot bao cedar, ento canduk pa
Lubaŋa pud bedo i kema.”
3Natan odok iye bot kabaka ni. “Cit iciti gin ducu ma tye i cwinyi, pien Rwot tye
kwedi.”
4Ento i dyewor acel-lu en aye lok pa Rwot obino kwede bot Natan ni,
5“Cit icitit bot laticca Daudi ni Rwot owaco kuman ni, ‘In imito gerra ot me
bedona?
6An peya abedo i ot mo cakke ki i kare ma yam akwanyo jo Icrael ki i Ejipt o
kwede wa onyoo-ni, ento gibedo ka wirre kweda kun abedo i kema.
7I lwak kabedo ducu ma abedo ka wirre iye ki jo Icrael ducu, onoŋo yam koŋ
aloko lok mo bot luŋolkop pa jo Icrael, ma acikogi pi kwayo lwak ka jo Icrael, kun
awacci, “Piŋo pe koŋ wugerra ot mo me bao cedar?” ‘
8Mumiyo ibiwaco bot laticca Daudi ni, ‘Rwot me mony owaco k it man ni, An yam
akwanyo in ki ka kwat i olet, ka ma ibedo iye ka leko romi, wek ibed laker ma
loyo jona jo Icrael.
9Dok abedo ka Ionne kwedi i kabedo ma icito iye ducu, abedo ka jwero lumerokki
woko ki i nyimi. An dok abimiyo nyiŋi ywek ma rom ki nyiŋ jo madito ma i wi
lobo-ni.
10Dok abimiyo kabedo ki jona jo Icrael, ci abiketogi iye, wek doŋ gubed i kabedogi
kikome, ma pe doŋ giyelogi matwal, wa lulweny magwa bene pe dok bipoto i
komgi i kare mo, kit ma con ca,
11cakke ki i kare ma yam aketo iye luŋolkop ma guloyo jona jo Icrael; doŋ
abimiyo iywe ki lweny i kom lumerokki ducu. Dok Rwot otyeko tuco boti ni en
ebimiyo jo ma i odi gibedo mapol,.
12 Ka kareni oromo ma doŋ ibuto kacel ki kwariwu-ni, ci abimiyo wodi mo ma in
kikumi inywalo bedo madit, ci abimoko kerre bedo matek.
13En aye bigero ot pi nyiŋa, an abimoko komkerre bedo matwal.
14 An abibedo wonne, ki en bibedo woda. Ka ce otimo bal, ci abipwode ki odoo pa
dano, ki kit goco pa awobe pa dano.
15Ento pe abikwanyo mar mera ma pe lokke woko ki i kome, kit ma yam
akwanyo ki i kom Caulo, ma yam aryemo woko ki i nyima-ni.
16 Odi ki kerri bimoko i nyima nakanaka; ki komkerri bene bimoko matwal.’”
17Natan otito lok magi ducu bot Daudi, ki kit ginanyuta ma onen bote ducu.
Acoli Baibul
© 1985, Bible Society of Uganda.
518
18Lacen Daudi ocito obedo piny i nyim Rwot i kema ma Rwot bedo iyeni, ci
owacci, “Ai Rwot Lubaŋa, an aŋa, oda bene kono gin aŋo, mumiyo ikonya nio wa
onyoo-ni?
19Ento in pud ibwono kony man ni tidi ki tuŋ boti, ai Rwot Lubaŋa ibedo ka lok i
kom dano ma i oda kit ma gibibedo kwede pi kare malac ma tye anyim, inyuto
bota kit ma likwaya gibibedo kwede i anyim, ai Rwot Lubaŋal
20An Daudi dok abiwacci kit lok aŋo? In iŋeyo an, ai Rwot Lubaŋa ma an laticci-ni.
21Itiyo gin madit magu ducu pi lubo lok ma yam iloko pi mitti keni, wek an laticci
anen ki waŋa.
22In idit mada, ai Rwot Lubaŋa; pe tye ŋatti mo macalo in, pe tye Lubaŋa mo,
kono in keken, kit ma yam wawinyo ki itwani.
23 Rok mene ma i wi lobo ma rom ki joni jo Icrael, ma yam in Lubaŋa icito ka
kokogi ki i opii wek gubed joni wek nyiŋi oywek pigi, pi tim madito ma itimo ma
miyo lworo, ki pi ryemo rok mukene mapol woko ki i nyimgi, kacel ki lubaŋagi?
24In ityeko moko lwakki jo Icrael wek gubed joni nakanaka; dok in, ai Rwot,
idoko Lubaŋagi.
25“Ai Rwot Lubaŋa, kombeddi doŋ imok lok ma yam iwaco i koma ki i kom jo ma i
oda matwal, ci doŋ itim kit ma iwaco-ni.
26Kumeno dano gibidworo nyiŋi nakanaka kun giwacci, ‘Rwot Lubaŋa me mony
aye Lubaŋa ma loyo jo Icrael,’ ki ot pa laticci Daudi bimoko i nyimi matwal.
27Ai Rwot me mony, Lubaŋa pa Icrael, in aye inyuto tammi bota, an laticci, kun
iwacci ibimiyo oda bedo madit; en gin mumiyo an laticci alirrio tekcwiny me kelo
lega man i nyimi.
28Ai Rwot Lubaŋa, in aye Lubaŋa, lokki bedo me ada, ci in doŋ ityeke cikke me
timo gin man maber pira.
29Pi meno, alegi ni imi gum i kom jo ma i oda, wek gumedde ameda ki bedo i
nyimi nakanaka; pien in, ai Rwot Lubaŋa, doŋ iwaco, dok pi lokki me gum miyo
likwaya gibibedo ki gum nakanaka.”
2 Camuel 8
Daudi omedo kerre odoko malac
(1 Tek 18.1-12)
1Lacen Daudi dok otayo jo Piliciti, ocako loyogi, dok omayo Meteg ama ki i ciŋgi.
2Daudi dok otayo jo Moab, ka opimogi ki tol, kun omiyo gubuto piny i nom.
Opimo tol aryo me aneka ki tol acel me aweka makwo. Ci jo Moab gubedo i te loc
pa Daudi, kun giculo mucoro bote.
Acoli Baibul
© 1985, Bible Society of Uganda.
519
3Daudi dok otayo Adadejer wod pa Rekob kabaka me Joba, ma onoŋo ocito ka
roco kerre odoko tek i dog kulu Euprate.
4Daudi omako wegi aguragurane alip acel ki miya abiro, ki askari ma giwoto ki
tyengi alip pyeraryo. Oŋolo odoŋ tyen aguragura ma yam ywayo gadigadi
lwenygi, ento oweko mogo manok odoŋ ma romo ywayo gadigadi miya acel.
5Ka jo Ciria me Damaciko gubino ka konyo kor Adadejer me Joba, Daudi oneko jo
Ciria alip pyeraryo wiye aryo.
6Daudi oketo lumony i cel gogo i lobo Ciria ma i ŋet Damaciko; ci jo Ciria ma gitye
kunnu gubedo i te loc pa Daudi kun giculo mucoro bote. Rwot obedo ka miyo tek
me bwoyo lobo bot Daudi ka ma en cito iye ducu.
7Daudi oyako lwak kwodi me jabu ma yam lutic pa Adedejer tiŋogi, ci oterogi i
Jerucalem.
8Dok kabaka Daudi oyako lwak jami mapol me mola ki i Beta ki Berotai, ma yam
obedo gaŋi pa Adadejer.
9I kare ma Toi kabaka me Kamat owinyo ni Daudi otyeko tayo mony pa Adadejer
woko ducu liweŋ,
10ci Toi ocwalo wode Joram bot Daudi ka mote, ki pi pwoye pi lweny i kom
Adadejer ki pi loyo en woko; pien yam Adadejer obedo ka lweny ki Toi tyen
mapol. Joram onoŋo obino ki jami me ryal ki jabu ki mola-gu;
11jami meno bene kabaka Daudi odyerogi bot Rwot, kacel ki ryal ki jabu mukene
ma en odyero ma oyakogi ki bot rok ducu ma en otayogi,
12bot jo Edom, jo Moab, jo Ammon, jo Piliciti ki jo Amalek, kacel ki jami ma oyako
ki bot Adadejer wod pa Rekob, kabaka me Joba.
13 Daudi olimo yweka pi tekke kekene. I kare ma doŋ en tye ka dwogo, oneko jo
Edom alip apar wiye aboro i nota me Kado.
14Oketo lumony i cel gogo i Edom, oromo i lobo Edom ducu, ci jo Edom gubedo i
te loc pa Daudi. Rwot omiyo Daudi obwoyo lobo ka ma ocito iye ducu.
Ludito pa Daudi
(1 Tek 18.14-16)
15Daudi oloyo jo Icrael ducu kit meno; dok obedo ka ŋolo kop atir dok kakare i
kom lwakke ducu:
16Joab wod pa Jeruya obedo ladit me mony; ki Yekocapat wod pa i Akilud obedo
laco lok ma timme.
17Jadok wod pa Akitub ki Akimelek wod pa Abiatar gubedo ajwagi; Ceraya obedo
karan;
Acoli Baibul
© 1985, Bible Society of Uganda.
520
18Benaya wod pa ekoyada obedo ladit ma loyo jo Keret ki jo Pelet; ki awobe pa
Daudi gubedo ajwagi.
2 Camuel 9
Kica omako Daudt i, kom Mepibocet.
1 Daudi openyo ni. “Tye ŋati mo ma odoŋ ki i ot pa Caulo, wek anyut cwinyme
mar i kome pi Yonacan?”
2I kare meno latic pa Caulo mo ma nyiŋe Jiba onoŋo tye kenyo. Gilwoŋo en gikelo
bot Daudi, ci kabaka openye ni, “In aye liba bo?” Ogamo ni, “An do, ladit.”
3 Kabaka openyo ni, “Pe tye ŋatti mo ma odoa ki i ot pa Caulo, wek anyut cwiny
me mar pa Lubaŋa i kome?” Jiba owaco bot kabaka ni, “Wod pa Yonacan pud tye,
ento tyene aye okwe woko.”
4Kabaka openyo ni, “En kono tye kwene?” Jiba ogamo ni, “En bedo i ot pa Makir
wod pa Amiel, i Lo-debar.”
5Ci kabaka ocwalo dano giome ki i Lodebar.
6Ka Mepibocet wod pa Yonacan ma wod pa Caulo obino bot Daudi, ci opoto
oryebbe piny omiye woro. Daudi owacce ni, “Mepibocet!” En ogamo ni, “An laticci
en do.”
7Daudi owaco bote ni, “Pe ibed ki lworo mo. An abinyutti cwiny me mar pi woru
Yonacan, abidwoko boti lobo ducu ma yam pa kwaru Caulo, dok ibicam i wi
mejana jwijwi.”
8Ci Mepibocet dok omiye woro kun wacci, “An kono aŋa, ma miyo itamo pi gwok
muto macalo an-ni?”
9Daudi dok olwoŋo Jiba latic pa Caulo, ci owacce ni, “Jami pa Caulo ki jo ma i ode
ducu atiŋo amiyo bot Mepibocet.
10In ki awobeni ki luticci wubipuro potone ducu, wek cam ocek iye, wek wod pa
laditti onoŋ iye ginacama. Ento en Mepibocet wod pa laditti bicam i wi mejana
jwijwi.” Onoŋo Jiba tye ki awobene apar wiye abic, ki luticce pyeraryo;
11Jiba owaco bot kabaka ni, “An abitiyo kit ma icika ducu, ladit kabaka.” Kit meno
Mepibocet ocako cam i wi meja pa Daudi ma rom ki ŋat acel mo i kin awobe pa
kabaka.
12Mepibocet onoŋo tye ki wode mo matidi ma nyiŋe Mika. Ci jo ducu ma gibedo i
ot pa Jiba gudoko lutic pa Mepibocet.
13Mepibocet ocako bedo i Jerucalem, pien obedo ka cam jwijwi i wi meja pa
kabaka. Onoŋo tyene aryo ducu okwe woko.
2 Camuel 10
Acoli Baibul
© 1985, Bible Society of Uganda.
521
Daudi otayo jo Ammon ki jo Ciria
(1 Tek 19.1-19)
1Ka man otum, kabaka me Ammon oto, ci wode Kanun oleyo ka tyene.
2Daudi owacci, “Abinyuto cwiny me mar bot Kanun wod pa Nakac, kit ma yam
wonne onyuto kwede cwiny me mar beta-ni,” Mumiyo Daudi ocwalo luticce ka
kweyo cwiny Kanun pi to pa wonne, ci lutic pa Daudi guo i lobo pa jo Ammon.
3Ento rwodi pa jo Ammon guwaco bot laditgi Kanun ni, “In itamo ni Daudi ocwalo
lukwe cwinyi pi keto deyo i kom woru? Daudi mono pe ocwalo luticce ka ŋiyo
gaŋ ki ka roto kite ducu, wek etur woko?”
4Kit meno omiyo Kanun omako lutic pa Daudi, ci olyelo yer tik ŋat acel acel woko
tuŋ cel, ka dok Oŋolo dye boŋogi i kom pyergi, ka ocwalogi kwede woko.
5Ka gitito pire bot Daudi, ocwalo dano ka jologi, pien onoŋo gitye ki lewic
madwoŋ twatwal. Ci kaba ka owacpi, “Koŋ wubed i Jeriko, nio ka yer tikwu otwi
olot, ka doŋ wudwog kany.”
6Ka jo Ammon guneno ni pigi odoko ŋwe marac bot Daudi, ci gucwalo dano ka
wilo jo Ciria ma i Betrekob, ki jo Ciria ma i Joba, gukelo askari alip pyeraryo ma
giwoto ki tyengi, ki kabaka me Maaka ma obino ki dano alip acel, ki jo Tob ma
giromo alip apar wiye aryo.
7Ka Daudi owinyo pigi, ci ocwalo Joab kacel ki buca mony pa twoni oteka lweny
ducu.
8Ci jo Ammon gubino gurwayo cok ka gurye i dogcel; ci jo Ciria me Joba ki me
Rekob, ki jo Tob ki jo Maaka gupokke kengi, gurye i dye bar.
9Ka Joab oneno mony okacce woko ryoryo, tuŋ nyime ki yo tuŋ ŋeye bene, ci
oyero jo Icrael ma oyita lweny, ocako ryeyogi gukemo jo Ciria.
10Oketo jo mudoŋŋe bot ominne Abicai, gin bene guryeyo gukemo jo Ammon.
11Joab owacci, “Ka ce jo Ciria gubedo tek i koma, ci ibikonya; ento ka jo Ammon
aye gubedo tek i komi, ci an abibino ka konyi.
12Bed oteka ma cwinyi nwaŋ, wek walweny lweny me co pi lutuwa, ki gaŋi pa
Lubaŋawa, Rwot bene otim gin ma oneno ni ber.”
13Kit meno Joab ki jo ma gitye kwede ducu gurwayo cok ka lweny i kom jo Ciria;
ci jo Ciria guriŋo woko ki i nyime.
14Ka jo Ammon guneno jo Ciria guriŋo woko, ci gin bene gucako riŋo woko ki i
nyim Abicai, gudonyo i gaŋ. Ci Joab oa woko ki i ka lweny i kom jo Ammon, odok i
Jerucalem.
15Ka jo Ciria guneno jo Icrael guloyogi, gucako cokke kacel.
Acoli Baibul
© 1985, Bible Society of Uganda.
522
16Ka Adadejer ocwalo kwena, ci gukelo jo Ciria ma gitye loka kulu Euprate;
gucako bino i Kelam, kacel ki Cobak ma lawimony pa Adadejer ma obedo latel
wigi.
17Ka gitito pigi bot Daudi, ci en bene ocoko jo Icrael ducu, Oŋolo kwedgi kulu
Jordan, ka ocito wa i Kelam. Jo Ciria gurwayo i kom Daudi, gulwenyo i kome.
18Ento jo Ciria gucako riŋo woko ki i nyim jo Icrael; Daudi oneko jo Ciria ma romo
riŋo ki gadigadi lweny miya abiro, ki wegi aguragura alip pyeraŋwen, Gucobo
bene Cobak lawimony pa jo-nu, ci oto woko ki kunnu.
19Ka luker ma gubedo i te loc pa Adadejer guneno ni jo Icrael gutyeko loyogi
woko, ci guketo kuc i kingi ki jo Icrael, gubedo i te locgi. Kit meno jo Ciria gucako
bedo ki lworo, pe dok gumedde ki konyo jo Ammon.
2 Camuel 11
Daudi ki Batceba
1 I dog oro ma en aye kare ma luker gicito kwede ka mony, Daudi ocwalo Joab ki
luticce ki jo Icrael ducu, ci guneko jo Ammon, guyako pacogi woko, ka gurumo
gaŋ me Raba, kun Daudi odon mere paco i Jerucalem.
2I kare me dyeceŋ abwora, ka Daudi oa malo ki i kabutone, ci ocako wot malo i wi
ot pa kabaka, Ka obolo wane oneno dako mo ma tye ka lwok, kun kome nen ma
mwonya twatwal.
3Daudi ocwalo dano wek eniaŋ i kom dako-nu, Ci ŋat acel owacci, “Meno aye
Batceba nya pa Eliam, ma dako pa Uria ma Lakit.”
4Daudi ocwalo lukwena ci gukwanyo dako, gutero bot Daudi, Daudi obedo
kwede, I kare-nu en pud olwoko kwer monne alwoka. Lacen dako odok i ode.
5Dako-nu ogamo ic: ocwalo kwena otito lokke bot Daudi ni, “Doŋ atye ki remo.”
6Kit meno Daudi ocwalo lok bot Joab, kun wacci, “Cwalla Uria ma jo Kit.” Joab
ocwalo Uria bot Daudi.
7Ka Uria oo bote, Daudi openyo gin ma Joab tye ka tiyone, ki kit ma dano gubedo
kwede, ki kit ma mony tye ka wot kwede.
8Lacen Daudi owaco bot Uria ni, “Koŋ doŋ icit i odi, icilwok tyeni.” Ka Uria okato
woko ki i ot pa kabaka, kabaka ocwalo mot i kore.
9Ento Uria obuto i ŋet doggola pa kabaka kacel ki lutic pa laditte, en pe ocito i
ode.
10Ka gitito pire bot Daudi, ni, “Uria pe ocito gire in ode,” Daudi owaco bot Uria ni,
“In pe ia ki ka wot ce? Ci piŋo pe koŋ icito wa i od i?”
Acoli Baibul
© 1985, Bible Society of Uganda.
523
11Uria ogamo dog Daudi ni, “Canduk pa Lubaŋa ki jo Icrael ki Juda gibedo i bolo
kunnu, ki laditta Joab ki luticce ducu gibuto woko i tim, ka an aye dok acii i oda
kuca ka cam ki ka mat ki ka bedo ki dakona? Macalo it ye makwo-ni, ki tipo komi
tye makwo-ni, pe atwero tiyo lok macalo meno.”
12Daudi owaco bot Uria ni, “Tin dok koŋ ibed kany, ci diki doŋ aweki icito.” Omiyo
Uria dok obedo i Jerucalem i nino meno, ki orwone bene.
13Daudi olwoŋe, ci ocamo ka omato i nyime, ci Daudi omiyo en omer woko. I
dyewor meno en dok ocito obuto i kabutone kacel ki lutic pa laditte; pe ocito i
ode.
14Daudi ocoyo waraga bot Joab odiko, ci omiyo bot Uria me atera.
15I waraga meno ocoyo ni, “Ket Uria anyim ka ma lweny gwa iye, ci wujer,
wudwog cen ki ŋeye, wuweke kunnu, wek gicobe, oto woko.”
16I kare ma Joab orumo gaŋ, otugi keto Uria ka ma en ŋeyo ni oteka lweny gitye
iye.
17Jo ma i gaŋ meno gubino gulwenyo i kom Joab, ci lutic pa Daudi mogo ginekogi
woko. Uria ma Lakit bene gineko woko.
18Joab ocwalo kwena otito bot Daudi gin ducu ma otimme i waŋ lweny.
19Joab ociko lakwena ma ocwalo kunnu kit man ni, “Ka doŋ ityeko tito bot kabaka
lok ducu mutimme i waŋ lweny,
20ka ce kiniga omako kabaka ce openyi ni, ‘Piŋo wunyiko cok wa i kom gaŋ ka
lweny iye kunnu? Pe onoŋo wuŋeyo ni gibicelowu ki malo i wi cel?
21 Aŋa ma yam oneko Abimelek wod pa Jerubecet? Pe dako mo aye obayo lakidi
rego madit ocele kwede ki malo i wi cel, omiyo en oto woko i Tebej? Piŋo
wunyiko cok i kom cel?’ Ka owaco kit man, ci in dok ibiwacce ni, ‘Laticci Uria ma
Lakit bene oto woko.’ ”
22Lakwena ocito, obino otito bot Daudi gin ducu ma Joab ocwale kwede.
23Lakwena otito bot Daudi ni, “Merok olwenyo i komwa magwa, gucorre i komwa
i dye bar, ento wajerogi, wadwokogi cen wa i dog gaŋ.
24Ci wegi atero gucako celowa ki malo i wi cel, guneko luticci mogo woko; wa
laticci Uria bene gineko woko.”
25Daudi ogamo dog lakwena ni, “Ibiwaco bot Joab kit man ni, ‘Pe ibed ka paro lok
meno, pien pala lucwan neko dano tuŋŋi ki tuŋŋi. Wek mony olweny matek i kom
gaŋ meno, ci imak woko, iret woko piny.’ Ci ititte ni myero oka lake matek.”
26Ka dako pa Uria owinyo ni gineko cware woko, ci ocako koko cware.
Acoli Baibul
© 1985, Bible Society of Uganda.
524
27Ka kwero cola otum, Daudi ocwalo kwena ci okelo Batceba i ode, odoko dakone,
onywalo kwede latin laco. Ento gin ma Daudi otimo pe oyomo cwiny Rwot.
2 Camuel 12
Natan ojuko Daudi
1 I kare meno Rwot ocwalo lanebi Natan bot Daudi, ci ocito otito bote ni, “Jo aryo
yam gubedo i gaŋ mo, acel lalonyo, acel lacan.
2Lalonyo onoŋo tye ki lwak romi ki dyaŋi mapol;
3ento lacan onoŋo obedo ki bwoŋ romone acel loko ma onoŋo owilo. Ci odoŋo ki i
ciŋe kacel ki litinone; romone obedo ka camo ŋide camme, kun mato pii i
kikopone, dok buta bene wa i kore, obedo macalo nyare.
4I kare mo lawot obino bot dano ma lalonyo-ni, ci en pe oye kwanyo limme mo
ma i kin romone kikome me tedo welone ma obino boteni, ento dok okwanyo
romo pa dano ma lacan-ni, en aye otedo pi welo ma obino bote-ni.”
5Kiniga omako Daudi i kom lalonyo meno matek; ci owaco bot Natan ni, “Macalo
Rwot tye makwo-ni, dano ma otimo kit meno ber ginek woko.
6Dok en biculo waŋ romo meno tyen aŋwen, pien otimo kumeno, ma pe otimo
kica.”
7Natan owaco bot Daudi ni, “In aye i dano meno kikome. Ci Rwot, Lubaŋa pa
Icrael, owaco ni, ‘Yam awiro in ki moo me bedo kabaka ma loyo Icrael. Alaro in ki
i ciŋ Caulo,
8ci amiyo ot pa laditti i ciŋi, ki monne ducu amiyogi i kori, dok amiyo boti ot pa
Icrael ki pa Juda. Ka ce meno ducu pud ibwonogi, kono nene ameddi makato
meno.
9In icayo lok pa Rwot piŋo, ki tiyo gin marac i nyime? Nen, ityeko neko Uria ma
Lakit-ti woko ki pala lucwan, ka dok ikwanyo dakone woko odoko dakoni. In aye
ineko en woko ki pala lucwan pa jo Ammon.
10Pala lucwan doŋ pe biweko odi, pien ityeko cayo an pi kwanyo dako pa Uria
Lakit me bedo dakoni.’
11 Rwot dok owaco kit man ni, ‘Nen, abimiyo gin marac poto i komi ma bia ki i odi
kikome; dok abikwanyo monni ki i nyimi, ci amiyogi bot lawoti, ci en bibuto ki
monni i dyeceŋ ka maleŋ.
12In itiyo i muŋ, ento an abitiyo man atyer i nyim jo Icrael ducu, ki i dyeceŋ bene.’
“
13Daudi ogamo dog Natan ni, “An atiyo bal i kom Rwot.” Ci Natan owaco bot
Daudi ni, “Rwot doŋ otyeko jwayo balli woko, pe doŋ ibito.
Acoli Baibul
© 1985, Bible Society of Uganda.
525
14Ento pi kit tim man nyuto atir ni ityeko cayo Rwot ibito. Ento pi kit tim man
nyuto atir ni ityeko cayo Rwot marac adada; pi lok meno latin ma ginywalo-ni
bito woko.”
15Lacen Natan odok i ode. Ci Rwot omiyo two ocelo latin ma dako pa Uria
onywalo ki Daudi, ci two ori i kome.
16Daudi obedo ka bako doge pi latin bot Lubaŋa, kun ri kec bene; odonyo i ot
obuto piny i ŋom dyewor benebene.
17Ludoŋo ma i ode gucuŋ ka ŋete pi tiŋe woko malo ki i ŋom, ento en okwero
woko, pe ocamo cam mo kwedgi.
18I nino me abirone latin oto woko. Lutic pa Daudi gulworo tito pi to pa latin, pien
gutamo ni, “I kare ma latin pud kwo waloko kwede, pe owinyo dogwa. Ci
watwero wacce niŋniŋ ni latin otyeko to woko? Gwok nyo bitimme marac
kekene.”
19Ento Daudi ka oneno luticce gitye ka kwilo lok kacel, ci oniaŋ ni latin doŋ oto
woko. Owaco bot luticce ni, “Latin doŋ oto woko ce?” Gugamo ni, “En doŋ oto.”
20Ci Daudi ocako a woko ki i ŋom, olwokke, owiro kome ki moo, ka oloko boŋŋine
bene. Okato woko ocito i ot pa Rwot, oworo Lubaŋa; ka dok okato woko ocito i
ode kikome. Ka openyo pi cam, guketo cam i nyime ci ocamo.
21Luticce guwaco bote ni, “Man kit gin aŋo ma itiyo, ladit? In ibedo ka ri kec ki ka
koko pi latin ma onoŋo pud kwo; ento ka latin doŋ oto woko, ci doŋ ia malo icako
camo cam.”
22Daudi ogamo ni, “I kare ma latin pud tye makwo-ni, abedo ka ri kec ki ka koko
pi latin kun atamo ni, ‘Aŋa mono ma ŋeyo ka nyo kica bimako Rwot i koma, wek
latin pe oto?’
23Ento kombeddi doŋ latin otyeko to woko; pud dok ari kec piŋo kono? An dok
atwero dwoko en cen bo? Wayi an aye doŋ abicito bote yo, ento en pe dok
bidwogo bota.”
24Daudi okweyo cwiny dakone Batceba, ci obedo kwede. Onywalo kwede latin
laco, ocako nyiŋe Solomon. Rwot bene omaro latin-nu.
25Ocwalo lanebi Natan, ci ocako nyiŋ latin ni Jedidia , pi Rwot.
Daudi omako Raba
(1 Tek 20.1-3)
26I kare meno Joab obedo ka lweny i kom Raba, ma en gaŋ pa jo Ammon, ci
omako gaŋ piine.
27Ocwalo lukwena bot Daudi ka wacce ni, “Abedo ka lweny i kom Raba, atyeko
mako gaŋ piine bene.
Acoli Baibul
© 1985, Bible Society of Uganda.
526
28In doŋ icok lwak mudoŋŋi kacel, ci ibin irum gaŋ man wek imak woko, wek pe
an aye amaki, miyo gilwoŋo ki nyiŋa.”
29Kit meno Daudi ocoko lwak kacel ci ocito kunnu kwedgi i Raba, olwenyo i kome
ci omako woko.
30Daudi okwanyo lalukana me jabu ki i wi Milkom ma jokpa jo Ammon. Pekke
romo ratili miyaacel, got me wel bene onoŋo tye iye, ci gicibo i wi Daudi. Daudi
Odwogo ki jami ma giyako i gaŋ-ŋu madwoŋ twatwal.
31Dok okelo dano ma giyakogi ki i gaŋ meno, oketogi ka tic ki mucumeno ki
cururu nyonyo ki latoŋ-gu, ka dok oketigi ka tic matek me waŋo matafali; en
obedo ka timo dano ma i gaŋi pa jo Ammon kit meno. Lacen Daudi ki lwak ducu
gudok cen i Jerucalem.
2 Camuel 13
Amnon gin ki Tamar
1Abcalom onoŋo tye ki laminne mamwonya twatwal ma nyiŋe Tamar. Ci Amnon
wod pa Daudi ocako maro nyako-nu.
2Amnon obedo ki miti madwoŋ i kome; pi paro lamininne Tamar ocako kelle two.
Onoŋo Tamar pud latin nyako ma peya oŋeyo laco dok Amnon oneno ni pe
etwero noŋo kare me bedo kwede.
3Ento Amnon onoŋo tye ki lareme mo ma nyiŋe Jonadab, wod pa Cimea ma omin
Daudi. Jonadab aye dano mo maryek twatwal.
4Openyo Amnon ni, “Wod pa kabaka, gin aŋo mono ma jonyo in jwijwi-ni? Pe
ititta lokke ce?” Amnon ogamo ni, “An amaro Tamar ma lamiŋ omera Abcalom.”
5Jonadab owaco bote ni, “But piny i wi kitandani, ipor two. Ka woru Daudi obino
ka limo twoni, ci iwacce ni, ‘Wek lamera Tamar aye obin omiya cam ka wek acam,
kun en yubo ki i nyima, ma aneno, ka dok acamo ki i ciŋe.’ “
6Kit meno Amnon oyako buto piny kun poro two. Ka kabaka obino ka limo two, ci
Amnon olego kabaka kun wacci, “Alegi iwek lamera Tamar aye obin oted capat
mogo aryo ki i nyima, ka wek acam ki i ciŋe.”
7Daudi ocwalo lok paco bot Tamar kun wacci, “Cit i ot pa omeru Amnon, wek
iciyubbe cam kunnu.”
8Mumiyo Tamar ocito wa i ot ca ominne Amnon, ci otedo capat ki i nyime. Ka
capat ocek,
9ci otiŋo otako woko, oloko capat ocibo i nyim Amnon wek ocam. Ento Amnon
okwero camo. O wacci, “Gicwal dano ducu woko cen ki i nyima.” Kit meno dano
ducu gucito gua woko ki i nyime.
Acoli Baibul
© 1985, Bible Society of Uganda.
527
10Ka Amnon dok owaco bot Tamar ni, “Kel cam wa i tyelo bota kany, wek acak
camone ki i ciŋi.” Tamar otero capat ma otedo-nii tyelo bot ominne Amnon.
11Ento ka Tamar okelo cam ka ma cok kwede wekocam, ci oa malo opoto i kome
kun wacce ni, “Bin wek ibut kwede, lamera.”
12Tamar oagmo ni, “Pe kumeno, omera, pe imaka tektek, pien kit tim macalo ma
peya onen i Icrael kulu. Pe itim tim me miŋo kit man.
13Ci an mono, abitero lakit lewic-ci wa kwene? In bene ibibedo ŋat mutimo tim
me kipyeda i Icrael kulu. Alegi ni, ipeny kabaka; en pe bikwero i koma.”
14Ento Amnon pe owinyo lokke; dok obedo ki tek makato nyako-nu, ci omake ki
tek, obedo kwede.
15Lacen Amnon ocako kwero Tamar ki kwer madit twatwal; dok kweroen obedo
madit makato mar ma yam omare kwede. Amnon owacce ni, “Doŋ ikat woko
iciti.”
16Ento Tamar owacce ni, “Pe kumeno, omera. Cwala woko tektek aye dok rac
makato tim kipyeda ma doŋ itimo i koma-ni.” Amnon pe omedo ki winyo lokke.
17Olwoŋo awobi ma tiyo bote, owacce ni, “Cwal dako-ni woko ki i nyima, ci irwak
lalor doggola iceg woko ki i yo ŋeye.”
18Onoŋo Tamar oruko boŋo gomci mabor ki bade bene boco, pien meno aye kit
ruk pa anyira pa kabaka ma peya giŋeyo co. Latic pa Amnon ocwalo Tamar woko,
oloro doggola ocego woko ki i yo ŋeye.
19Tamar ocako onyo buru i wiye, la oyeco gomci ma oruko-ni, okwako wiye ki
ciŋe, ocito kwede kun kok matek.
20Abcalom openya laminne ni, “Omeru Amnon obedo kwedi co? Kombeddii doŋ
iliŋ mot, lamera.” En obedo Abcalom ki cwercwiny madwoŋ kun bedo kene.
21Ka kabaka Daudi owinyo lok meno ducu, obedo ki kiniga madwoŋ.
22Abcalom pe omedo ki loko lok mo bot Amnon maber nyo marac, ento cwinye
okwero Amnon matek pi mako laminne ki tek.
Abcalom oculo kwor pa Tamar ci oriŋo woko
23Ka doŋ mwaka okato aryo, Abcalom obedo ki lunyar yer romine i Baalkajor ma
cok ki Epraim, ci olwoŋo awobe pa kabaka ducu me bino iye.
24Ocito wa bot kabaka owacce ni, “Nen, atye ki lunyar yer romina, Alego in
kabaka ki Tuticci wubin wucit iye kacel kweda.”.
25Ento kabaka owaco bot Abcalom ni, “Pe ku meno, latinna, pe iwek wan ducu
wacit kunnu, miyo wacikelli peko.” Abcalom odiye ki tek, ento pe oye cito kunnu,
olamme gum keken.
Acoli Baibul
© 1985, Bible Society of Uganda.
528
26Abcalom dok owacci, “Ka doŋ pe icito, alegi iwek Amnon ma omera aye ocit
kwedwa.” Kabaka ogamo ni, “Piŋo imito ni en bene ocit kwedwu?”
27Ento Abcalom odiye ki tek, mumiyo lacen oweko Amnon ocito kwede, ki awobe
pa kabaka ducu.
28Abcalom ociko luticce ni. “Wunen maber ka doŋ cwiny., Amnon edoko yom ki
koŋo vino. Ka ce doŋ awacciwu ni ‘Wucob Amnon,’ ci doŋ wuneke woko. Pe
wulwor iye gin mo, pien an aye acikowu. Wubed ma cwinywu nwaŋ, Wubed
twoni lweny matego.”
29Lutic pa Abcalom guneko Amnon kit ma ocikogi kwede, Awobe pa kabaka
mukene ducu gutwarre malo ki ŋwec, ci ŋat acel acel opye i wi kanane oriŋo
kwede woko.
30Lok okwoŋo o bot Daudi ma pud peya guo paco ni, “Abcalom oneko awobe pa
kabaka woko ducu liweŋ, ma cel mo pe obwot.”
31Kabaka oa malo, ocako yeco boŋŋine woko pi cwercwiny, obuto piny i nom.
Lutticce ma gucuŋ ka ŋete bene guyeco boŋŋigi woko.
32Ento Jonadab wod pa Cimea omin Daudi, owacci, “Laditta, pe ibed ka tamo ni
gineko litino awobeni woko ducu. Amnon kene aye gineko. Gineko pi cik pa
Abcalom, pien omoko lok man i cwinye cakke ki i kare ma Amnon omako iye
laminne Tamar tektek-ki.
33Kombeddi, rwoda kabaka, pe ibed ka tamo ni awobeni ducu doŋ guto woko;
Amnon kene aye oto.”
34Abcalom oriŋo woko. Ci awobi ma kuro piny otiŋo waŋe oneno piny, ci nen,
lwak dano gibino ki i yo ma a ki i Koronaim kun girabo ŋet got.
35Jonadab dok owaco bot kabaka ni, “Doŋ inen ba, litino awobeni doŋ gitye ka
bino kit macalo awacci-ni. Lokka doŋ ocobo kakare.”
36Ka doŋ otyeko waco lokke, ki i ŋeye cut, awobe pa kabaka gutuc paco. Gucako
daŋŋe ki koko, ci kabaka bene wa ki luticce ducu gukok matek twatwal.
37 Ento Abcalom oriŋo woko, ocito bot Talmai wod pa Amikud, kabaka me Gecur.
Daudi obedo ka koko pi wode pi nino mapo!.
38Kit meno Abcalom oriŋo ocito i Gecur, obedo kunnu mwaka adek.
39Lacen ka cwiny kabaka doŋ okwe pi to pa Amnon, cwinye ocako pido pi
Abcalom.
2 Camuel 14
Joab oyubo lok wek Abcalom odwog cen
Acoli Baibul
© 1985, Bible Society of Uganda.
529
1I kare meno. Joab wod pa Jeruya onoŋo doŋ otyeko niaŋ maber ni cwiny kabaka
tye ka pido pi Abcalom.
2Ci Joab ocwalo kwena i Tekoa ka omo dako mo ma laryeko ma tye kunnu. Ka
obino ci owacce ni, “Ber ipor koko, dok iruk ginaruka me cola. Pe iwir komi ki
moo, ento bed macalo dako ma obedo ka koko lato pi kare malac,
3ka icit kwede bot kabaka, icilok kwede kit man.” Kumeno Joab opiko dako-nu ki
lok.
4Ka dako me Tekoa obino bot kabaka, ci oryebbe piny i ŋom, omiye woro, kun
wacci, “Konya, ai kabaka.”
5Kabaka owacce ni, “Gin aŋo ma tye ka yeli?” Dako-nu ogamo ni, “Ada, an a
dalako; cwara doŋ oto woko.
6Onoŋo atye ki awobe aryo, ci ceŋ mo gubedo ka da kekengi i poto, ma latek kingi
peke; ci ŋat acel ogoyo wadi oneko woko.
7Ci kaka ducu gutwarre gubino i koma, gucako lok ni, ‘Kel dano ma ogoyo ominne
oneko woko-ni, wek wanek woko.’. Nen, gimito neko laleyo woko, pi culo kwor
pa ominne. Kit meno gimito neko dog macca mudoŋŋi, ci doŋ pe giweko gin mo pi
nyiŋ cwara, en doŋ pe bibedo ki danone mo ma doŋ i wi lobo.”
8Kabaka owaco bot dako-nu ni, “Dok wa i odi, ci abicwalo cik ma mako lok komi.”
9Dako me Tekoa dok owaco bot kabaka ni, “Aliine opot i koma, laditta kabaka, ki i
kom ot pa wora. Wek alii mo pe opot i kom kabaka ki i kom kom kerre.”
10Kabaka ogamo ni, “Ka ce ŋatti mo owacci lok mo, ci ikel en bota, ci doŋ en pe
bigudo komi matwal.”
11Dako-nu ogamo ni, “Ladit kabaka, tim ber ikwoŋ i nyiŋ Rwot Lubaŋani, kun
iwacci, Lacul kwor remo pa lato owek neko woda obedi, wek latinna pe oto doki.”
Kabaka ogamo ni, “Macalo Rwot tye makwo-ni, yer wi wodi mo pe bipoto i ŋom.”
12Dako-nu dok owaco ni, “Alegi ni iwek dok alok lok mo acel boti, laditta kabaka.”
Kabaka ogamo ni, “Waci.”
13Dakonu owacci, “Piŋo cwinyi oteri ka tiyo gin marac i kom lwak pa Lubaŋa? Pi
kit ŋol ma iŋolo-ni omiyo in kabaka iŋolo kop i komi keni ni oloyi, pien pe idwoko
latin ma giryemo woko-ni paco.
14Wan ducu wabito woko, wan wacalo pii ma okir piny i ŋom, ma pe dok gitwero
gurone kacel. Ento Lubaŋa pe twero kwanyo kwa pa ŋat mo ma yenyo yo wek
danone ma giryemo pe giryem woko matwal.
15An abino kany ka lok kwedi, laditta kabaka pien dano gumiya lworo, omiyo
atamo ni, ‘Abilok ki kabaka; gwok kabaka bitiyo iye gin mo i kom lok ma alego
dok bicobone.
Acoli Baibul
© 1985, Bible Society of Uganda.
530
16Pien kabaka biwinyo, ci bilaro laticce ki i ciŋ dano ma gimito jwayo an kacel ki
woda woko ki i lobo pa Lubaŋa.’
17 Dok onoŋo atamo ni, ‘Lok pa laditta kabaka bimiyo cwinya kwe.’ Pien in, laditta
kabaka, irom ki lamalaika pa Lubaŋa ma poko kin lok maber ki maracce. Rwot
Lubaŋani obed kwedi.”
18Kabaka dok ogamo dog dako-nu ni, “Pe imuŋŋa lok ducu ma apenyi kwede.”
Dako-nu ogamo ni, “Lok ba, laditta kabaka.”
19Kabaka openye ni, “Wun wuribo dogwu ki Joab i kom lok man ducu?” Dako-nu
ogamo kun wacci, “Lok me adane, kit ma it ye makwo-ni, laditta kabaka, dano pe
twero lokke yo tuŋ acuc nyo yo tuŋ acam i kom lok ma in kabaka ipenyoni, Laticci
Joab aye ociko an; en kikome aye oketo lok magi ducu i doga.
20Laticci Joab otimo man wek tam manyen obin. Ento in, laditta kabaka, ryekoni
rom ki ryeko pa lamalaika pa Lubaŋa, pien iŋeyo gin ducu ma timme i wi lobe-ni.”
21Lacen kabaka owaco bot Joab ni, “Nen ba, tin ajolo lokki. Ber icit iciom latin
man Abcalom, idwok en paco.”
22Ci Joab opoto oryebbe piny i ŋom omiyo woro, olamo gum i kom kabaka. Joab
owacci, “Tin an laticci doŋ aŋeyo ni ayomo cwinyi, laditta kabaka, pien ityeko jolo
gin ma alego boti.”
23Joab ocito i Gecur, oomo Abcalom okele paco i Jerucalem.
24Ento kabaka ociko ni, “Wek en koŋ obed ki cen i ode, pe obin i nyima kany.” Ci
Abcalom obedo gire ki cen i ode, pe omedo ki bino i nyim kabaka.
25I kare-nu pe tye ŋatti mo ma giboro mwonyane makato Abcalom ki i lobo Icrael
ducu; kome mwonya cakke ki i tyene nio wa i cwiny dye wiye, kome ducu nen
mwonya matek.
26En yam ŋolo yer wiye i tum mwaka ducu; ka oneno ni yer wiye doŋ odoko pek,
ci doŋ ŋolo woko. Ka ce olyelo yer wiye, en pimo ki mijan pa kabaka, ci pekke
kato ratili adek ki nucu.
27Abcalom onoŋo tye ki litino awobe adek ki nyako acel ma nyiŋe Tamar; nyako-
nu bene mwonya matek.
28Abcalom obedo i Jerucalem pi mwaka aryo ma pe cito i nyim kabaka.
29Lacen ocwalo kwena bot Joab wek otere bot kabaka, ento Joab pe omedo ki cito
bote. Dok ocwalo kwena tyen me aryone, Joab dok pe ocito bote.
30Ci Abcalom owaco bot luticce ni, “Nen, poto pa Joab tye cok ki mera, ocoyo bel
cayiri iye. Wucit wuwaŋ woko.”
31Joab oa ocito bot Abcalom, odonyo i ode, ci openye ni, “Piŋo luticci guwaŋo
potona woko?”
Acoli Baibul
© 1985, Bible Society of Uganda.
531
32Abcalom ogamo dog Joab ni, “Abedo ka cwalo lok boti ni ibin kany wek acwali
bot kabaka, wek ipenye ni, ‘Piŋo aa woko ki i Gecur. Kono nene abedo gira
kunnu.’ Kombeddi amito cito i nyim kabaka. Ka roc mo tye i koma, wek en oneka
woko.”
33Joab ocito bot kabaka, owacce lokke, ci kabaka olwoŋo Abcalom. Abcalom ocito
bot kabaka, oryebbe piny i nyime, ci kabaka ojole onoto leme.
2 Camuel 15
Abcalom otemo mayo ker pa wonne
1I ŋe meno Abcalom ocako noŋo gadigadine ki aguragura me ywayone, ki dano
pyerabic ma giriŋo i nyime.
2Obedo ka a malo odiko con jwijwi, ci cuŋ i ŋet yo i dogcel me Jerucalem. Ka
oneno dano mo ma okelo lok me alara bot kabaka, en lwoŋo dano-nu ci waco
bote ni, “In ia ki gaŋ mene?” Ka ce dano meno owaco ni, “An aa ki i Icrael i kaka
munyo,”
3ci Abcalom waco bote ni, “Nen ba, lokki nen mit dok tye atir, ento ŋatti mo pe tye
ma kabaka oketo ma biwinyo lokki.”
4Abcalom dok waco ni, “Kono yam giketo an aye abedo laŋolkop i lobo-ni, kono
ber twatwal! Kono ŋat ma tye ki lokke nyo pidone tugi bino bota, ci aŋolle kop
matir cut.”
5I kare ducu ka dano bino ryebbe piny ka miye woro, ci en cwalo ciŋe kwako ki
dano-nu, ci mote ki mot me mar.
6Abcalom obedo ka timo jo Icrael ducu kit meno ka gibino ka pidogi bot kabaka;
ci oywayo cwiny jo lerael ducu odwoko i kome.
7I agikki me mwaka me aŋwenne, Abcalom openyo kabaka ni, “Alegi wek acit
Kebron ka cobo kwoŋŋa ma yam akwoŋo bot Rwot.
8Pien yam akwoŋo kwoŋ, ladit, i kare ma abedo i Gecur i lobo Ciria kun awacci,
‘Ka Rwot odwoka tuwa i Jerucalem ada, ci abicito ka miye woro.’ “
9Kabaka ogamo ni, “Ber icit ki kuc.” Ci Abcalom ocito i Kebron.
10Ento Abcalom ocwalo lukwena i muŋ ci guwoto gurumo i kaka pa jo Icrael
ducu, kun en ciko ni, “Ka tekke wuwinyo dwan tum okok, ci wuwacci, ‘Abcalom
doŋ odoko kabaka i Kebron!’”
11Abcalom ocito ki dano ma gua ki i Jerucalem ma giromo miya aryo ma olwoŋogi
macalo welo. Gin gucito ata ma pe giŋeyo tere.
12I kare ma Abcalom tye ka tyero gitum, ocwalo kwena olwoŋo Akitopel ma jo
Gilo, ma lami-tam pa Daudi, ci en oa ki i gaŋgi Gilo, obino. Ci piro lokgi omedde
matek, lwak gubedo ka medde bot Abcalom ameda.
Acoli Baibul
© 1985, Bible Society of Uganda.
532
13Kwena obino bot Daudi ma wacce ni, “Cwiny jo Icrael odak woko ka lubo kor
Abcalom.”
14Daudi owaco bot jo ducu ma gitye kwede i Jerucalem ni, “Wutugi a wek wariŋu
woko. Ka pe wurune wacito woko oyoto, ci dano mo pe bibwot ki i ciŋ Abcalom,
miyo bipoto i komwa, ci bikelo can madwoŋ i komwa. En bineko dano ma i gaŋ
tyeko woko ki pala lucwan.”
15Ci lutic pa kabaka guwaco bote ni, “Nen ba, wan luticci watye ka kuro gin ducu
ma in imoko.”
16Kabaka ocito woko ki jo ma i ode ducu i kore, ento oweko mon aŋeca ma
giromo apar ka gwoko ot.
17Kabaka ocito woko ki lwak ducu i kore; ci ocuŋ cok ki ot me agikkine.
18Luticce ducu gumol gukato ki i nyime; ki jo Keret ducu, ki jo Pelet ducu ki jo Gat
miya abicel ma yam gulubo kore nia ki i Gat; gin ducu gumol gukato ki i nyim
kabaka.
19Kabaka owaco bot Itayi, dano me Gat, ni, “Piŋo in bene icito kweda? Dok cen
icibed ki kabaka manyen; pien in larok ma ia woko ki i lobowu.
20Pud ibino abina laworo maca, ka an tin dok amiyi ibed ka wirre ka mal ata
kwedwa? Nen, an abiwoto ka ma pe aŋeyo. Dok cen, ikwany omegiwu gudok
kwedi. Myero Rwot omi marre ma pe lokke, ma genne, obed i komwu.”
21Ento Itayi odok iye bot kabaka ni, “Macalo Rwot tye makwo-ni, dok macalo in
kabaka it ye makwo-ni, kabedo ducu ma ibibedo iye, laditta, kadi bed to kadi bed
kwo, an bene abibedo kunnu.”
22Daudi owaco bot Itayi ni, “Doŋ ikat wacit kacel,” ci Itayi me Gat okato kacel ki
jone ducu ki litinone matino ma gitye bote ducu.
23Dano ducu gubedo ka koko matek i kare ma jo pa Daudi gikato ka ŋetgi, Kabaka
Oŋolo laora kulu Kidron, ci lwak ducu gukato gukemo yo tim.
24Ka Abiatar obino, ci Jadok bene otugi bi no ki jo Levi ducu, ma gutiŋo canduk
me gicikke pa Lubaŋa. Guketo canduk pa Lubaŋa piny, nio ka lwak ducu gumol ki
i gaŋ, gukato woko.
25Kabaka owaco bot Jadok ni, “Tiŋ canduk pa Lubaŋa, idwok cen i gaŋ, Ka ce
alimo gum bot Rwot, ci abidwogo paco ci dok aneno kome ki ka ma en bedo iye.
26Ento ka Rwot owacci pe etye ki yomcwiny mo i koma, ci nen, an doŋ atye ene,
wek en doŋ otim i koma gin ducu ma en neno ni ber ki tuŋ bote.”
27Kabaka dok owaco bot ajwaka Jadok ni, “Nen ba, wudok i gaŋ, wun ki Abiatar ki
awobewu aryo, Akimaj ma wedi-ni ki Yonacan wod pa Abiatar.
28Abikurogi ki i waŋ wat ma i tim, nio ka lok bia ki botwu ma miya ŋec mogo.”
Acoli Baibul
© 1985, Bible Society of Uganda.
533
29Kit meno Jadok ki Abiatar gutiŋo canduk pa Lubaŋa, gudok kwede cen i
Jerucalem, ci gubedo kunnu.
30Ento Daudi ocako ito malo i wi got Jeituni. En ito malo ki koko, ki tyene noŋo,
ma oumo wiye; ki jo ma gitye kwede ducu guumo wigi, ma giwoto kun gikok.
31Ka dok gitito bot Daudi ni, “Akitopel bene tye i kin lupir lok ki Abcalom.” Daudi
olego Rwot ni, “Ai Rwot, alegi imi tam ma Akitopel miyo obed lok me miŋmiŋ.”
32Daudi oito malo, oo i wi got ka ma giworo iye Lubaŋa. Ci nen, Kucai ma La-arki
otuc, obino ka rwatte kwede ma kanyine oyec woko, ki ma ojuko wiye ki ŋom.
33Daudi owacce ni, “In ka iwoto kweda ibimiya peko.
34Ento ber idok i gaŋ ci iwac bot Abcalom ni, ibibedo laticce, kit ma yam ibedo
laticca i kare ma an abedo kabaka. Ci in aye ibibalo tam ma Akitopel miyo bote.
35Jadok ki Abiatar ajwagi pa Lubaŋa gibibedo kwedi kunnu.
36Awobegi aryo bene gitye kunnu, Akimaj wod pa Jadok ki Yonacan wod pa
Abiatar. Ibicwalla lok ducu ma iwinyo, wok ki botgi.”
37Kit meno Kucai ma larem Daudi obino i Jerucalem ki i kare ma Abcalom donyo
kwede i gaŋ.
2 Camuel 16
Daudi gin ki Jiba
1 Ka Daudi okato cwiny wi got manok, ci Jiba laticpa Mepibocet orwatte kwede
kun tye ki kana aryo ma gitweyo kom me bedo i wigi, dok guyeyo mugati miya
aryo, tuga olok mutwo miya acel, nyig yat mucek i oro miya acel ki opiro koŋo
vino acel.
2Kabaka openyo Jiba ni, “Ikele jami-ni me ŋo?” Jiba ogamo ni, “Akelo kana pi
konyo jo ma i odi, kabaka, wek gubed i wigi me wotgi, ki mugati me acama pa
awobeni, ki koŋo vino me amata pa jo ma komgi oloc i tim.”
3 Kabaka dok openye ni, “Latin pa Laditti Caulo tye kwene?” Jiba ogamo dog
kabaka ni, “Aweko en tye odoŋ i Jerucalem; pien en tye ka tamo ni, tin doŋ jo me
ot pa Icrael gibidwoko ker pa wonne i ciŋe.”
4Kabaka owaco bot Jiba ni, “Nen ba, jami ma yam pa Mepibocet ducu tin doŋ
gudoko meri.” Jiba ogamo ni. “An doŋ apoto aryebbe piny i nyimi, wek amedde ki
noŋo gum i nyimi, laditta kabaka.”
Daudi gin ki Cimei
5Ka kabaka oo i Bakurim, ci laco mo obino bote, dano me ot pa Caulo, Nyiŋe Cimei
wod pa Gera, En woto bino kun ceno dano medde kwede ameda,
Acoli Baibul
© 1985, Bible Society of Uganda.
534
6kun celo Daudi ki got-gu, wa lutic pa kabaka ducu, ki lwak ducu, ki twoni lweny
ducu ma gitye i ŋet Daudi yo tuŋ lacuc ki yo tuŋ lacam.
7Cimei obedo ka ceno dano kunwacci, “Wot iciti, wot iciti, in lao remo, in dano ma
kite peke!
8Rwot doŋ oculo kwor i komi pi oyo remo i ot pa Caulo ma koni it ye ka loc
makakare. Rwot doŋ otiŋo ker omiyo woko i ciŋ wodi Abcalom. Neri ka to-piny
doŋ opoto i komi, pien in i dano ma lao Remo.”
9Abicai wod pa Jeruya owaco bot kabaka ni, “Piŋo gwok muto-ni bedo ka ceni,
laditta kabaka? Wek akat i kome aciŋol wiye woko.”
10Ento kabaka ogamo ni, “An alaro aŋo kwedwu, wun awobe pa Jeruya? Ka ce en
tye ka ceno an ma onoŋo Rwot aye ocike ni, ‘Cit icen Daudi,’ ci aŋa ma dok
biwacci, ‘Piŋo itimo kit meno?’ “
11Daudi dok owaco bot Abicai ki luticce ducu ni, “Nen ba, woda aye mito neka, ci
Labenjamin man pe doŋ bimito neka makato? Wuwek en obedi, wek obed ka
cena gire, pien Rwot aye ocike.
12Gwok nyo Rwot aye bineno kit atwom ma tye i koma, ci Rwot aye biculla ki gin
maber ma ka cen ma gicena kwede tin.”
13Kit meno Daudi ki lwak ke gulubo yo gucito gigi; kun kono Cimei woto rabo ŋet
got ma woto porre ki Daudi, kun woto cene kwede, ka bayo got celo ki kome, ka
onyo apwa bene i kome.
14Kabaka ki jo ducu ma gitye kwede guwoto guo i dog kulu Jordan ma guol matek,
ci kabaka ocako jiŋ maber ki kenyo.
15Abcalom ki lwak ke ducu, ma gin jo Icrael, gubino gucorre i Jerucalem kacel ki
Akitopel.
16Ka Kucai ma La-arki, ma larem Daudi, obino bot Abcalom, Kucai owaco bot
Abcalom ni, “Kabaka obed kwo nakanaka. Kabaka obed kwo nakanaka!”
17Abcalom owaco bot Kucai ni, “Meno aye yo me nyuto mar bot laremi bo? Piŋo
pe icito kacel kilaremi?”
18Kucai owaco bot Abcalom ni, “Pe kumeno, pien ka ŋat ma Rwot ki lwak man
kacel ki jo Icrael ducu gutyeko yerone, an abibedo danone dok abibedo kwede
bene.
19An dok abitiyo bot aŋa? Pe myero abed bot wode kikome? Kit ma yam abedo ka
tic bot woru-ni, abitic boti bene kit meno.”
20Abcalom dok owaco bot Akitopel ni, “Ŋolla ryeko ba; doŋ wabitimo gin aŋo?”
Acoli Baibul
© 1985, Bible Society of Uganda.
535
21Akitopel owaco bot Abcalom ni, “Doŋ itugi cito bot mon aŋeca pa woru, ma
owekogi ka gwoko ot-ti. Ci jo Icrael ducu gibiwinyo ni, in piri doŋ odoko uwe bot
woru, miyo jo ducu ma gitye tuŋ boti komgi biyarre woko ki tek.”
22 Kit meno giguro kema pi Abcalom malo i wi ot, ci Abcalom ocako donyo i, wi
moo aŋeca pa wonne ma Jo Icrael ducu gineno.
23I kare meno tam ducu ma Akitopel miyo nen calo lok pa Lubaŋa kikome. Tam
me ryeko ma Akitopel miyo nen ber kit meno bot Daudi wa bot Abcalom bene.
2 Camuel 17
Kucai obalo tam me ryeko pa Akitopel
1Akitopel dok owaco bot Abcalom ni, “Wek ayer dano alip apar wiye aryo, wek an
kikoma acak wot me lubo kor Daudi tin, i dyewor.
2Abio bote ma noŋo pud ool woko, ma tamme bene goro; wek atugi baŋo kome
woko, ci jo ma gitye bote ducu gibiriŋo woko. Abineko en kabaka keken,
3ci abidwoko lwak ducu boti, macalo nyako ger ma bino paco bot cware, Tye
dano acel keken ma imito neko, ci lwak ducu gibibedo ki kuc.”
4Tam meno me ryeko oyomo cwiny Abcalom ki ludoŋo pa jo Icrael ducu.
5Abcalom dok owacci, “Wulwomja Kucai La-arki bene, wek wawinyu bene gin ma
en biwaco.”
6Ka gilwoŋo Kucai, obino bot Abcalom, ci Abcalom owacce ni, “Akitopel owaco
kuman kuman, wabitic ki kit tamme-ni? Ka pe, ci in iwaci.”
7Kucai owaco bot Abcalom ni, “Tam ma Akitopel okeloni pe ber.”
8Kucai dok omedde ki lokke ni, “In iŋeyo maber ni, woru ki jone ducu gin lulweny
matego, gin gitwoni ma lugero magwa, macalo ŋuu ma ger pi litinone ka gimako i
tim. Dok pud amedo ni, woru oyita lweny, en pe twero buto ki lwak kacel i
dyewor.
9Nen ba, kadi wa kombeddi en tye mukanne woko i bur kaikene, nyo i kabedo mo
kunnu. Ka ce owinnye ni jo mogo ginekogi woko ki i lweny mukwoŋo-ni, ka dano
mo owinyo biwacci, gibedo ka neko dano ma gubedo ka lubo kor Abcalom.
10Ci kadi bed dano mo yam oteka lweny, ma cwinye nwaŋ macalo cwiny labwor,
cwiny me lworo bimiyo kome to woko lirut; pien jo Icrael ducu giŋeyo ni woru
oyi ta lweny, ki jone ma gitye bote ducu gin oteka lweny.
11Ento an amiyo tamma kit man ni, wek jo Icrael ducu gucokke boti, cakke ki i
Dan nio wa i Beer-ceba, wek gubed mapol ma rom ki kweyo ma i dog nam, in
kikomi bene icit kwedgi ka lweny.
Acoli Baibul
© 1985, Bible Society of Uganda.
536
12Kit meno miyo wabipoto i kome ki i kabedo mo ma kome binoŋŋe iye, ci
wabicorre i kome macalo toyo ma poto luk i ŋom: ci en kikome ki jo ducu ma
gitye kwede ŋatti mo acel i kingi pe bibwot.
13Ka ce oriŋo woko odonyo i gaŋ mo, ci jo Icrael ducu gibikelo tol girumo ki gaŋ
meno, gicako ywayo gicoro woko wa i nota; kadi wa kidi laliŋliŋ mo pe gibinoŋo
mudoŋ kunnu.”
14Ci Abcalom ki lwak ducu ma i Icrael gugamo ni, “Tam ma Kucai La-arki omiyo-
ni aye ber makato pa Akitopel.” Pien onoŋo Rwot yam doŋ oketo ni, gibibalo te
tam pa Akitopel woko kadi bed ber twatwal, ka wek Rwot oket can mapek i kom
Abcalom.
Gimiyo ŋec bot Daudi ci obwot woko
15Lacen Kucai dok otito lok bot ajwaka Jadok ki Abiatar ni, “Akitopel onoŋo
omiyo tam me ryeko bot Abcalom ki Ludoŋo pa jo Icrael kuman; ki an bene dok
amiyo tamma kuman.
16Kombeddi doŋ wucwal kwena oyotoyot bot Daudi wutitte ni, tin pe dok obut i
waŋ wat ma i tim, ento oa woko oyoto okat wa loka ca, wek pe mony omak
kabaka ki jo ma en tye kwedgi onekgi woko ducu.”
17I kare meno onoŋo Yonacan ki Akimaj gubedo ka kuro lok i En-rogel. Kunnu
aŋeca mo wirre iye jwijwi ka tero lok botgi, ka gikwano lokke gitero gitito bot
Daudi; ento gigwokke ma komgi pe nen ka gidonyo i gaŋ.
18Ento latin awobi mo waŋe ocob i komgi ci onenogi, ocito otito pigi bot Abcalom.
Gin aryo ducu gurune gucito i paco pa dano mo ma i Bakurim ma onoŋo tye ki
waŋ itte i dyekalle, ci gudonyo gulutte iye.
19Dakone otiŋo laum dog waŋ it opeto oumo ki wiye, ka okelo kai omoyo i wiye;
pe tye dano mo ma ŋeyo.
20Ka lutic pa Abcalom gubino ci gudonyo i gaŋ meno bot dako, ci gupenye ni,
“Akimaj ki Yonacan gitye kwene?” Dako-nu owaco botgi ni, “Doŋ gityeko kato
nota ora ma pii tye iye-ni woko.” Ka gubedo ka yenyo korgi ci pe gumedo ki
noŋogi, lacen gudok woko cen i Jerucalem.
21Ka jo-nu doŋ gucito, ci Akimaj ki Yonacan gukato woko ki i waŋ it, gucito gutito
lok ducu bot kabaka Daudi, Guwaco bote ni, “A woko ki kany oyot wek iŋol kulu
ikat loka ca; pien Akitopel aye omiyo tamme kit man kun mi yo tamme i komi.”
22Daudi otugi a malo cut, kacel ki lwak ducu ma gitye kwede, ci guŋolo loka kulu
Jordan, Kwarpiny pe tye dano acel mo ma odoŋ ma pe oŋolo loka kulu Jordan.
23Ka Akitopel oneno ni tamme me ryeko-ni pe giye lubone, otweyo kom bedo i wi
kanane, oito i wiye oriŋo kwede i gaŋŋe. Ka oyubo ode ducu maber, ci ocito
odene woko, ci oto woko cut, giyiko i lyel pa wonne.
Acoli Baibul
© 1985, Bible Society of Uganda.
537
Daudi obedo i Makanaim
24Daudi ocito i Makanaim. Ci Abcalom oŋolo loka kulu Jordan kacel ki jo Icrael
ducu.
25I kare meno onoŋo Abcalom oketo Amaca aye dok obedo ladit ma lawimony ma
ka Joab. Amaca aye wod pa laco mo ma nyiŋe Itra ma La-icmael, ma onyomo
Abigal nya pa Nakac, ma lamin Jeruya ma min Joab.
26Jo Icrael kacel ki Abcalom gugony i lobo Gilead.
27Ka Daudi obino i Makanaim, ci Cobi wod pa Nakac ma gaŋgi Raba, gaŋ pa jo
Ammon, ki Makir wod pa Amiel ma gaŋgi Lo-debar, ki Baŋilai ma jo Gilead ma
gaŋgi Rogelim,
28gukelo ki tanda buto mapol, ki becengu, agulu-gu, ŋano bel cayiri, moko kwon,
bel ma gicelo, muraŋa ki nor-gu,
29moo kic, cak lukulu, romi, cak mutwo ma giyubo ki cak dyaŋ, ci gumiyo bot
Daudi ki lwak ke wek gucam, pien gutamo ni kec obedo ka neko lwak, omiyo
komgi oloc woko, orwo ii bene onekogi i tim.
2 Camuel 18
To pa Abcalom
1Daudi oŋiyo lwak ma tye bote, oketo ludito ma giloyo wi mony pi dano alip ki
dano miya.
2Ci ocwalo mony okato woko, dul acel me adek obedo i te twero pa Joab, dul acel
me adek i te twero pa Abicai wod pa Jeruya ma omin Joab, ki dul acel me adek i te
twero pa Itayi dano nie Gat. Kabaka owaco bot jone ni, “An kikoma bene abicito
kacel kwedwu.”
3Ento dano gugamo ni, “Pe ibikato icito kwedwa. Pien ka wariŋo woko, ci gin pe
gibiparo piwa; kadi bed nucu dano oto, pe giparo piwa. Ento in kikomi aye piri
tek ma rom ki pi jo alip apar; pienno myero ibed ka cwalowa kony ma a ki i gaŋ
man.”
4Kabaka owaco botgi ni, “Gin ducu ma wuneno maberre en aye abitiyo.” Kit meno
kabaka ocuŋ i ŋet doggaŋ kun lumony ducu gimol gikato ki i dulgi, jo miya miya
ki jo alip alip.
5Kabaka ociko Joab ki Abicai ki Itayi ni, “Macalo an a wonne, awacci, wutim ber ki
latin awobi-nu, en Abcalom.” Ci lwak ducu guwinyo ka kabaka ociko ludito wi
mony pi Abcalom.
6Kit meno mony okato woko i tim ka lweny ki jo Icrael; ci gucako lweny i buŋa
me Epraim.
Acoli Baibul
© 1985, Bible Society of Uganda.
538
7Lumony pa Daudi guloyo jo Icrael, ci neko dano obedo madit i nino meno;
guneko dano ma romo alip pyeraryo kulu.
8Lweny oromo i lobo ducu, dok kadi wa buŋa bene oneko dano otyeko woko,
makato pala lucwan.
9Ka Abcalom otugi rwatte ki lumony pa Daudi, kun en tye ka ŋwec ki kanane, ci
kana oriŋo ocorre kwede i te kworo madit ma jaŋe oluk oculle woko. Wi Abcalom
orwakke omoko woko i kin jaŋ kworo, ci kana oweke kun Lyerre i kin polo ki
lobo, kana ma en oito i wiye-ni obedo ka medde ki ŋwec.
10Ka dano mo onene ci otito bot Joab ni, “Nen, aneno Abcalom tye ka lyerre malo i
wi yat kworo.”
11Joab owaco bot dano mutitte lok-ki ni, “Iwacci ŋo? Ineno kome? Ci piŋo pe
icobo ireto woko piny i nom? Kono itimo kumeno, kono cwinya obedo yom i
komi, amiyo mot boti ma romo dul ryal apar, ki del pyer bene.”
12Ento laco-nu ogamo dog Joab ni, “Kadi ciŋa tiŋ dul ryal ma pekke alip acel kulu,
pe atwero tiŋo ciŋa aketo i kom wod pa kabaka. Wan bene wawinyo ka kabaka
ciko in ki Abicai ki Itayi ni, ‘Macalo an a wonne, awacci wugwok latin awobi-nu
en Abcalom.’
13Dok bene ka nene atimo bwami ce aneke woko, (kun kono pe tye gin mo ma
kabaka pe ŋeyo), kadi in kikomi bene iwene iye woko.”
14Joab ogamo ni, “Pe abibalo kare ma rom man ka lok kwedi.” Ci okwanyo toŋi
adek i ciŋe, ocobo kor Abcalom i adunone ki gin adek ducu, ma onoŋo tye olyerre
i wi kworo makwo.
15Lacen awobe apar ma gin lutiŋ jami lweny pa Joab gubino gurumo Abcalom
gucobo guneko woko.
16Joab okuto tum, mony ducu odwogo woko cen ki ka ryemo kor jo lerael; pien
Joab doŋ ojukogi woko.
17Gutiŋo kom Abcalom gubolo i te bur matut ma i buŋa, guyweko lwak godi
madwoŋ gutoro i wiye, Ci jo Icrael guket woko, kun dano acel acel dok i gaŋŋe.
18Onoŋo Abcalom yam ocibo wir got ocuŋ i nota pa Kabaka, pien obedo ka wacci,
“An pe atye ki woda mo me po nyiŋa.” Ocako nyiŋ wir meno ki nyiŋe kene, ci pud
gilwoŋo ni got me po Abcalom nio wa onyoo.
19Akimaj wod pa Jadok owacci, “Wek ariŋ ater lok bot kabaka, aciwacce ni, ‘Rwot
doŋ otyeko lari ki i ciŋ lumerokki.’ “
20Joab ogamo ni, “Pe ibitero lok tin. Ibitero i nino mukene, ento tin pe ibitero lok
mo, pien wod pa kabaka aye doŋ oto woko.”
Acoli Baibul
© 1985, Bible Society of Uganda.
539
21Joab owaco bot dano mo me lobo Kuc ni, “Riŋ icitit bot kabaka gin ma doŋ
ineno.” Lakuc okulo wiye i nyim Joab, ka ocako ŋwec.
22Akimaj wod pa Jadok dok openyo Joab ni, “Gin ma mito timme myero otimme i
koma, ento wek an bene ariŋ i kor Lakuc.” Joab ogamo ni, “Imito riŋo kunnu piŋo
ce, latinna? Nen, pe ibinoŋo iye mot mo pi tero lok man.”
23Akimaj dok owacci, “Gin ma mito timme onen. An abiriŋo.” Joab owacce ni, “Riŋ
do.” Akimaj ocako riŋo i kora yo ma i yo bar, ci okato Lakuc woko ki ŋwec.
24I kare meno onoŋo Daudi obedo piny i kin doggaŋ me iye ki en me wokoni, kun
lakur-piny onoŋo oito malo i wi ot ma i wi doggaŋ, ma cok ki cel ma orumo gaŋ-
ŋi. Ka lakur-piny otiŋo waŋe ka neno piny, ci oneno dano mo ka riŋo bino en
kene.
25Lakur-piny odaŋŋe owaco bot kabaka. Kabaka ogamo ni, “Ka ce en tye kene, ci
tye ki lok ma okelo.” Dano ca omedde ki ŋwec bino kwede cok.
26Lakur-piny dok oneno dano mukene ka riŋo bino. Ci odaŋŋe bot dano ma i
doggaŋ ni, “Dano mukene dok tye ka bino ki ŋwec, en kene!” Kabaka owacci, “En
bene obekelo lok mo.”
27Lakur-piny owacci, “Atamo ni, laŋwec mutelo yo-ni nen calo Akimaj wod pa
Jadok.” Kabaka owacci, “En dano maber, en obebino ki lok mabeco.”
28Akimaj odaŋŋe matek ni, “Kabaka, piny tye maber.” Ci okulo wiye piny i nyim
kabaka oryebbe kwede piny i ŋom kun waco ni, “Pwoc obed bot Rwot Lubaŋani,
ma doŋ olari ki i ciŋ dano ma gutiŋo ciŋgi ka lweny i komi, laditta kabaka.”
29Kabaka openyo ni, “Lok mo marac pe i kom awobina Abcalom?” Akimaj ogamo
ni, “I kare ma Joab cwala ki lok, awinyo woo madwoŋ ki yo ŋeya, ento pe doŋ
aniaŋ i gin mutimme-ni.”
30Kabaka owacci, “Koŋ ilokke icuŋ ki kenyo.” Ci olokke ocun mot.
31Nen, Lakuc bene obino, ci otugi wacci, “Akelo lok maber bot laditta kabaka!
Pien Rwot otyeko lari ki i tek pa jo ducu ma onoŋo gutiŋo lweny i komi.”
32Kabaka openyo Lakuc ni, “Lok mo pe marac i kom latinna Abcalom?” Lakuc
ogamo ni, “Lumerokki ki jo ducu ma gutiŋŋe ka lweny i komi marac-ci gubed
macalo latin awobi-ni, laditta kabaka.”
33Cwiny kabaka opoto lirim, ci oa malo oito malo i kicika ma tye i ot ma i wi
doggaŋ, ocako koko kun woto kwede, ma koko wode ni, “A woda Abcalom, woda
Abcalom! Kono nene an aye ato ma kakari do! Oii Abcalom, woda, woda do!”
2 Camuel 19
Joab ojuko Daudi
1Gitito bot Joab ni kabaka tye ka koko ki ka kun o pi Abcalom.
Acoli Baibul
© 1985, Bible Society of Uganda.
540
2Kit meno loyo mony me nino-nu olokke odoko me kumo palwak ducu, pien lwak
ducu guwinyo i nino meno ni, “Cwiny kabaka tye ka ton pi wode.”
3Ci dano gubedo macalo jo ma mony aye oryemogi, pien gikwalle akwala ka
gidonyo kwede i gaŋ ki lewic i nino meno.
4Kabaka oumo wane woko, obedo ka koko ki dwan maloŋo ni, “Ai woda Abcalom,
ai Abcalom, woda, woda do!”
5Joab odonyo i ot bot kabaka Daudi, owaco bote ni, “In tin i mako luticci ducu ki
lewic, ma gin aye tin gularo kwoni, ki kwo pa awobeni ki anyirani, ki kwo pa
monni ki mon aŋecani ducu.
6In kara imaro jo ma dag waŋi, idag jo ma gimari. Tin doŋ inyuto woko ka maleŋ
ni, ludito wi monnyi ki luticci ducu pe gitye ki kony mo boti. Tin doŋ aniaŋ atir ni,
kono nene Abcalom aye obwot makwo, kun wan wato woko ducu, kono tin
cwinyi obedo yom maka to.
7Ber ia malo kombeddi, ikat woko wek icilok ki luticci lok mabeco, pien akwoŋo
ki nyiŋ Rwot ni, ka pe iye kato woko, ci pe dano mo tin bidoŋ boti i dyewor man;
dok man aye bibedo rac boti makato can madoŋo ma ilimo ducu cakke ki ka
tinoni nio kwede wa onyoo.”
8Kabaka otugi a malo cut, ocito obedo i kabedone i doggaŋ, Ci gitito bot lwak
ducu ni, “Nen, kabaka tye obedo i doggaŋ.” Ci dano ducu gucako bino i nyim
kabaka.
Daudi odwogo i Jerucalem
Onoŋo jo Icrael guriŋo woko ducu, kun dano acel acel odok i gaŋŋe:
9Dano ducu gubedo ka pyein ki i kaka ma i Icrael ducu, kun gipyem ni, “Kabaka
aye yam olarowa ki i cin lumerokwa, dok en aye olarowa ki i cin jo Piliciti. I kare-
ni en doŋ oriŋo oweko lobowa pi lworo Abcalom.
10Ento Abcalom ma yam wawiro ki moo wek olowa-ni doŋ oto woko i mony. Ci
piŋo pe doŋ giloko iye lok mo kombeddi pi dwoko kabaka paco?”
11Ka lok ma jo Icrael ducu gubedo ka waco oo bot kabaka Daudi, ocwalo kwena
bot Jadok ki ajwaka Abiatar kun wacci, “Wuwac bot ludoŋo pa jo Juda ni, ‘Piŋo
wun aye wudoŋ cen ka gidwoko kabaka paco i ode?
12Nen, wun aye utmega, wun aye wucogona ki riŋo koma; ci piŋo wun aye dok
wudoŋ cen ka gidwoko kabaka paco?’
13Dok wuwac bot Amaca ni, ‘In giri ibedo watta. Lubaŋa myero oket can i koma
kumeno ki maka to, ka pe in aye idoko ladit ma loyo monnya ma ka Joab, cakke
tin cito kwede anyim.’ “
14Kumeno omiyo dano ducu ma i Juda gumoko i kom Daudi ki cwiny acel, ci
gucwalo lok bote ni, “Doŋ idwog cen, in kacel ki luticci ducu.”
Acoli Baibul
© 1985, Bible Society of Uganda.
541
15Mumiyo kabaka ocako dwogo cen oo i kulu Jordan. Ci jo Judagubino i Gilgal ka
jolo wiye ki ka dwoko kabaka cen loka kulu Jordan.
16 Cimei wod pa Gera, ma jo Benjamin, dano me Bakurim, en bene orune obino
kacel ki jo Juda ka jolo kabaka Daudi,
17kun bino ki jo Benjamin ma romo alip acel. Ki Jiba ma, latic ma loyo ot pa Caulo,
ki awo bene apar wiye abic, ki luticce pyeraryo, gin bene gucorre i kulu Jordan ci
gutuc i nyim kabaka.
18Gukato ki i waŋ wat pi kelo dano pa kabaka loka kulu, ki pi tiyo gin ducu ma
kabaka mito.
Daudi otimo kica bot Cimei
Ka Cimei wod pa Gera obino, ci opoto piny i nyim kabaka i kare ma kabaka doŋ
mito ŋolo Jordan.
19Owaco bot kabakani, “Kabaka, pe imak balla i cwinyi, pe ibed ka po i kom gin
ma yam atimo i komi marac, laditta kabaka, i kare ma ia kwede i Jerucalem. Pe
iket lokke i cwinyi.
20An laticci aŋeyo maber ni atimo bak Pienno, nen an doŋ tin abino, dok an aye
akwoŋo bino ki i kin dano me ot pa Yucepu ka joli.”
21Abicai wod pa Jefuya ogamo ni, “Pe gibineko Cimei woko pi lok mari, pien yam
obedo ka ceno dano ma Rwot owiro?”
22Ento Daudi ogamo ni, “Gin aŋo ma alaro kwedwu, wun awobe pa Jeruya, ma
wun bene tin wulokke wudoko lumerokka? Tin dok gibineko dano i kin jo Icrael?
Tin aye doŋ aniaŋ atir ni, an kabaka ma loyo jo Icrael.”
23Kabaka dok owacci, “In Cimei pe ibito.” Ci okwoŋŋe kwoŋ lamok lokke.
24 Mepibocet wod pa Caulo bene obino ka jolo kabaka. Obino ma pe oŋolo Lwet
tyene-gu, dok pe okido yer tike, pe ojwero bene wek obed maleŋ, pe olwoko wa
boŋŋine cakke ki i kare ma kabaka oriŋo kwede nio i kare me dwogone ki kuc.
25Ka oa ki i Jerucalem obino ka jolo kabaka, kabaka openye ni, “Mepibocet, piŋo
yam pe icito kweda?”
26Mepibocet ogamo ni, “Laditta, laticca aye obwola. Onoŋo awaco hote ni,
‘Twenakom bedo i wi kanana, wek abed iye, acit kacel ki kabaka.’ Pien tyena
okwe woko.
27En ocoko lok me goba i koma owaco boti, laditta kabaka. Ento in icalo lamalaika
pa Lubaŋa, mumiyo in itim gin ma ineno ni ber.
28Onoŋo yam jo ma i ot pa wora ducu kwogi okemo to keken ki i nyimi, ento in
iketa i kin dano ma gicamo i wi mejani. Doŋ kit gin aŋo ma myero dok akok iye
boti?”
Acoli Baibul
© 1985, Bible Society of Uganda.
542
29Kabaka ogamo ni, “Piŋo ibedo ka titta lok i komi twatwal? An doŋ atyeko ŋolo
atir ni, wun ki Jiba wubipoko lobo.”
30Mepibocet owacci, “Kabaka, ka kumeno keken, ci wek en oter ducu, macalo in
laditta kabaka doŋ idwogo paco ki kuc-ci.”
31 I kare-nu Barjilai ma Lagilead bene obino ma oa ki i Rogelim; ci olwoko kabaka
oo kwede i dog kulu Jordan, wek enol kwede loka tuŋcel.
32Baŋilai onoŋo doŋ oti woko, mwaka me ditte doŋ romo pyeraboro. En aye yam
obedo ka miyo cam bot kaba ka i kare ma kabaka tye i Makanaim, pien onoŋo en
lalonyo mada.
33Kabaka owaco bot Baŋilai ni, “Bin wakat kwedi loka ca, abigwoki i Jerucalem.”
34Baŋilai owaco bot kabaka ni, “An pud adoŋ ki mwaka adi me bed ona wi lobo,
ma miyo dok acito wa i Jerucalemmi?
35I kare man an ditta doŋ romo mwaka pyeraboro. An pud dok atwero poko kin
gin ma yomo cwinya nyo ma pe yomo cwinya? Pud dok abilo mit pa cam ma
acamo, nyo gin ma amato? An pud dok atwero winyo wer ma co nyo mon giwero?
Ci lok aŋo ma miyo amedo peko i komi, laditta kabaka?
36Abinywako yo kwedi manok me lwoki nio ka iŋolo loka kulu Jordan. Dok piŋo
icula ki mot macalo meno?
37Doŋ alego ni, wek adok cen i gaŋŋa, acit ato ki kunnu, i ŋet lyel pa wora ki maa.
Ento atye kany ki laticci Kimkam; wek en aye ocit oŋol kwedi kulu, ci icitim en kit
ma ineno ni ber.”
38Kabaka ogamo ni, “Kimkam biwot kweda loka ca, ci abitimo en kit ma ineno ni
ber yo tuŋ boti; ki gin ducu ma imito ki tuŋ bota abitiyone piri.”
39Ka lwak ducu guŋolo Jordan, ci k ibaka bene oŋolo. Lacen kabaka ocik Baŋilai ki
mot me mar, ka olamme gum; ci Baŋilai odok i pacone.
Jo Juda ki jo Icrael gupyem pi kabaka
40Kabaka ocito i Gilgal, ki Kimkam bene onywako wot kwede. Ki lwak ma i Juda
ducu ki nucu jo Icrael bene gunywako wot kacel ki kabaka.
41Jo Icrael ducu gubino bot kabaka, guwaco bote ni, “Piŋo utmegiwa ma i Juda
gukwalo in kabaka woko akwala, kacel ki jo ma i odi ducu, ci gukelowu loka kulu
Jordan in Daudi ki lwakki ducu?”
42Lwak ma i Juda gugamo dog jo Icrael ni, “Pien kabaka aye watwa macok, ci piŋo
kiniga makowu i kom lok macalo man, Onoŋo doŋ wacamo ciŋ kabaka bo? Nyo en
doŋ otyeko miyowa mot mo bo?”
43Jo Icrael dok gudok iye bot jo Juda ni, “Wan watye ki dul apar i te ker man, ki i
te loc pa Daudi wan wadwoŋ wakatowu. Ci piŋo wun aye dok wucayowa? Pe
Acoli Baibul
© 1985, Bible Society of Uganda.
543
myero nene wan aye wakwoŋ waco pi dwoko kabaka paco?” Ento jo pa Juda lokgi
obedo gwa makato lok pa jo Icrael.
2 Camuel 20
Ceba ojemo i kom Daudi
1 I kare meno onoŋo tye dano mo marac mada ma nyiŋe Ceba wod pa Bikri ma
Labenjamin. Ocako kuto kum kun wacci, “Wan pe watye ki waŋ pokwa mo i kom
Daudi, pe watye ki dul mo i kom latin pa Yece; Wun jo Icrael, dano acel acel odok
i kemane!”
2Kit meno jo Icrael gutwarre wo ko guweko Daudi, gucako lu bo kor Ceba wod pa
Bikri. Ento jo Juda gubedo ka lubo kor kabakagi ma cwinygi omoko i kome, cakke
ki i Jordan o kwede i Jerucalem.
3 Ka Daudi oo i ode ma i Jerucalem, okwanyo mon aŋeca apar ma onoŋo owekogi
ka gwoko ode-ni, ci oketogi i ot ma gigwokogi iye kun en miyo cam botgi, ento pe
omedo ki bedo kwedgi. Kit meno giloro wigi woko i ot nio wa i ka togi, kun
gibedo macalo mon-to.
4Kabaka dok owaco bot Amaca ni, “Cilwoŋ jo ma i Juda ducu gubin bota i kin nino
adek-ki, in kikomi bene ibed tye kany.”
5Amaca ocito ka lwoŋo jo ma i Juda, ento odikke okato nino ma giciko-ni woko.
6Daudi owaco bot Abicai ni, “Ceba wod pa Bikri bitimowa marac twatwal makato
Abcalom. Cit ki danona wutugi ryemo kore, wek pe oma gaŋi mogo ma gicelo ki
gogo, miyo bikelowa ayela.”
7Jo ma gulubo kor Abicai obedo Joab ki jo Keret ki jo Pelet, ki twoni oteka lweny
ducu. Gucito gua ki i Jerucalem pi ryemo kor Ceba wod pa Bikri.
8Ka doŋ guo i got mo madit ma i Gibeon, ci Amaca otuc i komgi. Onoŋo Joab
orukke ki boŋo me askari, kun otweyo del pala lucwan i pyere, ma orwako pala
lucwan i akurane. Ka en ocito anyim, ci pala opoto piny.
9Joab openyo Amaca ni, “It ye maber bo, omera?” Ka Joab omako yer tik Amaca ki
ciŋe malacuc ka omoto kun noto leme.
10Ento Amaca pe oneno kom pala ma tye i ciŋ Joab. Joab ocobo iye, cin iye ocako
wukke piny; pe dok onwoyo cobone tyen me aryo, ci oto woko. Ci Joab ki ominne
Abicai guryemo kor Ceba wod pa Bikri.
11Dano pa Joab mo ocuŋ ka ŋet Amaca ci owacci, “Ŋat ma cwinye omaro Joab, ki
ma cwinye tye i kom Daudi, olub kor Joab.”
12Amaca obuto kun pwodde ŋenne kwede piny i remone i ŋet gudo. Tek dano mo
oo kenyo, ka oneno, ci koŋ cuŋ. Ka dano pa Joab oneno lwak ducu koŋ gicuŋ, ci
obino otiŋo Amaca woko ki i gudo otero i lum, ci obolo boŋo mo i kome.
Acoli Baibul
© 1985, Bible Society of Uganda.
544
13Ka doŋ gikwanyo kome woko ki i gudo lwak gucako mol gilubo kor Joab pi
ryemo kor Ceba wod pa Bikri.
14Ceba ocito kun baro kin kaka ducu ma i Icrael nio wa i Abel ma i ŋet Betmaaka;
ci jo Bikri ducu gucokke, gulubo tamme.
15Ci jo ducu ma gulubo kor Joab gucito gurumo gaŋ ma Ceba tye iye, en Abel ma i
ŋet Bet-maaka. Gucako toro cel lobo orumo gaŋ woko, cel meno gitoro otenne wa
i kom cel gogo me gaŋ, Dok gubedo ka twomo cel me gaŋ me amuka woko.
16Dako mo ma laryeko odaŋŋe ki i gaŋ ni “Wuwiny ya! Wuwiny ya! Wuwac bot
Joab koŋ obin kany, wek koŋ alok kwede mono.”
17Joab ocito cok bote ki dako-nu openyo ni, “In aye Joab bo?” Ogamo ni, “An do.”
Dako-nu owacce ni, “Koŋ iwiny lokka, ladit.” Ogamo ni, “Atye ka winyone.”
18Dako-nu dok owacci, “Carolok macon wacci, ‘Wek gupeny dog jo Abel’; miyo
giyubo lok tum mupye.
19An ŋat acel i kom jo ma gimito kuc, ki jo ma lugen i Icrael. In imito balo gaŋ man
woko ma en aye mego i Icrael kulu; piŋo ityeko lwak pa Rwot woko?”
20Joab ogamo ni, “Pe kumeno gire, pe kumeno; pe abino ka tyeko gaŋ nyo ka
balone woko.
21Lok meno pe ada. Ento dano mo ma i lobo godi me Epraim ma gilwoŋo Ceba
wod pa Bikri aye otiŋo ciŋe i kom kabaka Daudi. Wumiwa en keken, ci abia
aweko gaŋwu woko.” Dako-nu odok iyi bot Joab ni, “Nen ba, gibibolli wiye wok ki
i wi cel.”
22Dako-nu ocito bot jo-nu ducu ki ryekone. Ci guŋolo wi Ceba wod pa Bikri woko,
gubolo woko bot Joab. Joab okuto tum, ci mony oket woko oweko gaŋ, kun dano
acel acel dok i pacone. Ki Joab bene odok i Jerucalem bot kabaka.
Ludito pa Daudi
23I kare-nu onoŋo Joab aye ladit ma loyo mony pa jo Icrael ducu; ki Benaya wod
pa Yekoyada aye loyo jo Keret ki jo Pelet.
24Adoram aye onoŋo ladit ma loyo tic muroni; ki Yekocapat wod pa Akilud onoŋo
laco lok ma timme.
25Ceva obedo karan, ki Jadok ki Abiatar gubedo ajwagi pa Lubaŋa;
26ki Ira ma jo Jair obedo ajwaka pa Daudi.
2 Camuel 21
Culo kwor pa jo Gibeon
Acoli Baibul
© 1985, Bible Society of Uganda.
545
1Kec opo to i kare pa Daudi mwaka ki mwaka pi mwaka adek. Mumiyo Daudi
openyo dog Rwot, ci Rwot owacce ni, “Tye alii me remo i kom Caulo ki i kom jo
me ode, pien oneko jo Gibeon.”
2 Kabaka olwoŋo jo Gibeon ni gubin bote. Jo Gibeon pe gin jo Icrael kikome, ento
gin jo Amor ma yam odon, Onoŋo yam jo Icrael gukwoŋo kwoŋ ni pe gibinekogi,
ento kadi bed kumene, Caulo otemo nekogi woko, pien nyeko omake pi jo Icrael
ki jo Juda.
3Daudi openyo jo Gibeon ni, “Gin aŋo ma myero atim piwu? Dok abiculo kwor
meno i kit yo aŋo, ka wek doŋ wulam gum i kom lwak pa Rwot?”
4Jo Gibeon guwacce ni, “Lok ma i kinwa ki Caulo ki jo me ode pe lok ma gitwero
tyekone ki culo limo Kadi wa wan bene pe myero wanek dano mo ma i Icrael.”
Daudi ogamo ni, “Wun doŋ wuwacci, atimmiwu kit gin aŋo?”
5Guwaco bot kabaka ni, “Dano ma obedo ka nekowa, ma en aye oyubo pi tyekowa
woko wek pe wabed ki kabedo mo i lobo ma Icrael loyo-ni,
6wek gimi botwa awobene abiro, wek wagurgi woko guŋabbe malo i nyim Rwot
ki i Gibeon i kom got pa Rwot.” Ci kabaka ogamo ni, “Abimiyogi.”
7 Ento kabaka oŋoyo Mepibocet wod pa Yonacan wod pa Caulo oweko odon, pien
yam gukwoŋo kwoŋ i nyim Rwot ma tye i kingi, en Daudi ki Yonacan wod pa
Caulo.
8Kabaka okwanyo awobe aryo ma mingi nyiŋe Rijpa nya pa Aiya, ma onywalogi
ki Caulo, nyiŋgi Armoni ki Mepibocet; ki awobe abic pa Merab ma nya pa Caulo,
ma en onywalo ki Adriel wod pa Baŋilai ma jo Mekola.
9Omiyogi ducu i cin jo Gibeon, ci gugurogi guŋabogi malo i wi got i nyim Rwot.
Gin abiro ducu guto woko lawaŋacel. Ginekogi i nino ina gikwoŋo kayo iye kac, i
nino ma gicako kayo iye bel cayiri.
10Ka Rijpa nya pa Aiya okwanyo boŋo cola, oyaro i wi got me butone, ci ori kunnu
cakke i acakki kayo kac nio ka kot ocako cwer i komgi ki i polo. Pe oweko winyo
mo opye i komgi dyeceŋ, kadi wa ŋuu mo pe oo i komgi dyewor.
11Ka gitito bot Daudi kit gin ma dako aŋeca pa Caulo, Rijpa nya pa Aiya, obedo ka
timone.
12 Daudi ocito okwanyo cogo pa Caulo ki pa Yonacan ki bot jo Jabec-gilead, ma
yam onoŋo gukwalo komgi ki i dye gaŋ me Bet-can ka ma yam Lupiliciti guŋabogi
malo i kare ma Lupiliciti guneko iye Caulo i wi got Gilboa.
13Okwanyo cogo pa Caulo ki pa wode Yonacan otero, ka gucoko cogo pa jo abiro
ma gigurogi bene.
Acoli Baibul
© 1985, Bible Society of Uganda.
546
14Guyiko cogo pa Caulo ki pa wode Yonacan i lobo Benjamin i Jela, i lyel pa wonne
Kic; ci gutiyo gucobo kit ma kabaka ociko ducu. Ka lacen Lubaŋa ocako winyo
lega pa dano ma gilego pi lobo.
Abicai olaro Daudi ki i ciŋ twon oyita lweny
15Jo Piliciti dok gubedo ka lweny ki jo Icrael, ci Daudi ocito kunnu kacel ki jone,
gucako lweny ki jo Piliciti. I kare mo Daudi ocako ol woko,
16ka Icbibenob ma ŋat acel i kin likwayo pa twoni oluma-ni obino ma tye ki toŋŋe
ma pekke romo cokcok ratili apar kulu, dok otweyo del pyere ma tye iye pala
Lucwan manyen. Oa otirre, i kom Daudi wek enek woko.
17 Ento Abicai wod pa Jeruya omwomme oriŋo ka lare ci ocobo Lapiliciti oneko
woko. I ŋe meno jo pa Daudi gucike i nyiŋ Rwot ni, “In pe dok ibibino kacel
kwedwa i mony mo, miyo ibineko mac tara pa Icrael woko.”
Jo pa Daudi guneko oteka lweny
(1 Tek 20.4-8)
18Lacen lweny dok ocakke i kom jo Piliciti ma i Gob; ci Cibekai Ina Lakucat oneko
Cap woko ma ŋat acel i kin likwayo pa twoni oluma-ni.
19Ka lweny dok ocakke i kom Lupiliciti ma i Gob, ci Elkanan wod pa Jair, ma jo
Beterekem, oneko Goliac ma jo Gat, ma bol toŋŋe rom ki rii yat me cweyo boŋo.
20Lweny dok obedo i Gat ka ma tye iye dano mo ma oputte mabor liwawo, ma tye
ki nyig ciŋe abicel, ki nyig tyene bene abicel, tuŋ ryoryo ducu, omiyo nyig Iwe te
ducu romo pyeraryo wiye aŋwen, En bene obedo lakwar twoni oluma-nu.
21Ka okatti ka nywaro jo Icrael ki ŋalane, ci Yonacan wod pa Cimei ma omin
Daudi oneke woko.
22Gin jo aŋwen-nu ducu gubedo likwayo pa twoni oluma ma yam bedo i Gat. Gin
ducu Daudi ki jone guryekogi woko.
2 Camuel 22
Wer me wayo pa Daudi
(Jab 18)
1Daudi owero lok ma i wer man bot Rwot i kare ma Rwot olare iye ki i ciŋ
lumerokke ducu, ki i ciŋ Caulo bene.
2Owero kit man ni, “Rwot aye gotta, en cel gogona matek, en lalarra.
3En Lubaŋana, ki gotta, ariŋo alaro bote; en gwoka macalo kwot, en kalarrena
matek; en gaŋ gogona ka ma ariŋo alaro iye, en lalarra; in aye ilara ki i lweny
magwa.
4Akok bot Rwot, ci en lara ki ciŋ lukworra. Pi meno myero gipak Rwot.
Acoli Baibul
© 1985, Bible Society of Uganda.
547
5“Biamwonyi me to otwagge oruma woko dyere, kulu ma piine ger ma neko dano
ocorre woko i wiya limuk.
6Tol lyel odwala woko, owic me to bene orine woko i nyima.
7“I kare ma atye ki can akok bot Rwot; akok gira bot Lubaŋana. Owinyo dwana ki
i ot mere maleŋ, kokona pi kony odonyo i ite.
8“Cutcut lobo oyeŋe ma morre pe twerre, te godi bene ducu guyegge woko ma
giyeŋŋe matek, pien kiniga onoŋo omako Lubaŋa.
9Yito oduny okatti ki i ume, mac ma waŋ malyet okatti ki i doge ma lodine bene
olyel, olyelmatek mada.
10Oywayo polo odwoko cen, ci olor obino piny, kun piny macol mapek oryene i te
tyene.
11Oito i wi lakerubi ci otuk kwede, kome onen i dye yamo.
12Oketo piny macol orume dyere, kemane obedo pol mapek mupoŋ ki pii.
13Lodi mac ma lyel okatti, onen i piny ma ryeny maleŋ ki i nyime.
14Rwot omiyo polo omor, dwan ŋat Mamalo Twal owinnye.
15Obayo aterone, okeyo lumerok woko; omiyo lutkot owil, ci orwadogi woko
piny.
16Dye nam opokke, tere onen, guti me te lobo bene odoŋ twolo, i kare ma Rwot
ojukogi, i kare ma okutogi ki yweyo ma okatti ki i ume.
17“Rwot ocwalo ciŋe piny ki i polo, ci omaka, oywaya okela woko ki i pii matut.
18Olara ki i cin lakworra matek, olara ki i ciŋ jo ma gidaga, pien onoŋo gitek mada
giloya woko.
19Gupoto i koma i kare ma can obwoya matek, ento Rwot aye obedo ka konya.
20Okwanya woko okela i kabedo malac; olara pien onoŋo ayomo cwinye.
21“Rwot omiya bakacic pien oneno ni kita atir, oculla muporo leŋcwinya;
22pien abedo ka lubo cik pa Rwot, pe apokke woko ki bot Lubaŋa pi bal mo.
23Alubo cikke ducu, pe aŋak aweko gin ma en ociko.
24Pe atimo bal mo i nyime, dok agwokke mada pe atim obal alii mo.
25Mumiyo Rwot omiya bakacic pien oneno ni kita atir, oculla muporo leŋcwinya
ma abedo kwede i nyime.
26“Rwot, in lagen bot jo ma lugen; bot ŋat maber ma pe ki bal inyutte bote bene
calo ŋat maber ma pe ki bal.
27Cwinyi leŋ i kom jo ma cwinygi leŋ, ento iger i kom dano ma tamme ogom.
Acoli Baibul
© 1985, Bible Society of Uganda.
548
28Ilaro jo mamwol, ento jo ma luwakke idwokogi woko piny.
29Iyo, in aye ibedo mac tarana, ai Rwot; Lubaŋana aye menya ki i colpiny.
30Iyo, atwero tyeko buca mony kulu ka ikonya; pi teko pa Lubaŋana miyo apye
akalo wi cel.
31Lubaŋa man, gin ducu ma co tiyo tye atir, lok pa Rwot ma en cikke me tiyo bedo
ada; en tye macalo kwot pa jo ducu ma giriŋo gilaro bote.
32“Aŋa ma Lubaŋa, kono Rwot kene? Aŋa ma got, pe Lubaŋawa aye keken gire?
33Lubaŋa man aye ka-larrena matek, en aye ma omiyo awoto ki kuc.
34 Oketo tyena obedo macalo tyen til, ociba malo ka ma acuŋ iye matek.
35En pwonyo ciŋa pi lweny, mumiyo atwero gomo wa atum mola.
36Doŋ ityeko miya kwot me larri, kony ma in imiya omiyo adoko dit.
37Imiya kabedo malac ka ma awoto iye ducu, omiyo tyena pe ocer.
38Aryemo kor lukworra ci anekogi woko; pe alokke adok cen nio ka atyekogi
ducu.
39Atyekogi woko, acobogi woko pil, ci gupoto piny ka tyena; pe doŋ gitwero a
malo.
40In aye iruka ki tek pi lweny; imiyo lulweny i koma guto gutum woko ka tyena.
41Imiyo lumerokka guloko ŋeg bota, imiyo atyeko jo ma gidaga woko.
42Guciko wangi, ento ŋat mo pe ma olarogi, gukok bot Rwot, ento en pe ogamo
doggi.
43Adinogi woko gudoko macalo apwa me ŋom; abologi woko macalo coto ma tye
i yo gudo-gu.
44“Yam ilara ki i kom rok mapol ma gilwenyo kweda; iketa abedo ladit ma loyo
rok ducu; jo ma yam pe aŋeyogi gudoko jona ma an aye aloyogi.
45Lurok gubino bota ma gimwolle amwola; cutcut ka giwinyo pira ci gilubo cikka.
46Tekcwiny orwenyo woko ki botgi, gua ki ka ma gukanne iye gubino ma komgi
myel amyela.
47“Rwot tye kwo; gipwo gotta, gipil wi Lubaŋa ma en lalarra.
48En Lubaŋa ma omiya aculo kwor i kom lukworra, dok ma obwoyo rok mapol,
omiyo gubedo i te locca;
49ci olara ki i cin lumerokka. In ipilo wiya makato lukworra, ilara ki i ciŋ lulweny
ma lubwami.
50 “Pi meno abikori i kin lurok, ai Rwot, dok abiwero wer me pako nyiŋi.
Acoli Baibul
© 1985, Bible Society of Uganda.
549
51Lubaŋa miyo deyo me loc bot kabakane, dok nyuto mar mere ma pe lokke i
kom danone ma en oyero ka giwiro, bot Daudi ki likwaye ducu matwal.”
2 Camuel 23
Lok pa Dandi me agikkine
1Man aye lok ma Daudi oloko me agikkine: Lok pa Daudi wod pa Yece, lok pa
dano ma gipilo wiye twatwal, dano ma Lubaŋa pa Yakobo owiro, lawer jabuli
mamit i Icrael.
2“Cwiny pa Rwot aye miyo aloko, lokke winnye ki ileba.
3Lubaŋa pa Icrael oloko, Lubaŋa ma obedo got matek pa Icrael owacca ni, Ka
dano mo loyo lwak maber, kun loyo ma lworo Lubaŋa,
4deyone nen i komgi macalo ceŋ ma ryeny odiko, macalo ceŋ ma ryeny odiko ma
pol pe, dok bedo calo kot ma twiyo lum i wi lobo.
5Iyo, oda pe ocuŋ kit meno kacel ki Lubaŋa? Pien otyeko keto gicikke kweda ma
bedo nakanaka, ma oyubo kikore, dok bigwoko maber. En bimiyo gin ma konya
ki gin ma amito medde ameda.
6Ento jo ma pe gilworo Lubaŋa ducu gicalo okuto ma gibolo woko, ma dano pe
twero mako ki ciŋe noŋo.
7Dano ma gudo komgi makogi ki nyonyo nyo bol toŋ ci mac aye waŋogi tyeko
woko.”
Twoni oteka lweny pa Daudi
(1 Tek 11.10-41)
8Magi aye nyiŋ twoni oteka lweny ma yam gibedo bot Daudi: Jocebbacebet ma jo
Takemon, en aye ladit pa jo adek-ki. En yam okato ki toŋŋe i kom dano miya
aboro ci onekogi woko ducu lawaŋacel.
9Ŋat ma lubo en ki i kin twoni lweny adek-ki aye Eleajar wod pa Dodo ma jo
Akoki. En obedo kacel ki Daudi i kare ma gicayo jo Piliciti ma gucokke ka lweny
kunnu, ci jo Icrael guriŋo gujer ki ŋegi.
10Ci en Eleajar ocako neko jo Piliciti nio waŋ ma ciŋe ojony omoko i kom pala
lucwanne. Rwot omiyo loc obedo dit twatwal i nino meno, Lacen jo Icrael
gudwogo cen ka lubo kore, ento gubino pi lunyo jami ki ginaruka-gu i kom dano
ma ginekogi keken.
11Twon oteka lweny ma olube aye Cama wod pa Agee ma jo Karar. I kare ca jo
Piliciti dok gucokke kacel i Leki ka ma poto ŋor tye iye, ci mony dok oriŋo jo
Piliciti woko.
12Ento Cama ocamo co, ocuŋ i dye poto ŋor pi laro, ocako neko jo Piliciti, ci Rwot
dok omiyo loc obedo dit twatwal.
Acoli Baibul
© 1985, Bible Society of Uganda.
550
13I kare ma gikayo kac jo adek ki i kin jo pyeradek-ki gucako wot, ci gucito bot
Daudi i boro got ma tye Adulam; onoŋo buca mony pa jo Piliciti ogony i nota
Repaim.
14I kare nu onoŋo Daudi tye i kakannene, dok cel gogo pa lumony pa jo Piliciti
onoŋo tye i Beterekem.
15Daudi oloko ki miti madwoŋ ni, “Kono ŋatti mo ocito ka twomo pii amata ki i
waŋ it me Beterekem ma tye cok ki dog gaŋ ca, omiya amati, kono ber mada!”
16Ci twoni lweny adek-ku gucito gubaro dye gony pa jo Piliciti, gutwomo pii ki i
waŋ it me Beterekem ma tye cok ki dog gaŋ ci gukelo bot Daudi. Ento Daudi pe
omato; otino oliyo i nyim Rwot pi gityer amata,
17kun wacci, “Pe kumeno, ai Rwot. An pe myero atim kit man, An dok am at remo
pa dano ma gudyero komgi-ni?” En aye lok mumiyo pe omato pii-nu. Twoni
lweny adek-ku yam autimo kit meno.
18Abicai omin Joab, wod pa Jeruya, onoŋo en ladit i kin jo pyeradek-ki. Otiŋo
toŋŋe olwenyo i kom jo miya adek ci onekogi woko ducu, mumiyo nyiŋe oywek
ma mito romo jo adek ca.
19Pienno olimo yweka madit makato ki i kom jo pyeradek-ki, ci odoko ladit me
WI monygi; ento pe olimo rwom pa jo adek ca.
20Benaya wod pa Yekoyada obedo twon oteka ma i Kabjeel, latim tim madito. En
oneko awobe aryo ma gin twoni labwor me Moab. En bene olor odonyo i bur ci
oneko iye labwor i kare ma pee ocwer mapek.
21Ka dok oneko Laejipt mo, dano mamwonya, Laejipt meno onoŋo tye ki toŋŋe i
ciŋe, ento en Benaya ocito bote ki odoone, oyuto toŋ woko ki i ciŋ Laejipt, ka
oneke kwede woko ki toŋŋe-nu.
22Benaya wod pa Yekoyada otimo gin madito kit meno, omiyo nyiŋe olimo yweka
madit ma mito rom ki twoni lweny adek-ki.
23Nyiŋe oywek i kin jo pyeradek-ki, ento pe olimo rwom pa jo adek ca, Daudi
oketo en obedo ladit pa jo ma gwoko en kabaka.
24Acael ma omin Joab bene yam tye i kin jo pyeradek-ki; ki Elkanan wod pa Dodo
me Beterekem,
25Cama me Karod, Elika me Karod,
26Kelej ma jo Palti, Ira wod pa Ikec me Tekoa,
27Abiejer me Anatot, Mebunai ma Lakucat,
28Jalmon ma jo Akoki, Makarai me Netopa,
29Keleb wod pa Baana me Netopa, Itayi wod pa Ribai me Gibea pa jo Benjamin,
Acoli Baibul
© 1985, Bible Society of Uganda.
551
30Benaya me Piraton, Kidai ma bedo i nota ora me Gaac,
31Abialbon me Arba, Ajimavet me Bakurim,
32Eliaba me Caalbon ma wod pa Jacen, Yonacan,
33Cama ma jo Karar, Akiam wod pa Carar ma jo Karar,
34Elipelet wod pa Akacbai me Maaka, Eliam wod pa Akitopel me Gilo,
35Kejero me Karmel, Parai ma jo Arbi,
36Igal wod pa Natan me Joba, Bani ma jo Gad,
37Jelek ma jo Ammon, Nakarai me Beerot, ma latin jami lweny pa Joab wod pa
Jeruya,
38Ira ma jo Itri, Gareb ma jo Itri.
39Uria ma jo Kit: gin ducu pyeradek wiye abiro.
2 Camuel 24
Daudi okwano wel jo Icrael ki Juda
(1 Tek 21.1-27)
1Kiniga dok omako Rwot i kom jo Icrael, ci opiyo Daudi i komgi kun owaco ni;
“Cit ikwan wei jo Icrael ki Juda.”
2Kit meno kabaka owaco bot Joab ki ludito wi mony ducu ma gitye bo te ni,
“Wucit ka kwano dano i kin kaka ducu ma i Icrael, cakke i Dan nio kwede wa i
Beer-ceba, kun wukwano dano ducu.”
3Ento Joab ojuko kaba ka kun owacce ni, “Myero Rwot Lubaŋani aye omed wel
lwak tyen miya kulu, kun in kabaka ineno ki waŋi, ento piŋo cwinyi mito kwano
dano kit man, laditta kaba ka?”
4Ento lok pa kabaka obedo tek makato pa Joab ki pa ludito wi mony ducu, omiyo
Joab ki ludito wi mony gukato woko ki i nyim kabaka, gucito ka kwano wel jo
Icrael.
5Guŋolo loka kulu Jordan, ci gucako kwano dano cakke ki i Aroer ki i gaŋ ma tye i
dye nota, ci gukemo Gad, guo kwede wa i Jajer.
6Ka gumedde wa i Gilead ki i Kadec ma i lobo pa jo Kit; ka guo kwede i Dan,
gulokke gudok yo tuŋ Cidon,
7ka, gumedde kwede wa i gaŋ gogo me Turo ki i gaŋi ducu pa jo Kiv ki jo Kanaan;
ka dok gucito kwede i Negeb me Juda kun giwok ki i Beer-ceba.
8Ka gurumo ki lobo ducu, ci guo kwede i Jerucalem ma onoŋo otero dwe
aboŋwen ki nino pyeraryo.
Acoli Baibul
© 1985, Bible Society of Uganda.
552
9Ka Joab omiyo wel dano ma okwano-ni bot kabaka, i Icrael onoŋo tye iye oteka
lweny ma wegi pala lucwan alip miya aboro, ki i Juda alip miya abic.
10Ka Daudi okwano wel dano otum, ci cwinye ocako poto. Obako doge bot Rwot
kun wacci, “Abalo twon bal mo madit pi gin ma doŋ atimo. Ento, ai Rwot,
kombeddi doŋ alegi ni ikwany roc man woko ki i koma, pien atimo lok me miŋo
twatwal.”
11Ka doŋ Daudi oa malo odiko con, ci lok pa Rwot obino bot lanebi Gad, ma
lanenpiny ma konyo Daudi. Rwot owacci,
12“Cit iciwac bot Daudi ni, ‘Rwot owaco kuman ni, Amiyi lok adek; in ikwany acel
i kingi wek ami opot i korrii.’ “
13Kit meno Gad obino bot Daudi, otitte lok meno kun wacce ni, “Imito kec aye
opot i lobowu otyek mwaka adek? Nyo imito lumerok guryemwu wek wuriŋ i
nyimgi pi dwe adek kulu? Nyo two gemo aye opot i lobowu otyek nino adek? In
koŋ itam wek inoŋ kit ma abidok iye bot Rwot ma ocwala boti-ni, ka wek
adwokke lok.”
14Daudi owaco bot Gad ni, “An doŋ adonyo i twon can madit ma pe wacce. Wek
wapot i ciŋ Rwot, pien kicane dwoŋ; ento pe apot i cin dano.”
15Rwot ocwalo two gemo opoto i kom jo Icrael cakke odiko nio kwede i nino ma
ociko-ni. Dano guto cakke ki i Dan o kwede wa i Beer-ceba ma romo alip
pyerabiro kulu.
16I kare ma lamalaika pa Rwot ma tye ka neko dano oryeyo ciŋe okemo
Jerucalem wek etyek woko, ci Rwot oŋut i kom gin man marac, Ojuko lamalaika
kun waco ni, “Man doŋ oromo; doŋ ikul ciŋi piny.” Onoŋo lamalaika pa Rwot tye i
ŋet laro moyo pa Arauna ma jo Jebuc.
17Ka Daudi oneno kom lamalaika ma tye ka neko lwak ki, ci owaco bot Rwot ni,
“Nen, atyeko tiyo bal, atimo roc madit; ento lwak romi man gutimo kit roc aŋo?
Alegi ni, wek ciŋi opot i koma ki i kom jo me ot pa wora keken.”
18Gad dok obino bot Daudi i nino meno, owacce ni, “Doŋ icit ka ca no keno tyer pi
Rwot i laro moyo pa Arauna ma jo Jebuc.”
19Daudi ocito kunnu kit ma Rwot ocike kwede pi lok pa Gad.
20Arauna obolo wane piny ci oneno kabaka ki luticce ka gibino gikemo en atir, ci
ocito omiyo woro bot kabaka kun oryebbe piny i nyime.
21Arauna openyo ni, “Piŋo ibino bota tin, laditta kabaka?” Daudi ogamo ni, “Abino
ka wilo laro moyoni wek acan iye keno tyer pi Rwot wek two gemo oke woko ki i
kom lwak.”
Acoli Baibul
© 1985, Bible Society of Uganda.
553
22Arauna owaco bot Daudi ni, “Laditta kabaka in iter larona, ityer iye gin ma
ineno ni ber. Twon me gitum awaŋa bene ene, ki opam me dino bel ki rii ŋut
twoni gubed me yen.
23Magi ducu an Arauna amiyo boti, kabaka.” Arauna dok owaco bot kabaka ni,
“Rwot Lubaŋani aye ogam motti.”
24Ento kabaka ogamo dog Arauna ni, “Pe kumeno, Abiwilogi ki boti awila, aculo ki
lim; pien pe atwero tyero gitum awaŋa mo bot Rwot Lubaŋana ma, pe awilo ki,
limma.” Kit meno Daudi owilo laro moyo ki twoni bene, oculo cekel me ryal
pyerabic.
25Daudi ocano iye keno tyer pi Rwot, ka otyero gitum awaŋa, ki gityer
lakwecwiny, Pienno Rwot owinyo bako-dog pa lwak pi lobogi, ci two gemo oke
woko ki i lobo Icrael.
Acoli Baibul
© 1985, Bible Society of Uganda.
554
1 Luker
1 Luker 1
Abicagi okonyo Daudi
1I kare ma kabaka Daudi doŋ oti twatwal, ki mwaka me ditte bene dwoŋ, kadi
bed gium kome ki lwak boŋŋi mapol, pe winyo lyeto mo i kome.
2Luticce guwaco hote ni, “Ladit kabaka, giyeny nyako mo matidi gikel boti, wok
omur kori, ogwoki bene, Wek en obut i kori, ladit kabaka, omiyi lyeto.”
3Guyenyo nyako mo mamwonya ki i lobo Icrael ducu, ci gunoŋo Abicagi anyira
Cunam, gukele bot kabaka.
4Nyako meno onoŋo mwonya mada. Otugi doko lagwok kabaka cut, kun tiyo tic
ducu; ento kabaka pe oloko odoko dakone.
Adoniya oette i ker
5 I kare meno Adoniya wod pa Kagit oŋwette ki dwoŋ wiye kene kun wacci,
“Abibedo kabaka.” Ocako yubo gadigadi lweny ki wegi aguragura, ki co pyerabic,
oketogi me riŋo i nyime.
6Yam wonne pe ocwero cwinye i kare mo ducu pi penye ni, “Piŋo itimo gin
munyo-ni!” En odoŋo nia kome mwonya mada ma neno mit; yam minne onywalo
olubo ŋe Abcalom.
7En oyubo lok ki Joab wod pa Jeruya ki ajwaka Abiatar, ci gulubo kor Adoniya
gukonye.
8Ento ajwaka Jadok, Benaya wod pa Yekoyada, lanebi Natan, ki Cimei ki Rei ki
oteka lweny pa Daudi yam pe gitye bot Adoniya.
9Adoniya otyero romi ki twoni ki lim ma gucwe bot Lubaŋa i nyim got Twol ma
tye i ŋet En-rogel, ka olwoŋo iye omege ducu ma awobe pa kabaka ki ludito ducu
ma i Juda ma gitiyo bot kabaka.
10Ento pe olwoŋo lanebi Natan, kadi Benaya, kadi twoni oteka lweny pa Daudi,
kadi wa ominne Solomon.
11 Natan owaco bot Batceba min Solomon ni, “In peya iwinyo ni Adoniya wod pa
Kagit otyeko doko kabaka ma rwotwa Daudi bene pe ŋeyo lok mo iye?
12Iyo, koŋ doŋ ibin wek amiyi ryeko, ka wek alar kwoni ki kwo pa wodi Solomon.
13Cit oyot bot kabaka Daudi, iwacce ni, ‘Yam ikwoŋo kwoŋ bota, ladit, kun iwacci,
woda Solomon aye bicamo kerri, en aye bibedo i wi komkerri, Piŋo Adoniya aye
odoko kabaka?’
14I kare ma noŋo pud it ye ka lok ki kabaka-ni, an bene abibino i kori ka moko
lokki.”
Acoli Baibul
© 1985, Bible Society of Uganda.
555
15Batceba ocito bot kabaka wa i kicikane. Onoŋo kabaka doŋ oti twatwal, kun
Abicagi anyira Cunam obedo ka tic i kome.
16Batceba okulo wiye oryebbe piny me woro kabaka. Kabaka openye ni, “Gin aŋo
ma cwinyi mitoni?”
17Batceba ogamo ni, “Rwoda, yam ikwoŋo kwoŋ bota ki nyiŋ Rwot Lubaŋani kun
iwacci, Solomon ma woda aye bicamo kerri, en aye bibedo i wi komkerri.
18Kombeddi nen ba, Adoniya aye odoko kabaka, kadi bed in rwoda pe iŋeyo iye
gin mo.
19Otyeko tyero twoni ki lim ma ocwe-gu ki lwak romi mapol twatwal, olwoŋo
awobe pa kabaka ducu, ki ajwaka Abiatar, ki Joab ladit me mony bene; ento pe
olwoŋo laticci Solomon.
20Rwoda kabaka, kombeddi waŋ jo lerael ducu gineno boti pi tito botgi ŋat ma
bibedo i wi komkerri ka in doŋ ipe.
21Gwok nyo kare biromo ma noŋo in rwoda kabaka ito woko, iywe kacel ki
kwariwu, ci an ki woda Solomon aye gibinenowa macalo wan luba!.”
22I kare ma Batceba tye ka lok ki kabaka-ni, lanebi Natan bene obino i ot.
23Giwaco bot kabaka ni, “Lanebi Natan bene tye kany.” Ka Natan odonyo i ot,
oryebbe i nyim kabaka kun okulo wiye piny i ŋom.
24Owacci, “Rwoda kabaka, onoŋo in iwacci, ‘Adoniya aye bileyo ka tyena, en aye
bibedo i wi komkerra’?
25Gin mumiyo apenyo, pien en doŋ ocito woko, otyero twoni ki lim ma ocwe, ki
romi mapol twatwal, olwoŋo awobe pa kabaka ducu, ki Joab ladit me mony, ki
ajwaka Abiatar. Nen, gin gitye ka cam ki mat i nyime kun giwacci, ‘Kabaka
Adoniya obed kwo nakanaka!’
26Ento an ma laticci, ki ajwaka Jadok, ki Benaya wod pa Yekoyada, ki laticci
Solomon, en pe olwoŋowa.
27Lok man in rwoda kabaka aye imiyo otine kece, kun pe itito botwa wan luticci
aŋa ma bibedo i wi komkerri ka in doŋ ipe?”
28Kabaka Daudi ogamo ni, “Lwoŋ Batceba obin bota.” Ci Batceba obino bot
kabaka, ocuŋ i nyime.
29Kabaka okwono kwon kun wacci, “Macalo Rwot tye makwo-ni, ma yam okoko
kwona ki iciŋ lukworra,
30macalo yam akwoŋo kwoŋ boti ki nyiŋ Rwot Lubaŋa pa Icrael kun awacci,
‘Wodi Solomon aye bileyo ka tyena, en aye bibedo i wi komkerra me leyo kakara,’
tin doŋ abiketo i tic.”
Acoli Baibul
© 1985, Bible Society of Uganda.
556
31Batceba okulo waŋe oryebbe piny oworo kaba ka kun wacci, “Myero rwoda
kabaka Daudi obed kwo matwal!”
32Kabaka Daudi dok owacci, “Wulwoŋ ajwaka Jadok obin bota, ki Benaya wod pa
Yekoyada.” Ci gubino bot kabaka.
33I Kabaka owaco botgi ni, “Wucit ki askarina, wuket woda Solomon i wi kanana
kikome, ci wutere i Gikon.
34Wumi ajwaka Jadok ki lanebi Natan guwire kunnu ki moo me bedo kabaka me
Icrael, lacen wukut tum kun wuwacci, ‘Kabaka Solomon obed kwo nakanaka!’
35Ka wun doŋ wubilubo kore, ka en bino ci bedo i wi komkerra; pien en aye
bibedo kabaka kakara, an doŋ atyeko kete me bedo laloc i wi Icrael ki i wi Juda
bene.”
36Benaya wod pa Yekoyada ogamo dog kabaka ni, “Amen, Myero Rwot Lubujani
rwoda kabaka omok lok ma iwaco-nu.
37Kit ma Rwot yam obedo kwedi, rwoda kabaka, en dok obed ki Solomon bene kit
meno, omi komkerre obed dit makato meri.”
38Ajwaka Jadok ki lanebi Natan, ki Benaya wod pa Yekoyada, ki jo Keret ki jo
Pelet, gucito guketo Solomon obedo i wi kana pa kabaka Daudi, ka gukelo kwede i
Gikon.
39Ajwaka Jadok okwanyo moo ma i tun romo ma onoŋo okwanyo ki i kema pa
Rwot, owiro ki Solomon ki kunnu, Lacen gikuto tum, ci lwak ducu gugamo ni,
“Kabaka Solomon obed kwo nakanaka!”
40Dano gucako mol i kore kun gikuto nyamulere-gu ma cwinygi yom adada,
omiyo lobo mito bar woko likwak pi dwangi.
41Adoniya ki welone ducu guwinyo i ŋe tyeko karamagi. Ka Joab owinyo dwan
tum ci openyo ni, “Woo madit ma i gaŋ kai-Ii nyuto aŋo?”
42I kare ma en pud tye ka lok, Yonacan wod pa ajwaka Abiatar otuc, ci Adoniya
owacce ni, “Dony, pien in dano ma gigeno, myero ikel lok maber.”
43Yonacan ogamo dog Adoniya ni, “Pe kumeno, ladit, pien rwotwa kabaka Daudi
doŋ otyeko keto Solomon me bedo kabaka.
44Ocwalo ajwaka Jadok, ki lanebi Natan, ki Benaya wod pa Yekoyada, ki jo Keret
ki jo Pelet, guketo Solomon obedo i wi kana pa kabaka.
45Ajwaka Jadok ki lanebi Natan gutyeko wire ki moo i Gikon me bedo kabaka;
gucito nia ki kunnu ma cwinygi yom, en aye omiyo woo tye i gaŋ kal, Man aye
dwan ma wuwinyo-ni.
46Solomon doŋ obedo i wi komker,
Acoli Baibul
© 1985, Bible Society of Uganda.
557
47dok bene lutic pa kabaka gucito ka pwoyo rwotwa, kabaka Daudi, kun giwacci,
‘Lubaŋani omi nyiŋ Solomon oywek mada makato meri, dok omi komkerre obed
dit makato komkerri!’ Ci kabaka okulle piny i wi kitandane,
48owaco bene ni, ‘Gipwo Rwot Lubaŋa pa Icrael, ma otyeko keto ŋat acel ki i kin
litinona obedo i wi komkerra tin, ma kun aneno ki waŋa.’ ”
49Lwak welo pa Adoniya ducu komgi ocako myel, ci gutwarre, ŋat acel acel
okemo yone kene.
50Adoniya ocako lworo Solomon, ci oa ocito, omako ten keno me keno tyer.
51Gitito pire bot Solomon kun giwacci, “Nen, Adoniya doŋ lwori, kabaka Solomon,
pien ocito omako ten keno me keno tyer kun wacci, ‘Waŋ ma kabaka Solomon
okwoŋo kwoŋ bota ni pe ebineka, an laticce, ki pala lucwan, ci abia.’ “
52Solomon owacci, “Ka ebibedo dano ma genne, pe yer wiye mo bipoto piny; ento
ka rac mo onen i kome, ci bito.”
53Kit meno kabaka ocwalo dano ci gukwanyo Adoniya woko ki i kom keno tyer, ci
ocito oworo kabaka Solomon, Solomon owaco bote ni, “Cit wa i odi.”
1 Luker 2
Daudi ociko Solomon
1Ka kare me to pa Daudi onyiko cok ci ociko Solomon kun wacci,
2“An doŋ acok cito ka lubo yo ma jo me lobo ducu lubo-ni. Bed matek, nyutte ni in
laco.
3Mak cik pa Rwot Lubaŋani kun iwoto i yone, ma ilubo lok ma en ociko ducu, dok
omiyo botwa obed lok me caden, kit ma gicoyo kwede i buk pa Moses, wek ibed
ki gum i kom gin ducu ma itiyo, ki ka ma idok iye ducu.
4Rwot omok lokke ma yam oloko i komi, ma owacci, ‘Ka ce awobeni gibigwoko
kitgi maber, kun gibedo dano ma gin lugen i nyima ki cwinygi ducu ki tipo komgi
ducu, ci pe ibibedo laboŋo danoni mo ma bibedo i wi komker me Icrael!’
5 “Ento in iŋeyo gin ma yam Joab wod pa Jeruya otiyo i koma, kit ma otimo ki
ludito mony pa jo Icrael aryo-ni. Abneri wod pa Ner ki Amaca wod pa Jeter, ma en
onekogi wo ko pi culo kwor i kare me kuc pi remo ma yam oo i mony macon ca.
En omiyo remo pa jo ma gipe ki bal onyobo del pyera ki war tyena bene.
6In itim muporo ryekoni; ento pe iwek lwar wiye ocit i lyel ki kuc.
7 Ento bed maber ki awobe pa Baŋilai ma jo Gilead, wek gubed i kin dano ma
gicamo i wi mejani; gin bene yam gubedo maber kweda kumeno i kare ma
gunoŋa ka ariŋo omeru Abcalom.
Acoli Baibul
© 1985, Bible Society of Uganda.
558
8 Dok bene pud it ye ki Cimei wod pa Gera ma Labenjamin ma gaŋgi Bakurim. En
yam obedo ka lamo an ki cen marac twatwal i kare ma onoŋo acito i Makanaim;
ento ka obino ka rwatte kweda i dog kulu Jordan, ci akwoŋo kwon bote ki nyiŋ
Rwot kun awacci, pe abineke ki pala lucwan.
9Iyo, pe ibed kwede macalo en pe tye ki bal mo, In laryeko, ibiŋeyo kit ma ibitime
kwede, ibitero lwar wiye i lyel ki remo.”
To pa Daudi
(1 Tek 29.26-30)
10Lacen Daudi oto, oywe kacel ki kwarine, ci giyike i gaŋ kalle.
11 Kare ma Daudi oloyo kwede jo Icrael oromo mwaka pyeraŋwen; obedo ka loc i
Kebron pi mwaka abiro, ka dok i Jerucalem pi mwaka pyeradek wiye adek.
12 Kit meno Solomon obedo i wi komker pa wonne Daudi, ci kerre omoko matek.
To pa Adoniya
13Adoniya wod pa Kagit obino bot Batceba ma min Solomon. Batceba openye ni,
“Ibino ki kuc?” Ogamo ni, “Abino ki kuc.”
14Dok owacci, “Atye ki gin mo ma amito wacci.” Batceba ogamo ni, “Wac do.”
15Adoniya owacci, “Iŋeyo ni ker yam mera, dok jo Icrael oye ni alogi; ento ker dok
olokke odoko pa, omera, pien onoŋo Rwot aye omiye.
16An atye ki peny mo acel me penyi kwede; pe ikwer doga.” Batceba ogamo ni,
“Wac do.”
17 Ci owacci, “Alegi ipennya kabaka Solomon, pien en pe bikwero dogi, en omiya
Abicagi ma Laeunam wek obed dakona.”
18Batceba ogamo ni, “Ber matek; abitito lokki bot kabaka.”
19Batceba ocito bot kabaka Solomon pi lok kwede pi Adoniya. Kabaka oa malo pi
jole, okulle piny bot minne; ka obedo i wi komkerre, ka dok gikelo kom pi min
kabaka bene, ci obedo i ŋete tuŋ acuc.
20Batceba owacci, “Atye ki peny mo acel ma apenyi kwede; pe ikwer.” Kabaka
ogamo doge ni, “Peny pennyinu, maa; pien pe abikwero dogi.”
21Minne owacci, “Wek Abicagi ma Laeunam gimi bot Adoniya obed dakone.”
22Kabaka Solomon ogamo dog minne ni, “Piŋo ipenyo ni gimi Abicagi ma
Laeunam bot Adoniya? Peny wa pi kerra bene ducu; pien en omera maditte, en
onoŋo tye ki ajwaka Abiatar ki Joab wod pa Jeruya ka ŋete.”
23Ci kabaka Solomon okwoŋo kwoŋ ki nyiŋ Rwot kun wacci, “Lubaŋa oket can i
koma kit meno ki makato ka ce lok man pe amiyo Adoniya oculo ki kwone!
Acoli Baibul
© 1985, Bible Society of Uganda.
559
24Kombeddi, macalo Rwot tye makwo-ni, ma doŋ omoko kerra, ma oketa i wi
komker pa wora Daudi, ma oketa adoko kabaka, dok omiyo jo me oda gicuŋ
matek kit ma yam ociko-ni, Adoniya tin gibinekone woko.”
25Kabaka Solomon ocwalo Benaya wod pa Yekoyada, ci Benaya ocobo Adoniya
oreto woko piny, oneko woko.
Giryemo Abiatar ci gineke Joab woko
26 Kabaka dok owaco bot ajwaka Abiatar ni, “Cit i Anatot, i paconi, pien imyero ki
to. Ento peya abineki i kare-ni, pien yam ibedo ka tiŋo canduk pa Rwot Lubaŋa i
nyim wora Daudi, dok pien yam iribbe ki wora ka neno can madwoŋ.”
27 Ci Solomon okwanyo Abiatar woko ki i tic me bedo ajwaka pa Rwot. Lok pa
Rwot ma yam oloko i Cilo ma mako jo me ot pa Eli ocobbe kit meno.
28Ka Joab owinyo gin mutimme, oriŋo olaro i kema pa Rwot, omako ten keno me
keno tyer; pien Joab onoŋo obedo ka konyo Adoniya, kadi bed yam pe okonyo
Abcalom.
29Ka gitito pire bot kabaka Solomon ni, “Joab oriŋo olaro i kema pa Rwot, tye wa i
ka ŋet keno tyer,” Solomon ocwalo Benaya wod pa Yekoyada kun wacci, “Cit
icobe iret woko piny.”
30Ci Benaya ocito i kema pa Rwot, owacce ni, “Kabaka ociko ni ikat woko.” Joab
ogamo ni, “Pe, abito ki kany.” Benaya dok otero lok bot kabaka kun wacci, “Joab
dok owaco kuman-ni, ka dok odokka iye kit man.”
31Kabaka odok iye bote ni, “Tim kit ma en owaco-ni, cob iret woko piny. Ci ibiyike
woko, wek gikwany alii woko ki i koma ki i kom ot pa wora pi remo pa dano ma
yam Joab onekogi laboŋo bal mo ma gin gutimo.
32Rwot bidwoko tim me oyo remo meno i wiye kikome, pien en yam opoto i kom
twoni aryo ma cwinygi atir ma gibeco gikato en, ci onekogi woko ma wora Daudi
pe ŋeyo en aye Abneri wod pa Ner ma lawimony ma loyo mony pa jo Icrael, ki
Amaca wod pa Jeter ma lawiwmony ma loyo mony pa jo Juda.
33Alii me togi bidok i wi Joab ki i wi likwaye matwal; ento ki bot Daudi ki bot
likwaye ki jo me ode ducu, ki bot komkerre, kuc ma a ki bot Rwot bibedo iye
nakanaka.”
34Benaya wod pa Yekoyada ocito kunnu, ocobo Joab oreto woko piny oneko
woko; ci giyike i pacone kikome ma tye i dye tim.
35Kabaka oketo Benaya wod pa Yekoyada me bedo ladit ma loyo mony ma ka
Joab, dok oketo Jadok me bedo ajwaka pa Lubaŋa ma ka Abiatar.
36Lacen kabaka ocwalo kwena ka lwoŋo Cimei, owaco bote ni, “Ger odi piri keni i
Jerucalem, ibed iye kunnu, pe ia ki kunnu icit i kabedo mukene.
Acoli Baibul
© 1985, Bible Society of Uganda.
560
37Ento i nino mo keken ma icito iye woko, ma iŋolo iye nota ora Kidron, ci myero
iŋe atir ni ibito iye; alii me toni bidok gire i wii.”
38Cimei ogamo dog kabaka ni, “Lok ma iwaco-ni ber, rwoda kabaka; abitimo kit
ma iwaconi.” Ci Cimei obedo i Jerucalem pi kare malac.
39Ka mwaka adek okato, opii aryo pa Cimei guriŋo woko bot Akic wod pa Maaka,
ma kabaka me Gat. Ka gitito bot Cimei ni, “Opiini gitye i Gat bot Akic.”
40Cimei oa, otweyo kom me bedo i ŋe kana, ci ocito i Gat bot Akic ka yenyo kor
opiine. Ka onoŋogi, odwokogi cen ki i Gat.
41Ka gitito bot Solomon ni Cimei otyeko a woko ki i Jerucalem, ocito wa i Gat ka
olokke odwogo,
42kabaka ocwalo dano ka lwoŋo Cimei, ci, owaco bote ni, “Yam pe amiyo ikwoŋo
kwon i nyiŋ Rwot, kun ajuki matek ma awacci, ‘Ŋe atir ni, i nino ma ibicito iye
woko i kabedo mo mukene, ibito’? Ci in igamo doga ni, ‘Lok ma iwaco-ni ber;
abilubo.’
43Ci piŋo nene pe doŋ igwoko kwoŋŋi ma ikwoŋo i nyim Rwot, ki cik ma yam
aciki kwede?”
44Kabaka dok owaco bot Cimei ni, “In iŋeyo ki i cwinyi kit tim maraco ducu ma
yam itimo i kom wora Daudi; Rwot bene bidwoko tim maraco meno poto i wii
kikome.
45Ento an abibedo ki gum, ci komker pa Daudi bimoko matwal i nyim Rwot.”
46Kabaka dok ociko Benaya wod pa Yekoyada; ci okato woko ocobo Cimei oreto
woko piny oneko woko. Kumeno ker omoko matek i ciŋ Solomon.
1 Luker 3
Solomon onyomo nya pa Parao
1Solomon oribbe ki Parao kabaka me Ejipt kun onyomo nyare; ci otero nya pa
Parao i gaŋ kai pa Daudi nio ka doŋ otyeko gero ode kikome ki ot pa Rwot, ki cel
ma orumo Jerucalem.
2Ento lwak gubedo ka tyero gitum i kabedo me woro Lubaŋa ma i wi godi, pien
onoŋo peya gigero ot mo pi nyiŋ Rwot.
Solomon olego pi ryeko
(2 Tek 1.1-13)
3Solomon yam omaro Rwot, kun lubo cik pa wonne Daudi, ento onoŋo pud tumo
gitum dok Waŋo odok eceta i kabedo me woro Lubaŋa ma i wi godi.
4I nino mo acel kabaka ocito i Gibeon ka tumo gitum kunnu, pien meno aye
kabedo me woro Lubaŋa maditte. Solomon yam obedo ka tyero gitum awaŋa alip
acel kulu i wikeno tyer kunnu.
Acoli Baibul
© 1985, Bible Society of Uganda.
561
5Rwot onyutte bot Solomon i Gibeon i wag let dyewor, ci owacci “Peny gin ma
abimiyo boti.”
6Solomon ogamo ni, “In yam inyuto mar meri madwoŋ ma pe lokke bot wora
Daudi ma laticci, pien obedo ka kwo i nyimi ki gen madwoŋ ki tim ma atir, ma
cwinye leŋ; in bene igwoko mar meri madit ma pe lokke pire, dok ityeko miyo
wode obedo i wi komkerre i kareni.
7Ai Rwot Lubaŋa, kombeddi doŋ iketa, an laticci, adoko kabaka ma ka wora
Daudi, kadi bed pud an latin, ma peya aŋeyo loyo dano.
8An doŋ atye i kin joni ma yam iyero, rok madit ma pe kwanne, ma welgi pe ŋene
pi polgi.
9Ber in Rwot imiya cwiny me ryeko me loyo lwakki, wek aŋe poko kin gin maber
ki gin marac; aŋa ma twero loyo rok man madit-ti?”
10Rwot cwinye obedo yom i kom Solomon pi peny man.
11Lubaŋa owaco bote ni, “Pien ipenyo kit man, ma pe ilega ni ami iri i wi lobo
nakanaka, pe ilego lonyo, kadi pi kwo pa lumerokki, ento ilego ni gimiyi cwiny me
ryeko me poko gin ma tye atir,
12abitiyo kit ma iloko-ni. Nen, doŋ amiyi ryeko ki cwiny me poko kin lok
mapatpat kit ma peya onen i kom dano mo nia wa con, dok bene ŋat macalo in pe
binen ki i ŋeyi.
13Dok abimiyi gin ma pe ilego bene, abimiyi lonyo ki deyo, wek kabaka mo pe
obinen ma gibiporo ki in pi kwoni ducu.
14Ka ce ibilubo yona kun imako cikka ki lok ma aciko ducu, kit ma yam woru
Daudi olubo-ni, abimedo kwoni ri i wi lobo kare malac.”
15Ka Solomon oco, ci onoŋo ni kara ebedo ka leko lek. Ka obino i Jerucalem, ocuŋ i
nyim canduk me gicikke pa, Rwot, otyero gitum awaŋa ki gityer lakwecwiny, ci
otedo karama pi luticce ducu.
Solomon oŋolo kop ki ryeko
16I kare meno mon aryo ma lukwele gubino bot kabaka, gucuŋ i nyime.
17Dako acel owacci, “Ai rwoda, dako man ki an wabedo i ot acel, ci an anywalo
latinna ma onoŋo en tye i ot kweda.
18Dok i ne nino adek cakke i kare ma agonnye kwede, en bene onywal; dano mo
onoŋo pe tye kwedwa i ot, onoŋo watye wan aryo keken.
19Ci dako man obuto i kom latinne i dyewor, omiyo latin oto.
20En oa malo ki i dyewor, ci otiŋo woda woko ki ka ŋeta; ma onoŋo an anino
woko, ka opyelo i kore, ka dok opyelo kom wode muto-ni i kora.
Acoli Baibul
© 1985, Bible Society of Uganda.
562
21Ka oo odiko, ci aa malo ka doto latinna; ci nen, anoŋo doŋ oto woko, Ka abedo
ka ŋiyo kome, nen, pe en aye latinna ma anywalo-ni.”
22Ento dako mukene-ni owacci, “Pe kumeno; latin makwo-ni: aye mera, latin
muto-ni meri.” Dako mukwoŋo-ni owacci, “Pe, latin muto-ni aye meri, latin
makwo-ni aye mera.” Gubedo ka lok kumeno i nyim kabaka.
23Kabaka dok owacci, “Man wacci, ‘Man makwo-ni aye latinna, latinni en oto-ni’;
mu kene gamo ni, ‘Pe; ento muto-ni aye latinni, makwo-ni aye mera.’ “
24Kabaka dok owacci, “Kella pala lucwan.” Ci gikelo pala lucwan i nyim kabaka.
25Kabaka ociko ni, “Gipok i latin makwo-ni aryo, wek gimi dul acel bot dako acel,
ki dulle tuŋcel bot lawote.”
26Ci dako ma wode tye makwo-ni owaco bot kabaka ni, “A, rwoda, mi latin
makwo-ni hote, pe inek aneka,” pien cwinye tye ka cwer pi latinne. Ento mukene-
ni ogamo ni, “Gipok iye wek pe doŋ obed mera nyo meri.”
27Kabaka ogamo lokgi owacci, “Mi latin makwo bot dako mukwoŋo-ni. Pe ginek
woko, en aye min latin-nu.”
28Ka jo Icrael guwinyo k it kop ma kabaka onolo-ni, ci gubedo ki lworo i kom
kabaka; pien guniaŋ ni ryeko pa Lubaŋa tye i iye, omiyo oŋolo kop atir.
1 Luker 4
Ludito wi tic pa Solomon ki lulo dul lobo
1Kabaka Solomon obedo kabaka ma loyo jo Icrael ducu.
2Dano magi aye gubedo ludito wi ticce: Ajaria wod pa Jadok obedo ajwaka pa
Lubaŋa;
3Elikorep ki Akija ma awobe pa Cica gubedo lukarani, Yekocapat wod pa Akilud
obedo laco lok ma timme;
4Benaya wod pa Yekoyada obedo ladit me mony; Jadok ki Abiatar gubedo ajwagi
pa Lubaŋa;
5Ajaria wod pa Natan obedo ladit ma loyo lulo dul lobo; Jabud wod pa Natan
obedo ajwaka ki larem kabaka;
6Akica obedo ladit ma gwoko gaŋ kai; ki Adoniram wod pa Abda obedo ladit ma
loyo tic muroni.
7Solomon obedo ki lulo dul lobo apar wiye aryo ma giloyo wi Icrael ducu, ma ticgi
obedo me coko cam pi kabaka ki jone ducu; dano acel acel miyo cam tyeko dwe
acel i mwaka.
8Nyiŋgi ene: Ben-kur onoŋo loyo lobo godi me Epraim;
Acoli Baibul
© 1985, Bible Society of Uganda.
563
9Ben-deker onoŋo loyo Makaj, Caalbim, Bet-cemec ki Elon-bet-kanan;
10Ben-keced oloyo Arubot ki Coko ki lobo Keper ducu;
11Ben-abinadab oloyo Napat-dor ducu. (Onoŋo dakone obedo Tapat ma nya pa
Solomon.)
12Baana wod pa Akilud oloyo Taanak, Megido ki Bet-cean ducu ma tye ka ŋet
Jaretan ma i luŋ me Jejreel, ki cakke i Bet-cean nio i Abel-mekola ki nio kwede wa
ka ŋet Jokmeam tuŋcel;
13Ben-geber oloyo Ramot-gilead, ki gaŋi matino pa Jair wod pa Manace ma gitye i
lobo Gilead, kacel ki lobo Argob ma i Bacan ma tye iye gaŋi madito pyerabicel ma
gicelo ki cel, ma dogcelgi gicego ki rii mola;
14Akinadab wod pa Iddo oloyo Makanaim;
15Akimaj oloyo lobo Naputali. En onoŋo onyomo Bacemat ma nya pa Solomon.
16Baana wod pa Kucai oloyo Acer ki Bealot;
17Yekocapat wod pa Parua oloyo lobo Icakar;
18Cimei wod pa Ela oloyo lobo Benjamin;
19Geber wod pa Uri oloyo dul lobo Gilead ma yam obedo lobo pa Cikon kabaka pa
jo Amor ki pa Og kabaka me Bacan. Dok onoŋo tye lalo lobo acel ma loyo lobo
Juda.
Ryeko pa Solomon ki lonyone
20Jo Juda ki jo Icrael yam gidwoŋ ma rom ki kweyo ma i dog nam; gubedo ka cam
ki ka mat ki yomcwiny.
21 Solomon obedo ka loyo ker mapatpat ducu cakke ki i kulu Euprate nio wa i
lobo pa jo Piliciti, ki nio wa i lobo Ejipt. Jo me ker meno gubedo ka tyero mot bot
Solomon kun gitiyo bote i kare me kwone ducu.
22Cam ma gimiyo bot Solomon pi nino acel acel onoŋo romo moko kwon
mapwotte guniya miya acel, moko kwon mukene guniya miya aryo,
23twoni mucwe apar, dyaŋi pyeraryo ma gikwayogi i-olet, romi miya acel, ma pe
iribo iye til ki bure ki abur, ki gweni mucwe.
24En onoŋo bwoyo lobo ducu cakke ki i kulu Euprate dok kwede yo tuŋ potoceŋ,
en aye cakke ki i Tipica nio wa i Gaja, kun loyo ki luker ducu cakke ki i kulu
Euprate dok kwede yo tuŋ potoceŋ; obedo ki kuc i kabedo ducu murumo lobone.
25Juda ki Icrael bene gubedo mot ki kuc cakke ki i Dan nio kwede wa i Beer-ceba,
kun dano acel acel bedo gire i te olokke ki i te odurone i kare pa Solomon ducu.
Acoli Baibul
© 1985, Bible Society of Uganda.
564
26 Solomon obedo ki kabedo me gwoko aguragurane ma giromo gwoko iye
aguragura alip pyeraŋwen pi ywayo gadigadine me lweny, ki lulweny alip apar
wiye aryo ma giriŋo ki aguragura.
27Lulo dul lobo mapatpat gubedo ka miyo cam bot kabaka Solomon ki pi jo ducu
ma gicito ka cam bote, kun dano acel acel miyo i dwene; pe gimiyo gin mo rem.
28Ki bel cayiri bene ki Teŋ kal pi cam pa aguragura ki pi aguragura madwirre
gitero ducu i kabedo ma gimitogi iye, kun ŋat acel acel kelo kit ma giciko.
29Lubaŋa omiyo Solomon obedo ki ryeko ki niaŋ matut mada; tamme lac ma rom
ki kweyo ma oyarre i dog nam.
30Kit meno ryeko pa Solomon okato ryeko pa jo ducu ma yo tuŋ wokceŋ, wa ki
ryeko pa jo Ejipt ducu.
31 En onoŋo ryek makato jo mu kene ducu, en laryeko makato Etan ma jo Jera, ki
Eman, ki Kalkol ki Darda ma gin awobe pa Makol; ci nyiŋ Solomon oywek oromo i
rok ducu ma orumogi.
32 En bene obolo carolok ma romo alip adek; ki wer ma en ocako oromo alip acel
ki abic.
33Oloko i komi yadi ocako ki i kom yat cedar ma tye i Lebanon nio kwede wa i
kom anyero ma twi doŋo i kom cel got; oloko i kom lee tim bene, ki i kom winyo-
gu, ki i kom gin ma lakalaka piny-gu, ki i kom rec-gu:
34Ci dano ma i rok ducu gubino ka winyo ryeko pa Solomon, dok gua ki bot luker
ducu ma i wi lobo, ma guwinyo pi ryekone.
1 Luker 5
Solomon ocikke ki kabaka Kiram
(2 Tek 2.1-18)
1Kiram kabaka me Turo ocwalo luticce bot Solomon ka owinyo ni giwire ki moo
me bedo kabaka me leyo ka tyen wonne, pien Kiram obedo ka maro Daudi nia wa
con.
2Ci Solomon ocwalo lok bot Kiram ni,
3“Iŋeyo ni wora Daudi pe yam ogero ot pi nyiŋ Rwot Lubaŋane, pien lweny ki
mony pa lumerok ma gurume omiyo gerone oloye, nio ka Rwot omiyo en oloyogi
ducu.
4Ento i kare-ni Rwot Lubaŋa doŋ omiya yweyo i kabedo ducu; i kare-ni
lamonewa mo doŋ pe, kadi wa peko mo.
5 Pienno omiya atamo pi gero ot pi nyiŋ Rwot Lubaŋana, kit ma yam Rwot owaco
bot wora Daudi ni, ‘Wodi ma abiketo i komkerri aye bigero ot pi nyiŋa.’
Acoli Baibul
© 1985, Bible Society of Uganda.
565
6Iyo, doŋ icik pi toŋŋa lwak yadi cedar me Lebanon. Luticca bene gibiribbe ki
luticci, an abiculli lim me mucara pa luticci kit ma iyubo; pien iŋeyo ni pe tye
dano mo ma i kinwa ma ŋeyo toŋo yadi macalo jo Cidon.”
7Ka Kiram owinyo lok pa Solomon lokke okweyo cwinye matek twatwal, ci
owacci, “Gipwo Rwot Lubaŋa i kare man, ma doŋ omiyo bot Daudi wode ma
laryeko me bedo Lalo rok man madit twatwal-li.”
8Kiram ocwalo lok bol Solomon kun wacci, “Atyeko winyo kwena ma icwalo bota;
an atye ma aterre atera pi tiyo gin ducu ma imito 325 i kom lok ma dok kom bao
yat cedar ki bao yat ciprec.
9Luticca aye gibikelone i dog nam nia ki i Lebanon; ka doŋ wabitweyo bao kacel
ci gibikwan i wi pii macalo bwoda nio kwede i kabedo ma ibinyutta, ka doŋ
wabigonyo kingi wo ko ka in doŋ ibigamogi ki kunnu; ci ibimiya cam pi jo ma i
oda kit ma abimito kwede.”
10Kiram ocwalo lwak bao cedar ki ciprec bot Solomon kit ma en mito-ni,
11ci Solomon ocako miyo bot Kiram naŋo ma nyige ma romo guniya
alippyerabicel me acama pa jone ma i ode, ki moo nyig jeituni ma giodo ma romo
debe alip pyeraŋwen. Solomon obedo ka miyo jami magi ducu bot Kiram mwaka
ki mwaka.
12Rwot obedo ka miyo ryeko bot Solomon kit ma yam ocikke kwede; ci kuc obedo
i kin Kiram ki Solomon; gin aryo guketo gicikke i kingi.
13Kabaka Solomon ocako muroni pi tiyo tic matek i lobo Icrael ducu; girono dano
alip pyeradek pi tic muroni.
14 Ocwalogi i Lebanon, kun cwalogi ki alip apar apar dwe ki dwe pi leyo dog tic pa
luwotgi. Gibedo i Lebanon dwe acel, dok gibedo paco tugi dwe aryo; Adoniram en
aye ladit ma loyo lutic muroni ducu.
15Solomon onoŋo tye ki lutiŋ yec alip pyerabiro, ki jo ma gipayo godi ma i lobo
godi ma giromo alip pyeraboro,
16ka dok imed iye ludito ma giloyo dog tic alip adek ki miya adek ma Solomon
oketo, ma gin lulo lwak ma gitiyo tic.
17Gimuko godi madoŋo me wei, kit ma kabaka ociko, me keto guti me te ot ki godi
ma gipayo mabeco.
18Kit meno lugedo pa Solomon ki pa Kiram, kacel ki jo Gebal, gubedo ka payo
godi ki yu bo bao ki godi me gero ot.
1 Luker 6
Solomon ogero ot pa Lubaŋa
(2 Tek 3.1-14)
Acoli Baibul
© 1985, Bible Society of Uganda.
566
1Lacen ka mwaka okato miya aŋwen ki pyeraboro cakke ki i kare ma jo Icrael gua
iye ki i lobo Ejipt, i mwaka me aŋwenne me ker pa Solomon me loyo jo Icrael, i
dwe Jib , ma en aye dwe me aryone, en aye Solomon ocako gero iye ot pa Rwot.
2Ot ma kabaka Solomon ogero pi Rwot onoŋo borre romo futi pyerabo ŋwen, ki
lacce futi pyeradek ki borre tuŋ malo romo futi pyeraŋwen wiye abic.
3Kicika ot ma i doggola me donyo, ma i nyim kicika me dye ot, borre romo futi
pyeradek, ma rom ki lac me ot kikome, ki lac me kicika ma i nyim ot romo futi
apar wiye abic.
4Oketo lwak dirica ot ki frem ma giketo odonyo i iye.
5Ogero gedo mukene ki woko ma orumo kicika ot ducu, en aye orumo dye ot, ki
kabedo maleŋ ma i tyelo; ci oketo iye kicika odi matino ma orumo ot ducu.
6Kicika odi matino ma piny lacgi romo futi abiro ki nucu, kicika odi ma i dyere
lacgi romo futi aboŋwen, ki me adekke lacgi romo futi apar ki nucu; pien noŋo
ojwiko kicika ot ki woko kun bwoto ka ma rii me kicika odi matino buto iye, wek
rii pe odony i kicika kor ot kikome.
7I kare ma gigero ot, gibedo ka gero ki godi ma giyubo woko cut ki i bur gweŋ ka
ma gipayogi iye; mumi yo i kare ma gitye ka gero ot pa Lubaŋa-ni, nyol ki latoŋ ki
jami tic ducu me nyonyo pe giwinnye i ye wacel.
8Doggola me donyo i kicika odi matino ma tye piny onoŋo tye yo acuc ka idonyo i
ot, ci gidonyo i grofa ma i dyere kun giito ki rwom, ka dok gia ki i grofa ma i dyere
giito i me adekke.
9Kit meno Solomon ogero or ci otyeko. Ogoyo dan ot ki rii yat cedar ma gipeto ki
bao cedar bene.
10Ogero gedo mukene ki woko ma orumo ot ducu. Grofane acel acel borre ki malo
romo futi abiro ki nucu; gikubo i kom ot kikome ki rii bao cedar.
11I kare-nu lok pa Rwot obino bot Solomon ma waco ni,
12“Pi ot ma it ye ka gerone, ka ce ibilubo cikka, kun ilubo kit ma aciko ducu, kun
itiyo kwede, ci abimiyo lokka moko i kin an ki in, kit ma yam aloko kwede bot
woru Daudi.
13Dok abibedo i kin jo Icrael, pe abibwoto jona jo Icrael.”
Jami me i ot pa Lubaŋa
(2 Tek 3.1-14)
14Solomon ogero ot kit meno ci otyeko.
15Ki i i ot oguro kor kicika ot ki bao yat cedar, cakke ki i dye ot piny nio kwede wa
i kwori dan ot; opeto kicika ot me i ot ki bao kumeno, dok opeto dye ot piny ki
bao ciprec.
Acoli Baibul
© 1985, Bible Society of Uganda.
567
16 Dok ogero kicika ot ma i tyelo ki bao yat cedar, cakke kii dye ot piny nio kwede
wa i kwori dan ot, kun bor me ot romo futi pyeradek. Ogero man ki i i ot wek
obed kabedo maleŋ ma i tyelo, en aye kabedo maleŋ makato ducu.
17Ci kicika maditte, ma en aye dye ot ma i nyim kabedo maleŋ ma i tyelo-ni, borre
romo futi pyerabicel.
18Bao cedar ma i i ot gigoro iye cal, cal keno munyak ki cal ature. I ot ducu obedo
bao cedar keken, ma kom got pe nen.
19Oyubo kabedo maleŋ i i ot, i tyelo ot kikome, me keto canduk me gicikke pa
Rwot.
20Kabedo maleŋ ma i tyelo-ni borre romo futi pyeradek, ki lacce futi pyeradek, ki
borre tuŋ malo bene romo futi pyeradek; omwono kome woko ducu ki jabu ma
giliyo maber. Otiyo bene keno tyer me bao cedar.
21Solomon omwono i ot woko ki jabu ma giliyo maber, dok oketo nyor jabu ma
oŋolo dye ot arii i nyim kabedo maleŋ ma i tyelo, ka omwono kome woko ki jabu.
22 Omwono kom ot woko ducu ki jabu, nio ka kom ot ducu otum maber. Ki keno
tyer ma i kabedo maleŋ ma i tyelo bene en omwono kome woko ducu ki jabu.
23 Ka dok opayo cal lukerubi aryo ki yat jeituni, oketogi i kabedo maleŋ ma i
tyelo; lakerubi acel acel borre romo futi apar wiye abic.
24Ki bwom lakerubi muyarre, bwome acel romo futi abiro ki nucu, ki bwome
mukene bene romo futi abiro ki nucu; cakke i kom lano wi bwome tuŋcel nio wa i
lano wi bwome tuŋ mukene lacgi romo futi apar wiye abic.
25Lukerubi aryo ducu bocogi rorom, ki komgi bene rom.
26Bor kom lakerubi acel acel romo futi apar wiye abic.
27Oketo Lukerubi aryo ducu i kicika ma i tyelo ot-ti, kun bwom lukerubi aryo
ducu guyaro woko wek bwom ŋat acel ogud kom kicika ot tuŋcel, ki bwom
lakerubi me aryone bene ogud kom kicika ot tuŋ mukene-ni; ki bwomgi mukene
lano wigi rwatte ki i dye ot.
28Ci omwono kom lukerubi woko ki jabu.
29Ogoro cal i kor kicika ot orumo woko ducu, cal lukerubi, ki cal yadi otit, ki cal
ature; ogoro cal i kor kicika ot ma i tyelo ki kicika maditte bene.
30Dok omwono dye ot ki jabu, i kicika ma i tyelo ki i kicika maditte bene.
31Doggola me donyo i kabedo maleŋ ma i tyelo otiyo kikane aryo ki bao yat
jeituni; rii me doggola ki okar doggola ryoryo gubedo latwoke abic.
Acoli Baibul
© 1985, Bible Society of Uganda.
568
32Oumo kom kika aryo me bao jeituni-ni ki cal lukerubi ma gigoro, ki cal yadi otit,
ki cal ature. Omwono komgi woko ki jabu, ka olilo jabu i kom cal lukerubi ki i
kom cal yadi otit ducu.
33Otiyo bene okar doggola me bao yat jeituni pi doggola me donyo i kicika
maditte; otiyo latwoke aŋwen.
34Ka dok otiyo kika aryo ki bao yat ciprec; bao kika aryo-nu ducu gibanne abana.
35Ogoro cal lukerubi i komgi, ki cal yadi otit, ki cal ature. Omwono kom kika woko
ki jabu ma oreyo, ka olilo mapwot i kom cal ma gigoro i komgi.
36Ogero dyekal ma i dyere ki godi apa ya latyeŋ adek, ki bao yat cedar tyeŋ acel.
37Onoŋo giketo guti me te ot pa Rwot i mwaka me aŋwen, i dwe Jib,
38ka dok i mwaka apar wiye acelle, i dwe Bul , ma en aye dwe me aboro-ni, en aye
gityeko iye tic i kom ot ducu, kun onoŋo gityeko tic ducu iye kit ma onoŋo yam
giporo kwede, Gerone otero mwaka abiro.
1 Luker 7
Solomon ogero odi me gao bile
1Solomon dok ogero ode kikome pi mwaka apar wiye adek, ka otyeko ode ducu
kakare.
2Ogero ot ma gicako nyiŋe Buŋa me Lebanon. Borre romo futi miya acel ki
pyerabic, lacce romo futi pyerabiro wiye abic, ki borre tuŋ malo romo futi
pyeraŋwen wiye abic; gigero ot-te ocuŋ i wi lwak wir yat cedar muryeyo latyeŋ
adek, ki rii bao cedar ma giriyo i wigi.
3Dok giguro bao cedar me umo wi rii ma giriyo i wi wir pyeraŋwen wiye abic, ma
guryeyo apar wiye abic i tyeŋ acel acel.
4Dok giketo frem me wan dirica ma guryeyo latyeŋ adek, kun dirica gikemme ki
luwotgi ma guryeyo latyeŋ adek-ki.
5Doggola ducu ki dirica ducu gitiyogi latwoke aŋwen, kun dirica kemo dirica
wadgi i tyeŋ adek.
6Dok otiyo ot mukene ma oketo iye wir mapol. Borre romo futi pyerabiro wiye
abic, ki lacce romo futi pyeraŋwen wiye abic; dok tye ki latin of ma i doggola me
donyo, ma oryeyo iye wir bene, ki bolo ma tye i nyime.
7Ka dok ogero ot mukene pi komker ka ma en biŋolo iye kop, en kicika me ŋolo
kop kikome. Giguro bao cedar giumo kwede kom kicika ot, i i ot, cakke ki i dye ot
piny nio kwede wa i kwori dan ot.
Acoli Baibul
© 1985, Bible Society of Uganda.
569
8 Dok ode kikome ma en bedo iye, ma tye i dyekal mukene ma i ne ot ŋolo kop,
gigero lakite acel-lu. Solomon dok ogero ot macalo odi mukene-nu pi nya pa
Parao ma en onyomo-ni.
9Odi magi ducu gigerogi ki godi me wel ma gipayogi muporo kit por ma gimito,
kun gibaro ki mucumeno, kun gipayo ŋegi ki igi gubed mapwot, cakke ki i kom
guti te ot nio kwede wa i kom godi ma giriyo i wiye, doko cakke ki i dyekal me ot
pa Rwot nio kwede wa i dyekal madit.
10Guti te ot obedo godi mabeco me wel, godi madoŋo mada ma ditogi romo futi
apar wiye aryo ki apar wiye abic.
11I wi guti te ot bene giketo iye godi me wel ma gipayogi muporo kit por ma
gimito, kacel ki bao cedar.
12Cel me dyekal madit bene giryeyo iye godi apaya latyeŋ adek ma gurumo
dyekal woko, ki bao yat cedar tyeŋ acel. Cel me dyekal ma i iye ma tye i nyim ot
pa Rwot bene onoŋo tye kit meno, ki kicika ot ma i doggola me donyo i ot pa
Rwot bene.
Tic pa Kiram i ot pa Lubaŋa
13Kabaka Solomon ocwalo kwena ci gikelo Kiram ki i Turo.
14En onoŋo wod pa daa-to mo ma i kaka pa Naputali, wonne aye dano me Turo
ma ladiro tic me teto jami mola. Kiram dano ma laryeko mada, ma ladiro tic bene,
ma opit pi tiyo gin ducu ma dok i kom tic ki mola. Obino bot: kabaka Solomon, ci
otiyo ticce ducu.
Wir-mola
(2 Tek 3.15-17)
15Oliyo wir mola aryo. Wir acel acel borre romo futi pyeraryo wiye abiro. Gipimo
kore ki tol ci ditte oromo futi apar wiye aboro, kun iye twolo, kome ducu kinoŋ
ma romo nyig cin aŋwen.
16En dok otiyo lalukana wigi ki mola ma giliyo me aketa i wi wir aryo ducu.
Lalukana acel acel borre romo futi abiro ki nucu.
17Dok otiyo obwo aryo ma gikedogi ki nyor pi lalukana aryo ducu ma gitye i wi
wir; otiyo obwo acel pi lalukana acel, ki acel pi lalukana mukene bene.
18Otiyo cal okwer pomegranat bene kit meno, Ka otiyo, ci odwalogi i kom nyor
latyeŋ aryo i kom obwo me laum kom lalukana ma gicibo i wi wir; otimo lalukana
mukene bene kit meno.
19Lalukana ma gitye i wi wir ma i kicika ot ma i doggola-ni bocogi romo futi
abicel, ma gitiyo calo ature leŋa.
Acoli Baibul
© 1985, Bible Society of Uganda.
570
20Giketo lalukana aryo ducu i wi wir aryo, i wi doge ma gilulo ma ka ŋet obwo ma
giumo kwede-ni; onoŋo tye iye cal okwer pomegranat miya aryo, ma gidwalo
latyeŋ aryo; ki lalukana mukene bene tye ki mere ma rom meno.
21Ocibo wir i nyim kicika ot ma i doggola me donyo i ot pa Lubaŋa. Oketo wir acel
yo tuŋ acuc, ci ocako nyiŋe Jakin, ka dok oketo wir mukene yo tuŋ acam, ci ocako
nyiŋe Boaj.
22Giketo cal ature leŋa i wi wir aryo ducu. Tic i kom wir otum kumeno.
Nam mola
(2 Tek 4.2-5)
23Kiram dok otiyo nam ki mola ma giliyo. Otwodde aduno ma lacce romo futi
apar wiye abic cakke i doge tuŋcel nio i doge tuŋ mukene; borre tuŋ malo romo
futi abiro ki nucu. Gipimo doge ki tol ci oromo futi pyeraŋwen wiye abic.
24Ki i te doge ki piny tye iye cal keno munyak ma orumo kom nam ducu, ma romo
futi pyeraŋwen wiye abic; cal keno giryeyo latyeŋ aryo. I kare ma giliyo nam,
giliyo ki cal keno i kome lawaŋacel.
25Gicibo nam ocuŋ i wi cal twoni dyaŋi apar wiye aryo. Giketo twoni adek gineno
yo tuŋ acam, ki adek gineno yo tuŋ potoceŋ, adek gineno yo tuŋ acuc, ki adek
gineno yo tuŋ wokceŋ. Gicibo nam ocuŋ i kom cal twoni-nu kun ŋegi ducu odok
tuŋ iye.
26Kome kinoŋ ma romo incic adek; doge gitiyo macalo dog kikopo, ma rom ki
ature leŋa; dok piine romo debe alip aŋwen.
Litino gadigadi
27Dok otiyo litino gadigadi apar me mola, Acel acel borre futi abicel, lacce bene
futi abicel, ki borre tuŋ malo futi aŋwen ki nucu.
28Man aye kit ma gitiyo kwede gadigadi matino-ni: gipeto mola ma apada i bute
ducu, ma okubbe ki rii mola.
29I kom mola ma apada ma okubbe ki rii mola-ni gigoro iye cal labwor, ki cal
twoni dyaŋi, ki cal lukerubi, Rii mola bene gidero doggi ki cal nyor mudwalle ka
wi labwor ki dyaŋi, ki ka tyengi bene.
30Latin gadigadi acel acel obedo ki lawala mola aŋwen ki bolti me mola. Ka dok i
twoke aŋwen ducu tye iye laten otako. Laten-ni giliyo aliya kun gidwalo cal nyor i
butgi.
31Doge onamme ki i i gin muluŋŋe ma ocuŋ malo, kun borre romo futi acel ki
nucu. Doge-ni otwodde atwoda macalo gitiyo tedi te gin mo-ni, tutte romo futi
aryo ki incic mogo. Doge-ni gidero kun gigoro iye cal, dok mola apada ma gipeto i
kom litino gadigadi-ni obedo latwoke aŋwen, pe otwodde atwoda.
Acoli Baibul
© 1985, Bible Society of Uganda.
571
32Lawala aŋwen tye i te mola apada-ni; bolti pa lawala gukubbe ki gadigadi; bor
pa lawala romo futi aryo ki incic mogo.
33Gitiyo lawalane macalo lawala me gadigadi lweny; boltigi, ki doggi, ki cilligi, ki
abbugi giliyogi aliya.
34Giketo latyelle aŋwen i twoke aŋwen ma i kom gadigadi acel acel; latyelle ducu
okubbe kacel ki gadigadi.
35Ki i wi gadigadi giketo iye gin muluŋŋe ma borre tuŋ malo romo incic aboŋwen;
dok tuŋ wi gadigadi latyelle ki mola ma apadane gukubbe kacel kwede.
36I kom latyelle ki i kom mola ma apada gigoro iye cal lukerubi, ki cal labwor-gu,
ki cal yadi otit, ka ma romo gorone, ki cal nyor mudwalle i ŋetgi.
37Kiram otiyo kit gadigadi macalo meno apar; gin ducu giliyogi marom, kun
ditogi rom, calgi bene rom.
38 Ka dok otiyo otako mola apar, kun otako acel acel gitwero onyo iye pii ma
romo debe pyeraboro. Otako mola acel acel lacce romo futi abicel. Otiyo otako
mola acel acel me aluta i gadigadi mola apar ducu.
39Oryeyo gadigadi abic i ŋet ot pa Lubaŋa yo tuŋ acuc, ki abic yo tuŋ acam ka
oketo nam i twok ot ka ma bute yo tuŋ acuc ki bute yo tuŋ wokceŋ gurwatte iye.
Nyiŋ jami ducu ma gitiyo pi ot pa Lubaŋa
(2 Tek 4.11–5.1)
40Kiram dok otiyo lwak agulu ki akwaya Latokke ki becen-gu. Kit meno otyeko tic
ducu ma i kom ot pa Rwot pi kabaka Solomon.
41Otiyo wir aryo, ki lalukana aryo ma oluŋŋe macalo agulu ma giketo i wi wir, ki
obwo aryo me umo kom lalukana aryo ma oluŋŋe ma obedo i wi wir-ri.
42Dok otiyo cal okwer pomegranat miya aŋwen pi obwo aryo-nu, kun cal okwer
pomegranat giryeyo latyeŋ aryo i kom obwo acel acel me umo kom lalukana aryo
ma oluŋŋe ma obedo i wi wir.
43Dok otiyo litino gadigadi apar ki otako mola apar ma giluto i gadigadi;
44ki nam acel, ki cal twoni dyaŋi apar wiye aryo ma giketo nam ocuŋ i komgi.
45Lwak agulu ducu, ki akwaya latokke-gu, ki becen-gu, jami magi ducu ma i ot pa
Rwot, ma Kiram otiyogi pi kabaka Solomon, obedo me mola ma gijwane maleŋ.
46Kabaka omiyo giliyo mola meno i pwor kulu Jordan, ka ma lobo agulu tye iye, i
kin Cukot ki Jaretan.
47Solomon oweko jami-ni ducu ma pe gipimo pekgi, pien onoŋo jami dwoŋ
twatwal, omiyo pek me mola ma gitiyo kwede pe giŋeyo.
Acoli Baibul
© 1985, Bible Society of Uganda.
572
48 Kit meno bene Solomon omiyo gitiyo jami ducu ma mitte i ot pa Rwot, gin ene:
keno tyer me jabu, meja me jabu pi mugati me aketa i nyim Rwot.
49 Okar-mac me jabu ma giliyo maber ma guryeyogi i nyim kabedo maleŋ ma i
tyelo, abic yo tuŋ acuc ki abic yo tuŋ acam; ki lwak cal ature ki laput-gu, ki boyi
lakar mac, ducu me jabu;
50ki kikopo-gu, magac-gu, becengu, atabo me odok aceta ki weer me waŋo mac,
ducu me jabu ma giliyo maber; ki pata jabu ma giketo i kom kika me donyo i
kicika ma i tyelo, en aye kabedo maleŋ makato ducu, ki i kom kika me kicika
maditte ma i ot pa Lubaŋa.
51 Tic ducu ma kabaka Solomon otiyo i kom ot pa Rwot otum kit meno, Solomon
dok okelo iye jami ducu ma yam wonne Daudi odyerogi bot Rwot; okelo ryal ki
jabu ki jami mukene-gu ducu, okanogi i ot kano lim ma i ot pa Rwot.
1 Luker 8
Solomon okelo canduk me gicikke i ot pa Lubaŋa
(2 Tek 5.2–6.2)
1 Solomon ocoko ludoŋo pa jo Icrael ki ludito wi kaka ducu, ma gin aye rwodi
kaka ma i doggola pa kwarogi ma i kin jo Icrael, ci gubino i nyim kabaka Solomon
i Jerucalem pi kwanyo canduk me gicikke pa Rwot ki i gaŋ kal pa Daudi ma
gilwoŋo ni Cion.
2Lwak jo Icrael ducu gucokke bot kabaka Solomon i kare me kwero nino madito
me dwe Etanim, ma en aye dwe me abiro.
3Ci ludoŋo ducu pa jo Icrael gubino, ka ajwagi pa Lubaŋa gucako tino canduk.
4Gutero canduk pa Rwot, ki kema me rwatte, kacel ki jami maleŋ ducu ma yam
tye i kema; ajwagi ki Lulevi guterogi.
5Kabaka Solomon ki lwak jo Icrael ducu ma gucokke bote-ni gin ducu gitye kacel
kwede i nyim canduk, kun gitumo lwak romi ki twoni-gu mapol ma welgi pe
kwanne dok pe nene bene.
6Kit meno ajwagi gukelo canduk me gicikke pa Rwot wa i kabedone, i kabedo
maleŋ me ot pa Lubaŋa, ma en aye kabedo maten makato ducu-m, CI guketo piny
i te bwom Lukerubi.
7Pien Lukerubi guyaro bwomgi ka wi kabedo me canduk wek Lukerubi guum wi
canduk woko, kacel ki tal latiŋŋe ducu.
8Tal latiŋŋe onoŋo giboco, omiyo wigi nen ki i kabedo maleŋ ma i tyelo-ni, ento
onoŋo pe gitwero nenogi ki woko; dok pud gitye kunnu wa onyoo.
9 Gin mo onoŋo pe i canduk, kono kidi aryo ma apada keken ma yam Moses oketo
iye i Koreb, ka ma yam Rwot oketo iye gicikke ki jo Icrael, i kare ma gia ki i lobo
Ejipt.
Acoli Baibul
© 1985, Bible Society of Uganda.
573
10 Ka ajwagi gukato woko ki i kabedo maleŋ, ci pol obino opoŋo i ot pa Rwot
woko;
11pienno omiyo ajwagi pe gitwero cuŋ ka tiyo ticgi, pi pol meno pien deyo pa
Rwot noŋo opoŋo i ot pa Rwot woko.
12 Ci Solomon owacci, “Rwot yam oketo cen i polo, ento en owacci ebedo i pol
macol licuc.
13Agerri doŋ ot ma ocudo malo, wek obed kabedoni ma ibedo iye matwal.”
Lok pa Solomon bot lwak
(2 Tek 6.3-11)
14Ka dok kabaka olokke, ci olamo gum i kom lwak jo Icrael ma gucokke ducu, kun
jo Icrael ma gucokke-ni gucuŋ mot.
15Kabaka owacci, “Gipwo Rwot, Lubaŋa pa Icrael, ma doŋ ciŋe otyeko cobo gin
ma yam oloko ki doge bot wora Daudi-ni, kun owacci,
16‘Nia wa i kare ma akwanyo jona jo Icrael ki i Ejipt, peya ayero gaŋ mo ma i kaka
ma i Icrael ducu pi gero iye ot mo, wek nyiŋa obed iye; ento ayero mera Daudi
wek olo lwakka jo Icrael.’
17 I kare-nu onoŋo wora Daudi obedo ki tam i cwinye me gero ot pi nyiŋ Rwot,
Lubaŋa pa Icrael.
18Ento Rwot aye owaco bot wora Daudi ni, ‘Kit macalo onoŋo doŋ tam tye i
cwinyi me gero ot pi nyiŋa, itimo ber pi keto lok meno i cwinyi.
19 Ento pe in aye dok ibigerra ot; wodi ma ibinywalo aye bigero ot pi nyina.’
20Ci Rwot doŋ otyeko cobo gin ma en ociko; pien an doŋ atyeko leyo ka tyen wora
Daudi, an doŋ abedo i wi komker pa Icrael, kit ma yam Rwot ociko-ni, dok atyeko
gero ot pi nyiŋ Rwot, Lubaŋa pa Icrael.
21Doŋ atyeko keto iye kabedo pa canduk pa Rwot ma tye iye gicikke ma Rwot con
oketo ki kwariwa, i kare ma kwanyogi woko ki i lobo Ejipt.”
Lega pa Solomon
(2 Tek 6.12-42)
22Solomon dok ocuŋ i nyim keno tyer pa Rwot ki i nyim lwak jo Icrael ma
gucokke ducu, otaŋo ciŋe malo okemo polo.
23Ci owacci, “Ai Rwot, Lubaŋa pa Icrael, pe tye Lubaŋa mo macalo in, kadi malo i
polo nyo piny i wi lobo, ma tye ka gwoko gicikkene macalo in, ma inyuto mar
meri ma pe lokke bot luticci ma gibedo ka lubi ki cwinygi ducu.
24Ibedo ka lubo gin ma yam itito bot wora Daudi; iyo gin ma yam iloko ki dogi,
icako doŋ tiyo i kare man ki ciŋi, ci icobo ducu maber.
Acoli Baibul
© 1985, Bible Society of Uganda.
574
25 Ai Rwot, Lubaŋa pa Icrael, doŋ ilub gin ma yam iciko bot laticci Daudi ma wora,
kun iwacci, ‘Pe ibibedo laboŋo danoni mo ma bibedo i wi komker me Icrael, tekke
awobeni gugwoko kitgi maber, kun gibedo ki kit kwo i nyima kit ma in ibedo
kwede i nyima-ni.’
26Ai Lubaŋa pa Icrael, kombeddi mi lokki doŋ omok matek, kit ma yam iloko bot
wora Daudi ma laticci.
27 “Ento Lubaŋa bibedo i wi lobo-ni ada? Nen, kadi polo bene kulu ma malone
twatwal-li pe romo in me bedo iye, ci ot ma agero-ni tidine rom mene kono!
28Kadi bed kit meno, an alegi iwiny legana, an Laticci, ki kit ma abako kwede
doga, ai Rwot Lubaŋana; winy koko ki lega ma atye ka lego i nyimi tin.
29 Waŋi aye iwek obed twolo dyewor ki dyeceŋ benebene me neno yo tuŋ bot ot
man, en aye kabedo ma yam iwaco pire ni, ‘Nyiŋa bibedo kunnu,’ wek ibed ka
winyo legana ma akelo boti kun alokke akemo kabedo man.
30Dok iwiny legana ki lega pa joni jo Icrael i kare ma wabako dogwa, ma walego
wakemo kabedo man atir; iyo in doŋ ibed ka winyo bako doga ki i polo ka ma
ibedo iye-ni; ci ka doŋ ityeko winyone, doŋ iwek balwa.
31“Ka ce dano mo otimo bal i kom wadi mo, ci gimiye okwoŋo kwoŋo pire, ka
obino ce okwoŋo kwoŋo ki i nyim keno tyerri ma i ot man,
32ci in Lubaŋa iwiny ki i polo, ci iti gin ma mitte. Ŋol kop pa laticci-ni, imi kop olo
dano mutiŋo alii, kun iketo gin ma en otimo i wiye kene, dok imi dano ma pe
obalo olo kop kun itime ber ma oporo leŋcwinye.
33“Ka ce mony pa lumerok guloyo joni jo Icrael pi balgi ma gutimo i komi, ka ce
guŋut, gudwogo boti, ci gucako tuco nyiŋi, ma gilego in ka gibako doggi boti i ot
man,
34ci in iwinygi ki i polo, iwek bal pa joni jo Icrael, ka dok idwokgi cen wa i lobo ma
yam imiyo bot kwarogi.
35“Ka ce polo ocegge woko, ma kot mo pe ocwer pi lakit balgi mo i komi, ka ce
lwakki gucako lega kun gikemo in i kabedo man, kun gituco nyiŋi, ka guŋut ci
gubwoto balgi woko i kare ma iketo can i komgi-ni,
36ci in Lubaŋa iwinygi ki i polo, iwek balgi, gin joni jo Icrael, dok ipwonygi ki kit
yo maber ma myero gulubi; ci doŋ imi kot ocwer i loboni-ni ma yam imiyo bot
lwakki obed megi.
37“Ka ce kec opoto i lobo, ka kono two gemo opoto, nyo ka bel obwarre nyo
odoko ocone, nyo ka bonyo opoto nyo okwil obino, ka ce merok pa joni orumogi
woko i gaŋgi mo, nyo kadi bed kit gemo aŋo, nyo kit two mo-ni,
Acoli Baibul
© 1985, Bible Society of Uganda.
575
38ka ce lwakki gucako lego nyo bako doggi boti, kadi bed dano acel kok boti, nyo
joni jo Icrael ducu, kun dano acel acel ŋeyo kit atwom ma i cwinye, ka ce otaŋo
ciŋe okemo ot man;
39ci in Lubaŋa iwinygi ki i polo ka ma ibedo iye-ni, iwek balgi, ci iti gin ma mitte.
Tim dano acel acel kit ma iŋeyo kwede cwinye, ma rwatte ki kit kwone ducu, pien
in aye, in keni, iŋeyo kit cwiny pa dano ducu.
40Meno bimiyo gibedo ka lwori nino ducu ma gibedo iye i lobo ma yam imiyo bot
kwarowa.
41“Obed kit meno bene ka ce larok mo, ma pe joni jo Icrael, obino kany ma oa ki i
lobo mo mabor, kun obino pi yweka me nyiŋi;
42pien gibiwinyo pi nyiŋi madit-ti, ki pi twero me badi ki kit ma iryeyo ki ciŋi pi
konyo joni, Ka ce larok mo obino ce ocako lega ma okemo ot man,
43ci in Lubaŋa iwiny ki i polo ka ma ibedo iye-ni, itim kit gin ducu ma larok-ki
okok kwede i nyimi, wek rok ma wi lobo ducu guŋe nyiŋi, galwori, kit ma lwakki
jo Icrael gilwori-ni, dok wek guŋe maber ni, ot man ma agero-ni gilwoŋo ki nyiŋi
keken.
44“Ka ce lwakki gucito ka lwenyo ki lumerokgi i kabedo mo ducu ma icwalogi iye,
ka ce gukelo legagi boti in Rwot ma gukemo gaŋ man ma in iyero, ki ot man ma
agero pi nyiŋi-ni,
45ci in iwiny legagi ki bako doggi ki i polo, ikony korgi ka ineno lokgi tye atir.
46“Ka ce gutimo bal i komi, pien pe tye dano mo ma pe balo, ka ce kiniga omaki i
komgi, ci imiyogi i ciŋ lamerok mo ma oyakogi ci oterogi i opii wa i lobo pa
lumerokgi, ka mabor nyo ka macok, iwiny legagi.
47Ka cwinygi otamo lok ki i lobo ma giterogi iye i opii-ni, ce guŋut ci gubako doggi
boti ki i lobo ma gitye iye i ciŋ luyakgi, kun gikok ni, ‘Wabalo, waŋak woko ata,
wati yo lwak bal-gu mapol’,
48ka ce guŋut ki tamgi ducu ki cwinygi ducu i lobo pa lumerokgi ma yam oterogi i
opii-ni, kun doŋ gilego i nyimi ma gukemo lobogi ma yam imiyo bot kwarogi, ki
gaŋ ma nene iyero, ki ot man ma agero pi nyiŋi;
49ci in Lubaŋa iwiny legagi ki bako doggi ki i polo ka ma ibedo iye-ni, ci iye konyo
korgi ka ineno lokgi tye atir.
50Dok iwek bal pa joni ma gubalo i komi pi tim aranyigi ducu ma gibalo kwede i
nyimi, imi kica omak jo ma yam guterogi i opii-ni, kica ocak makogi i komgi.
51Pien gin aye lwakki kikome, gin joni kikome ma yam ikwanyogi ki i Ejipt, ma
obedo calo buk mac me teto nyonyo ma otwak me waŋogi.
Acoli Baibul
© 1985, Bible Society of Uganda.
576
52Wek waŋi onen kit bako dog pa laticci, ki bako dog pa lwakkijo Icrael, cik iti i
komgi i kare ducu ma gikok boti.
53Pien yam dok ikoyogi pat ki i kin rok ma wi lobo ducu wek gubed joni kikome,
kit ma yam ituco lokke ki i dog laticci Moses i kare ma yam ikwanyo kwarowa ki i
Ejipt, ai Rwot Lubaŋa.”
Lega me agikki
54Ka doŋ Solomon otyeko lego lega meno ducu kacel ki bako doge-gu i nyim
Rwot, ci oa malo ki i nyim keno tyer pa Rwot ka ma onoŋo orumo iye coŋe, kun
otaŋo ciŋe malo okemo polo.
55Ka doŋ ocuŋ, ci olamo gum i kom jo Icrael ma gucokke ducu kun daŋŋe ki
dwane maloŋo ma waco ni.
56 “Gipwo Rwot ma doŋ omiyo jone jo Icrael guywe, kit ma yam ociko ducu! I kom
lok ducu mabeco ma yam ociko ki i dog laticce Moses, pe tye lok mo acel ma pe
ocobo kakare.
57Rwot Lubaŋawa obed kwedwa kit ma yam obedo ki kwarowa-ni; pe obwotwa,
pe otenywa ata,
58wek olok cwinywa odwok i kome. Kit meno wabilubo yone ducu, kun wagwoko
lok ma en ociko, ki cikke ducu ma yam ociko ki kwarowa.
59Wek lok ma doŋ aloko ducu, ma abako ki doga i nyim Rwot-ti, obed cok i nyim
Rwot Lubaŋawa dyeceŋ ki dyewor, wek en otim pira ma an laticee-ni, ki pi
lwakke jo Icrael, gin ma tye atir i nino acel acel.
60Meno bimiyo rok ma wi lobo ducu ŋeyo ni, Rwot aye Lubaŋa kene; mukene
peke.
61Wun wubed ki leŋic i kom Rwot Lubaŋawa, wulub cik ma en oketo, kun
wugwoko lok ma en ociko ducu macalo wutiyo tin-ni.”
Kwero ot pa Lubaŋa wek obed maleŋ
(2 Tek 7.4-10)
62Ka dok kabaka ki jo Icrael ducu gucako tyero gitum i nyim Rwot.
63Solomon otyero gityer lakwecwiny bot Rwot ma romo twoni dyaŋi alip
pyeraryo wiye aryo, ki romi alip miya acel ki pyeraryo. Kabaka kacel ki jo Icrael
ducu gukwero ot pa Rwot kit meno.
64I nino meno bene kaba ka okwero kabedo ma i cwiny dyekal ma tye i nyim ot
pa Rwot-ti, Otyero kunnu gitum awaŋa ki gityer me moko kwon ki moo dwolo me
gityer lakwecwiny, pien keno tyer mola ma i nyim Rwot-ti onoŋo tidi twatwal, pe
romo keto iye gitum awaŋa kacel ki gityer me moko kwon ki dwolo me gityer
lakwecwiny-gu.
Acoli Baibul
© 1985, Bible Society of Uganda.
577
65Kit meno Solomon okwero nino madito i kare meno, kacel ki jo Icrael ducu.
Onoŋo lwak gucokke mapol kun gua wa i yo ma donyo i Kamat nio wa i laora
kulu me Ejipt, ci gubedo i nyim Rwot Lubaŋawa pi nino abiro.
66I kom nino me aborone Solomon ocwalo lwak gudok woko tugi. Lwak gupwoyo
kabaka, ci gudok i pacogi ki yomcwiny madwoŋ, ma igi okwe pi gin ducu mabeco
ma Rwot otimo pi laticce Daudi ki pi lwakke jo Icrael.
1 Luker 9
Rwot onen bot Solomon tyen me aryo
(2 Tek 7.11-22)
1Ka Solomon otyeko gero ot pa Rwot, ki ode en kabaka, ki odi mukene ducu ma
onoŋo en mitogi,
2 ci Rwot dok onen bote tyen me aryone, kit ma yam onen bote i Gibeon ca.
3Rwot owacce ni, “Atyeko winyo legani, ki bako dogi ma iketo i nyima; atyeko
lonyo ot man ma igero-ni obed maleŋ, aketo iye nyina wek obed iye matwal; dok
waŋa ki cwinya bikemo kunnu nino ducu.
4Ki ma tuŋ boti, ka ce ibibedo ki kit kwo i nyima ma yam woru Daudi obedo
kwede-ni, kun ii Ien dok cwinyi atir, ce ka itiyo gin ma aciko ducu kun igwoko cik
ma aketo,
5 ci an Lubaŋani abimoko komkerri me loyo jo Icrael matwal, kit ma yam aciko
bot woru Daudi-ni kun awaco bote ni, ‘Pe ibibedo laboŋo danoni mo ma bibedo i
wi komker me Icrael.’
6Ento ka ce in nyo likwayi wuŋak wuweko lubo kora, ma wukwero mako lok ma
aciko ki cik ma aketo i nyimwu, ce wukobo woko ka tiyo bot lubaŋa mogo
mukene kun wuworogi,
7ci miyo abityekojo Icrael woko ki i lobo ma yam amiyo botgi-ni; dok abikwanyo
waŋa woko, pe doŋ aneno ot man, ma doŋ alonyo bedo maleŋ pi nyiŋa-ni; miyo
nyiŋ jo Icrael bi doko carolok ki lok aboka i kin rok ducu.
8 Ot man bi doko obur ma odurre lipim; miyo dano ducu ma gibikato ka ŋete
gibiuro ki jwat kun giwacci, ‘Kit lok aŋo ma omiyo Rwot otimo lobo-ni ki ot man
ki tim macalo man?’
9Ka dok gibiwacci, ‘Pien gubwoto Rwot Lubaŋagi ma yam okwanyo kwarogi ki i
lobo Ejipt, ci gukobo i te loc pa lubaŋa mogo mukene, dok gubedo ka worogi ma
kun gitiyo botgi bene; en aye lok mumiyo Rwot omiyo can opoto i komgi magwa-
ni.’ ”
Tic mukene ma Solomon otiyo
(2 Tek 8.1-18)
Acoli Baibul
© 1985, Bible Society of Uganda.
578
10Gero odi aryo-ni ma Solomon ogero, gin aye ot pa Rwot ki ot pa kabaka, otero
mwaka pyeraryo kulu,
11kun Kiram kabaka me Turo obedo ka miyo bot Solomon bao yat cedar ki bao
yat ciprec, ki jabu bene kit ma en mito ducu. Lacen ka doŋ otum Solomon omiyo
bot Kiram gaŋi pyeraryo ma i lobo Galilaya.
12Ento i kare ma Kiram oa ki i Turo ocito ka neno gaŋi ma Solomon omiyo bote-
ni, oneno gaŋine pe guyomo cwinye.
13Kiram owaco bot Solomon ni, “Omera, man kono kit gaŋi aŋo ma imiya-ni?” Kit
meno omiyo lobone gilwoŋo ni Kabul nio wa onyoo.
14Kiram onoŋo yam ocwalo bot Solomon jabu ma romo talanta miya acel ki
pyeraryo.
15Man aye lok i kom tic muroni ma kabaka Solomon omiyo girono pi gero ot pa
Rwot, ki ode kikome, ki Millo, ki cel me Jerucalem, kacel ki gaŋi magi, Kajor,
Megido ki Gejer.
16Onoŋo Parao kabaka me Ejipt yam ocito omako Gejer ka owaŋo woko ki mac,
ka dok oneko Lukaanan ma gibedo i gaŋ meno ci omiyo bot nyare ma Solomon
onyomo, wek obed mot me nyommegi;
17ci Solomon ogero Gejer odoco. Girono bene dano pi gero Betkoron Mapiny,
18kacel ki Baalat, Tamar ma tye i tim me lobo Juda,
19ki gaŋi ducu me kano cam ma yam Solomon tye kwedgi, ki gaŋi me gadigadine
me mony, gaŋi pa lulweny ma giriŋo ki aguragurane, ki kit gedo ducu ma
Solomon omito gerogi i Jerucalem ki i Lebanon ki i lobo ma en loyo ducu.
20Likwayo pa jo ma pe gin jo Icrael ma yam gubwot ci gudoŋ i lobo ki i kom jo
Amor, jo Kit, jo Perej, jo Kiv ki jo Jebuc,
21ma jwerogi woko liweŋ yam oloyo jo Icrael, gin aye Solomon oketo tic muroni i
wigi macalo gin opii, kit macalo tye-ni nio wa onyoo.
22Ento Solomon pe omiyo jo Icrael tiyo tic macalo opii: gin gubedo askarine, ki
ludito ticce, ludito wi mony, lukapten, ludito ma loyo gadigadi lweny, ki lulweny
ma riŋo ki aguragura.
23Ludito pa Solomon ma giloyo dog tic ducu onoŋo giromo miya abic ki pyerabic;
gin aye giloyo lwak ducu ma gitiyo tic ducu.
24Nya pa Parao odak woko ki i gaŋ kai pa Daudi, okobo i ode kikome ma Solomon
ogero pire; ka dok lacen Solomon ogero Millo.
25 Solomon obedo ka tyero gitum awaŋa ki gityer lakwecwiny tyen adek i mwaka
acel acel, kun tyerogi i wi keno tyer ma otiyo pi Rwot-ti, ka dok wano odok eceta i
nyim Rwot. Solomon otyeko tic me gero ot pa Rwot kit meno.
Acoli Baibul
© 1985, Bible Society of Uganda.
579
26Kabaka omiyo gipayo lwak mel i Ejion-geber, ma tye cok ki Elot i dog Nam
Makwar i lobo Edom.
27Kiram ocwalo luticce ma gin lunam ma guŋiyo ki tic i nam wek guwot ki mel
meno kacel ki jo pa Solomon.
28Gucito i Opir ka omo jabu ki kunnu; gukelo ma romo talanta miya aŋwen ki
pyeraryo ci gudwogo kwede gumiyo bot kabaka Solomon.
1 Luker 10
Kabaka ma dako me lobo Ceba olimo Solomon
(2 Tek 9.1-12)
1 I kare meno kabaka ma dako me Ceba owinyo pi yweka pa Solomon, ci obino
bote ka temo iye ki peny matego.
2Obino i Jerucalem ki lwak jo madito ma gicom i kore, kacel ki kinaga-gu ma
giyeyo aŋwece, ki jabu madwoŋ twatwal, ki litino godi me wel, Ka obino bot
Solomon, ci otitte lok ducu ma onoŋo tye i cwinye.
3Solomon odok iye i pennye ducu; pe onoŋo tye lok mo wacel ma okanne ki bot
kabaka, ma tucone oloye.
4Ka kabaka ma dako me Ceba oneno ryeko pa Solomon ducu, ki ot ma en ogero,
5ki cam ma i wi mejane, ki kit kabedo pa luditone, ki tic pa luticce ducu, ki
boŋŋigi, ki lutiŋ kikopo-gu, ki gitum awaŋa ma en tyero i ot pa Rwot, ci tam otum
woko ki i cwinye.
6Owaco bot kabaka ni, “Lok ducu ma i komi ma yam gitero bota ki i lobona, ki lok
i kom ryekoni bene, onoŋo lokke tye kakare;
7ento yam pe aye lok ma gitero bota, nio ka abino aneno ki waŋa. Nen, pe gititta
kadi wa nucune kulu, pien ryekoni ki lonyoni kato lok dog ma gitero bota.
8Monni gitye ki yomcwiny kuman! Luticci ducu gitye ki yomcwiny ma rom mene,
ma gibedo ka cuŋ i nyimi jwijwi ka winyo lok me ryekoni!
9Gipwo Rwot Lubaŋani ma cwinye opwoyo in ci oketi i wi komker me Icrael! Pien
Rwot omaro Icrael matwal, en aye mumiyo oketi ibedo kabaka, wek ibed ka ŋolo
kop atir dok kakare.”
10En omiyo bot Solomon jabu madwoŋ ma romo talanta miya acel ki pyeraryo, ki
lwak aŋwece mapatpat madwoŋ twatwal, ki lwak litino godi me wel, Aŋwece pe
dok obino madwoŋ ma rom meno ma kabaka ma dako me Ceba omiyo bot
Solomon.
11Dok bene mel ma Kiram kelo ki jabu ma i Opir okelo bao me yat almug madwoŋ
twatwal, ki lwak godi matino me wel.
Acoli Baibul
© 1985, Bible Society of Uganda.
580
12Kabaka otiyo ki bao yat almug pi jeŋo kor ot pa Rwot ki kor ot pa kabaka. Otiyo
kwede opuk bene ki naŋa pa luwer. Kit bao me almug macalo meno pe dok obino
i lobo, pe dok onen, nio wa onyoo.
13Kabaka Solomon omiyo bot kabaka ma dako me lobo Ceba jami ducu ma
cwinye omito, omiye gin ducu ma openyo, omedo ki gin ma en Solomon oyubo pi
miyo bote muporo lonyone. Kit meno kaba ka me Ceba ocako wot me dok i
lobone kacel ki luticce ducu.
Lonyo pa Solomon ki ywekane
(2 Tek 9.13-28)
14Lwak jabu ma obino bot Solomon i mwaka acel acel pekke onoŋo cok romo
ratili alip pyerabiro,
15ma pe giribo iye ma obino ki tuŋ bot lucat-wil me paco ki me lobo ma woko, ki
ma oa ki bot luker me lobo Arabia ki bot lulo dul lobo mapatpat me lobo Icrael.
16Kabaka Solomon otiyo kwodi madoŋo miya aryo me jabu, ma gitetogi ki nyol; i
kom kwot acel acel odonyo iye jabu ma pekke cok romo ratili pyeraryo.
17Dok otiyo kwodi matinone miya adek ma gitetogi ki nyol, kun kwot acel acel
giteto ki jabu ma pekke cok romo ratili abicel. Kabaka oketogi i ot ma gilwoŋo ni
Buŋa me Lebanon.
18En dok otiyo komker madit me lak lyec, ci omwono kome woko ki jabu ma
giliyo maber.
19Komker meno onoŋo tye ki rwomme abicel, ki i ŋe komker giketo iye cal wi
wod twon. Ka ŋete tuŋŋi ki tuŋŋi giketo iye ka teno ciŋ dano, ki cal labwor aryo
gucuŋ ka ŋet bad kom me teno ciŋ tuŋŋi ki tuŋŋi.
20Onoŋo tye bene cal labwor apar wiye aryo ma gucuŋ i agikki rwom abicel-li,
tuŋŋi ki tuŋŋi tye komker mo ma yam gitiyo ma cal ki meno i te ker ducu.
21Jami ducu ma yam kabaka Solomon mato kwede onoŋo me jabu keken, wa jami
ducu ma gitiyo kwedgi i ot Buŋa me Lebanon obedo me jabu ma giliyo maber. Pe
tye iye jami me ryal mo acel, pien i kare pa Solomon pe tye ŋatti mo ma otamo pi
ryal ni obedo gin mo.
22Onoŋo co tye ki lwak mel madonone ma giwoto i nam kacel ki mel pa Kiram.
Mel man madoŋo-ni ma gilwoŋo ni mel me Tarcic yam dwogo cen ka mwaka
okato adek adek kun gikelo jabu ki ryal ki lak lyec-gu, ki ayom-gu ki gunya-gu.
23Kabaka Solomon obedo dit makato luker ma wi lobo ducu pi lonyone ki pi
ryekone.
24Dano me lobo ducu gubedo ka yenyo kit yo me neno wan Solomon, ki pi winyo
kit ryekone ma Lubaŋa oketo i cwinye-ni.
Acoli Baibul
© 1985, Bible Society of Uganda.
581
25Dano acel acel tero motte bote, kun gitero jami me ryal ki me jabu-gu, ki
ginaruka-gu, ki odok murra, ki aŋwece, ki aguragura ki kanagu mwaka ki mwaka.
Solomon lacat aguragura ki gadigadi lweny
(2 Tek 1.14-17;9.28)
26 Solomon ocoko gadigadi lweny ki lulweny ma giriŋo ki aguragura. Obedo ki
gadigadi lweny alip acel ki miya aŋwen, ki wegi aguragura alip apar wiye aryo,
Oketo mogo i kingi i gaŋi me gadigadi lweny, ki mukene gubedo bote i Jerucalem.
27Kabaka Solomon Omiyo ryal odoko gin malam ma rom ki gweŋ-gu i Jerucalem,
dok okelo yadi cedar mapol ata ma rom ki olam ma i bar Cepela.
28 En yam limo aguragura ma a ki i Ejipt ki Kuc; lucat-wil pa kabaka gamogi ki i
Kuc i wel lim ma onoŋo giyubo.
29Gadigadi lweny ma gia ki i Ejipt welgi onoŋo romo cekel me ryal miya abicel, ki
aguragura acel welle cekel miya acel ki pyerabic; ka dok lucat-wil pa kabaka
catogi bot luker ducu pa jo Kit ki bot luker me Ciria.
1 Luker 11
Bal pa Solomon me bwoto woro Lubaŋa
1 Kabaka Solomon obedo ka maro mon mapol: ma anyira rok mapatpat, Onyomo
nya pa Parao, ki anyira Moab, ki anyira Ammon, ki me Edom ki me Cidon ki pa jo
Kit-gu.
2Onyomogi ki i rok ma yam Rwot ojuko jo Icrael i komgi kun waco ni, “Pe
wubinyomo anyiragi, kadi wa gin bene pe gibinyomo anyirawu, pien ada miyo
giloko cwinywu dok cen ka lubo lubaŋagi.” Ento Solomon cwinye omaro anyira-
nu matek.
3En obedo ki mon miya abiro ma gin ducu anyira pa luker, ki mon mukene ma
aŋeca miya adek; ci monne guloko cwinye woko ada.
4Ka Solomon doŋ oti woko, ci monne guloko cwinye odok i kom lubaŋa mogo
mukene, omiyo pe obedo ki leŋic i kom Rwot Lubaŋane, kit ma yam wonne Daudi
obedo kwede.
5Solomon ocako lubo kit pa jok ma dako pa jo Cidon ma nyiŋe Acitoret, ki jok
kipyeda pa jo Ammon ma gilwoŋo Milkom.
6Kit meno Solomon otiyo gin ma nen marac i wan Rwot, pe doŋ tiyo gin ma Rwot
mito ki cwinye ducu, kit ma yam wonne Daudi otiyo-ni.
7Solomon dok ogero wan jok me woro Kemoc ma jok kipyeda pa jo Moab, ki me
woro Molek ma jok kipyeda pa jo Ammon; oketo wan jogigi i wi got ma i ŋet
Jerucalem yo tuŋ wokceŋ.
Acoli Baibul
© 1985, Bible Society of Uganda.
582
8Obedo ka timo kit meno pi monne ducu me rok mukene ma giwaŋo odok eceta
dok gityero gitum bot lubaŋagi.
9Rwot okeco i kom Solomon, pien onoŋo cwinye doŋ oweko Rwot Lubaŋane
woko, ma yam onen bote tyen aryo-ni,
10ma yam bene ociko Solomon i kom lok man kun waco bote ni pe olub kor
lubaŋa mukene; ento en pe omako cik ma Rwot omiye-ni.
11Omiyo Rwot owaco bot Solomon ni, “Kit macalo cwinyi tye kit man, ma ikwero
mako gicikkena ki cik ma aketo ma aciki kwede, an doŋ abimayo kerri woko,
amiyo bot laticci.
12Ento pi woru Daudi miyo pe abitimo i kare-ni, ento abimayo woko ki i ciŋ wodi.
13Kadi bed kumeno, pe abikwanyo kerri woko ducu, ento abimiyo kaka acel bot
wodi, pi nyiŋ laticca Daudi, ki pi Jerucalem ma yam ayero.”
Lumerok pa Solomon
14Rwot okelo merok i kom Solomon, Adad ma jo Edom ma obedo wat pa Luker
me Edom.
15Onoŋo yam i kare ma Daudi obedo i Edom, Joab ma ladit me mony ocito kunnu
pi yiko kom dano ma gineko, ci oneko co woko ducu ma i Edom.
16I kare ca Joab ki jo Icrael gubedo kunnu dwe abicel kulu, nio ka gutyeko co ma i
Edom woko ducu.
17Ento Adad oriŋowoko kacel ki jo Edom mogo ma gin Lutic pa wonne. I kare
meno onoŋo Adad pud tidi.
18Gua woko ki i Midian gucito i Paran, ci gukwanyo co mogo ki i Paran gucito
kwedgi i Ejipt bot Parao kabaka me Ejipt. Parao omiyo ot bot Adad ki cam, wa ki
lobo bene.
19Adad olimo gum madwoŋ ki bot Parao, Parao dok omiye onyomo ywere ma
Lamiŋ dakone kikome ma daker-ri, ma nyiŋe Tapanec.
20Lamiŋ Tapanec onywalo latin laco ki Adad, nyiŋe Genubat, ci Tapanec omiyo
Genubat odoŋo i ot pa Parao kun bedo kacel ki awobe pa Parao.
21Ento ka Adad owinyo ki i Ejipt ni Daudi doŋ oto, ma giyike kacel ki kwarine, ki
Joab ma ladit me mony bene otyeko to woko, ci Adad openyo Parao ni, “Wek doŋ
aa woko ki boti, adok doŋ i lobowa.”
22Parao openye ni, “Gin aŋo ma pe inoŋo kany ma, ormyo imito dak woko i lobo
tuwu-ni?” Adad ogamo ni, “Koŋ iwek acit mono.”
23Lubaŋa dok okelo merok mukene bot Solomon. Okelo Rejor ma wod pa Eliada,
ma onoŋo yam oriŋo woko ki bot rwode Adadejer kabili ma Joba.
Acoli Baibul
© 1985, Bible Society of Uganda.
583
24En ocoko dano mapol ma gibedo bote, ci odoko ladit me buca mony pa luyak ki
i ŋe nek ma Daudi onekogi kwede, Gucito i Damaciko, gubedo kunnu, ci guketo en
obedo kabaka i Damaciko.
25En obedo Lamerok pa jo Icrael i kare pa Solomon ducu, obedo ka timo tim
aranyi kit ma yam Adad timo-ni. Obedo ka loyo lobo Ciria, kun cwinye dagjo
Icrael.
Lok ma Lubaŋa oloko bot Jeroboam
26Dano mukene ma otiŋo ciŋe i kom kabaka Solomon obedo Jeroboam wod pa
Nebat, ma jo Epraim me Jereda. En yam obedo latic pa Solomon; minne nyiŋe
Jerua ma nene cware oto.
27Jeroboam otiŋo ciŋe i kom kabaka pi tyen lok man. I kare ca onoŋo Solomon
obedo ka gero Millo dok ocego wan cel me gaŋ kal pa wonne Daudi ka ma yam
gimuko woko-ni.
28Jeroboam onoŋo tye ki kero kome ki kwiri bene. Ka Solomon oneno ni en latin
awobi ma kome mit i tic, ci omiye dit me loyo tic muroni ducu pa jo me ot pa
Yucepu.
29I kare mo ma Jeroboam oweko Jerucalem okato woko, ci lanebi Akija ma Lacilo
orwatte kwede iyo, kun onoŋo Akija oruko boŋo manyen. Gin aryo onoŋo girye
kengi i dye tim.
30Ci Akija olunyo boŋo manyen ma oruko i kome-ni, oyeco iye dul apar wiye aryo.
31Ka ocako lok ki Jeroboam, owacci, “Gam dul boŋo apar-ri iter obed meri, pien
Rwot Lubaŋa me Icrael owaco kuman ni. ‘Nen, an acok mayo ker woko ki i ciŋ
Solomon, ci abimiyo kaka apar i ciŋi.
32Ento en bidoŋ ki kaka acel pi nyiŋ laticca Daudi, ki pi Jerucalem ma yam ayero-
ni, en aye gaŋ ma yam ayero ki i kin kaka ma i Icrael ducu.
33Pien Solomon doŋ otyeko bwota woko, ocako woro gire Acitoret ma jok ma
dako ma jo Cidon giworo-ni, ki Kemoc ma jok pa jo Moab, ki Milkom majok pa jo
Ammon. En pe doŋ tye ka lubo kora, pe dok tiyo gin ma nen atir i waŋa, pe dok
mako cik ma aketo, pe doŋ lubo cikka kit ma yam wonne Daudi olubo-ni.
34Ento pe abikwanyo ker woko ducu ki i ciŋe kikome; abimiyo en bedo laloc i
kare me kwone ducu, pi laticca Daudi ma yam ayero, ma yam gwoko cikka ki cik
ma aketo ducu.
35Ento abikwanyo ker woko ki iciŋ wode, abimiyo boti, gin kaka apar-ri ducu.
36Ci abimiyo kaka mo acel bot wode, wek laticca Daudi obed ki mac tara i nyima
jwijwi i Jerucalem, i gaŋ ma yam ayero me keto iye nyiŋa.
37Abiketo in Jeroboam ibedo kabaka me Icrael, ci ibiloyo gin ma cwinyi mito
ducu.
Acoli Baibul
© 1985, Bible Society of Uganda.
584
38Ka ce ibiwinyo cikka ma aciki kwede, ce ilubo yona, kun itiyo gin ma nen atir i
waŋa, pi gwoko cikka ki gin ma aciko ducu kit ma yam laticca Daudi ogwoko-ni, ci
abibedo kwedi; an aye abimiyo odi cuŋ matek atika, kit ma yam atimo pi Daudi-
ni, dok abimiyo jo Icrael i ciŋi.
39Abiketo can i kom likwayo pa Daudi, ento canne pe bibedo matwal.’ “
40Solomon otemo neko Jeroboam ento Jeroboam oa woko, oriŋo i Ejipt bot Cicak
kabaka me Ejipt, ci obedo gire i Ejipt nio ka Solomon oto.
To pa Solomon
(2 Tek 9.29-31)
41Lok kom Solomon mudoŋŋe ducu, ki gin ducu ma yam otiyo, ki ryekone,
gityeko coyone ducu i buk me kwo pa Solomon.
42Kare ma Solomon oloyo kwede jo Icrael ducu kun bedo i Jerucalem oromo
mwaka pyeraŋwen.
43Solomon oto ci oywe kacel ki kwarine, ka giyiko i gaŋ kal pa wonne Daudi.
Rekoboam ma wode aye oleyo ka tyene.
1 Luker 12
Jo Icrael gujemo i kom Rekoboam
(2 Tek 10.1-19)
1Rekoboam ocito i Cekem, pien onoŋo jo Icrael ducu gumol gucito i Cekem ka
keto en me bedo kabaka.
2Ka Jeroboam wod pa Nebat owinyo pire, ci oa ki i Ejipt odok cen; pien onoŋo
Jeroboam pud tye i Ejipt ka ma yam oriŋo iye kabaka Solomon.
3Gicwalo lukwena ka lwoŋe, ci Jerobaom ki lwak jo Icrael ma gucokke ducu
guwaco bol Rekoboam ni,
4“Woru oketo yec mapek i komwa. In doŋ ilok tic matego ma woru omiyowa, ki
yec mapek ma en oketo i komwani obed mayot, ci wan wabibedo luticci.”
5Rekoboam ogamo ni, “Koŋ wudok cen wubed kunnu nino adek, ka dok wudwog
bota kany.” Ci lwak gudok cen.
6Kabaka Rekoboam ocako poro lok ki ludoŋo muteggi, ma yam gicuŋ i nyim
wonne ka miye tam i kare ma en pud kwo, ci openyogi ni, “Wun wumiya kit tam
aŋo wek adok iye bot lwak man?”
7Gin guwacce ni, “Ka ce tin imito bedo latic pa lwak man kun itiyo pi konyogi,
iloko botgi lok mabeco i kare ma ibidok iye i penygi, ci gin bene gibibedo luticci
matwal.”
8Ento en obwoto lam pa ludoŋo muteggi woko, ocako dok poro lok ki awobe ma
yalwakke, ma gicuŋ i nyime.
Acoli Baibul
© 1985, Bible Society of Uganda.
585
9Openyogi ni, “Wun wumiya kit tam aŋo wek adok iye ki lwak man ma gupenyo
ni, ‘Wek yec ma woru oketo i komwa mapek-ki obed yot’?”
10Ci awobe ma yalwakke guwacce ni, “Ibidok iye bot lwak ma gupenyi kit man ni,
‘Woru yam omiyo yecwa odoko pek, ento in imi obed yot botwa’; in ibidok iye ki
gin kit man ni, ‘Nyig ciŋa kinoŋ makato pyer wora.
11Doŋ abitiyo kit man: wora yam oketo yec mapek i komwu, an doŋ abimedo
bedo mapek; wora yam pwodowu ki del anino, an abipwodowu ki yib oton.’ ”
12Jeroboam ki lwak ducu gubino bot Rekoboam i kom nino me adekke, kit ma
onoŋo kabaka ocikogi.
13Kabaka odok i peny pa lwak ki gero, pien oweko tam ma ludoŋo muteggi
gumiye.
14Oloko kwedgi kit ma awobe guyubo kun wacci, “Wora yam omiyo yecwu odoko
pek, ento an abimedo bedo mapek. Wora yam pwodowu ki del anino an
abipwodowu ki yib oton.”
15Gin mumiyo kabaka pe owinyo lok pa lwak, pien Rwot aye omiyo okwero, wek
lokke ocobbe kakare ma yam en oloko bot Jeroboam wod pa Nebat kun ocwalo
Akija ma jo Cilo ocito otito bote-ni.
16 Ka jo Icrael guneno ni kabaka pe owinyogi, ci lwak gudok iye bote ni, “Wan
watye ki wan po kwa aŋo i kom Daudi? Pe watye ki dul mo i kom latin pa Yece.
Wun jo Icrael wudok i kemawu! In Daudi, doŋ inen odi keni.” Ci jo Icrael gupokke
woko gudok i pacogi.
17Ento Rekoboam pud loyo jo Icrael ma gibedo i gaŋi ma i Juda.
18Kabaka Rekoboam ocwalo Adoram botgi, ladit ma loyo t ic muroni, ci jo Icrael
ducu gucele ki got, guneke woko, Kabaka Rekoboam orune oito i gadigadi
lwennye oriŋo kwede woko i Jerucalem.
19Kit meno-jo Icrael gujemo woko i kom luker me ot pa Daudi cakke ki i kare-nu
nio kwede wa onyoo.
20Ka jo Icrael guwinyo ni Jeroboam odwogo, ci gucwalo kwena gulwoŋe, ci obino
bot lwak ma gucokke, lwak gukete me bedo kabaka ma loyo jo Icrael ducu, Pe tye
ŋatti mo ma dok olubo kor ot pa Daudi, kono kaka pa Juda keken.
Lok ma lanebi Cemaya otito
(2 Tek 11.1-4)
21Ka Rekoboam odwogo cen Jerucalem, ocoko jo ma giyero ki i kaka pa Juda ducu
ki i kaka pa Benjamin, twoni lweny alip miya acel ki pyeraboro, pi lweny ki jo me
ot pa Icrael wek gudwok ker bot Rekoboam wod pa Solomon.
22Ento lok pa Rwot obino bot dano pa Lubaŋa ma nyiŋe Cemaya kun wacci,
Acoli Baibul
© 1985, Bible Society of Uganda.
586
23“Wac bot Rekoboam wod pa Solomon ma kabaka me Juda, ki bot jo ducu me ot
pa Juda, ki jo pa Benjamin, ki bot jo mukene ducu ni,
24‘Rwot owaco ku man ni, Wun pe wubicito ka lweny i kom lutuwu ma gin jo
Icrael. Wek dano acel acel odok cen i pacone, pien lok man oa ki bota.’ ” Gin ducu
guwinyo lok pa Rwot, ci gudok cen i pacogi, kit ma Rwot owaco-ni.
Jeroboam omiyo jo Icrael gubwoto woro Lubaŋa i Jerucalem
25Jeroboam ogero gaŋ Cekem i lobo godi me Epraim, ci obedo kunnu; ka dok oa ki
kunnu ocito ogero gaŋ Penuel.
26Ka dok ocako lwodo lok ki i cwinye ni, “Kit ma tye-ni, ker bidok woko cen i ot
pa Daudi.
27Pien ka ce lwak gibedo ka wirre ka tyero gitum wa i Jerucalem ka ma ot pa
Rwot tye iye-ni, ci miyo cwiny lwak man bidok woko i kom rwotgi Rekoboam ma
kabaka me Juda, ci miyo gibineka woko ka gidok bot Rekoboam kabaka me Juda.”
28 Kit meno kabaka ocako yubo lok ci otiyo cal litino twoni aryo me jabu, ka
owaco bot lwak ni, “Wun doŋ wubedo ka wirre wa i Jerucalem twatwal, meno
doŋ oromowu, Doŋ wunen lubaŋawu, wun jo Icrael, ma yam gukwanyowu woko
ki i lobo Ejipt.”
29Jeroboam oketo cal wod twon acel i Betel, ka dok oketo acel i Dan.
30Lok man odoko bal, pien jo Icrael gucako mol gicito bot wod twon acel ma tye i
Betel, ki bot mukene ma tye i Dan.
31Jeroboam dok ogero odi me woro Lubaŋa i wi godi, kun keto iye ajwagi ma
okwanyogi ki i kin lwak ata, ma pe gin jo Levi.
32 Dok oketo nino madit obedo i dwe me aboro, i kom nino dwe apar wiye abic,
ma rom ki nino madit ma bedo i Juda-ni, ci ocako tyero gitum i kom ke no tyer.
Obedo ka tiyo kit meno i Betel, kun tyero gitum bot cal litino twoni ma en otiyo-
ni. Dok oketo i Betel ajwagi ma okwanyo ki i kabedo me woro Lubaŋa i wi godi
ma en oyubo-ni.
33Oito i keno tyer ma en otiyo i Betel i dwe me aboro, i nino dwe apar wiye abic, i
nino ma cwinye otamo-ni; oketo nino madit pi jo Icrael, dok oito bene i keno tyer
ka wano odok eceta.
1 Luker 13
Lanebi mua ki i Juda ojuko Jeroboam
1Dano pa Lubaŋa mo oa ki i Juda ma Rwot ocwalo ki lokke wa i Betel, ka ma
Jeroboam onoŋo ocuŋ iye ka ŋet keno tyer ka waŋo odok eceta.
2 Dano meno ocako lok ki gero kun tito lok pa Lubaŋa i kom ke no tyer. Owacci,
“Ai keno tyer, keno tyer, Rwot owaco kuman ni, ‘Nen ba, gibinywalo latin laco i ot
Acoli Baibul
© 1985, Bible Society of Uganda.
587
pa Daudi ma nyiŋe Yocia. Ajwagi me kabedo me woro Lubaŋa ma i wi godi ma
gibedo ka waŋo odok eceta i komi en binekogi woko i komi macalo gitum, ki cogo
pa dano bene gibiwaŋogi i komi.’ “
3Omiyo lanyut i nino meno kun wacci, “Man aye bibedo gin ma nyuto ni Rwot aye
oloko lok man: Gibimuko keno tyer-ri woko, ki buru ma i wiye-ni gibionyo woko
piny.”
4Ka kabaka Jeroboam owinyo lok ma dano pa Lubaŋa owaco kun loko ki gero i
kom 338 keno tyer ma i Betel, oryeyo ciŋe ki i ner keno tyer kun wacci, “Wumak
dano-nu woko.” Ci bade ma oryeyo pi cimo dano-nu otugi tal woko cut, ma
dolone wek odwog cen oloye woko.
5Ki keno tyer bene otugi muk woko, ki buru bene otugi ukke woko piny nia ki i wi
keno tyer. Kumeno lanyut me lok pa Rwot ma dano pa Lubaŋa otito-ni ocobo
kakare.
6Jeroboam owaco bot dano pa Lubaŋa ni, “Leg Rwot Lubaŋani kombeddi, wek
odwok cwinye, ka doŋ ileg pira, wek bada odolle odwog i koma kakare.” Dano pa
Lubaŋa olego Rwot, ci bad kabaka odolle odwogo cen kakare, obedo kit ma con
ca.
7Kabaka owaco bot dano pa Lubaŋa ni, “Bin doŋ wacit paco, wek iciywe kunnu, ci
abimiyi mot mo me pwoc.”
8Ento dano pa Lubaŋa ogamo dog kabaka ni, “Kadi bed imiya nucu jami ma i odi
kulu, pe abiye donyo i odi wan kwedi. Dok pe abicamo kwon kadi wa mato pii-gu
i kabedo man;
9pien Rwot ocika kit meno kun wacci, ‘In pe ibicamo kwon kadi wa mato pii-gu
kunnu, dok pe ibidwogo ki yo ma icito kwede kunnu.’ “
10Kit meno en okwanyo yo mukene; pe odok cen ki yo ma ocito kwede i Betel-li.
11Onoŋo tye lanebi mo ma oti woko ma bedo i Betel. Awobene gucito gutitte gin
ducu ma dano pa Lubaŋa otiyo i Betel i nino meno; ki lok ma oloko bot kabaka
bene gutito bot wongi.
12Ci wongi openyogi ni, “En kono okwanyo yo mene?” Awobene gunyutte yo ma
dano pa Lubaŋa ma oa i Juda-ni odok kwede cen.
13Ci owaco bot awobene ni; “Wutwena kom me bedo i wi kana,” Gutwene kom
me bedo i wi kanane, ci en obedo i wiye.
14Ocita i kor dano pa Lubaŋa-nu, onoŋe obedo i te yat kworo. Owaco bote ni, “In
aye i dano pa Lubaŋa ma oa i Juda-ni?” Ogamo ni, “An do!”
15Dok owacce ni, “Bin wacit paco kacel kweda ka camo kwon.”
Acoli Baibul
© 1985, Bible Society of Uganda.
588
16Dano pa Lubaŋa ogamo ni, “Pe myero adok kwedi cen, nyo donyo kwedi i ot,
dok pe abicamo kwon kwedi kadi wa mato pii-gu i kabedo man;
17pien lok pa Rwot obino bota ma ocika ni. ‘In pe ibicamo kwon kadi wa mato pii-
gu kunnu, dok pe ibidwogo ki yo ma icito kwede kunnu.’ “
18Lanebi muti ca ogamo doge ni, “An bene lanebi macalo in, dok lamalaika
owacca lok pa Rwot kun wacci, ‘Cit icidwog ki lanebi ca paco, en obin kacel kwedi
wa i odi wek ocam kwon ka omat pii-gu.’ ” Ento noŋo en obedo ka bwolo dano ca
abwola.
19Dano ca odok cen kacel kwede, ci ocamo kwon i ode, ka omato pii-gu,
20kare ma gubedo ka cam wi meja, lok pa Rwot obino bot lanebi muti ca ma
omiyo lawote odwogo cen i ode.
21Ocako lok ki gero bot dano pa Lubaŋa ma oa ki i Juda kun wacci, “Rwot owaco
kuman ni, ‘In pe iworo dog Rwot, pe imako cik ma Rwot Lubaŋani ociki kwede,
22ento iye dwogo wako cen, dok ibedo ka camo kwon bene ki mato pii-gu i
kabedo ma awacct m pe myero icam iye kwon kadi wa mato pii-gu. Pi meno pe
gibiyiko komi i Lyel pa kwariwu.’ “
23Ka doŋ gityeko cam ki mat, won ot otweyo kom me bedo i wi kanane pi lanebi
ma en omiyo odwogo cen.
24Ka dano meno ocito, labwor mo orwatte kwede i yo, ci omake oneke woko.
Kome obuto i yo kun kana ocun ka ŋete, ki labwor bene ocun ka ŋet kom dano-
nu.
25Dano ma gukato ka ŋete guneno kom dano ma obuto i yo, ki labwor ma ocuŋ ka
ŋet kom dano-ni. Gubino gutito pire i gaŋ ma lanebi muti bedo iye-ni.
26I kare ma lanebi ma omiyo dano ca odwogo cen-ni owinyo pire, ci owacci,
“Meno aye dano pa Lubaŋa ma pe oworo lok pa Rwot-ti; omiyo Rwot omiye i ciŋ
labwor ma okaye oneke woko-ni, kit macalo Rwot oloko kwede bote.”
27Ci owaco bot awobene ni, “Doŋ wutwe kom i wi kana,” ci gutweyo kom i wi
kana.
28Ocito onoŋo kom dano-nu gibolo iyo, kun kana ki labwor gucuŋ ka ŋet kome.
Labwor bene pe omwodo kome, pe okayo kana bene.
29Lanebi muti-ni otino kom dano pa Lubaŋa-ni, oketo i wi kanane, ci okelo kome i
gaŋŋe, wek gukum pire ka guyiko kome.
30Lanebi meno oyiko kom dano pa Lubaŋa i lyeŋe kikome; ci gukumo pire kun
giwacci, “Can madit opoto i komi do, omera!”
31Ka doŋ gityeko yiko kome, ci lanebi-nu ociko awo bene ni, “Ka an doŋ ato, ci
wuyika i lyel ma giyiko iye kom dano pa Lubaŋa-ni, wuket cogona ka ŋet cogone.
Acoli Baibul
© 1985, Bible Society of Uganda.
589
32Pien lok ma en ogerre kwede matek-ki onoŋo lok pa Rwot ma oloko i kom keno
tyer ma i Betel, ki i kom odi ducu ma i kabedo me woro Lubaŋa ma gitye i gaŋi
ma i Camaria. Lokke ducu bicobbe kakare ada.”
33I ne lok man mutimme-ni Jeroboam pe omedo ki weko kite maraco-ni. En dok
omedde ki keto ajwagi me tic i kabedo me woro Lubaŋa ma i wi godi ma
okwanyogi ki i kin lwak ata, Tekke onoŋo ŋat ma mito keken, ci kwere me bedo
ajwaka cut, ci keto i ka woro Lubaŋa ma i wi godi-ni.
34Kit tim man aye odoko bal i kom jo me ot pa Jeroboam, mumiyo ode gikwanyo
woko nio ka gityeko woko liweŋ ki i wi lobo man.
1 Luker 14
Lok ma lanebi Akija otito i kom Jeroboam
1I kare meno two omako Abija wod pa Jeroboam.
2Jeroboam owaco bot dakone ni, “Cit iruk boŋŋi mapat wek pe ŋatti mo oŋe ni in i
dako pa Jeroboam, ci icit i Cilo. Akija ma lanebi-ni tye kunnu, en aye yam owaco
bo ta ni abibedo kabaka ma loyo lwak man.
3Ber iter mugati apar, ki capat bene, ki agulu moo kic, wek icit kwede bote, ci en
birirti gin ma bitimme i kom latin.”
4Dako pa Jeroboam otimo kit meno, Ocito i Cilo ci ka doŋ oo kunnu ocito i ot pa
Akija. Onoŋo Akija pe doŋ twero neno piny, pien wane doŋ ocor woko pi tiyone.
5Rwot owaco bot Akija ni, “Nen ba, dako pa Jeroboam tye ka bino boti. Obebino
ka penyo dogi pi two pa wode, pien two omako malit.” Ci Rwot otito bote lok
ducu ma myero owac bot dako-nu. Ka dako meno obino, onoŋo olokke odoko
macalo dako mua ki ka mukene.
6Ento ka Akija owinyo kor tyene i kare ma en obino kwede i doggola-ni, ci otugi
jole ni, “Dony ba, in dako pa Jeroboam. Piŋo ilokke idoko macalo dako mua ki ka
mukene? Rwot ocika ki lok mapek i komi.
7In idok icitit bot Jeroboam ni, Rwot Lubaŋa pa Icrael owaco kuman ni, ‘An yam
apilo wii aketi kwede i dit, ma kun akwanyi ki i kin lwak, ci aketi ibedo lalo
lwakka ma gin jo Icrael.
8Yam amayo ker woko ki i ot pa Daudi, amiyo boti; ento in pe ibedo macalo
laticca Daudi ma yam omako cikka ducu, kun lubo kora ki cwinye ducu, dok tiyo
gin ma nen atir i waŋa keken.
9In aye doŋ itiyo bal ma okato jo ducu ma gukwoŋo nyimi, kun itiyo lwak lubaŋa
piri keni, ki cal lubaŋa aliya-gu ma omiyo kiniga emaka, dok ityeko bola woko yo
ŋeyi.
Acoli Baibul
© 1985, Bible Society of Uganda.
590
10 Pienno abiketo can i kom jo me odi, in Jeroboam, abineko co ducu ma i odi ma i
lobo Icrael, opii wa ki anywalli, Abijwero jo ma i odi ducu atyeko woko liweŋ, kit
macalo dano wano cet dyaŋ nio ka owaŋo okur woko liweŋ-ŋi.
11Danoni ducu ma gibito i gaŋ, gwogi aye bimwodo komgi; ento dano ma gibito i
dye tim ata, winyo aye bicamogi, an Rwot aye doŋ atyeko loko kit meno.’
12“In dako doŋ ia, icit i odi, Ka ce tyeni odonyo i gaŋ, ci latin bito woko.
13Jo Icrael ducu gibikumo pire, ka giyiko kome, En kene aye gibiyiko kome i Lyel
ki i kin jo pa Jeroboam pien en kene aye i kin jo me ot pa Jeroboam ma Rwot
Lubaŋa me Icrael onoŋo k it gin mo i kome ma oyomo cwinye.
14Rwot bikwanyo dano mo mukene ma bibedo kabaka ma loyo jo Icrael, en aye
dano ma bityeko ot pa Jeroboam woko i kare man. Lacen aŋo doki?
15Rwot bipwodo Icrael nio wan ma kome myel calo lagada ma kwan i wi pii. En
biputo jo Icrael woko ki i lobo man maber-ri ma yam omiyo bot kwarigi, ci
bikeyogi woko ata loka kulu Euprate, pien gumiyo kiniga omako Rwot pi payo cal
jok ma dako ma gilwoŋo Acera.
16Rwot bibwoto Icrael woko pi bal pa Jeroboam ma en obalo, ka dok omiyo jo
Icrael bene gubalo-ni.”
17Dako pa Jeroboam oa ocako wot me cito i Tiŋa. Ka en oo i doggola ot ci latin
otugi to woko cut.
18Jo Icrael ducu guyiko kome, ka dok gukumo pire kit ma yam Rwot owaco, ma
laticce lanebi Akija oloko lokke.
19Lok kom Jeroboam mudoŋŋe ducu, ki kit ma olwenyo kwede i mony-gu, ki kit
locce ducu, gityeko coyone i buk me Tekwaro pa Luker me Icrael.
20Kare ma Jeroboam obedo kwede ka loc oromo mwaka pyeraryo wiye aryo; ci
oto, oywe kacel ki kwarine. Wode Nadab aye oleyo ka tyene.
Loc pa Rekoboam kabaka me Juda
(2 Tek 12.1-16)
21I kare meno Rekoboam wod pa Solomon obedo ka loyo lobo Juda. Rekoboam
ocamo ker ma noŋo mwaka me ditte romo pyeraŋwen wiye acel, obedo ka loc i
Jerucalem pi mwaka apar wiye abiro, Jerucalem aye gaŋ ma yam Rwot oyero ki i
kin kaka ma i Icrael ducu pi keto iye nyiŋe. Nyiŋ min Rekoboam Naama, ma
anyira Ammon.
22Jo Juda gutiyo gin ma nen marac i wan Rwot, ci gumiyo nyeko omake pi balgi
ma gutiyo, ma okato bal ma yam kwarigi gutiyo ducu.
23 Gugero wan jogigi i wi godi, gucibo wir jogi-gu ki cal jok ma dako ma gilwoŋo
Acera i wi godi mabocone ducu, ki i wan ayweya ma pote oluk-gu.
Acoli Baibul
© 1985, Bible Society of Uganda.
591
24 I lobogi onoŋo tye bene awobe ma lutim kwele i kom awo be wadgr i wan jogi.
Lwak gutiyo kit tim kipyeda ducu ma rom ki bal pa rok ma yam Rwot oryemogi
wo ko ki i nyim jo Icrael-li.
25I mwaka me loc pa Rekoboam me abicce en aye Cicak kabaka me Ejipt obino iye
ka lweny i kom Jerucalem.
26 Oyako jami ma gikano i ot lim pa Rwot, ki jami ma gikano i ot lim pa kabaka,
Oyako jami woko ducu, oyako ki kwodi jabu ma yam Solomon otiyogi.
27Kabaka Rekoboam dok otiyo kwodi mukene ma kakagi; otiyo kwodi mola ci
omiyogi i ciŋ ludito pa Lugwok kabaka, ma gigwoko doggola ot pa kabaka.
28I kare ducu ma noŋo kabaka cito i ot pa Rwot, lugwok en gimako kwodi, ka dok
gidwokogi kakagi i ot kicika pa lugwok kabaka.
29Lok kom Rekoboam mudoŋŋe, ki gin ma en otiyo ducu gityeko coyone i buk me
Tekwaro pa Luker me Juda.
30Lweny obedo i kin Rekoboam ki Jeroboam kare mapol.
31Rekoboam oto oywe kacel ki kwarine ci giyike kacel ki kwarine i gaŋ kal pa
Daudi. Nyiŋ minne Naama ma anyira Ammon, Wode Abijam aye oleyo ka tyene.
1 Luker 15
Loc pa Abijam kabaka me Juda
(2 Tek 13.1-22)
1I mwaka me apar wiye aboro me loc pa Jeroboam wod pa Nebat en aye Abijam
ocako loyo iye jo Juda.
2Obedo ka loc i Jerucalem pi mwaka adek. Nyiŋ minne Maaka ma nya pa
Abicalom.
3En otimo kit bal ducu ma wonne ma otelo nyime yam obedo ka timogi; pe obedo
ki leŋic i kom Rwot Lubaŋane kit ma yam kwarone Daudi obedo kwede.
4 Kadi bed kumeno, Rwot Lubaŋane omiye obedo ki mac tara i Jerucalem pi
Daudi, kun omiyo wode oleyo ka tyene, dok omiyo Jerucalem ocuŋ matek.
5 Rwot otiyo man pien Daudi yam otiyo gin ma nen atir i wan Rwot, pe oweko
lubo gin ma yam Rwot ociko i kare me kwone ducu, ento oroco i lok kom Uria ma
Lakit keken.
6Onoŋo lweny tye i kin Rekoboam ki Jeroboam i kare me kwone ducu.
7Lok kom Abijam mudoŋŋe ducu, ki gin ma en otiyo ducu, gityeko coyone i buk
me Tekwaro pa Luker me Juda, Lweny obedo i kin Abijam ki Jeroboam.
8Abijam oto, oywe kacel ki kwarine, ci giyike i gaŋ kal pa Daudi. Wode Aca aye
oleyo ka tyene.
Acoli Baibul
© 1985, Bible Society of Uganda.
592
Loc pa Aca kabaka me Juda
(2 Tek 14.1-5;15.16-19)
9I mwaka me pyeraryo me loc pa Jeroboam kaba ka me Icrael en aye Aca ocako
loyo iye jo Juda.
10Obedo ka loc i Jerucalem pi mwaka pyeraŋwen wiye acel. Nyiŋ minne Maaka
ma nya pa Abicalom.
11Aca otiyo gin ma nen atir i wan Rwot kit ma kwarone Daudi yam otiyo-ni.
12Oryemo woko ki i lobone awobe ma lutim kwele i kom awobe wadgi i wanjogi
kadok okwanyo cal jogi ducu ma yam kwarine gutiyo.
13Oryemo wa minne Maaka woko, pe oye ni omed bedo daker, pien onoŋo Maaka
omiyo gitine cal me kipyeda pi Acera ma jok ma dako; ci Aca otoŋo cal jokke
oŋido woko, ci owaŋo woko i laora kulu Kidron.
14Ento waŋ jogi ma i wi godi pe gimuko woko. Kadi bed kumeno, Aca obedo ki
leŋic i kom Rwot pi kare me kwone ducu.
15Okelo i ot pa Rwot mot ma yam wonne odyero bot Lubaŋa, kacel ki mere
kikome bene ma odyero, ryal ki jabu ki weer-gu.
Aca oribbe ki Ben-adad
(2 Tek 16.1-14)
16Lweny obedo i kin Aca ki Baaca kabaka me Icrael pi kare me kwogi ducu.
17Baaca kabaka me Icrael otiŋo lweny i kom Juda, ci ogero gaŋ Rama, wek ogeŋ
dano mo pe okat woko ki i lobo Juda nyo donyo iye bot Aca kabaka me Juda.
18Aca okwanyo jami ducu me ryal ki me jabu ma onoŋo odoŋ i ot kano lim pa
Rwot, ki jami ma i ot kano lim pa kabaka, omiyogi i cin luticce. Ocwalogi bot Ben-
adad wod pa Tabrimmon, wod pa Kejion kabaka me Ciria ma bedo i Damaciko,
kun waco bote ni,
19“Wek waket gicikke i kinwa an ki in, kit ma yam bedo i kin kwara ki kwaru. Nen
ba, an doŋ acwalli ryal ki jabu me mot; ber icit itur gicikkewu ki Baaca kabaka me
Icrael, wek en oa woko ki i lobona.”
20Ben-adad owinyo dog kabaka Aca, ocwalo ludito wi monnye ka lweny i kom
gaŋi pa jo Icrael, ci omayo Ijon, Dan, Abel-bet-maaka ki lobo Kinerot ducu, ki lobo
pa jo Naputali ducu.
21Ka Baaca owinyo pire, ci obwoto gero Rama woko, odok obedo i Tiŋa.
22Kabaka Aca olwoŋo jo Juda ducu kun ociko ni ŋatti mo pe odoŋ, ci guyweko
godi ki bao ma i Rama ducu, ma onoŋo Baaca obedo ka gero ki Rama-ni; ci
kabaka Aca ocako gero kwede gaŋ Geba ma i lobo pa jo Benjamin, ki Mijpa.
Acoli Baibul
© 1985, Bible Society of Uganda.
593
23Lok kom Aca mudoŋŋe ducu, tekke ducu ki gin ducu ma en otiyo, ki gaŋi ma
ogerogi, giryeko coyone i buk me Tekwaro pa Luker me Juda. Ento two aye
omako tyene i kare ma en doŋ oti.
24Aca oto, oywe kacel ki kwarine, ci giyike kacel ki kwarine i gaŋ kai pa kwarone
Daudi, Yekocapat ma wode aye oleyo ka tyene.
Loc pa Nadab kabaka me Icrael
25Nadab wod pa Jeroboam ocako loyo Icrael i mwaka me aryo me loc pa Aca
kabaka me Juda, oloyogi pi mwaka aryo.
26Otiyo gin ma nen marac i wan Rwot, pien obedo ka lubo kit pa wonne, ki balle
ma en omiyo jo Icrael bene gubalo-ni.
27Baaca wod pa Akija ma i dog ot pa Icakar opiro lok kofi Nadab, ci ocobe oneke
woko i Gibeton ma gaŋ pa jo Piliciti. Onoŋo Nadab ki jo Icrael ducu gurumo gaŋ
Gibeton woko.
28Baaca oneko Nadab i mwaka me adek me loc pa Aca kabaka me Juda, ci oleyo
ka 341 tyene.
29 Ka otyeko doko kabaka, oneko jo me dog ot pa Jeroboam woko ducu, pe oweko
dano mo obwot i kingi, nio ka orido wi Jeroboam woko ducu, kit ma yam Rwot
owaco ki i dog laticce Akija me Cilo.
30Can meno opoto pi bal pa Jeroboam ma yam obalo-ni, ma en omiyo jo Icrael
bene gubalo, dok pien omiyo kiniga omako Rwot Lubaŋa pa Icrael.
31Lok kom Nadab mudoŋŋe ducu, ki gin ducu ma en otiyo, gityeko coyone i buk
me Tekwaro pa Luker me Icrael.
32Lweny obedo i kin Aca ki Baaca kabaka me Icrael pi kare me kwogi ducu.
Loc pa Baaca kabaka me Icrael
33I mwaka me adek me loc pa Aca kabaka me Juda en aye Baaca wod pa Akija
ocako loyo iye jo Icrael ducu ki i Tiŋa, ci obedo ka loc pi mwaka pyeraryo wiye
aŋwen.
34Otiyo gin ma nen marac i wan Rwot, pien obedo ka lubo kit pa Jeroboam, ki
balle ma en omiyo jo Icrael bene gubalo-ni.
1 Luker 16
1Lok pa Rwot obino bot Yeko wod pa Kanani ma lokke okemo kom Baaca, kun
wacci,
2“I kare ma apilo wii aketi kwede i dit, ma kun akwanyi ki i apwa ci aketi ibedo
latel wi jona jo Icrael, icako lubo kit pa Jeroboam, imiyo jona jo Icrael bene
gudoko lubalo, mumiyo kiniga omaka pi balgi ducu.
Acoli Baibul
© 1985, Bible Society of Uganda.
594
3Nen ba, abiyweyo in Baaca woko liweŋ ki jo me odi ducu, dok abimiyo odi bedo
calo ot pa Jeroboam wod pa Nebat.
4Danoni ducu ma gibito i gaŋ, gwogi aye bimwodo komgi, ento dano ma gibito i
dye tim ata, winyo aye bicamogi.”
5Lok kom Baaca mudoŋŋe ducu, ki gin ma en otiyo, ki tekke, gityeko coyone i buk
me Tekwaro pa Luker me Icrael.
6Baaca oto, oywe kacel ki kwarine, ci giyike i Tiŋa. Ela ma wode aye oleyo ka
tyene.
7Lok pa Rwot obino bot lanebi Yeko wod pa Kanani ma okemo Baaca ki jo ma i
ode pi lok aryo, pi gin ma otimo ma nen marac i wan Rwot, kun orruyo kmiga
omako Rwot i kome pi gin ma otiyo ma rom ki tim pa jo me ot pa Jeroboam, ento
doki pien oneko jo me ot pa Jeroboam woko ducu.
Loc pa Ela kabaka me Icrael
8I mwaka ma pyeraryo wiye abicel me loc pa Aca kabaka me Juda en aye Ela wod
pa Baaca ocako loyo iye jo Icrael ki i Tiŋa, ci obedo ka loc pi mwaka aryo.
9Ento laticce Jimri, ma ladit ma loyo nucu gadigadi lwennye, opiro lok i kome. I
kare ma Ela tye i Tiŋa en obedo ka mat ci omer woko i ot pa Aŋa ma lalo jami ma i
ode ma i Tiŋa.
10Jimri odonyo i ot, ocobo Ela otugi neko woko cut, i mwaka me pyeraryo wi ye
abiro me loc pa Aca kabaka me Juda, ci Jimri oleyo ka tyene.
11Ka Jimri ocako loyo lobo, tekke obedo i wi komkerre, ci otugi neko jo me ot pa
Baaca woko liweŋ; pe oweko latin laco mo makwo ma i doggolagi, kadi wa i kin
lureme.
12Jimri oneko jo me ot pa Baaca otyeko woko ducu kit meno, kit ma lok pa Rwot
owaco-ni ma yam obino i dog lanebi Yeko ma okemo kom Baaca,
13pi bal pa Baaca ducu ki pi bal pa Ela ma wode, ma gin gubalo ka dok omiyo jo
Icrael bene gubalo-ni, kun gimiyo kiniga omako Rwot Lubaŋa me Icrael pi cal jogi
ma giworogi.
14Lok kom Ela mudoŋŋe ducu, ki gin ducu ma en otiyo, gityeko coyone i buk me
Tekwaro pa Luker me Icrael.
Loc pa Jimri kabaka me Icrael
15I mwaka me pyeraryo wiye abiro me loc pa Aca kaba ka me Juda en aye Jimri
obedo ka loc i Tiŋa pi nino abiro, Onoŋo mony pa jo Icrael gutoŋo gonygi ma
gikemo Gibeton ma gaŋ pa jo Piliciti,
Acoli Baibul
© 1985, Bible Society of Uganda.
595
16ci lumony guwinyo ki i gonygi ni Jimri opiro lok, oneko kabaka woko. En aye
lok mumiyo jo Icrael ducu guketo Omri ma ladit me mony aye odoko kaba ka ma
loyo Icrael i nino meno i kare ma gitye i gony kunnu.
17Omri oa woko ki i Gibeton ki jo Icrael ducu kacel kwede, ci guwoto gurumo gaŋ
Tiŋa.
18Ka Jimri oneno ni mony doŋ omako gaŋ woko, ci owoto i gogo me ot pa kabaka,
owaŋo ot i wiye kene, oto iye.
19Oto pi balle ma otiyo dok pi tiyo gin ma nen marac i wan Rwot kun lubo kit pa
Jeroboam ki balle ma co omiyo jo Icrael gubalo-ni.
20Lok kom Jimri mudoŋŋe ducu, ki lok ma en opiro, gityeko co yo ne i buk me
Tekwaro pa Luker me Icrael.
Loc pa Omri kabaka me Icrael
21I kare meno onoŋo jo lerael gupokke woko dul aryo; nucu lwak tuŋcel aye
gudok i kom Tibni wod pa Ginat pi keto en me bedo kabakagi, ki nucu tuŋcel
gupokke gudok i kom Omri.
22Ento lwak ma gudok i kom Omri guloyo lwak ma gudok i kom Tibni wod pa
Ginat; kit meno Tibni oto woko, ci Omri odoko kabaka.
23I mwaka pyeradek wiye acel me loc pa Aca kabaka me Juda en aye Omri ocako
loyo iye jo Icrael, ci obedo ka loc pi mwaka apar wiye aryo, kun oloyo mwaka
abicel i Tiŋa.
24Owilo got me Camaria ki bot Cemer ki lim ryal ma romo talanta aryo, ka ogero
iye gaŋ gogo matek, ocako nyiŋe Camaria, macalo nyiŋ Cemer ma yam obedo won
got meno.
25Omri otiyo gin ma nen marac i wan Rwot, otiyo gin marac makato jo ma gutelo
nyime ducu.
26Obedo ka lubo kit pa Jeroboam wod pa Nebat ducu, ki bal ducu ma en omiyo jo
Icrael gubalo, kun gimiyo kiniga omako Rwot Lubaŋa pa Icrael pi cal jogigi.
27Lok kom Omri mudoŋŋe ducu, ki gin ma en otiyo, ki tekke ducu, gityeko coyone
i buk me Tekwaro pa Luker me Icrael.
28Omri oto, oywe kacel ki kwarine, ci giyike i Camaria; Akab ma wode aye oleyo
ka tyene.
Loc pa Akab kabaka me Icrael
29I mwaka me pyeradek wiye aboro me loc pa Aca kabaka me Juda en aye Akab
wod pa Omri ocako loyo iye jo Icrael, ci obedo ka loc i Camaria pi mwaka
pyeraryo wiye aryo.
Acoli Baibul
© 1985, Bible Society of Uganda.
596
30Akab wod pa Omri otiyo gin ma nen marac i wan Rwot makato jo ma gutelo
nyime ducu.
31Dok macalo en otamo ni lubo kit bal pa Jeroboam wod pa Nebat obedo gin
manok mo, omiyo en onyomo Jejebel ma nya pa Etibaal kabaka pa jo Cidon, dok
en bene ocito kunnu oworo jok Baal kun oryebbe i nyime.
32Ogero ot pi jok Baal i Camaria, ocano keno tyer iye.
33Akab ocibo cal jok ma dako ma gilwoŋo Acera, dok otiyo gin ma omiyo kiniga
omako Rwot Lubaŋa pa Icrael makato luker me Icrael ducu ma gutelo nyime.
34 I karene aye Kiel, dano me Betel, ogero iye Jeriko odoco. Abiram ma latin
kayone okwoŋo to ci oketo gutine i wiye, ci wode matidine oto, ma nyiŋe Cegub,
ka giketo dog gaŋ i wiye, macalo lok ma Rwot yam oloko ki i dog Yocwa wod pa
Nun.
1 Luker 17
Elia ojuko kot pe ocwer
1 I kare meno Elia Laticbe, ma gaŋgi Ticbe ma i Gilead, owaco bot Akab ni,
“Macalo Rwot Lubaŋa pa Icrael tye makwo-ni, ma an acuŋ i nyime, i mwaka ma
bino-ni toyo bibedo peke kadi wa kot bene, nio ka doga aye dok biloko.”
2Lok pa Rwot obino bot Elia ni,
3“A woko ki kany, idok yo tun wokceŋ, icikanne i ŋet laora kulu Ketit ma i ne kulu
Jordan tun wokceŋ.
4Ibimato pii ma i kulu-nu, dok atyeko ci ko winyo agak ma gibipiti kunnu.”
5Elia ocito kit ma Rwot owacce-ni, ocito obedo i ŋet laora kulu Kerit ma i ne kulu
Jordan yo tuŋ wokceŋ.
6Agak gutero kwon ki riŋo-gu bote i odiko, ka dok otyeno bene guterre kwon ki
riŋo. En obedo ka mato pii i kulu Kerit.
7Lacen pii ma i kulu otwo woko, pien kot doŋ pe cwer i lobo.
Elia ki dako me Jarepat
8Lok pa Rwot dok obino bot Elia ni,
9 “A malo, icil wa i Jarepat, ma cok ki Cidon, ici bed kunnu, Atyeko ciko dako mo
kunnu ma cware oto ma bimiyi cam.”
10Elia oa malo ocito i Jarepat. Ka oo cok ki dog gaŋ, nen, daa-to mo tye ka coko
yen riddo. Elia olwoŋe kun waco bote ni, “Cikella pii mo i agwata wek amati.”
11Ka dako ocako wot me kela pii, ci dok olwoŋe, owacce ni, “Cikella kwon mo man
ok i ciŋi.”
Acoli Baibul
© 1985, Bible Society of Uganda.
597
12Dako ogamo ni, “Macalo Rwot Lubaŋani tye makwo-ni, pe atye ki kwon mo ma
amyeno, ento atye ki moko kwon poŋ ciŋ acel keken ma odon i abino, ki moo tedo
manok mo i atabo moo; man atye ka coko yen riddo mogo wek adok kwede ka
acited pira ki pi woda, ka wek doŋ wacam ci wato kwede.”
13Elia ogamo ni, “Pe ilwor, cit icitim kit ma iwaco-ni; ento koŋ idolla kwon manok
ikella, ka dok lacen icidol piri ki pi wodi.
14Pien Rwot Lubaŋa pa Icrael ocika kuman ni, ‘Moko kwon pe bitum woko i
abino, moo pe birem woko i atabo, nio ka Rwot ocwalo kot ocwer i lobo.’ “
15Dako-nu ocito otedo kit ma Elia owacce-ni, ci dako-nu ki Elia ki jo ma i ode
ducu gubedo ka camone pi nino mapol,
16kun moko kwon pe tum ki i abino, moo bene pe rem i atabo, kit ma Rwot owaco
ki dog Elia-ni.
17Lacen ki i ŋe man, latin pa dako ma min ot meno two omako, ci twone omedde
malit mada, nio ka pe doŋ ywe-gu.
18Dako-nu owaco bot Elia ni, “Itima rac kuman piŋo, in dano pa Lubaŋa? Ibino
bota ka poyo wi balla macon, omiyo balla oneko woda woko do!”
19Elia owaco bot dako-nu ni, “Miya wodi kany.” Ci otino latin woko ki i kore, ocito
kwede i kicika ma malo ka ma en buto iye, opyelo latin i wi kabutone kikome.
20Ocako kok bot Rwot ni, “Ai Rwot Lubaŋana, in aye dok ikelo can i kom daa-to
ma abedo bote-ni pi neko wode?”
21 Ci Elia oryene i kom latin kidek, kun kok kwede bot Rwot ni, “Ai Rwot
Lubaŋana, wek tipo kom latin man odwog cen i kome ba.”
22Rwot owinyo koko pa Elia, omiyo tipo kom latin odwogo cen i kome, ka cwinye
odwogo.
23Elia otiŋo latin ki i kicika ma malo, okele piny i ot, omiyo bot minne, owacci,
“Nen, wodi tye makwo ene.”
24Dakonu owaco bot Elia ni, “Ai rwoda, kombeddi doŋ aŋeyo atir ni in i dano pa
Lubaŋa, dok Jok pa Rwot ma iwaco ki dogi bene me ada.”
1 Luker 18
Elia odok bot Akab
1Ka kare okato malac, ci lok pa Rwot dok obino bot Elia, i mwaka me adekke, ma
wacci, “Cit icinyutte kekeni bot Akab; an doŋ abicwalo kot i lobo.”
2Elia ocito ka nyutte bot Akab. I kare-nu onoŋo kec doŋ dwoŋ i Camaria.
3Akab olwoŋo Obadia ma ladit ma loyo jami ma i ode-ni. Onoŋo Obadia woro
Rwot matek twatwal.
Acoli Baibul
© 1985, Bible Society of Uganda.
598
4I kare ma yam Jejebel tye ka neko lunebi pa Rwot, Obadia otero lunebi miya acel
kulu, okanogi i boro, opo ko kingi pyerabic pyerabic, opitogi ki kwon ki pii-gu.
5Akab owaco bot Obadia ni, “Wot icit i dye lobo ducu ka ma waŋ pii tye iye, wa ki
i nota ducu; gwok nyo wabinoŋo iye lum wek walar aguragura ki kana madonone
gubed makwo, wek leewa mogo pe guto woko.”
6Gucako poko lobo ma ŋat acel acel i kingi biwot iye; ci Akab ocito mere tuŋcel en
kene, ki Obadia bene odok yo tuŋcel en kene.
7I kare ma Obadia tye ka wot iyo, nen, Elia otuc, orwatte kwede, Obadia otugi
ŋeye woko cut, opoto piny aryeba cwiny kun wacci, “Man aye in kikomi Elia,
rwoda?”
8Elia ogamo ni, “Iyo an kikoma. Ento cit icitit bot rwodi ni Elia tye kany.”
9Obadia ogamo ni, “An abalo kit bal aŋo boti, rwoda? Piŋo imito miya i ciŋ Akab
wek oneka?
10Macalo Rwot Lubaŋani tye makwoni, pe tye rok mo nyo ker mo ma rwoda Akab
pe ocwalo iye dano ka yenyi, Ka gudwoko lok ni, ‘Elia pe tye kany,’ en koŋ miyo
ladit me rok meno nyo me ker meno kwoŋo kwoŋ ma nyuto ni pe gunoni kunnu.
11Ci in dok iwacci, ‘Wot icit bot rwodi icititte ni Elia tye kany.’
12Ki i ŋeya ma noŋo doŋ acito woko, Cwiny pa Rwot bitiŋi woko ci teri ka ma pe
aŋeyo. Pienno, ka acito atito bot Akab, ka ce pe ginoŋo komi, en bi neka woko,
kadi bed abedo ka woro Rwot cakke ka tinona.
13Peya gititti ce, rwoda, kit gin ma abedo ka tiyone i kare ma Jejebel tye ka neko
lunebi pa Rwot? Yam akano lunebi pa Rwot miya acel kulu i boro, kun apoko
kingi pyerabic pyerabic, ci abedo ka miyogi kwon ki pii-gu.
14Ka in dok iwacci, ‘Wot itit bot rwodi ni Elia tye kany,’ man miyo en neka woko.”
15Elia ogamo ni, “Macalo Rwot me mony tye makwo-ni, ma an acuŋ i, nyime,
abinyuto koma bo te tin i nyime.”
16Obadia ocito ka rwatte ki Akab, otitte, ci Akab ocito ka rwatte ki Elia.
17Ka Akab oneno kom Elia, owaco bote ni, “Man en in kikomi, in ma layel Icrael-
li?”
18Elia ogamo ni, “An pe ayelo Icrael; in aye it ye ka yelone, in ki jo me doggola pa
woru, pien ibwoto lubo cik pa Rwot woko, icako lubo kor Baal-gu.
19Kombeddi icwal kwena wek icok jo Icrael ducu i nyima i wi got Karmel. Cok ki
lunebi pa jok Baal bene mi ya aŋwen ki pyerabic-ci, ki lunebi pa Acera ma jok ma
dako-ni ma gitye ka cam i wi meja pa Jejebel.”
Elia opyem ki lunebi pa Baal i wi got Karmel
Acoli Baibul
© 1985, Bible Society of Uganda.
599
20Akab ocwalo kwena bot jo Icrael ducu, ci ocoko lunebi pa Baal ducu i wi got
Karmel.
21Elia ociro cok bot lwak ci owaco bot dano ni, “Wun mono wubicabbe atara i
cwinywu nio kwede wa awene? Ka ce Rwot aye Lubaŋa, ci wulub en keken; ento
ka Baal, ci wutugi lubo en cur.” Emo lwak pe gudokke iye lok mo.
22Elia dok owaco bot lwak ni, “An kena aye pud adoŋ ki i kom lunebi pa Rwot,
kun lunebi pa Baal gitye miya aŋwen kulu ki pyerabic.
23Wek gikel twoni aryo botwa kany, Wek lunebi pa Baal guyer twon acel obed
megi, gunek ci guŋid woko, gucan riŋone i wi yen i wi keno tyer, ento pe gumok
iye mac mo, Ki an bene abiyubo twon acel, abicano riŋone i wi yen, pe amoko iye
mac mo.
24Wun wubed ka lwoŋo nyiŋ; lubaŋawu, ki an bene abilwoŋo nyiŋ Rwot; ci
lubaŋa ma bidok iye ki cwalo mac, en aye Lubaŋa ada.” Lwak ducu gugamo ni,
“Iloko mamit.”
25Elia dok owaco bot lunebi pa Baal ni, “Wun wuyer twonwu acel wek wucak
yubone; wun aye wukwoŋ, pien wupol, ento pe wumok iye mac mo.”
26Lunebi pa Baal gukwanyo twon ma gimiyogi-ni, guyubo, gulwoŋo iye nyiŋ Baal,
cakke odiko nio kwede wa i cwiny dyeceŋ, kun giwacci, “Ai Baal, dokkiwa iye do
ya!” Ento dwan mo pe ma winnye, ki ŋatti mo ma dokkigi iye bene peke, Gubedo
ka myel ma girumo kwede keno tyer ma gucano-ni.
27Elia ocako cayogi i dyeceŋ kun wacci, “Wudaŋŋe matek, pien en aye lubaŋa.
Gwok nyo pud iye tye ka Lwodo lok, nyo pud ocito woko, nyo tye i wotte ka mo,
nyo pud onino, ci myero koŋ wucoye woko ki i waŋ ninone.”
28Ka dok gudaŋŋe matek, kun giŋolo komgi kekengi ki pala lucwan ki atero-gu
macalo kitgi tye kwede; guŋolle nio ka remo komgi ocako cwer kun mol i komgi.
29Gubedo ka daŋŋe matek ka cwiny dyeceŋ okato kun gidaŋŋe adaŋa, nio wa i
cawa me tyero gityer me otyeno, ento piny oliŋ litik; ŋat ma dok iye botgi peke, ki
ŋat ma paro pigi bene peke.
30Lacen Elia owaco bot lwak ducu ni, “Wubin doŋ bota cok kany,” ci lwak ducu
gucito bote cok, En ocako yubo keno tyer pa Rwot ma yam gimuko gireto woko
piny-nyi.
31Okwanyo godi apar wiye aryo muporo wel kaka pa awobe pa Yakobo ima yam
lok pa Rwot obino bote kun wacci, “Nyiŋi bibedo Icrael.”
32Ocano keno tyer ki godi meno pi nyiŋ Rwot. Okwinyo bur orumo ŋet keno tyer,
ma ditte romo awal kodi aryo.
Acoli Baibul
© 1985, Bible Society of Uganda.
600
33Ka otyeko caŋo yen kikore, ci oŋido riŋo twon, ocano i wi yen. Owacci, “Doŋ
wutwom pii ma romo abino aŋwen, ka wuony piine i wi gitum awaŋa, ki i kom
yen-gu.”
34Ka dok owacci, “Dok wumed onyo iye pii”; ci gunwoyo onyo pii tyen me aryone,
Dok owacci, “Wumed tyen me adekke”; ci gumedo tyen me adekke.
35Pii obedo ka mol kun rumo keno tyer, opoŋ i bur woko ducu.
36Ka cawa me tyero gityer me otyeno doŋ oromo, lanebi Elia onyiko cok i kom
keno tyer, owacci, “Ai Rwot, Lubaŋa pa Abraim, pa kaka ki pa Icrael, wek tin doŋ
oŋene atir ni in aye Lubaŋa i Icrael, dok ni an abedo laticci, ci atiyo man ducu pi
lok ma iwaco bota.
37Dokka iye, ai Rwot, dokka iye, wek lwak man oŋe atir ni, in Rwot aye in Lubaŋa
keni, dok ni ityeko dwoko cwinygi i komi.”
38Ci mac oa ki bot Rwot opoto piny, owaŋo gitum awaŋa woko ducu liweŋ, ki yen-
gu, ki godi-gu, ki apwa, ka dok onaŋo pii woko ma onoŋo opoŋo bur-ri.
39Ka lwak ducu guneno, gupoto woko piny aryeba cwiny, kun giwacci, “Rwot aye
Lubaŋa; Rwot aye Lubaŋa.”
40Elia owaco bot lwak ni, “Wumak lunebi pa Baal ducu, pe wuwek mo obwoti.”
Gimakogi woko ducu, ci Elia oterogi piny i laora kulu Kicon, onekogi woko kunnu.
Elia olego pi kot
41Elia owaco bot Akab ni, “Cit doŋ ka cam ki ka mat, pien dwan kot ma mito cwer
doŋ mor winnye.”
42 Akab ocito woko ka cam ki ka mat, Elia ocito malo i wi got Karmel, okulo wiye
piny i ŋom, orwako wiye i kin coŋe.
43Owaco bot laticce ni, “Cit koŋ icinen yo tuŋ nam.” Ka ocito woko oneno, ci
owacci, “Gin mo pud peke.” Elia dok owacce ni, “Cit doki tyen abiro.”
44I kom tyen me abirone laticce owacci, “Aneno latin pol mo otiŋŋe ki i nam, tidi
rom ki cin dano keken.” Elia dok owacci, “Cit bot Akab, iciwacce ni, ‘Yub
gadigadini idok gaŋ wek kot pe ogeŋi wot.’ “
45Polo ocako cido woko ki pol oyotoyot twatwal, kun yamo kodo, ci kot ocako
cwer madwoŋ. Akab oito wi gadigadine odok i Jejreel.
46Ento Rwot onoŋo odiyo Elia ki ciŋe, omiyo otweyo pyere oriŋo kwede i nyim
Akab nio kwede wa i dog gaŋ me Jejreel.
1 Luker 19
Elia oriŋo woko i Koreb
Acoli Baibul
© 1985, Bible Society of Uganda.
601
1Akab otito bot dakerre Jejebel gin ducu ma Elia otiyo, ki kit ma oneko kwede
lunebi pa jok Baal ducu ki pala lucwan.
2Jejebel ocwalo lakwena bot Elia kun wacce ni, “Ka pe di ki ka onyoo atyeko
kwoni woko, kit ma ityeko kwede kwo pa lunebina woko-ni, ci lubaŋana myero
guket can i koma kit meno ki makato bene.”
3Lworo omako Elia, omiyo oriŋo woko olaro kwone, ocito i Beer-ceba ma i lobo
Juda, oweko laticce kunnu.
4 Ento en aye ocito kene i tim, kun owoto wot me nino acel kulu, Ocito obedo i te
yat laywe mo, olego Rwot ni, “Doŋ otum, ai Rwot, tin doŋ ikwany kwona woko;
pien an pe aber akato kwarina ducu.”
5Obuto woko piny otugi nino woko i te yat laywe meno, Ci nen, lamalaika ogudo
kome, owaco bote in, “Elia, a malo wek icam.”
6Ka oa oneno piny, oneno capat ma gitedo i kom got malyet, ki pii i abino tye ka
wiye. Ocako camone ka dok omato pii, ka dok obuto piny.
7Lamalaika pa Rwot dok odwogo bote tyen me aryone; ogudo kome kun dok
owacce ni, “Elia, a malo wek icam, ka dok imat pii, pien wotti pud dit mada.”
8Elia oa malo, ocamo dok omato pii, ci olimo tek mua i cam meno omiyo omedde
ki wot ci oo kwede wa i Koreb ma got pa Lubaŋa-ni. Owoto pi nino pyeraŋwen
dyeceŋ ki dyewor.
9Ka oo kunnu, odonyo i boro mo, obedo iye. Lok pa Rwot obino bote kun waco
bote nii “Itimo gin aŋo kany, Elia?”
10 Ogamo ni, “Nyeko obedo ka maka mada pi Rwot, ma Lubaŋa me mony; pien jo
Icrael gubwoto gicikkeni woko, dok gumuko keno tyerri woko ducu, guneko
lunebini woko ki pala Lucwan-gu, An aye doŋ adoŋ kena, dok bene gimito neka
woko.”
11Dok Rwot owaco bote ni, “Wot icit anyim, icuŋ i wi got i nyim Rwot.” Ci nen,
Rwot oka to ka ŋete kun yamo madwoŋ mager tye ka baro godi, dok ŋido lela
matitino i nyim Rwot; ento Rwot onoŋo pe i yamo-nu. Ki i ŋe yamo oyeŋyeŋ
obino, ento onoŋo Rwot pe tye i oyeŋyeŋ meno.
12Ki i ŋe oyeŋyeŋ mac obino, ento Rwot pe tye i mac. Ki i ŋe mac dwan matidi mo
obino.
13Ka Elia owinyo, oumo waŋe ki boŋone, ci ocito kwede ocuŋ i dog boro. Nen,
dwan obino bote ma waco bote ni, “Itimo gin aŋo kany, Elia?”
14Elia ogamo ni, “Nyeko aye obedo ka maka mada pi Rwot, Lubaŋa me mony;
pien jo Icrael gubwoto gicikkeni woko, dok gumuko keno tyerri woko ducu,
guneko lunebini ki pala lucwan-gu, ci an aye doŋ adoŋ kena, dok bene gimito
neka woko.”
Acoli Baibul
© 1985, Bible Society of Uganda.
602
15 Rwot owacce ni, “Wot idok cen kun ilubo yo ma cito i tim Damaciko. Ka io
kunnu, ibiwiro Kajael wek obed kabaka me Ciria.
16 Ka dok ibiwiro Yeko wod pa Nimci obed kabaka me Icrael; ka dok Elica wod pa
Capat me Abel-mekola ibiwiro me bedo lanebi ma bileyo kakari.
17Dano ma bibwot ki pala lucwan pa Kajael, Yeko binekone; dok dano ma bibwot
ki pala lucwan pa Yeko, Elica binekone.
18 Ento abibwoto dano alip abiro i Icrael, jo ducu ma peya gurumo coŋgi i nyim
jok Baal, ma doggi bene pe gunoto lem cal Baal pi nyuto woro bote.”
Lwoŋo Elica
19Elia oa woko ki kunnu, ocito onoŋo Elica wod pa Capat. Elica tye ka pur kun tye
ki kweri dyaŋ apar wiye aryo ma guryeyo i nyime, ma twoni pur giywayogi aryo
aryo; en kikome aye tye ki me apar wiye aryone. Elia okato ki ka ŋete, obolo
boŋone i kome.
20Elica otugi weko twonine woko, ocako ŋwec i kor Elia kun wacci, “Wek koŋ
acicik wora ki maa, ka doŋ adwogo alubo kori.” Elia ogamo ni, “Dok giri cen do, an
kono atimo kit gin aŋo i komi?”
21Elica oweko lubo kor Elia, odok cen, ogonyo twonine aryo onekogi woko, ka
otedo riŋogi ki rii ŋutgi ma ka yen, opoko bot dano ma gitye kunnu, ci gucamo. Ka
doŋ oa ocito ka lubo kor Elia, ocako konye macalo laticce.
1 Luker 20
Akab oloyo jo Ciria
1Ben-adad ma kabaka pa jo Ciria ocoko monnye ducu, ogu rogi kacel, kun luker
pyeradek wiye aryo bene gitye kwede, ki lwak aguragura ki gadigadi lweny-gu,
Otero monynye orumo Camaria woko ocako I weny i kome.
2Ocwalo lukwena i gaŋ bot Akab kabaka me Icrael ka wacce ni, “Ben-adad owaco
kumanni,
3‘Ryalli ki jabuni ducu mera; ki monni ma gibeco-ni ki litinoni bene ducu mera.’ “
4Kabaka me Icrael ogamo ni “Ai kabaka, in i rwoda, an a danoni, kacel ki jami ma
atye kwedgi ducu.”
5Lukwena dok gudok kunnu tyen me aryone, guwacci, “Ben-adad owaco kuman
ni, ‘Yam acwalo lok kun awacci imiya ryal ki jabuni, ki monni ki litinoni.
6Doŋ di ki i kin cawa man abicwalo luticca boti, gibiyenyo i odi ki i odi pa luticci,
ci gibimako gin ducu ma yomo cwinygi, giyako, gitero woko.’ ”
7Kabaka me Icrael olwoŋo ludoŋo me lobone ducu, owaco botgi ni, “Koŋ wunen
kit ma dano man tye ka yenyo kwede kolo. Ocwalo lok bota ni amiye monna ki
litinona, ki ryal ki jabu-gu, ci peya akwerre lok mo.”
Acoli Baibul
© 1985, Bible Society of Uganda.
603
8Ludoŋo ducu ki lwak ducu gugamo ni, “Pe itam kom lokke-nu, pe iye bene.”
9Mumiyo kabaka owaco bot lukwena pa Ben-adad ni, “Wun wuwac bot rwoda
kabaka ni, ‘Gin ma ikwoŋo mitone ki bota abimiyone ducu, ento man aye pe
atwero ye.’” Lukwena gudok ka tero lokke.
10Ben-adad ocwalo lok owaco bote ni, “Abiloko Camaria doko apwa, ento apwane
pe biromo lwak dano ma abibino kwede, wek ŋat acel acel ojob poŋ ciŋe, Ka pe
kumeno, lubaŋawa myero guket can i koma kit meno ki makato bene.”
11Kabaka me Icrael ogamo ni, “Dano ma pud tye ka tweyo jami lweny i pyere
peya wakke ma rom ki dano ma doŋ obelunyo jamine woko.”
12Ben-adad owinyo lok man kun tye ka mato konone ki luker ma gitye ka gony i
bolo. Owaco bot lwakke ni, “Doŋ wucak ryeyo ki tyeŋ i kabedowu,” ci guryeyo ki
tyeŋ i kabedogi pi lweny i kom gaŋ Camaria.
13Lanebi mo obino cok bot Akab kabaka me Icrael ci owaco bote ni, “Rwot owaco
kuman ni, Ityeko neno lwak man madwoŋ? Tin abimiyogi i ciŋi, miyo ibiŋeyo atir
ni an a Rwot.”
14Akab ogamo ni. “En bitiyo ki jo mene?” Ogamo ni, “Rwot owaco kuman ni, en
bitiyo ki awobe ma gikonyo tulo dul lobo acel acel.” Akab dok omedde ki peny ni,
“Aŋa ma bicako lweny?” Lanebi ogamo ni, “In.”
15Akab olwoŋo awobe ma gikonyo lulo dul lobo mapatpat; onoŋo giromo miya
aryo ki pyeradek wiye aryo. Ka dok oryeyo jo Icrael ducu i ŋegi, ma giromo dano
alip abiro.
16Lwak gumol gukato woko ki i dyeceŋ, kun Ben-adad tye mere ka mato koŋo ma
omer ki kono i bolo bedone, en kacel ki luker pyeradek wiye aryo-nu ma gucokke
ka konye-ni.
17Lukony pa ludito ma giloyo dullobo ducu gin aye gukwoŋo kato woko. Ben-
adad ocwalo lurot-piny ci gudwoko lok ni, “Lwak dano gitye ka mol gikato woko
ki i Camaria.”
18Kabaka ogamo ni, “Ka ce gubino pi yubo lok me kuc, wumakgi amaka makwo;
kadi bed gubino ka lweny bene wumakgi makwo.”
19Lukony pa ludito ma giloyo dul lobo gumol woko ducu ki i gaŋ, ci lwak mony
gulubo korgi.
20Dano acel acel oneko dano mukemo nyime. Jo Ciria gucako riŋo woko, kun jo
Icrael giryemo korgi; ento Ben-adad kabaka me Ciria obwot, pien oriŋo woko ki
aguragura kacel ki wegi aguragura mogo.
21Ci kabaka me Icrael okato woko, omako lwak aguragura ki gadigadi lweny
mapol, kun neko jo Ciria ki nek madit twatwal.
Acoli Baibul
© 1985, Bible Society of Uganda.
604
22Lanebi dok obino bot kabaka me Icrael ci owaco bote ni, “Ber imed monnyi
obed matek, kun itamo maber pi gin ma myero itim, pien jo Ciria dok gibidwogo i
dog oro ka cako lweny i komi.”
Jo Ciria gudwogo ka lweny ki jo Icrael
23Lutic pa kabaka me Ciria guwaco bote ni, “Jo man lubaŋagi lubaŋa me wi godi,
omiyo gin yam tek, guloyowa; ento wek dok walweny kwedgi ki i dye bar, ci wan
aye wabibedo tekmakatogi.
24Wamiyiryeko kit man: Kwany luker ducu woko ki i ka ticgi, wek iket ludito ma
loyo mony ma kakagi.
25Dok iywa mony mukene ma rom ki mony ma doŋ gityekogi woke-ni, Cok
aguragura ki gadigadi lweny ma welgi rom ki gin macon ca, ci wek walweny ki jo
Icrael i dye bar, ci wabibedo matek makatogi.” En owinyo doggi, otiyo kit ma
guwaconi.
26Ben-adad ocoko mony pa jo Ciria i dog oro, ci gutiro i Apek pi lweny ki jo Icrael.
27Jo Icrael bene guryeyo monygi, ci gutiŋo mony i kom jo Ciria, ma guyubbe ki
camgi bene. Jo Icrael guyubo gonygi i nyim lumerokgi macalo lwak dyegi manok
ma gipokogi i dul aryo keken, ento jo Ciria gupoŋo lobo woko.
28Dano pa Lubaŋa dok obino cok ci owaco bot kabaka me Icrael ni, “Rwot owaco
kuman ni, Pien jo Ciria gubedo ka waco ni, ‘Rwot en Iubana me godi, pe lubaŋa
me nota-gu,’ en aye lok mumiyo abimiyo monygi madit-ti i ciŋi, ci ibiŋeyo atir ni
an aye a Rwot.”
29Mony aryo ducu gugony gukemme ki mony pa lumerokgi pi nino abiro kulu, ci
lweny ocakke i nino me abirone. Jo Icrael guneko askari pa jo Ciria ma giwoto ki
tyengi ma romo alip miya acel kulu i kom nino meno acel-lu.
30Jo mudoŋŋe guriŋo gularo gaŋ Apek, ci cel murumo gaŋ dok opoto i kom jo
mapol ma gudoŋŋe ma giromo alip pyeraryo wiye abiro. Ben-adad bene oriŋo
kunnu, odonyo i kicika ma i tyelo ot mo ma i gaŋ kunnu.
31Luticce guwacce ni, “Nen ba, watyeko winyo ni luker ma i ot ker me Icrael gin
lukica. Wek koŋ waruk boŋo cola i pyerwa ki tol-gu ma watweyo i wiwa wacit
kwede bote en kabaka me Icrael, ci gwok nyo en pe bineki.”
32Gutweyo pyergi ki boŋo cola, ki tol i wigi ducu, gucito kwede bot kabaka me
Icrael. Guwaco bote ni, “Laticci Ben-adad owacci, ebako doge boti ber iweke, pe
doŋ ineke.” Kabaka ogamo ni, “En pud tye makwo bo? En omera.”
33Onoŋo jo-nu gitye ka yenyo Lanyut mo wek guniaŋ kit ma piny tye kwede. Ka
guwinyo nyiŋ man, “omera”, ci gugamo oyotoyot ni, “Iyo, omeru Ben-adad.” En
dok owacci, “Wucit wukele.” Ben-adad obino bote, ci kabaka Akab otiŋe i
gadigadine.
Acoli Baibul
© 1985, Bible Society of Uganda.
605
34Ben-adad owacce ni, “Gaŋi ma yam wora oyako ki, bot woru abidwokogi ducu i
ciŋi: ka dok in bene itwero bedo ki dukani me cato wil i Damaciko kit ma yam
wora obedo kwede i Camaria.” Akab ogamo ni, “Abibwoti icito pi lok ma iciko-ni.”
Kit meno oketo gicikke kwede, ci obwote ocito.
Lanebi mo ojuko Akab
35Laco mo ma i kin lwak pa lunebi owaco bot lawote ni, “Amito igoya malit,” kun
Rwot aye onoŋo ocike kumeno. Ento lawote okwero goye.
36 Ka dok owacce ni, “In pe iworo lok pa Rwot. Pi meno, nen ba, ka ce ibia ki bota
kombeddi, labwor mo bineki woko cut.” Ka dano meno oa woko ki bote, ci labwor
orwatte kwede, oneke woko cut.
37Lanebi dok onoŋo dano mukene, owaco bote ni, “Amito igoya malit,” ci laco
meno otugi goye cut, ogoye oketo ret i kome bene.
38Lanebi-nu ocito, obedo ka kuro kabaka Akab i ŋet yo, kun oloko kit kome woko
pi umo waŋe woko ki kitambara ma otweyo iye.
39Ka kabaka obekato, odaŋŋe bote kun wacci, “An laticci acito i mony, ci adonyo
wa i dyere ka ma lweny tye malyet. Ci nen, askari mo odwogo ki dano mo ma
okelo bota ci ocika ni, ‘Gwokka dano man. Ka ce iweko orwenyo woko pi tyen lok
mo, ci in aye ibito ma kakare, nyo ibiculo ki talanta acel me ryal.’
40Kit meno, kit ma abedo ka yelle kany ki kuca-ni, ladit, omiyo en ocito gire
woko.” Kabaka me Icrael owacce ni, “Gibiŋolo koppi kit meno; in kikomi aye
ityeko ŋolone.”
41Dano-nu okwanyo kitambara woko oyotoyot ki i waŋe, ci kabaka otugi ŋeyo cut
ni en ŋat acel i kin lunebi.
42Dano-nu owaco bot kabaka ni, “Rwot owaco kuman ni, Pien in ityeko bwoto
dano ma onoŋo an aciko ni myero ginek woko, pienno gibineko in ma kakare,
gibineko lwakki bene ma ka lwakke.”
43Kabaka me Icrael odok gaŋ, oo i Camaria ki toncwiny ma wane oballe woko.
1 Luker 21
Akab omayo poto olok pa Nabot
1Onoŋo Nabot me Jejreel tye ki poto olokke i Jejreel i ŋet cel pa Akab kabaka me
Camaria.
2Lacen i ŋe lok mutimme-ni, Akab openyo Nabot ni, “Ber imiya poto olokki obed
mera, wek apit iye dekka, pien tye cok ki oda; ci abimiyi poto olok mukene ma
kakare, maber makato en-nu, nyo ka ce imito abiculo welle ki lim.”
3Ento Nabot ogamo dog Akab ni, “Pe twerre; Rwot pe twero ye ni ami lobo pa
kwariwa boti.”
Acoli Baibul
© 1985, Bible Society of Uganda.
606
4Akab odok i ode ki kiniga ma waŋe oballe woko pi lok ma Nabot me Jejreel
owaco bote-ni; pien onoŋo odok iye bo te ni pe ebimiyo lobo ma eleyo ki bot
kwarine. Kabaka ocito obuto piny wi kitandane kun oloko waŋe neno woko, pe
ocamo cam mo bene.
5Ento ka dakone Jejebel obino bote, openye ni, “Cwinyi ton pi lok aŋo ma ogeŋi
wa cam-mi?”
6Akab otitte ni, “Pien nane aloko ki Nabot me Jejreel kun apenye ni omiya poto
olokke wek awil ki lim, nyo kono ka en mito ci abimiye poto olok mukene ma
kakare. Ci en okwero woko, owacci pe ebimiya poto olokke.”
7Dakone Jejebel ogamo ni, “Pe in aye i loyo Icrael kombeddi bo? A malo icam, wek
cwinyi obed mayom. An aye abimiyi poto olok pa Nabot me Jejreel.”
8Ci Jejebel ocoyo waraga ki nyiŋ Akab, omwono kun odiyo agit pa Akab i kom
odok; ci ocwalo waraga bot ludoŋo ki ludito mukene ma gibedo bot Nabot i
gaŋŋe.
9Waragane onoŋo ocoyo kit man ni, “Wucik pi kare me ri kec, ci wucib Nabot
obed wi kom me dito i kin lwak.
10Ka doŋ wukel lutim aranyi aryo gucuŋ kun gikemo nyime atir, wek gukel kop i
kome kun giwacci, ‘In iceno Lubaŋa ki kabaka.’ Ka doŋ wutere woko, wucele ki
got wuneke woko.”
11Jo ma i gaŋŋe, ludoŋo ki ludito mukene ma gibedo i gaŋŋe, gutimo kit ma
Jejebel ocwalo kwede lok botgi.
12Guciko kare me ri kec, ka guketo Nabot i wi kom me dito i kin lwak.
13Lubwami aryo gubino gucuŋ gukemo nyime. Gukelo kop i kom Nabot ki i nyim
lwak ducu kun giwacci, “Nabot oceno Lubaŋa ki kabaka bene.” Ka gutere woko i
ŋe gaŋ, gucele ki got guneke woko.
14Ka gucwalo kwena bot Jejebel pi titte ni, “Nabot doŋ gityeko celone woko ki got;
doŋ oto.”
15Ka Jejebel owinyo ni Nabot doŋ gicelo woko ki got gineko woko, owaco not
Akab ni, “A malo, icam poto olok pa Nabot me Jejreel, ma yam okwero miyone
boti wek iwil ki lim-mi; kombeddi Nabot doŋ pe, doŋ oto.”
16Ka Akab owinyo ni Nabot doŋ oto woko, oa malo ocito i poto olok pa Nabot i
Jejreel ka camone woko cut.
17Lok pa Lubaŋa dok obino bot Elia ma Laticbe ma waco bote ni,
18“A malo, icit irwatte ki Akab kabaka me Icrael ma tye i Camaria. Nen, en tye i
poto olok pa Nabot.
Acoli Baibul
© 1985, Bible Society of Uganda.
607
19Ibiwaco bote ni Rwot owaco kuman ni, ‘Ineko dano woko ka dok icamo wa
potone bene?’ Dok ibiwacce ni, ‘I kabedo ka ma gwogi gunaŋo iye remo pa Nabot,
en aye in bene gwogi biŋano iye remoni.’ ”
20Akab owaco bot Elia ni, “In doŋ inoŋa bo, in lamerokka-ni?” Elia ogamo ni, “An
doŋ anoŋi, pien in aye imiyo komi kekeni pi tiyo gin ma nen marac i wan Rwot.
21Nen, abikelo can i komi; abiyweyo in woko liweŋ, abineko co woko ducu ma tye
boti in Akab, ma i lobo Icrael, opii wa ki anywalli.
22Abimiyo odi bedo calo ot pa Jeroboam wod pa Nebat, ma rom bene ki ot pa
Baaca wod pa Akija, pi kiniga ma imiyo omaka, dok pien imiyo jo Icrael gubalo.
23 Dok Rwot owaco lok i kom Jejebel bene kit man ni, ‘Gwogi aye bimwodo kom
Jejebel woko i lobo ma i ŋet Jejreel.’
24Dano ma wat pa Akab ma oto i gaŋ, gwogi aye bimwodo komgi, ento dano ma
gibito i dye tim ata, winyo aye bicamogi.”
25Pe tye dano mo ma yam omiyo kome kekene pi tiyo gin ma nen marac i waŋ
Rwot macalo Akab, ma dakone Jejebel odiye iye ki tek.
26Otimo bal me kipyeda marac twatwal pi lubo kor jogi-gu, macalo jo Amor yam
gutimo, ma Rwot oryemogi woko ki i nyim jo Icrael-li.
27Ka Akab owinyo lok meno, ci oyeco boŋŋine woko, oruko boŋo cola cut i kome,
obedo ka wot ma kome odem woko.
28Lok pa Rwot dok obino bot Elia ma Laticbe ma waco bo te ni,
29“In mono ineno kit ma Akab obedo kwede ka mwolle i nyima? Pien en doŋ
omwolle kene i nyima, pe abikelo can i karene kikome; ento i kare pa wode aye
abikelo can i kom jo me ode.”
1 Luker 22
Lanebi Mikaya ociko Akab i nyiŋ Lubaŋa
(2 Tek 18.2-27)
1Jo Ciria ki jo Icrael gubedo mot laboŋo lweny mo i kingi pi mwakaadek.
2Ento i mwaka me adekke Yekocapat kaba ka me Juda ocito ka limo kabaka me
Icrael.
3Kabaka me Icrael owaco bot luticce ni, “Wun mono atika pe wuŋeyo ni Ramot-
gilead mewa? Wan waliŋ woko ata, ma pe koŋ wacikwanyo woko ki i ciŋ kabaka
me Ciria?”
4Ka dok olokke openyo Yekocapat ni, “In bene ibicito kwedwa ka lweny i kom gaŋ
Ramot-gilead?” Yekocapat ogamo dog Akab, kabaka me Icrael, kun wacce ni, “An
ki in wan acel. Lwakka aye lwakki, ki aguragurana gin aguragurani bene.”
Acoli Baibul
© 1985, Bible Society of Uganda.
608
5Yekocapat owaco bot kabaka me Icrael ni, “Koŋ ikwoŋ penyo lok ki bot Rwot
wek wawiny doge.”
6Kabaka Akab ocoko lwak lunebi ducu kacel, ci gucokke miya aŋwen, Owaco
botgi ni, “Acit ka lweny i kom Ramot-gilead, nyo pe aciti?” Lunebi gugamo ni,
“Tugi cito cut, kabaka, pien Rwot bimiyo i ciŋi.”
7Ento Yekocapat dok owaco ni, “Lanebi mo mukene pa Rwot pe kany, wek koŋ
dok wapeny doge?”
8Kabaka me Icrael ogamo dog Yekocapat ni, “Pud tye dano mo ma omyero
wapenye wek wawiny dog Rwot ki bote, en Mikaya wod pa Imla; ento cwinya
dage matek, pien peya otitta kit lok mo maber, en titta lok maracce keken.”
Yekocapat ogamo ni, “Pe kumeno, kabaka, wek lok kit meno obedi.”
9Kabaka me Icrael olwoŋo ladit mo ci owacce ni, “Cit icikel Mikaya wod pa Imla
oyotoyot.”
10Onoŋo Akab kabaka me Icrael ki Yekocapat kabaka me Juda gubedo wi
komkergi ma guruko jor kergi mabeco; gubedo kwede i laro moyo me dino bel
ma i ŋet dogcel ma gidonyo kwede i Camaria, kun lunebi ducu gitye ka tito lok i
nyimgi.
11Jedekia wod pa Kenaana oyubo cal tuŋ lee ki nyonyo ci owacci, “Rwot owaco
kuman ni, ibitwomo jo Ciria kit man macalo dyaŋ twomo wadi ki rune, nio ka
ityekogi woko ducu.”
12Lunebi ducu gutito lok ma kit meno kun giwacci, “Tugi cito i Ramot-gilead,
kabaka ci ibiloyo; Rwot bimiyo i ciŋi.”
13Lakwena ma ocito ka lwoŋo Mikaya-ni obino owacci, “Nen ba, Mikaya, lok pa
lunebi ducu obedo me cuko cwiny kabaka; pienno wek lokki bene obed ma romki
megi, lokki bene obed lok me cuko cwiny.”
14Mikaya ogamo doge ni, “Macalo Rwot tye makwo-ni, gin ducu ma Rwot owacca,
en aye abilokone.”
15Ka Mikaya oo bot kabaka, kabaka openye ni, “Wacit ka lweny i kom Ramot-
gilead, nyo pe waciti?” Ogamo ni, “Tugi cito cut, ci ibiloyo; Rwot bimiyo i ciŋi,
kabaka.”
16Ento kabaka dok owaco ni, “An mono abiciki i nyiŋ Lubaŋa tyen adi ni ilokka
lok me ada keken i nyiŋ Rwot?”
17 Ci Mikaya owacci, “Aneno jo Icrael ducu guket woko lijayi i wi godi, macalo
romi ma gipe ki lakwat. Dok Rwot bene owacci, ‘Jo-ni laditgi peke; wek ŋat acel
acel odok gire i pacone ki kuc.’ “
18Kabaka me Icrael owaco bot Yekocapat ni, “An pe onoŋo awacci ni, Mikaya pe
bitito lok mo maber ma otika, ento bitito maracce?”
Acoli Baibul
© 1985, Bible Society of Uganda.
609
19 Mikaya ogamo ni, “Pi meno koŋ dok iwiny lok pa Rwot mono. Abedo ka neno
Rwot ma obedo i wi komkerre, kun lwak mony me polo ducu gucuŋ ka ŋete yo
tuŋ bade malacuc ki yo tuŋ bade malacam.
20Rwot owacci. ‘Aŋa mono ma bibito Akab, wek ocit oto i Ramot-gilead?’ Ci
giwaco lok mapatpat.
21Lacen kit cwiny mo obino, okato anyim ocuŋ i nyim Rwot kun wacci, ‘An aye
abibito.’
22Rwot openye ni, ‘Ibibite niŋniŋ?’ Ogamo ni, ‘Abicito ci abibedo cwiny ma lagoba
kun aloko ki i dog lunebine ducu.’ Rwot ogamo ni ‘In ibibite, ci biye lokki. Doŋ
icitim kumeno.’
23Kombeddi doŋ inen ka Rwot doŋ otyeko keto cwiny ma lagoba i dog lunebini
magi ducu; Rwot doŋ otyeko ciko pi kelo lok marac i komi.”
24Jedekia wod pa Kenaana ocito bot Mikaya cok, odoŋo leme ki ciŋe, ci owacci,
“Cwiny Rwot dok oa ki i koma niŋniŋ ka okobo oloko boti?”
25Mikaya owaco ni, “Meno ibiniaŋ iye i nino ma ibidonyo i kicika ma i tyelo wek
ikanne iye.”
26Kabaka me Icrael owacci, “Wumak Mikaya woko, wudwoke cen bot Amon ma
laloyo me gaŋ, ki bot Yoaci wod pa kabaka.
27Iciwaco botgi ni, ‘Kabaka owaco kuman ni, Wuket dano man i mabuc, dok
wumiye ocam cam me mabuc, mugati ki pii keken, nio ka abidwogo paco ki kuc.’”
28Mikaya ogamo ni, “Ka ce idwogo paco ki kuc, ci pe Rwot aye oloko ki i doga.”
Dok owacci, “Wun rok ducu doŋ wuwiny!”
To pa Akab kabaka me Icrael
(2 Tek 18.28-34)
29Kit meno kabaka me Icrael ki Yekocapat kabaka me Juda gucito i Ramot-gilead.
30Kabaka me Icrael owaco bot Yekocapat ni, “An abirukke macalo dano mo ata ka
doŋ acito ka lweny, ento in iruk jorri me ker.” Kabaka me Icrael orukke macalo
dano mo ata, ka ocito kwede i mony.
31Onoŋo kabaka me Ciria otyeko ciko ludito mony pyeradek wiye aryo ma giloyo
gadigadine me lweny ni, “Pe wulweny ki dano mo matidi nyo madit, kono kabaka
me Icrael keken.”
32Ka ludito mony guneno Yekocapat, guwacci, “Meno aye kabaka me Icrael
kikome.” Gulokke ka lweny i kome, ci Yekocapat ocako daŋŋe ki mwoc.
33Ka ludito mony me gadigadi lweny guniaŋ ni pe en kabaka me Icrael, gulokke
gudok woko cen gubwoto lubo kore.
Acoli Baibul
© 1985, Bible Society of Uganda.
610
34Ento dano mo otelo atumme ocelo ata, ci ocelo kwede kabaka me Icrael atura.
Atero obaro kin nyonyo me geŋo kore ki nyonyo mukene me geŋo kome ma
obedo macalo pok rec. Kabaka owaco bot laryem gadigadine ni, “Lokke idok cen
wek ikwanya woko ki i wan lweny, pien ret otyeko maka woko.”
35Lweny odoko malyet i nino meno, dok lutic pa Akab gubedo ka jeŋo kome i
gadigadine kun wane okemo jo Ciria nio wa otyeno, ka oto. Remo me wan rette
omol piny i te gadigadi.
36I kare ma cen doŋ cok poto, dano gucako daŋŋe kun dwangi oromo dye mony
ducu ni, “Dano acel acel odok i gaŋŋe. Dano acel acel odok wa i lobone!”
37Kabaka Akab oto kit meno, ci gitero kome i Camaria, giyiko kunnu.
38Gulwoko kom gadigadine i kut me Camaria, ci gwogi gunaŋo remone, ki
lukwele bene gulwokke iye, kit ma Rwot owaco-ni.
39Lok kom Akab mudoŋŋe ducu, ki gin ducu ma en otiyo, ki ot ma en ogero ma
odeyo ki lak lyec, ki lwak gaŋi ducu ma en ogero, gityeko coyone i buk me
Tekwaro pa Luker me Icrael.
40Kit meno Akab oto, oywe kacel ki kwarine. Wode Akajia aye oleyo ka tyene.
Loc pa Yekocapat kabaka me Juda
(2 Tek 20.31–21.1)
41Yekocapat wod pa Aca ocako loyo jo Juda i mwaka me aŋwen me loc pa Akab
kabaka me Icrael.
42Yekocapat ocamo ker ma onoŋo mwaka me ditte romo pyeradek wiye abic, ci
obedo ka loc i Jerucalem pi mwaka pyeraryo wiye abic. Nyiŋ minne Ajuba ma nya
pa Cilki.
43Yekocapat obedo ka lubo kit pa wonne Aca ducu; pe olokke oweko lubo kore,
Obedo ka tiyo gin ma nen atir i wan Rwot. Ento wan jogi ma i wi godi pe gimuko
woko; dano pud gityero gitumgi i wan jogi, dok giwaŋo iye odok eceta.
44Yekocapat oketo kuc bene i kin en ki kabaka me Icrael.
45Lok kom Yekocapat mudoŋŋe ducu, ki tekke, ki kit ma olwenyo kwede gityeko
coyone i buk me Tekwaro pa Luker me Juda.
46Ki awobe ma lutim kwele i kom awobe wadgi i wan jogi ma yam pud odoŋ i
kare pa wonne Aca, en oryemogi woko ki i lobone.
47I kare ca onoŋo kabaka pe i Edom. Lawaŋ kabaka me Juda aye obedo macalo
kabakagi.
48Yekocapat omiyo gipayo lwak mel madoŋo me cito i Opir pi omo jabu-gu; ento
pe gucito, pien mel gutur woko ducu i Ejion-geber.
Acoli Baibul
© 1985, Bible Society of Uganda.
611
49Lacen Akajia wod pa Akab owaco bot Yekocapat ni, “Wek luticca gucit kacel ki
luticci i melli,” ento Yekocapat okwero gire woko.
50Yekocapat oto, oywe kacel ki kwarine, ci giyike kacel ki kwarine i gaŋ kai pa
Daudi. Wode Jekoram aye oleyo ka tyene.
Loc pa Akajia kabaka me Icrael
51Akajia wod pa Akab ocako loyo jo Icrael ki i Camaria i mwaka me apar wiye
abiro me loc pa Yekocapat kabaka me Juda, ci obedo ka loyo jo Icrael pi mwaka
aryo.
52Obedo ka tiyo gin ma nen marac i wan Rwot, kun bedo ka lubo kit pa wonne ki
kit pa minne, ki kit pa Jeroboam wod pa Nebat, ma yam omiyo jo Icrael gubalo.
53Oworo jok Baal, otiyo bote, dok omiyo kiniga omako Rwot Lubaŋa me Icrael
kun lubo kit ducu ma yam wonne otiyo kwede.
Acoli Baibul
© 1985, Bible Society of Uganda.
612
2 Luker
2 Luker 1
To pa Akajia
1I kare ma Akab oto, jo Moab gucako jemo woko i kom Icrael.
2I kare-nu Akajia opoto piny ki i waŋ dirica ki i kicikane mamalo ma i Camaria,
odoko two ma obuto kwede piny; omiyo ocwalo lukwena, kun waco botgi ni,
“Wucit wucipeny dog Baaljebub, lubaŋa pa jo Ekron, ni nyo abicaŋ ki two man.”
3Ento lamalaika pa Rwot owaco ki Elia ma Laticbe ni, “A malo, wek icit icirom ki
lukwena pa kabaka me Camaria, ci iwac botgi ni, ‘Wutimo kuman ni Lubaŋa mo
pe i Icrael, mumiyo wucito ka penyo dog Baal-jebub, ma lubaŋa pa jo Ekron-ni?’
4Pi kit tim man, Rwot owacci, ‘In pe ibia malo ki i wi kitanda ma ibuto iye-ni, ento
ibito woko adada.’ ” Elia ocako cito woko.
5Lukwena gudok bot kabaka, ci openyogi ni, “Piŋo wudwogo cen?”
6Gugamo ni, “Dano mo obino oromo kwedwa i yo, ci owacowa ni, ‘Wudok cen bot
kabaka ma oorowu-ni, wuciwacce ni, Rwot owaco kuman ni, Itimo kuman ni
Lubaŋa mo pe i Icrael, mumiyo icwalo ni gipeny dog Baaljebub, ma lubaŋa pa jo
Ekron-ni? Pi kit tim man, omiyo in pe ibia malo ki i wi kitanda ma ibuto iye-ni,
ento ibito woko adada.’ “
7En openyogi ni, “Dano ma orwatte kwedwu-ni obedo niŋniŋ ma olokowu lok
magi-ni?”
8 Gugamo ni, “En oruko ginaruka ma obedo yeryer, kun otweyo pyere ki del.” Ci
ogamo ni, “Meno en Elia Laticbe.”
9Kabaka dok ocwalo ladit me mony ma loyo jo pyerabic kacel, ki jone pyerabic.
En ocito bot Elia, ma onoŋo obedo malo i wi got, ci owacce ni, “Ai dano pa
Lubaŋa, kabaka owacci, ‘Ilor piny.’ “
10 Ento Elia ogamo dog ladit me mony ma loyo jo pyerabic-ci ni, “Ka an aye a
dano pa Lubaŋa, wek mac oa ki malo i polo owaŋ in woko kacel ki joni pyerabic-
ci ducu.” Ci mac oa malo ki i polo owaŋo en ki jone pyerabic-ci ducu.
11Kabaka dok ocwalo ladit me mony ma loyo jo pyerabic kacel ki jone pyerabic.
Ocito bot Elia owacce ni, “Ai dano pa Lubaŋa, man aye cik pa kabaka ni, ‘Ilor piny
oyotoyot.’ “
12Ento Elia odok iye ki gin ni, “Ka ce an a dano pa Lubaŋa, wek mac aa ki malo i
polo opot i komwu owaŋwu woko ducu, in kacel ki joni pyerabicci.” Ci mac pa
Lubaŋa oa ki malo i polo owaŋo en ki jone pyerabic-ci ducu.
13Kabaka dok ocwalo ladit me mony me adekke ma loyo dano pyerabic, kacel ki
jone. Ci ladit me adekke ma loyo jo pyerabic ocito. Ka oo, ci opoto orumo coŋe
Acoli Baibul
© 1985, Bible Society of Uganda.
613
piny i nyim Elia, obako doge bote ni, “Ai dano pa Lubaŋa, alegi ni, pe ineka kacel
ki joni pyerabicci, piwa obed tek ki in.
14Pien, nen, mac oa ki i polo ci obino piny, owaŋo ludito mony aryo mukwoŋo-ni
ducu kacel ki jogi ma giloyo pyerabic-ci; ento in iwek, pi kwena obed tekki.”
15Lamalaika pa Rwot owaco bot Elia ni, “Lworo pe omaki i kome, Lor piny icit
kwede.” Omiyo en ocito owoto kacel kwede bot kabaka,
16ci owacce ni, “Rwot owaco kuman ni, ‘Pien icwalo lukwena ka penyo dog Baal-
jebub, lubaŋa pa jo Ekron, itimo kumeno ni Lubaŋa pe i Icrael bo, mumiyo ipenyo
doge-ni? En aye lok mumi yo pe ibia ki i wi kitandani ma it ye iye-ni, ento in ibito
woko adada.’ ”
17Akajia oto woko kit macalo Rwot oloko ki i dog Elia-ni, Jekoram ma ominne aye
odoko kabaka ma oleyo ka tyene, i mwaka me aryo me loc pa Tekoram wod pa
Yekocapat, kabaka me Juda, pien onoŋo Akajia pe tye ki wode mo.
18Lok kom Akajia mudoŋŋe ducu, ma en otiyo, gityeko coyone i buk me Tekwaro
pa Luker me Icrael.
2 Luker 2
Elia gitero i polo
1I kare ma Rwot doŋ mito tero Elia woko i polo ki lapiru, onoŋo Elia ki Elica gitye
i wotgi nia ki i Gilgal.
2Elia owaco bot Elica ni, “Alegi ni koŋ ibed kany; pien Rwot otyeko cwala woko
wa i Betel.” Ento Elica ogamo ni, “Macalo Rwot tye makwo-ni, macalo in kikomi
bene itye makwo-ni, an pe abibwoti.” Kit meno gucako wot wa i Betel.
3Lwak lunebi ma yam gitye i Betel gucito bot Elica guwacce ni, “In mono iŋeyo ni
tin Rwot bikwanyo rwodi ki boti ci tero woko?” En ogamo ni, “Iyo, aŋeyo lokke;
doŋ Wuliŋ mot.”
4Elia owacce ni, “Elica, alegi ni koŋ ibed kany, pien Rwot otyeko cwala woko wa i
Jeriko.” Elica ogamo ni, “Macalo Rwot tye makwo-ni, dok macalo in bene kikomi it
ye makwoni, an pe abibwoti.” Kit meno gubino wa i Jeriko.
5Lwak lunebi ma gitye i Jeriko gubino bot Elica cok, guwacce ni, “In mono iŋeyo
ni tin Rwot bi kwanyo rwodi ki boti ci tero woko?” En ogamo ni. “Iyo, aŋeyo
lokke; doŋ Wuliŋ mot.”
6Elia dok owacce ni, “Alegi ni koŋ ibed kany; pien Rwot ocwala wa i Jordan.” En
ogamo ni, “Macalo Rwot tye makwo-ni, dok macalo in bene kikomi it ye makwo-
ni, pe abibwoti.” Kit meno gin aryo ducu gumedde ki wot kacel.
7Lwak lunebi pyerabic bene guwoto kacel kwedgi, ci gucuŋ ki cen ka mabor ki
gin, ka pud gin aryo ducu gucuŋ i dog Jordan.
Acoli Baibul
© 1985, Bible Society of Uganda.
614
8Elia okwanyo boŋone kikome, odolo woko, ogoyo ki pii, ci pii iye opokke woko
aryo tuŋŋi ki tuŋŋi nio ka gin aryo ducu gukato ki i nom mutwo.
9 Ka gutyeko ŋolo loka tuŋcel, Elia owaco bot Elica ni, “Leg gin ma abitimo piri,
ma peya gikwanya woko ki boti.” Elica owacci, “Alegi, imiya ale kit cwinyi-ni adod
tyen aryo.”
10Elia ogamo ni, “Ilego gin matek; ento ka ce ibedo ka neno an i kare ma gitiŋa nia
ki boti-ni, ci bibedo boti kit meno; ento ka ce pe inena, ci pe bibedo kit meno.”
11Ka onoŋo pud giwoto kun giloko, ci nen, gadigadi me mac ki aguragura opoko
kingi gin aryo-ni woko, Elia ocako ci to woko malo i polo ki lapiru madit-ti.
12 Elica oneno ci okok ni, “Wora, wora do! gadigadi pa Icrael ki wegi
aguragurane!” Pe dok omedo ki neno kome. En omako boŋone kikome oyeco
woko i dul aryo.
Elica oleyo ka tyen Elia
13Ka okwanyo boŋo pa Elia ma opoto piny mua ki i kome-ni, odok kwede cen ci
ocuŋ i dog Jordan.
14Okwanyo boŋo pa Elia ma opoto ki i kome-ni, ocako goyo ki pii, kun wacci,
“Rwot Lubaŋa pa Elia tye kwene?” Ka otyeko goyo pii, ci pii iye opokke yo tuŋŋi
ki tuŋŋi; Elica owoto i dyere, oŋolo loka kulu.
15Ka lwak lunebi ma onoŋo gitye i Jeriko guneno en okato loka tuŋ botgi, ci
guwacci, “Cwiny ma yam tye i kom Elia otyeko gamo Elica.” Gubino ka romo
kwede, ci guguŋo piny i nyime.
16Giwacce ni, “Nen, wan luticci watye ki jo matego pyerabic. Walego icwalgi gucit
ka yenyo rwodi; gwok nyo Cwiny pa Rwot otiŋe ci obole woko wa i got nyo i
nota-gu.” En ogamo ni, “Pe wubicwalogi.”
17Ento ka gubedo ka dido en nio ka lewic omake, owacci, “Wucwalgi.” Ci gucwalo
jo pyerabic; gubedo ka yenyo Elia pi nino adek ci pe gunoŋo kome.
18Gudwogo bot Elica i kare ma en pud tye i Jeriko, ci owaco botgi ni, “An pe nene
awacciwu ni, Pe wuciti?”
19Jo ma i gaŋ meno guwaco bot Elica ni, “Nen ba, gaŋ man tye-i kabedo maber ma
yomo cwiny, kit ma in laditwa ineno-ni, Ento piine aye rac, ki lobone bene mi yo i
mon poto woko.”
20En owacci, “Wukella awal kwon manyen, ci wuony iye kado.” Ci gucako kelone
bote.
21En ocito wa i wan pii ci oonyo iye kado-nu, kun wacci, “Rwot owaco kuman ni,
An doŋ atyeko yubo wan pii man odoko maleŋ; pe doŋ bikelo to, pe miyo i mon
poto.”
Acoli Baibul
© 1985, Bible Society of Uganda.
615
22Kit meno pii ocako doko maleŋ nio wa onyoo, kit macalo yam Elica olokoni.
23En ocito wa i Betel; i kare ma en tye ka wot i waŋayo, litino awobe gua ki i gaŋ
gubino gucako nyware, kun giwacci, “Cit malo, lawiye otal: Cit malo, lawiye otal.”
24Ka olokke onenogi, ocenogi i nyiŋ Rwot. Ci ŋuu ma mon aryo gukatti ki i buŋa ci
gukilo kom awobe pyeraŋwen wiye aryo.
25Ka oa ki kunnu ci ocito wa i got Karmel, ka oa ki kunnu odok i Camaria.
2 Luker 3
Loc pa Jekoram
1I mwaka me apar wiye aboro me ker pa Yekocapat kabaka me Juda, en aye
Jekoram wod pa Akab ocamo iye ker me loyo Icrael i Camaria, ci obedo ka loc pi
mwaka apar wiye aryo.
2Otiyo gin ma nen marac i wan Rwot, kadi pe obedo marom ki pa wonne ki pa
minne, pien koŋ omuko wir me woro Baal ma yam wonne otiyo-ni.
3Ento en bene pe oweko kit bal pa Jeroboam wod pa Nebat, ma omiyo jo Icrael
gubalo-ni; en pe oweko lubone.
Elica otito pi loyo jo Moab
4I kare meno onoŋo Meca kabaka me Moab tye ki romi ma gunya mapol; en yam
bedo ka miyo romi alip miya acel bot kabaka me Icrael, ki yer nyogi romi alip
miya acel, mwaka ki mwaka.
5Ento ka Akab oto, ci kabaka me Moab ojemo woko i kom kabaka me Icrael.
6Omiyo kabaka Jekoram otiŋŋe oa ki i Camaria i kare meno, ci ocoko jo Icrael
ducu pi lweny.
7Ka ocito ci ocwalo lok bot Yekocapat kabaka me Juda ni, “Kabaka me Moab
ojemo woko i koma; ibicito ka lweny kweda i kom jo Moab?” En ogamo ni,
“Abicito, an ki in wan acel, lwakka gin aye lwakki, ki aguragurana gin aye
aguragurani bene.”
8Dok owacci, “Wabiwot walubo yo mene?” Jekoram ogamo ni, “Wabilubo yo
makemo i tim me Edom.”
9Kit meno kaba ka me Icrael ocako cito kacel ki kabaka me Juda ki kabaka me
Edom. Ka gubedo ka gono piny pi wot me nino abiro, pii mo pe onoŋŋe pi mony
kadi pi lee ma gimol i korgi ki yec.
10Kabaka me Icrael owacci, “Maa do! Rwot doŋ okelo luker magi adek-ki pi
miyogi i ciŋ jo Moab.”
Acoli Baibul
© 1985, Bible Society of Uganda.
616
11Yekocapat owacci, “Lanebi pa Lubaŋa mo pe kany, wek wapeny dog Rwot ki
bote?” Ci ŋat acel i kom lutic pa kabaka me Icrael ogamo ni, “Elica wod pa Capat
aye tye kany, ma yam liyo pii i ciŋ Elia-nu.”
12Yekocapat owacci, “En tye ki lok pa Rwot.” Ci kabaka me Icrael ki Yekocapat ki
kabaka me Edom gucito wa bote.
13Elica owaco bot kabaka me Icrael ni, “An atimmi gin aŋo? In icit bot lunebi pa
woru ki lunebi pa meni.” Ento kabaka me Icrael owacce ni, “Pe kumeno; pien
Rwot aye olwoŋo luker magi adek-ki pi miyogi woko i ciŋ jo Moab.”
14Elica ogamo ni, “Macalo Rwot me mony tye makwo-ni, ma atiyo pire-ni, kono
nene pe aparo pi Yekocapat kabaka me Juda, kono pe abolo waŋa i komi, kadi wa
neno in.
15Ento wukella lago-opuk.” Ka lago-opuk ocako goyone, ci tek pa Rwot oyido i
kome.
16Owacci, “Rwot owaco kuman ni, ‘Abimiyo laora kulu man mutwe-ni pii poŋ iye.’
17Pien Rwot owaco kuman ni, ‘Wun pe wubineno yamo ki kot-gu, ento laora kulu
aye pii bipoŋ iye, ci wubimato, wun, ki dyaŋiwu ki leewu.’
18Man gin mayot ki bot Rwot; en bimiyo jo Moab bene i ciŋwu,
19ci wubiloyo gaŋi ma girumo ki cel gogo, ki gaŋi ducu ma ŋene, wubireto yadi
mabeco ducu, wubiculo wan pii woko ducu, wubalo lobo maber-ri kun wucoro
iye godi.”
20Orwone i kare me odiko, i kom cawa me tyero gitum, nen, pii obino oa ki yo tuŋ
Edom, nio ka pii opoŋo lobo woko ducu.
21Ka jo Moab ducu guwinyo ni luker gubino ka lweny i komgi, ci gulwoŋo jo ducu
ma gitwero ruko jami lweny i komgi, cakke i kom jo matino nio kwede wa i kom
ludito, ci guryeyo i wan lobo.
22Ka gua malo odiko con, ci cen oryeny i kom pii, jo Moab guneno pii ma okemogi
nen calo remo.
23Guwacci, “Man remo; luker gubedo ka lweny kacel, ci gunekke woko kekengi.
Iyo, jo Moab, wucak yako jami?”
24Ento ka gubino i gony pa jo Icrael, ci jo Icrael ducu gutwarre malo ka lweny i
kom jo Moab, ci guriŋo woko ki i nyimgi; gumedde anyim ki neko jo Moab ma
giriŋo-ni.
25Gumako gaŋi woko, ki potti mabeco ducu bene dano acel acel obolo iye got, nio
ka godi opoŋo piny woko; guculo wan pii woko ducu gureto yadi mabeco ducu;
nio ka godi keken aye odoŋ i Kir-karecet, ci lucel lataŋdiyo gurumo gaŋ meno nio
ka guloyo.
Acoli Baibul
© 1985, Bible Society of Uganda.
617
26Ka kabaka me Moab oneno ni mony doŋ ogeto marac i kome ci ocito ki wegi
pala lucwan miya abiro pi baro dye mony, ma okemo kabaka me Edom; ci pe
gutwero.
27En omako wode maditte ma onoŋo bileyo ka tyene-ni, ci otyero en me bedo
gitum awaŋa i kom cel murumo gaŋ. Omiyo akemo madwoŋ opoto i kom io
Icrael; ci gua gudok cen i lobogi.
2 Luker 4
Moo pa dako ma cware oto
1I kare meno dako mo acel ma i kin mon pa lunebi ocito okok bot Elica ni, “Cwara
ma laticci oto woko; in bene iŋeyo ni laticci yam lworo Rwot, ento won banya
obino ka mako litino awobena aryo wek gubed opiine.”
2Elica owacce ni, “Abitimmi kit gin aŋo? Titta; gin aŋo ma it ye kwede i odi?” En
ogamo ni, “Pe atye ki gin mo i ot, ladit, kono nyo abino moo aye tye.”
3Dok owacce ni, “Cit woko ka lego agulu pa luwoti ducu, ikel ma igi noŋo, kel
mapolpol.
4Ka idony i ot, ci ilor doggola iceg wii ki wi litino awobeni woko i ot, ka iony moo i
lwak agulu meno ducu; ka ce acel acel opoŋ, ci iket ocuŋ cen.”
5Dako-nu ocito ci oloro doggola, ocego wiye ki wi litino awobene aryo; ka en tye
ka onyo moo i igi ci gin gikelo agulu mukene bote.
6Ka agulu ducu opoŋ woko, ci owaco bot wode ni, “Kella agulu mukene.” Ogamo
ni, “Mukene doŋ peke.” Moo ocako gik woko ma pe dok mol.
7En obino otito bot dano pa Lubaŋa, en ogamo ni, “Cit icicat moo wek icul
banyani woko, ci wek in ki litino awobeni wukonnye ki mudoŋŋe.”
Elica ki dako Lacunem
8I nino mo acel Elica ocito wa i Cunem ka ma dako mo ma lalonyo bedo iye; ci
dako-nu olege ni ocam bote. Lacen i kare ducu ma en wok ki kenyo, en ŋak koŋ ca
mo kunnu.
9Dako-nu owaco bot cware ni, “Nen ba, aniaŋ atika ni dano man en dano maleŋ
pa Lubaŋa, ma en bedo ka wirre i yowa jwijwi.
10Wek wagerre latin kicika mo i wi ot, ci waket iye kitanda mo pire ki meja, ki
kom, ki mac tara, ce ka en bino botwa, wek ocit obed iye.”
11I nino mo acel, en ocito kunnu ci odonyo i kicika ocako ywe iye.
12Owaco bot laticce Gikaji ni, “Cilwonna Lacunem man.” Ka olwoŋe, ci ocuŋ i
nyime.
Acoli Baibul
© 1985, Bible Society of Uganda.
618
13Owacce ni, “Wacce ni, Nen, ibedo ki ayela man ducu piwa; gin aŋo ma myero
atimmi? In it ye ki lok mo ma imito atit bot kabaka nyo ladit ma loyo mony?” En
ogamo ni, “An abedo gira i kin lutuwa.”
14Elica openyo ni, “Dok gin aŋo ma gitim pire?” Gikaji ogamo ni, “En pe tye ki
wode mo, ki cware bene doŋ oti woko.”
15Owacce ni, “Lwoŋe.” Ka olwoŋe, en ocuŋ i doggola.
16Ci owacce ni, “I mwaka ca ka onyoo, ka kare oromo, ci ibitiŋo wodi i kori.” En
ogamo ni, “Pe kumeno, rwoda, ai dano pa Lubaŋa; pe ibwol aŋecani ba.”
17Ento dako-nu ogamo ic, ci onywalo wode i kare meno kikome, i mwaka ma
olubo-ni, kit macalo yam Elica owaco bote.
18Ka latin odoŋo, ci i nino mo acel ocito bot wonne i kin lukac,
19ci owaco bot wonne rii, “Ai, wiya do, wiya do!” Wonne owaco bot laticce ni, “Tiŋ
itere bot minne.”
20Ka otiŋe ci otere bot minne. Latin obedo i em minne nie i dyeceŋ abwora, ci oto
woko.
21Ci dako oa ocito opyelo i wi kitanda pa dano pa Lubaŋa-ni, ka oloro wiye woko i
ot, ci ocito woko.
22Olwoŋo cware, owacci, “Cwalla laticci mo acel ki kana mo acel, wek acit bot
dano pa Lubaŋa oyot, ka adwogi.”
23Ogamo ni, “Piŋo icito wa bote tin? Pien dwe peya opor, kadi cabit bene pudi.”
En ogamo ni, “Bibedo ber.”
24Gitweyo kom i ŋe kana, ci dako owaco bot laticce ni, “Wek kana oriŋ, pe icuŋ
nio ka awacci.”
25En ocako a ocito bot dano pa Lubaŋa wa i got Karmel. Ka dano pa Lubaŋa
oneno en bino, owaco bot laticce Gikaji ni, “Nen, Lacunem loka ca;
26riŋ oyot icirom kwede, ci ipenye ni, Itye maber? Cwari tye maber? Latin tye
maber?” Dako-nu ogamo ni, “Tye maber.”
27Ka obino i wi got bot dano pa Lubaŋa, ci opoto omako tyene. Gikaji obino ka
cwale woko cen. Ento dano pa Lubaŋa ojuke ni, “Wek en obedi, pien tye ki can
madwoŋ i cwinye; ento Rwot okano lokke woko bota, pe otitta.”
28Dako owacci, “An yam alegi pi latin laco mo, rwoda? Yam pe awacci, pe
ibwola?”
29Elica owaco bot Gikaji ni, “A malo, itwe pyeri, ci ikwany odoona imak i ciŋi, wek
iciti. Ka iromo ki dano mo, pe imote; ka dano mo omoti, pe igam doge; cit iciket
odoona ipyel i wan latin.”
Acoli Baibul
© 1985, Bible Society of Uganda.
619
30Min latin dok owacci, “Kit macalo Rwot tye makwo-ni, macalo in bene it ye
makwo-ni, pe abibwoto in,” En bene oa ocako lubo kor dako-nu.
31Gikaji ocito mere anyim, ci oketo odoo i wan latin, ento gin mo pe otimme kadi
wa kit gin ma nyuto ni kwo. Omiyo odok cen ka romo kwede iyo, ci otitte ni,
“Latin peya oco.”
32Ka Elica obino i ot, oneno latin obuto i wi kitandane ma oto woko.
33En odonyo oloro doggola woko i wigi gin aryo, ocako lego Rwot.
34 Dok oa malo ocito obuto i kom latin, kun keto doge i dog latin, ki waŋe bene
oketo i waŋ latin, ki bade bene opyelo i bad latin, kun ryene i kome, ci kom latin
odoko lyet.
35Dok oa malo, ocako woto kun wirre i dye ot tuŋŋi ki tuŋŋi, ka oryene i kome;
latin ocako jiro tyen abiro, ci oyabo waŋe.
36Ka olwoŋo Gikaji owacce ni, “Lwoŋ Lacunem man,” Ocito olwoŋe. Ka obino
bote, ci owacci, “Gam wodi eno.”
37Dako-nu obino opoto ka tyene, orumo coŋe piny i nom; ci otiŋo latinne ocito
woko.
Elica otiyo taŋo pi lunebi
38Elica dok ocito i Gilgal i kare ma kec tye i lobo. Ka yam lwak lunebi gubedo i
nyime, owaco bot laticce ni, “Cib agulu madit i keno, wek ited dek ki lwak lunebi-
ni.”
39Ŋat acel ocito i poto ka ŋwedo dek, ci onoŋo agaba me tim, opwono nyige poŋ
kanyi ma odolo, ci obino oŋwero oketo i agulu dek kun pe ŋeyo kitgi.
40Ka gitoko wek jo-nu gucam, ka gitye ka camo dek-ku, ci gudamje matek ni, “Ai
dano pa Lubaŋa, yat to aye tye i agulu-ni!” Ci camone oloyogi woko.
41Elica ogamo ni, “Wukel moko kwon.” Ci oonyo i agulu, kun wacci, “Tok dek ki
jo-nu gucam.” Ci gin marac mo pe dok onen i agulu.
42Laco mo onoŋo oa ki i Baal-calica, okelo kwon me wi mwaka bot dano pa
Lubaŋa, mugati cayiri pyeraryo, ki wit kal manyen i kicaane. Elica owacci, “Mi ki
jo-nu wek gucam.”
43Ento laticce ogamo ni, “Man abiketo i nyim jo miya acel-li niŋniŋ?” En onwoyo
waco ni, “Migi bot jo-nu, wek gucam, pien Rwot aye owaco kuman ni, ‘Gibicamo ci
giweko mogo doŋ.’ “
44Ci oketo i nyimgi, Gucamo, guweko mogo odoŋ, kit macalo Rwot owaco-ni.
2 Luker 5
Elica ocago dobo pa Naaman
Acoli Baibul
© 1985, Bible Society of Uganda.
620
1 Naaman, ladit me mony me Ciria, en yam dano madit i nyim rwode dok ma
giworo, pien Rwot omiyo Ciria obedo ka loyo lweny pi Naaman. En yam twon
oteka lweny madit, ento onoŋo en ladobo.
2I kare-nu onoŋo mony pa jo Ciria oyako latin nyako mo ki i lobo Icrael, ci odoko
aŋeca pa dako Naaman.
3En owaco bot min ot ni, “Kono nene rwoda tye cok ki lanebi ma tye i Camaria ca,
kono ocaŋo two dobone woko.”
4Kit meno omiyo Naaman ocito otito bot kabaka ni, “Aŋeca ma oa ki i lobo Icrael
owaco kuman.”
5Kabaka me Ciria ogamo ni, “Cit doŋ, an abicwalo waraga bot kabaka me Icrael.”
En ocako cito, otero ryal ma romo talanta apar, ki jabu ma romo cekel alip abicel,
ki boŋŋi me nino madito apar.
6Okelo waraga bot kabaka me Icrael, ma kwanne calo man ni, “Ka waraga man oo
boti, ber iŋe ni acwalo laticca Naaman boti, wek in ican two dobone.”
7Ka kabaka me Icrael okwano waraga-nu, ci oyeco boŋone kun wacci, “An aye
Lubaŋa bo, ma neko dano ka dok cero woko-ni, en aye omiyo dano man ocwalo
lok bota pi caŋo two dobo pa laco man? Koŋ wutam, ka dok wunen ni en tye ka
yenyo kolo i koma.”
8Ento ka Elica ma dano pa Lubaŋa lwoŋo nyiŋ Rwot Lubaŋane, ka kwato owinyo
ni kabaka me Icrael oyeco boŋone woko, ci ocwalo lok bot kabaka kun wacci,
“Piŋo iyeco boŋoni woko? Wek en obin bota kombeddi, wek oneni lanebi tye i
Icrael.”
9Kit meno Naaman ocito bote ki aguragurane ducu ki gadigadi monnye, ci ocuŋ i
doggola ot pa Elica.
10Elica ocwalo kwena bote kun wacci, “Cit icilwokke i kulu Jordan tyen abiro, ci
komi biroc dok kakare, dok komi bilony.”
11Ento kiniga omako Naaman, ocako cito woko kun wacci, “Nen, onoŋo atamo ni
en bikato woko wa bota, ka cun, lwoŋo nyiŋ Rwot Lubuŋane, ka kwato ciŋe i
koma ka ma lit-ti, ka caŋo two dobo woko.
12Kulu Abana ki Parpar ma gitye i Damaciko pe gibeco makato lwak pii ma tye i
Icrael ducu? Kono nene pe alwokke i piigi ci koma bedo leŋ?” Ocako lokke ci ocito
woko ki akeca madwoŋ.
13Ento luticce gucito bote cok, guwacce ni, “Wora, ka nene lanebi owacci pi tiyo
gin mo madit, kono pe itiyo? Man do twara ka owacci ni, ‘Lwokke, wek komi
olony.’ “
14En ocako cito ci olutte i kulu Jordan tyen abiro, kit ma dano pa Lubaŋa owaco-
ni; ci kome ocako roc odok kakare macalo kom latin lakere, ci olonnye.
Acoli Baibul
© 1985, Bible Society of Uganda.
621
15En odok bot dano pa Lubaŋa, en ki lwakke ducu, obino ci ocuŋ i nyime, owacci,
“Nen, an doŋ aŋeyo ni Lubaŋa mo pe i lobo ducu, kono i Icrael keken; ci ber doŋ
igam mot pa laticci.”
16Elica owacci, “Macalo Rwot tye makwo-ni, ma atiyo pire-ni, pe abigamo gin
mo.” Naaman obedok a diyo en ni ogam, ento Elica okwero woko.
17Naaman dok owacci, “Ka ikwero, ci alegi ni, wek gimi bota lobo ma kana aryo
gitwero yeyo, pien nia tin, rwoda, pe abityero gitum awaŋa nyo gitum mukene
bot lubaŋa mo, kono bot Rwot keken.
18Pi lok man Rwot myero otima kica: ka ce laditta bicito jwijwi i ot pa Rimmon ka
worone kunnu, ma kun noŋo ojeŋo ciŋe i bada, ki an bene noŋo akulle piny
kekena i ot pa Rimmon, ka ce onoŋo akulle kekena i ot pa Rimmon, ci Rwot
myero otima kica i kom lok man.”
19En owacce ni, “Doŋ icit ki kuc.” Ento ka Naaman owoto ocito ka ma borbor,
manok mo,
20ci Gikaji latic pa Elica ma dano pa Lubaŋa-ni owacci, “Nen, ka rwoda oweko
Naaman Laciria-ni, pe omedo ki gamo gin ma okelo-ni ki i ciŋe, Macalo Rwot tye
makwo-ni, abiriŋo i kore, wek anoŋ gin mo ki bote.”
21Kit meno Gikaji ocako lubo kor Naaman. Ka Naaman oneno ŋatti mo ma riŋo i
kore, ci opye piny ki i wi gadigadine pi rwatte kwede kun penyo ni, “Lok mo tye?”
22En ogamo ni, “Lok mo peke. Rwoda ocwala ka wacci ni, ‘Kombeddi awobe aryo
mogo ma gin lunebi gubino bota ma gua wa i lobo godi me Epraim; alego ni, imi
botgi talanta me ryal ki boŋo aryo me nino madito.’ “
23Naaman ogamo ni, “Ber igam talanta aryo.” Dok orido en matek, omiyo otweyo
talanta aryo me ryal i kicaa aryo, ki boŋo aryo me mno madito, ci omiyo luticce
aryo guyeyo, gutiŋo gutelo nyim Gikaji.
24Ka oo i wi got, ci okwanyo woko ki i ciŋgi, ocako ketogi i ot; ka ocwalo jo meno
woko, ci gucito.
25Ka odonyo i ot, ocuŋ nyim rwode, Elica openye ni, “Gikaji In ibedo kwene?” En
ogamo doge ni, “Laticci pe ocito ka mo.”
26Ento Elica owacce ni, “Tipo koma ocito kwedi wa i kare ma laco meno odwogo
boti nia ki i wi aguragura pi rwatte kwedi. Meno pe en aye kare ma myero giga
miye lim ki ginaruka-gu, ki poto jeitum ki poto olok, ki romi ki twoni-guiki opii ki
aŋeca-gu.
27Pienno dobo pa Naaman bikobo i komi ki i kom likwayi matwal.” Kit meno en
okato woko ki i nyime ma ladobo, ma kome oruko woko matar macalo pee.
2 Luker 6
Acoli Baibul
© 1985, Bible Society of Uganda.
622
Latoŋ okwaŋ i pii
1I kare-nu lwak pa lunebi gukok bot Elica ni, “Nen, kabedo ma wabedo iye i te
locci-ni tidi mo, pe romowa.
2Wek waciti wa i Jordan wek dano acel acel onoŋ yat ki kunnu, wek wayub
kabedowa kunnu.” Elica ogamo ni. “Citu.”
3Dano mo acel ma kingi owacci, “Kono obedo ber ka in icito kwedwa wan luticci.”
Ogamo ni, “Abicito.”
4En ocako cito kwedgi. Ka guo I Jordan, gutoŋo lwak yadi woko.
5Ento ka dano mo acel tye ka togo yat, latoŋŋe oput woko opoto i pii, ci odaŋŋe
matek ni, “Maa do, rwoda! Pien alego bot dano mo.”
6Dano pa Lubaŋa owacci, “Opoto ki kakwene?” Ka onyutte kakare, ci otoŋo yat
mo, obolo i pii kunnu, omiyo latoŋ ocako kwan wi pii.
7Owacce ni, “Kwany woko.” Ocwalo bade okwanyo woko.
Elica ki jo Ciria
8I kare mo ka kabaka me Ciria tye ka lweny i kom Icrael, Obedo ka yubo lok ki
luticce kun wacci, “Ka gonnya bibedo ka munyo.”
9Ento dano pa Lubaŋa ocwalo lok bot kabaka me Icrael ni, “Ber igwokke pe iwok
ki ka munyo, pien jo Ciria gubecito wa kunnu.”
10Kabaka me Icrael ocako cwalo dano i kabedo ma dano pa Lubaŋa otitte-ni. En
obedo ka konye kit meno, omiyo olaro kome tyen mapolpol.
11Cwiny kabaka me Ciria obedo ka cwer mada pi lok meno; omiyo olwoŋo luticce
openyogi ni, “Wunyutta dano ma tye i kinwa ma dotowa bot kabaka me Icrael.”
12Laticce mo acel owacce ni. “Dano mo pe, rwoda kabaka; ento Elica ma lanebi
ma tye i Icrael-li, en aye tito lok ma iloko wa i kicika butoni bot kabaka me
Icrael.”
13En ogamo ni, “Cit iciyeny ka ma en tye iye, wek acwal dano ka make.” Gititte ni,
“Nen, en tye wa i Dotan.”
14Kabaka ocako cwalo lwak aguragura ki gadigadi lweny ki mony madit; ci gucito
wa kunnu i dyewor, gurumo gaŋ woko.
15Ka latic pa dano pa Lubaŋa oa malo odiko con ci okato woko nen, mony ki
aguragura ki gadigadi lweny orumo gaŋ woko ducu. Laticce owacci, “Maa do,
rwoda! Man watimo aŋo?”
16En ogamo ni, “Pe ilwor, pien jo ma tye tuŋ botwa dwoŋ, makato jo ma tye tuŋ
botgi.”
Acoli Baibul
© 1985, Bible Society of Uganda.
623
17Elica ocako lega, kun lego ni, “Ai Rwot, alegi, yab waŋe wek onen.” Rwot ocako
yabo waŋ latin awobi meno, ci oneno; nen aguragura opoŋo wi got woko ki
gadigadi lweny me mac ma orumo Elica woko dyere.
18Ka Luciria gucito ka lweny i kome, Elica olego Rwot, kun wacci, “Alegi ni doŋ
imi wan jo magi ocor woko.” Rwot ocako miyo wangi ocor woko kit macalo Elica
olego-ni.
19Elica owaco botgi ni, “Man pe yo, man bene pe gaŋ; wulub kora, abiterowu bot
dano ma wuyenyo-ni.” Ci oterogi wa i Camaria.
20Ka gudonyo i Camaria, Elica olego Rwot ni, “Ai Rwot, doŋ iyab wan jo magi, wek
gunen piny.” Rwot ocako yabo wangi, ci guneno piny; ci nen, onoŋo gitye wa i dye
Camaria.
21Ka kabaka me Icrael onenogi ci openyo Elica ni, “Wora, abinekogi woko?
Abinekogi woko?”
22En ogamo ni, “In pe ibinekogi. In itwero neko jo ma doŋ iyakogi ki pala
lucwanni ki atummi? Ket cam ki pii i nyimgi, wek gucam, gumat, ka gucak cito wa
bot rwotgi.”
23En oyubogi cam madwoŋ; ka doŋ gucamo, gumatol ci ocwaloai gudok bot
rwotgi. Jo Ciria pe dok gudwogo ka monyo lobo Icrael matwal.
Elica ki mony murumo Camaria
24Lacen Ben-adad kabaka me Ciria ocoko monnye ducu, ocito, orumo Camaria.
25Onoŋo kec bene dwoŋ i Camaria ci gurumo woko likiŋ, nio ka wi kana gicato
giwilo ki cekel me ryal pyeraboro, ki kello bakuli acel giwilo ki cekel me ryal abic.
26I kare ma kabaka me Icrael woto kato ki i wi cel, dako mo odaŋŋe ki lok bote,
kun wacci, “Konya, rwoda, kabaka!”
27En ogamo ni, “Ka Rwot pe okonyi, ci an abinoŋo gin ma akonyi kwede kwene?
Binoŋŋe ki i laro moyo nyo ka ma gidiŋo iye koŋo vino bo?”
28Kabaka ocako penyo en ni, “Gin aŋo ma yeli?” Dako-nu ogamo ni. “Dako man
owacca ni, ‘Miwa wodi wek tin wacam, ka diki doŋ wacam woda.’
29 Pienno omiyo watedo woda, wacamo, ci orwone awaco ki dako-nu, ‘Miwa
wodi, wek wacam’; ento en okano wode woko.”
30Ka kabaka owinyo lok pa dako-nu, ci oyeco boŋŋine woko ducu, ki i kare ma en
kato ki i wi cel-li, kun dano gineno, ci nen, en oruko boŋo cola ki i te boŋone ma i
kome-ni.
31En owacci, “Myero Lubaŋa oket can i koma kumeno, ki makato bene, ka ce wi
Elica tin pe gitoŋo woko.”
Acoli Baibul
© 1985, Bible Society of Uganda.
624
32Onoŋo Elica tye obedo i ode, ki ludoŋo bene onoŋo gubedo kwede. I kare meno
onoŋo kabaka oa ocwalo lakwena mua ki i nyime; ento ma pud peya lakwena oo
bot Elica, en otugi waco bot ludoŋo ni, “Wun wuneno kit ma lanek man ocwalo
kwede dano me toŋo wiya woko? Wunen ka lakwe-na-nu obino, ci wulor doggola
woko, wumak doggola matek. Meno pe obot tyen rwode ma winnye bino ki i
ŋeyeni?”
33I kare ma en pud loko kwedgi, kabaka obino bote owacce ni, “Ayela man oa ki
bot Rwot! Piŋo amedde ka kuro Rwot kuman?”
2 Luker 7
1Elica owacce ni, “Winy lok pa Rwot: Rwot owaco kuman ni, ‘Diki ka onyoo moko
kwon mapwotte adita acel gibicato ki cekel acel, ki cayiri adita aryo gibicato pi
cekel acel ki i dog gaŋ me Camaria.’ “
2Ladit me askari ma kabaka jeŋo ciŋe i kome, ogamo dog dano pa Lubaŋa ni, “Ka
ce Rwot kikome aye biyabo wan dirica ki i polo, ci meno bitimme?” Elica ogamo
ni, “In ibineno ki waŋi, ento pe ibicamone.”
3I kare-nu onoŋo tye jo aŋwen ma ludobo ma gibedo i dog gaŋ; gubedo ka pennye
kekengi ni, “Piŋo wabedo kany nio ka wato?
4Kadi wawac ni, ‘Wek wadonyu i gaŋ,’ kec bene tye i gaŋ, wabito ki kunnu; ka
wabedo kany, wato woko bene. Doŋ wubin, wacitu kombeddi wa i gony pa jo
Ciria. Ka pe gunekowa ci wabikwo, ka gunekowa ci wabito.”
5Gucako a ma piny pud ribiribi, gucito wa i gony pa jo Ciria; ento ka guo i dog
gony pa jo Ciria nen, dano mo pe kunnu.
6Pien Rwot omiyo jo Ciria guwinyo dwan lwak gadigadi lweny, ki pa aguragura,
ki dwan mony madwoŋ, omiyo gubedo ka lok kekengi ni, “Nen, kabaka me Icrael
owilo mony pa kabaka pa jo Kit ki luker me Ejipt, gubino i komwa.”
7Omiyo gutwarre woko ki ŋwec ma piny pud ribiribi gularo kwogi, ci guweko
kemagi, ki aguraguragi, ki kanagi, i gony ki berre, guriŋo gularo kwogi.
8Ka ludobo meno guo i dog gony, gudonyo i kema mo, gucamo, gumato, ci gutiŋo
ryal mogo ki jabu ki boŋŋi-gu, gucito gukanogi woko; ka dok gudwogo cen,
gudonyo i kema mukene bene, gutiŋo jami ma tye iye, gucito gukano.
9Ka dok guloko kekengi ni, “Gin ma watimo-ni pe ber. Tin aye nino me lok maber;
ka waliŋ nio ka piny odoko leŋ, ci can bipoto i komwa; doŋ wubin, wacitu wacitit
bot jo ma i ot pa kabaka.”
10Ci gucito gulwoŋo lugwok dog gaŋ, gutito botgi ni, “Wan wacito wa i gony pa jo
Ciria, nen, dano mo pe onen nyo owinnye kunnu, gin mo pe, kono lwak aguragura
ki lwak kana keken ma gitweyogi, ki kema bene tye ma giwekogi ki berre.”
11Lugwok dogcel gudaŋŋe matek, ci gitito pire bot jo pa kabaka.
Acoli Baibul
© 1985, Bible Society of Uganda.
625
12Kabaka ocako a malo i dyewor, owaco bot luticce ni, “Abitittiwu kit ma jo Ciria
guyubbe kwede ka lweny i komwa. Gin giŋeyo ni watye ki kec; omiyo guweko
gony gucito woko ka kanne wa i bar kun gitamo ni, ‘Ka ce gukatti woko ki i gaŋ ci
wabimakogi makwo ka wadonyo i gaŋ.’ “
13Laticce mo acel owacci, “Koŋ giwcal jo mogo ki aguragura abic ki i kin mewa
mudoŋ, pien jo ma gidoŋ kany gibito macalo lwak jo Icrael ducu ma doŋ guto
gutum woko-ni; wek koŋ wacwalgi ci wanen kite.”
14Gucako kwanyo jo aryo ma luriŋ ki aguragura, kabaka ocwalogi i kor mony pa
jo Ciria kun wacci, “Wucit wunen.”
15Gucito gulubo korgi wa i Jordan; nen guweko jami i korgi ki ginaruka-gu ki lwak
jami ma jo Ciria gubolo pi laro komgi. Lukwena gudwogo gutito bot kabaka.
16Lwak gumol woko, guyako gony pa jo Ciria, ci adita acel me moko kwon
mapwotte gicato pi cekel acel, ki adita aryo me cayiri pi cekel acel, kit ma yam
Rwot owaco-ni.
17I kare meno onoŋo kabaka oketo ladit me askari ma en jeŋo ciŋe i kome me
bedo lagwok dog gaŋ; dano gunyono en ki tyengi i dog gaŋ, ci oto woko, kit ma
dano pa Lubaŋa owaco i kare ma kabaka ocito bote-ni.
18Pien ka dano pa Lubaŋa nene owaco bot kabaka ni, “Adita aryo me cayiri
gibiwilo ki cekel acel, ki adita me moko kwon mapwotte pi cekel acel, di ki ka
onyoo ki i dog gaŋ me Camaria,”
19ladit me askari ogamo dog dano pa Lubaŋa ni, “Ka ce Rwot kikome aye biyabo
wan dirica ki i polo, ci jami ma kit meno bitimme?” En ogamo ni, “In kikomi
ibineno ki waŋi, ento pe ibicamone.”
20Ci otimme i kome kit meno, pien dano gunyone ki tyengi ki i dog gaŋ ci oto
woko.
2 Luker 8
Gidwoko lobo pa dako Lucanem
1 I kare meno Elica owaco ki dako ma yam ocero latinne ni, “A woko wek icit ki jo
ma i odi icibed ka mo ma itwero ducu; pien Rwot ociko pi kec, ci bipoto i lobo pi
mwaka abiro.”
2Dako-nu ocako a woko ci otiyo kit macalo dano pa Lubaŋa owaco-ni; ocito ki jo
ma i ode ci obedo i lobo pa jo Piliciti mwaka abiro.
3Ka mwaka abiro otum, dako-nu ocako dwogo nia ki i lobo pa Jo Piliciti, okato
ocito bot kabaka ka koko pi ode ki pi lobone.
4I kare-nu onoŋo kabaka tye ka lok ki Gikaji ma latic pa dano pa Lubaŋa, kun
wacce ni, “Titta gin madito ducu ma doŋ Elica otyeko tiyo.”
Acoli Baibul
© 1985, Bible Society of Uganda.
626
5Ka onoŋo obetito bot kabaka kit ma Elica ocero ki dano muto-ni, nen, dako ma
en ocero wode-ni okok bot kabaka pi ode ki pilobone. Ci Gikaji owacci, “Rwoda,
kabaka, man en aye dako, ki wode bene ene, ma Elica ocero-ni.”
6Ka kabaka openyo dako-nu, ci en otitte, omiyo kabaka okwanyo dano mo madit
pire, kun wacci, “Dwok jami ma yam pa dako-nu ducu bote, kacel ki jami ma ocek
i pottine nia wa i kare ma en obwoto ki lobone nio kwede wa onyoo.”
Kajael odoko kabaka me Ciria
7I kare meno Elica ocito i Damaciko. Ben-adad kabaka me Ciria onoŋo two; ka
onoŋo gititte pire ni, “Dano pa Lubaŋa obino kany,”
8kabaka owaco bot Kajael ni, “Kwany mot icit kwede ka jolo wi dano pa Lubaŋa,
ci ipeny dog Rwot ki bote, kun ipenye ka abicar, ki i two man.”
9Kit meno Kajael ocako cito ka jolo wiye, otero ki mot bene, kit kwa jami ducu
mabeco ma tye i Damaciko, ma kinaga pyeraŋwen guyeyo. Ka ocito ocuŋ i nyime,
owacci, “Wodi Ben-adad ma kabaka me Ciria ocwala boti, kun wacci, ‘Abicaŋ i
two man?’ “
10Elica owacce ni, “Cit iciwacce ni, ‘In ibicaŋ adada’; ento Rwot otyeko nyuto bota
ni en bito woko adada.”
11En ociko waŋe i kom Kajael kun gaye kwede, nio ka lewic omako, ci dano pa
Lubaŋa ocako koko.
12Kajael openyo ni, “Rwoda, dok ikok piŋo kaa?” En ogamo ni, “Pien aŋeyo tim
marac ma ibitime ki jo Icrael; ibiwaŋo gaŋi gogogi woko ki mac, ibineko co
matino woko ki pala lucwan, kun inyoto litino lukere woko, dok mongi ma giyac
gibiryeko igi woko.”
13 Kajael ogamo ni, “Laticci odoko gin aŋo, ma en gwok ma mwa-ni, ci twero tiyo
gin madit ma rom meno kulu?” Elica odok iye ni, “Rwot otyeko nyutta ni, in aye
ibibedo kabaka me Ciria.”
14En ocako a woko ki bot Elica, ci ocito wa bot rwode. Rwode openye ni, “Elica
owaco boti lok aŋo?” En owacci, “En otitta ni in ibicaŋ adada.”
15Orwone en okwanyo taulo, oluto i pii ci oyaro i waŋe, nio ka oto kwede. Kajael
oleyo ka tyene.
Loc pa Jekoram me Juda
(2 Tek 21.1-20)
16I mwaka me abic me ker pa Joram wod pa Akab kabaka me Icrael, en aye
Jekoram wod pa Yekocapat kabaka me Juda ocako iye loc.
17Ocamo ker ma onoŋo mwaka me ditte pyeradek wiye aryo, ci obedo ka loc i
Jerucalem pi mwaka aboro.
Acoli Baibul
© 1985, Bible Society of Uganda.
627
18Obedo ka lubo kit pa luker me Icrael, kun tiyo kit macalo jo me ot pa Akab
gutiyo, pien dakone nya pa Akab. Obedo ka tiyo gin ma nen marac i waŋ Rwot.
19 Ento Rwot pe omito tyeko Juda woko ducu, pi laticce Daudi, kit ma con ocikke
bote ni ebimiye bedo ki mac tara, en ki likwaye matwal.
20 I karene en aye jo Edom gujemo iye woko i kom loc pa Juda, ci guketo kabakagi
pigi kengi.
21Joram okato loka Jair kacel: ki gadigadi lwennye ducu, ci oa woko i dyewor, ci
en ki ludito ma giloyo gadigadi lwennye gulwenyo i kom jo Edom ma gurume
dyere-ni; ento monnye oriŋo odwogo woko paco.
22Omiyo Edom ojemo woko i kom loc pa Juda nio wa onyoo. Ka dok Libna bene
ocako jemo woko i kare-nu.
23Lok kom Joram mudoŋŋe ducu, ki gin ma yam otiyo ducu, gityeko coyone i buk
me Tekwaro pa Luker me Juda.
24Joram oto, oywe kacel ki kwarine, dok giyike kacel ki kwarine i gaŋ pa Daudi;
Akajia ma wode aye oleyo ka tyene.
Loc pa Akajia kabaka me Juda
(2 Tek 22.1-6)
25I mwaka me apar wiye aryo me loc pa Joram wod pa Akab, kabaka me Icrael,
Akajia wod pa Jekoram, kabaka me Juda, ocako camo iye ker.
26Akajia onoŋo ditte romo mwaka pyeraryo wiye aryo ka ocamo ker, ci obedo ka
loc i Jerucalem pi mwaka acel. Minne nyiŋe Atalia; en yam lakwar Omri kabaka
me Icrael.
27Akajia bene obedo ka lubo kit pa jo me ot pa Akab, obedo ka tiyo gin ma nen
marac i waŋ Rwot, kit macalo jo me ot pa Akab obedo ka tiyone, pien onoŋo jo
paoce ot pa Akab.
28En ocako cito gin ki Joram wod pa Akab ka lweny ki Kajael kabaka me Ciria wa i
Ramot-gilead, ci jo Ciria guketo ret i kom Joram.
29Kabaka Joram odwogo ka mado rette i Jejreel, en aye waŋ ret ma jo Ciria guketo
i kome ki i Rama, i kare ma en olwenyo i kom Kajael kabaka me Ciria. Akajia wod
pa Jekoram kabaka me Juda ocito ka limo Joram wod pa Akab i Jejreel, pien
onoŋo kome lit.
2 Luker 9
Giwiro Yeko me bedo kabaka me Icrael
1Elica olwoŋo ŋat acel i kin lwak pa lunebi ci owacce ni, “Twe pyeri, ci ikwany
cupa moo man imak i ciŋi, icit kwede wa i Ramot-gilead.
Acoli Baibul
© 1985, Bible Society of Uganda.
628
2Ka io kunnu, ci iciyeny Yeko wod pa Yekocapat, wod pa Nimci; cit iciwacce oa
woko ki i kin luwote, ci itel wiye itere i kicika ma i tyelo.
3Ka ikwany cupa moo, iony i wiye, kun iwacci, ‘Rwot owaco kuman ni, Awiro in
me bedo kabaka ma loyo Icrael.’ Ka doŋ iyab doggola ci ilwi woko; pe ibed
kunnu.”
4Latin awobi meno ma lanebi-ni ocako wot i Ramot-gilead.
5Ka ocito oo, nen, onoŋo ludito me mony gubedo i kacokke ka laro lok, ci owaco
ni, “Atye ki kwena mo boti, ai ladit me mony.” Yeko ogamo ni, “Ibino bot aŋa ki i
kinwa kany?” En ogamo ni, “Abino boti, ai ladit me mony.”
6 Yeko oa ocito kwede i ot; ci latin awobi-nu oonyo moo i wiye, kun wacce ni,
“Rwot Lubaŋa pa Icrael owaco kuman ni, Awiro in me bedo kabaka ma loyo lwak
pa Rwot, wek ilo jo Icrael.
7In aye ibimuko ot pa laditti Akab woko, wek an acul kwor i kom Jejebel pi remo
pa luticca ma lunebi, ki pi remo pa lutic pa Rwot ducu.
8Pien ot pa Akab bitum woko ducu; abineko co woko ducu ki bot Akab, ma opii ki
ma anywalli-gu, ma gitye i Icrael.
9Abimiyo ot pa Akab bedo calo ot pa Jeroboam wod pa Nebat, dok bibedo macalo
ot pa Baaca wod pa Akija.
10 Gwogi aye bimwodo kom Jejebel woko ki i lobo Jejreel, ŋatti mo pe biyiko en.”
Ka oyabo doggola, ci olwi woko.
11Ka Yeko okato woko bot lutic pa laditte, gupenye ni, “Lok aŋo doŋ? Piŋo lapoya-
nu obino boti?” En owaco botgi ni, “Wun wuŋeyo laco-nu ki lokke.”
12Dok gupenye ni, “Meno goba; tucciwa lok kikome.” En otito botgi kikore ni, “En
olokka kuman kun wacca ni, ‘Rwot owaco kuman ni, Awiro in me bedo kabaka
ma loyo Icrael.’ “
13Ŋat acel acel okwanyo boŋone oyotoyot opeto piny i rwom ma obedo gotgot
wek en obed iye, gucako kuto tumgi kun gidaŋŋe matek ni, “Yeko aye kabaka.”
14Kit meno Yeko wod pa Yekocapat wod pa Nimci ocako piro lok i kom Joram. (I
kare-nu onoŋo Joram ki jo Icrael ducu gubedo ka gwoko Ramot-gilead pi geŋo
Kajael kabaka me Ciria wek pe olweny i kome;
15ento onoŋo kabaka Joram otyeko dwogo i Jejreel wek gimad rette ma yam jo
Ciria guketo i kome, i kare ma onoŋo en olwenyo ki Kajael kabaka me Ciria.) Yeko
owacci, “Ka ce tamwu tye kit man, pe wuwek dano mo obucce ki i gaŋ ka tero
lokke i Jejreel.”
16Yeko ocako ito i wi gadigadi lwennye, ocito wa i Jejreel, pien onoŋo Joram buto
kunnu. Ka dok Akajia kabaka me Juda bene ocito kunnu ka limo Joram.
Acoli Baibul
© 1985, Bible Society of Uganda.
629
17I kare meno onoŋo lakur-piny Ocuŋ malo i lubele ma i Jejreel, ci oneno buca
mony pa Yeko ka bino, ci owacci, “Aneno buca mony.” Joram owacci, “Kwany won
aguragura mo, icwal ocirwatte kwede wek openye ni, ‘Ibino ki kuc bo?’”
18Dano mo oito i wi aguragura ocako cito ka rwatte kwede, ci openye ni, “Kabaka
owacci, ‘Ibino ki kuc bo?’ ” Yeko ogamo ni, “In iyelle ka penyo pi kuc piŋo kaa?
Lokke, ilub kora.” Lakur-piny odwoko lok kun wacci, “Lakwena oo kunnu, ento pe
doŋ obedwogo.”
19Dok ocwalo won aguragura me aryone. Ka oo botgi owacci, “Kabaka owacci,
‘Ibino ki kuc bo?’ ” Yeko ogamo ni, “In iyelle ka penyo pi kuc piŋo? Lokke, ilub
kora.”
20Lakur-piny dok odwoko lok ni, “En oo botgi, ci pe doŋ obedwogo. Dok laryem
gadigadi lweny ryemo macalo Yeko wod pa Nimci; pien ryemo ki tek twatwal
calo lapoya.”
21Joram owacci, “Wuyub gadigadina!” Ci giyubo gadigadine, ka Joram kabaka me
Icrael ki Akajia kabaka me Juda gucako wot, kun ŋat acel acel oito i gadigadine,
gucito ka rwatte ki Yeko. Gurwatte kwede i poto pa Nabot ma jo Jejreel.
22Ka Joram oneno Yeko, ci openyo ni, “Ibino ki kuc bo?” En ogamo ni, “Kit kuc aŋo
ma dok bedo tye-ni, ma kun kono tim kwele kwele pa meni Jejebel, ki tim
jokjokke doŋ dwoŋ twatwal?”
23Joram owiro gadigadine, oriŋo woko kun waco bot Akajia ni, “Roro doŋ ocakke,
Akajia.”
24Yeko otelo atumme ki tekke ducu, ci obayo ocelo Jorami kin kwaya bade, ci
atero ocun wa i kom adunone, omiyo en opoto piny i gadigadine.
25Yeko owaco bot Bidkar ma lakony en ni, “Kwanye woko, ibol piny i poto pa
Nabot ma jo Jejreel. Po pi lok ma Rwot yam otito i kome i kare ma an ki in wariŋo
ki aguragurawa kacel i kor: Akab ma wonne kun waco ni,
26 ‘Macalo laworo aneno remo pa Nabot, ki remo pa awobene-ni, abiculo kwor i
komi i poto man! Man lok pa Rwot kikome.’ Doŋ itine ibole i po to kany, kun ilubo
lok ma yam Rwot owaco-ni.”
Yeko oneko Akajia
(2 Tek 22.7-9)
27Ka Akajia kabaka me Juda oneno, ci oriŋo woko odok yo tuŋ Bet-kagan Yeko
olubo kore ci owacci, “Cel en woko bene”; ci gicelo en woko ki i gadigadine kun
obeito wi cere ma wo to i Gur, ma cok ki i get Ibleam, Oriŋo olaro Megido, ci oto
kunnu.
28Luticce gutiŋo en ki gadigadi gutere i Jerucalem, ci guyike i lyelle kacel ki
kwarine i gaŋ kal pa Daudi.
Acoli Baibul
© 1985, Bible Society of Uganda.
630
29Onoŋo Akajia ocako loyo jo Juda i mwaka me apar wiye acel me loc pa Joram
ma wod pa Akab.
To pa Jejebel
30Ka Yeko oo i Jejreel, ci Jejebel owinyo pire. Owiro yat macol i ŋet waŋe ryoryo,
okedo wiye, ocako neno woko ki i waŋ dirica.
31Ka Yeko donyo ki i dog gaŋ, ci Jejebel openyo ni, “Ibino ki kuc bo, in Jimri, lanek
rwodi-ni?”
32Yeko otiŋo waŋe malo ka oneno dirica, ci owacci, “Aŋa ma tye tuŋ bota? Aŋa?”
Co aryo nyo adek ma lugwok daker, ma gikologi, guneno yo tuŋ bote.
33Yeko owaco botgi ni, “Wubole woko piny.” Gubolo Jejebel woko piny, ci remone
okir i kor ot ki i kom aguragura, aguragura bene gunyono kome.
34Yeko odonyo i gaŋ, ci ocamo ka omato. Lacen owacci, “Wunen dako man ma
giceno-ni, wuyike woko: pien en nya pa kabaka.”
35Ka gucito ka yiko kome, pe ginoŋo gin mo mudoŋ i kome, kono nyo olar wiye ki
tyene aryo ki opany ciŋe aryo.
36 Ka gudwogo bote, gutitte, ci ogamo ni, “Meno en aye lok pa Rwot, ma yam
owaco ki i dog Elia Laticbe-ni, ni meno, ‘Gwogi aye bimwodo kom Jejebel ki i lobo
me Jejreel;
37dok kom Jejebel bibedo macalo cet dyaŋ ma giketo ata i nom i poto ma i lobo
Jejreel, ma bimiyo dano mo pe twero waco ni, Man aye Jejebel.’ ”
2 Luker 10
Yeko oneko jo me ot pa Akab otyeko woko
1Onoŋo Akab tye ki awobene pyerabiro ma gibedo i Camaria. Yeko ocako coyo
waraga mogo, ci ocwalogi i Camaria bot ludito ma giloyo gaŋ meno, ki bot ludoŋo,
ki bot lugwok litino awobe pa Akab, kun waco ni,
2“Litino pa rwotwu tye botwu, dok bene wutye ki gadigadi lweny ki aguragura-
gu, ki gaŋi ma girumo ki cel gogo, ki jami lweny-gu. Doŋ ka ce waraga man oo
botwu,
3wuyer latin ker mo maber ki ma romo loc ki i kin litino awobe pa rwotwu, ci
wuket i wi komker pa wonne, ka doŋ wulweny pi ot pa rwotwu.”
4Ento gubedo ki lworo matek, ci guwacci, “Nen ba, ka luker aryo ca pe gucuŋ i
nyime, ci wan kono watwero cuŋ i nyime niŋniŋ?”
5Pienno dano ma onoŋo loyo kal ki ŋat ma loyo gaŋ ducu, kacel ki ludoŋo ki
lugwok litino, gucwalo lok bot Yeko kun giwacci, “Wan luticci; wabitiyo gin ducu
ma ibicikowa kwede. Wan pe wabiketo kabaka mo; in iti gin ma ineno ni ber.”
Acoli Baibul
© 1985, Bible Society of Uganda.
631
6Dok onwoyo coyo botgi waraga me aryo, kun waco ni, “Ka ce wun wutye tuŋ
bota, ka ce wuyubbe me woro doga, ci wukwany wi litino awobe pa rwotwu, ci
wubin bota i Jejreel diki ka onyoo.” Onoŋo litino awobe pa kabaka ma romo jo
pyerabiro gitye bot jo madito ma i gaŋ meno ma gibedo ka pitogi.
7Ka waraga oo botgi, ci gumako litino awobe pa kabaka, gunekogi woko, jo
pyerabiro-nu, gucoko wigi i aduku mogo, gutero wa i Jejreel.
8Ka lakwena ocito otitte ni, “Doŋ gityeko kelo wi litino awobe pa kabaka ducu,” ci
en ogamo ni, “Wucan wigi obed odu aryo ki i ŋet dogcel me gaŋ, ka ma gidonyo
iye, obed nio wa odiko.”
9Ka okato odiko, ocuŋ iye ci owaco bot lwak ducu ni, “Wun pe wutye ki bal mo.
An gira apiro lok me neko rwoda, ci atyeko neko en woko; ento aŋa ma oneko jo
magi woko ducu?
10Ber wuŋe atir ni lok pa Rwot pe poto piny noŋo. Lok ma yam Rwot oloko ma
dok i kom ot pa Akab bicobbe ducu; pien Rwot otyeko tiyo gin ma yam owaco ki i
dog Laticce Elia.”
11 Yeko dok oneko jo ducu ma i ot pa Akab mudoŋŋe i Jejreel, oneko wa jone
madito-gu ducu, ki lureme ma cok kwede, ki ajwagine, nio ka otyekogi woko ducu
ma acel mo pe odoŋ.
12Ka otiŋo wot ocito wa i Camaria. Ki i yo ma onoŋo en tye i Bet-eked ka ma
lukwat gigurre iye.
13Yeko oromo ki jo ma gin ludoggola pa Akajia kabaka me Juda, openyo ni, “Wun
aŋa-gi?” Gugamo ni, “Wan ludoggola pa Akajia, wan wabino ka moto litino kal ki
litino awobe pa daker yo.”
14En owacci, “Wumakgi makwo.” Ci gumakogi makwo, gunekogi woko ka ŋet bur
me Bet-eked, jo ma giromo pyeraŋwen wiye aryo, ne oweko acel mo obwot.
15Ka oa woko ki kunnu, ci orwatte ki Yekonadab wod pa Rekab ma bino ka jolo
wiye; ci omoto en, owacce ni, “Cwinyi leŋ i koma macalo an cwinya leŋ kwede i
komi-ni?” Yekonadab odok iye ni, “Atye kit meno.” Yeko owacci, “Ka it ye kit
meno, ci cwal ciŋi bota.” En ocako cwalo ciŋe. Yeko otiŋe i gadigadine,
16kun wacce ni, “Bin wacit kacel, wek inen kit ma akemo maka kwede pi Rwot.”
Kit meno Yeko ocako tere i gadigadine.
17Ka oo i Camaria, ci oneko jo pa Akab ducu ma onoŋo gudoŋ kunnu, nio ka
oyweyogi woko ducu liweŋ, kit ma yam Rwot oloko ki Elia-ni.
Yeko ojuko woro Baal woko
18Yeko dok ocoko lwak ducu, owaco botgi ni, “Akab yam otiyo ki Baal manok mo,
ento abitiyo bote makato.
Acoli Baibul
© 1985, Bible Society of Uganda.
632
19Pienno wulwonna lunebi pa Baal ducu, ki jo ma giworo en ducu, ki ajwagine
ducu; pe ŋatti mo obed peke, pien atye ki gitum madwoŋ me atyera bot Baal;
dano mo ma obedo pe, pe bibedo makwo.” Ento Yeko otiyo ki ryeko laum wan:
pien onoŋo oyubbe me tyeko luwor Baal woko.
20Yeko dok ociko ni, “Wulwoŋ cokke madit pi Baa!.” Ci gucako lwoŋone.
21Yeko ocwalo kwena oromo i Icrael ducu, ci luwor Baal ducu gubino; pe dano
mo odoŋ ma pe obino. Gucako donyo i ot pa Baal, ci ot pa Baal opoŋ tuŋŋi ki tuŋŋi
ducu.
22Yeko owaco bot ladit me ot boŋŋi ni, “Kel ginaruka pi luwor Baal ducu.” En
ocako kelo ginaruka pigi.
23Yeko ocako cito i ot pa Baal kacel ki Yekonadab wod pa Rekab; ci owaco bot
luwor Baal ni, “Wuyeny, wek wunen ni lutic pa Rwot mo pe odoŋ i kinwu, kono
luwor Baal keken.”
24En dok odonyo iye ka tyero gityer ki gitum awaŋa-gu. Yeko onoŋo doŋ okano jo
pyeraboro woko i ŋe ot, kun wacci, “Dano mo ma oye ŋat mo acel ki i kom jo ma
amiyo i ciŋwu-ni obwot, ci kwone aye bidyero ka waŋe.”
25Ka otyeko tyero gitum awaŋa, Yeko owaco bot lukur-piny ki ludito pa askari
ducu ni, “Wudony i ot, wunekgi woko; pe wuwek dano mo obwoti.” Kit meno
gunekogi woko ki pala lucwan, ci lukur-piny ki ludito pe askari ducu gucako
bologi woko, ka gudonyo kwede wa i kicika ma i tyelo ot pa Baal,
26ci gukelo wir ma nene tye i ot pa Baal woko, guwaŋo woko.
27Dok gumuko wir pa Baal woko, ka dok gumuko ot pa Baal bene, guloko odoko
ot coron nio wa onyoo.
28Yeko ojwayo tim me woro Baal woko ki i Icrael kit meno.
29 Ento Yeko pe obwoto lubo bal pa Jeroboam wod pa Nebat ma omiyo jo Icrael
bene gubalo-ni, en aye bal me woro litino twoni me jabu ma i Betel ki Dan.
30Rwot owaco bot Yeko ni, “Pien in itimo ber pi tiyo gin ma nen atir i waŋa, dok
ityeko timo ot pa Akab kit ducu ma tye i cwinya-ni, pienno likwayi gibibedo i wi
komker me Icrael nio i yalwak me aŋwenne.”
31Ento Yeko yam pe ogwokke ka lubo cik pa Rwot Lubaŋa pa Icrael ki cwinye
ducu; pe obwoto lubo bal pa Jeroboam, ma en omiyo jo Icrael bene gubalo-ni.
32I kare meno Rwot ocako ŋwido i lobo Icrael woko. Kajael olwenyo i komgi,
oloyogi ki i lobo Icrael ducu.
33Tuŋ wokceŋ me kulu Jordan omayo iye lobo Gilead ducu, ki jo pa Gad, jo pa
Reuben ki jo pa Manace, cakke ki i Aroer ma i ŋet nota kulu Amon, en aye lobo
Gilead ki Bacan.
Acoli Baibul
© 1985, Bible Society of Uganda.
633
34Lok kom Yeko mudoŋŋe ducu, ki gin ducu ma yam otiyo, ki tekke ducu, gityeko
coyone i buk me Tekwaro pa Luker me Icrael.
35Kit meno Yeko oywe kacel ki kwarine, ci giyiko i Camaria. Wode Yekoakaj aye
oleyo ka, tyene.
36Kare ma Yeko oloyo jo Icrael ki i Camaria oromo mwaka pyeraryo wiye aboro.
2 Luker 11
Atalia omayo ker tektek
(2 Tek 22.10–23.21)
1Ka Atalia min Akajia oneno wode oto woko, ci en ocako jwero ot ker woko ducu.
2Ento Yekoceba, nya pa kabaka Joram, ma lamiŋ Akajia, otino Yoaci wod pa
Akajia okwalo woko ki i kin awobe pa kabaka ma gibenekogi-ni, ci okano en ki
lapidine i kicika mo me buto. En okane woko kit meno, omiyo Atalia pe onoŋo
kome ci latin obwot, pe gineko.
3Ci en obedo ki Yoaci mwaka abicel, kun kano i ot pa Rwot, i kare ma Atalia tye ka
loyo lobo.
4Ento i mwaka me abirone Yekoyada ocwalo kwena ci gikelo ludito ma lulo buca
mony pa jo mi ya ma pa jo Kari ki pa lukur-piny, ci en oterogi i ot pa Rwot, oketo
gicikke kwedgi, omiyogi gukwoŋo kwoŋ ki i ot pa Rwot, ka onyuto botgi wod pa
kabaka.
5En ocikogi ni, “Man aye gin ma wubitiyo: dul acel me adekke ma i komwu, jo ma
gia i dog ticgi i nino me cabit, ma gikuro ot pa kabaka, gibikuro gaŋ kai,
6kun dul acel me adekke mukene gikuro doggola me Cur, ki acel me adek gikuro
doggola ma i ŋe lukur-piny.
7Dulwu aryo ma gibino i dog ticgi i nino me cabit pi kuro ot pa Rwot,
8gibirumo kabaka dyere, kun dano acel acel tye ki jami lwennye i ciŋe. Ka dano
mo obino ka temo baro kin tyenwu, gibineko woko. Wubibedo ki kabaka ka ma
en bicito iye ducu.”
9Ludito mony gutiyo gin ducu kit ma ajwaka Yekoyada ocikogi kwede; ladit mony
acel acel okelo jone ma onoŋo gubea woko ki i dog ticgi i nino me cabit, ki jo ma
nene gibino i dog tic i nino me cabit. Gin ducu gucito bot ajwaka Yekoyada.
10Ajwaka ocako miyo bot ludito me mony lwak toŋi ki kwodi ma onoŋo yam pa
kabaka Daudi, ma onoŋo tye i ot pa Rwot.
11Lukur-piny gucuŋ kun dano acel acel omako jami lwennye i ciŋe, cakke wa i
agikki ot yo tuŋ acuc ki nio kwede wa i agikki ot yo tuŋ acam, kun girumo keno
tyer ki ot bene.
Acoli Baibul
© 1985, Bible Society of Uganda.
634
12Ka doŋ ocako kelo wod pa kabaka, oketo lalukana i wiye, ka orwako ogul
makwar i ŋut ciŋe, ka gituco atir ni en doŋ kabaka, ci giwire ki moo; ci dano
gudaŋŋe kun gidoŋo ciŋgi kun giwacci, “Kabaka obed kwo nakanaka!”
13Ka Atalia owinyo woo pa lukurpiny ki pa lwak, ci ocito bot lwak wa i ot pa
Rwot.
14 Ka oŋiyo piny, ci oneno kabaka ocun ka ŋet wir, kit ma kabaka cun kwede, kun
ludito me mony ki lukut-tum gurumo kabaka, ki lwak ducu gubedo ka wo ki tum
kun cwinygi yom. Atalia ocako yeco boŋone, kun kok ni, “Roro yai! Roro!”
15Ajwaka Yekoyada ociko ludito ma giloyo wi mony ni, “Wukel dako-nu woko ki i
kin tyen; wunek wa jo ma gilubo kore ducu.” Pien ajwaka onoŋo tamo ni, “Pe
myero gineke ki i ot pa Rwot.”
16Gucako keto ciŋgi i kom Atalia, ci guwok kwede ki i doggola ma aguragura
donyo kwede, guo wa i ot pa kabaka, ci guneke kenyo.
17Yekoyada ocako keto gicikke i kin Rwot ki kabaka ki lwak, wek gubed lwak pa
Rwot; ka dok oketo gicikke i kin kabaka ki lwak.
18Lwak ducu gucako mol gucito i ot pa Baal ci gumuko gureto woko piny; guturo
keno tyerre ducu ki calle guŋido woko matitino, Ci guneko Matan ma ajwaka pa
Baal ki i nyim keno tyer. Lacen ajwaka ocako keto jo ma gigwoko ot pa Rwot.
19Ci otero ludito ma lulo buca mony pa jo miya, ki jo Kari, ki lukur-piny ki lwak
ma i lobo ducu, gucako kelo kabaka woko nia ki i ot pa Rwot kun gidorre giwok ki
i doggola pa lukurpiny nio kwede wa i ot pa kabaka. Kabaka ocako bedo piny i wi
komker pa luker.
20Kit meno lwak ma i lobo ducu cwinygi obedo yom; gaŋ ocako kwe mot ki i ŋe to
pa Atalia ma gineko ki pala lucwan i ot pa kabaka.
Loc pa Yekoac me Juda
(2 Tek 24.1-27)
21Yekoac ocamo ker ma mwaka me ditte abiro.
2 Luker 12
1I mwaka me abiro me loc pa Yeko, en aye Yekoac ocako iye loc i Jerucalem pi
mwaka pyeraŋwen. Nyiŋ minne Jibia me Beer-ceba.
2Yekoac obedo tiyo gin ma nen atir i wan Rwot i kare me kwone ducu, pien
ajwaka Yekoyada obedo ka pwonyo en.
3Kadi bed kumeno, wan jogi ma i wi godi pe omukogi woko; lwak pud gumedde
ka tumo gitum ki waŋo odok eceta i waŋ jogi ma i wi godi.
Acoli Baibul
© 1985, Bible Society of Uganda.
635
4 Yekoac owaco bot ajwagi ni, “Lim ducu me jami maleŋ ma gikelogi i ot pa Rwot,
en aye lim ma gijogo ma noŋo giŋolo i wi dano acel acel, lim me ajog ma jo gukelo
kit ma giŋolo, ki lim ma dano kela i ot pa Rwot kit ma cwinye opwoyo,
5wek ajwagi guter, kun dano acel acel gamo ki bot jo ma en ŋeyogi, wek guyub ki
ot ka ma ginoŋo ni mito ayuba.”
6Ento oo i mwaka me pyeraryo wiye adekke me loc pa kabaka Yekoac, onoŋo
ajwagi peya guyubo ot ka mo.
7Mumiyo kabaka Yekoac olwoŋo ajwaka Yekoyada ki ajwagi mukene, openyogi
ni, “Piŋo pe wubedo ka yubo ot Kombeddi pe doŋ wugam lim mo ki bot jo ma
wuŋeyogi, ento wucwal lim ma tye-ni me layub ot.”
8Kit meno ajwagi gucako ye ni pe doŋ gibigamo lim ki hot lwak, dok pe gibiyubo
ot bene.
9Ajwaka Yekoyada ocako kwanyo canduk mo, otuco wiye, ci oguro i ŋet keno tyer
ki i yo tuŋ acuc, ka idonyo i ot; ci ajwagi ma gikuro doggola giketo iye lim ducu
ma dano gikelo i ot pa Rwot.
10Ka ce guneno ni lim tye i canduk madwoŋ, ci karan pa kabaka, ki ajwaka madit,
gibino gikwano lim ma ginoŋo i ot pa Rwot ci gitweyo i kicaa.
11Ka dok gimiyo limma gipimoni i ciŋ lutic ma giloyo dog tic me ot pa Rwot; ci gin
gicako miyone bot lupac ki lugedo ma gitiyo i kom ot pa Rwot,
12ki bot lugedo ki godi ki lupa-godi, kacel ki pi wilo bao ki godi ma gimuko pi
yubo ot ka ma oballe, ki pi lim ducu ma mitte pi yubo ot.
13Ento lim ma gikelo i ot pa Rwot pe gitiyo kwede becen me ryal, nyo magac, nyo
atabo, nyo tum nyo jami me jabu nyo me ryal mo me tic kwede i ot pa Rwot,
14pien lim meno onoŋo gimiyo bot lutic ma gitye ka yubo kwede ot pa Rwot.
15 Pe gubedoka penyo lok kom lim ki bot jo ma gimiyo lim i ciŋgi pi culo lutic,
pien gubedo ka tic kwede ki gen.
16 Lim mua ki i kom gitum me tino alii, ki lim mua ki i kom gitum pi bal, pe gitero
i ot pa Rwot; meno bedo lim pa ajwagi.
17I kare meno Kajael kabaka me Ciria ocito olwenyo i kom Gat, ci oloyo, Ento ka
Kajael ociko waŋe me ci to ka lweny i kom Jerucalem,
18ci Yekoac kabaka me Juda ocako kwanyo mot ma yam gidyero ducu, ma
kwarine Yekocapat ki Jekoram ki Akajia ma luker pa Juda yam gudyero, ki mot
ma en kikome odyero, kacel ki lwak jabu ducu ma ginoŋo i ot kano lim ma i ot pa
Rwot ki i ot pa kabaka, ci ocwalo wa bot Kajael kabaka me Ciria. Ka Kajael oa
woko ki i Jerucalem ocito woko.
Acoli Baibul
© 1985, Bible Society of Uganda.
636
19Lok kom Yoaci mudoŋŋe ducu, ki gin ducu ma otiyo, gityeko coyone i buk me
Tekwaro pa Luker me Juda.
20Luticce gujemo, gupiro lok, ci guneko Yoaci i ot ma i Millo, ki i korayo ma dok i
Cilla.
21Luticce ma guneke gin aye Jojakar wod pa Cimeat ki Yekojabad wod pa Comer.
Giyiko en kacel ki kwarine i gaŋ kai pa Daudi, ci wode Amajia oleyo ka tyene.
2 Luker 13
Loc pa Yekoakaj
1I mwaka me pyeraryo wiye adek me loc pa Yoaci wod pa Akajia kabaka me Juda,
en aye Yekoakaj wod pa Yeko ocako iye loyo jo Icrael ki i Camaria, ci obedo ka loc
pi mwaka apar wiye abiro.
2Obedo ka tiyo gin ma nen marac i waŋ Rwot, kun lubo bal pa Jeroboam wod pa
Nebat ma en omiyo jo Icrael bene gubalo-ni; en pe obwoto lubogi.
3Ci kiniga pa Rwot otugge woko i kom Icrael, obedo ka miyogi jwijwi i ciŋ Kajael
kabaka me Ciria, ki i ciŋ Ben-adad wod pa Kajael.
4Lacen Yekoakaj obako doge bot Rwot, ci Rwot owinyo kokone; pien oneno uno
pa jo Icrael, kit ma kabaka me Ciria unogi kwede.
5Mumiyo Rwot omiyo lalar bot jo Icrael, ci gubwot ki i cin jo Ciria, ci jo Icrael
gubedo i pacogi kit ma con ca.
6Ento pe gubwoto lubo kit bal me ot pa Jeroboam, ma en omiyo jo Icrael bene
gubalo-ni, ento gubedo ka lubogi; ki yadi ma gicomo pi woro jok ma dako ma
gilwoŋo Acera bene onoŋo pud tye i Camaria.
7Rwot oweko Yekoakaj pe odoŋ ki monnye mo, kono wegi aguragura pyerabic
keken, ki gadigadi lweny apar, ki askari alip apar ma giwoto ki tyengi; pien
kabaka me Ciria onekogi otyeko woko, omiyo guradde piny macalo apwa ma
ginyono.
8Lok kom Yekoakaj mudoŋŋe ducu, ki gin ma yam otiyo gityeko coyone i buk me
Tekwaro pa Luker me Icrael.
9Kit meno Yekoakaj oto, oywe kacel ki kwarine, ci giyiko i Camaria, Yoaci ma
wode aye oleyo ka tyene.
Loc pa Yekoac kabaka me Icrael
10I mwaka me pyeradek wiye abiro me loc pa Yoaci kabaka me Juda, en aye
Yekoac wod pa Yekoakaj ocako iye loyo jo Icrael ki i Camaria, ci obedo ka loc pi
mwaka apar wiye abicel.
Acoli Baibul
© 1985, Bible Society of Uganda.
637
11En bene obedo ka tiyo gin ma nen marac i waŋ Rwot. Pe obwoto lubo lwak bal
pa Jeroboam wod pa Nebat, ma en omiyo jo Icrael bene gubalo-ni; ento obedo ka
lubogi.
12Lok kom Yoaci mudoŋŋe ducu, ki gin ducu ma otiyo, ki tek mere ma yam
olwenyo kwede i kom Amajia kabaka me Juda, gityeko coyone i buk me Tekwaro
pa Luker me Icrael.
13Yoaci oto, oywe kacel ki kwarine, ka Jeroboam ocako bedo i wi komker mere,
Yoaci giyiko i Camaria kacel ki luker me Icrael.
To pa Elica
14 I kare ma two omako Elica, ma en aye two ma oneke, Yoaci kabaka me Icrael
ocito bote ci ok ok i nyime kun wacci, “Wora, wora! Gadigadi lweny me Icrael ki
wegi aguragura do ya!”
15Elica owacce ni, “Mak atum ki atero-gu”; ci en omako atum ki aterogu.
16Ci dok owaco bot kabaka me Icrael ni, “Tel atum”; ci otelo, Elica ocako keto ciŋe
i wi ciŋ kabaka,
17kun wacci, “Yab dirica ma yo tuŋ wokceŋ”; ci oyabo. Elica dok owacce ni, “Baa
atero”; ci obayo. Dok owaco ni, “Atero pa Rwot me loc! Atero me loyo jo Ciria!
Pien ibilweny ki jo Ciria i Apek nio ka ityekogi ducu.”
18Dok owacci, “Mak atero”; ci omakogi. Ci dok owaco bot kabaka me Icrael ni,
“Pwodgi ki ŋom”; ci opwodo tyen adek, ci ogik.
19Dano pa Lubaŋa okeco i kome kun wacci, “Kono nene ipwodo ŋom tyen abic
nyo abicel, kono nene ipwodo jo Ciria nio ka ityekogi. Ento in doŋ ibipwodo
iloyogi tyen adek keken.”
20Elica oto woko, ci giyiko. I kare-nu buca mony pa jo Moab bi no ka monyo lobo i
dog oro, mwaka ki mwaka.
21Ci i kare ma gitye ka yiko laco mo, nen, buca mony pa luyak otuc, ci kom dano
muto-ni gibolo i lyel pa Elica. Ka kom dano-nu ogudo cogo pa Elica, ci ocer woko,
ocuŋ ki tyene.
22Kabaka Kajael me Ciria obedo ka uno jo Icrael i kare ducu me loc pa Yekoakaj.
23Ento Rwot onyuto berre botgi kun kica omake i komgi, ci olokke odwogo tuŋ
botgi pi gicikkene ma yam oketo ki Abraim, ki Icaka ki Yakobo, pe omito tyekogi
woko; pe obayogi woko ki i nyime nio wa onyoo.
24Ka yam Kajael kabaka me Ciria oto, ci wode Ben-adad odoko kabaka kun oleyo
ka tyene.
Acoli Baibul
© 1985, Bible Society of Uganda.
638
25Ka Yekoac wod pa Yekoakaj omayo gaŋi ki i cin Ben-adad wod pa Kajael, gin
gaŋi ma Kajael yam oyako ki bot wonne Yekoakaj ki mony-nyi. Yoaci obedo ka
lweny i kome ci oloyo en tyen adek, ci odwoko gaŋi pa Icrael woko cen.
2 Luker 14
Loc pa Amajia
(2 Tek 25.1-28)
1I mwaka me aryo me loc pa Yoaci wod pa Yoakaj kabaka me Icrael, en aye
Amajia wod pa Yoaci kabaka me Icrael ocako iye loc.
2Ocamo ker ma mwaka me ditte oromo pyeraryo wiye abic, ci obedo ka loc pi
mwaka pyeraryo wiye aboŋwen ki i Jerucalem. Minne nyiŋe Yekoadin me
Jerucalem.
3En obedo ka tiyo gin ma nen atir i wan Rwot, ento pe obedo rom ki kwarone
Daudi; en obedo ka tiyo gin ducu kit ma wonne Yoaci yam obedo ka tiyone.
4Ento wan jogi ma i wi godi pe omukogi woko; lwak pud gumedde ka tumo gitum
ki waŋo odok eceta i wan jogi ma i wi godi.
5Ka kerre doŋ omoko, ci oneko luticce woko ma yam guneko wonne-ni.
6 Ento pe oneko litino pa lunek-ki, kit macalo gicoyo i buk me cik pa Moses, ka ma
yam Rwot ociko ni, “Won latin pe gibineko pi bal pa wode, nyo latin pi bal pa
wonne; ento dano acel acel bito pi balle kikome.”
7En yam onekojo Edom ma giromo alip apar ki Lnota me kado, ka oloyo Cela ki
mony, ocako lwoŋo ni Jokteel, ci obedo nyiŋe nio wa onyoo.
8Dok Amajia ocwalo lukwena bot Yekoac ma wod pa Yekoakaj, wod pa Yeko,
kabaka me Icrael, kun wacce ni, “Bin wek wacam co wanenne waŋ ki waŋ.”
9Yekoakaj odwoko lok bot Amajia kabaka me Juda ni, “Yam okuto mo ma i wi
Lebanon ocwalo kwena bot yat cedar me Lebanon kun wacci, ‘Miya nyari wek
anyom ki woda.’ Ci lee tim mo me Lebanon ma owok ki kunnu onyono okuto
piny.
10In iloyo Edom ada, ci omiyo wii opii mada. Bed ki deyo meno rommi, ci ibed
kwede wa i paconi. Piŋo irobo dog dano me kelo ayela i komi, miyo ipoto wa ki
Juda kacel kwedi?”
11Ento Amajia pe owinyo. Omiyo Yekoakaj kabaka me Icrael ocito, ci en ki Amajia
gucamo co gunenne kekengi i lweny i Bet-cemec, ma gaŋ me Juda.
12Icrael ocako loyo Juda, ci dano acel acel oriŋo woko i pacone.
13Yekoac kabaka me Icrael omako Amajia kabaka me Juda wod pa Yekoac ma
wod pa Akajia ki i Bet-cemec, ka ocito wa i Jerucalem ci omuko cel me Jerucalem
Acoli Baibul
© 1985, Bible Society of Uganda.
639
ma romo yadi miya aryo kulu, nia ki i dogcel pa Epraim nio kwede wa i dogcel ma
i twok gaŋ.
14Oyako jabu ki ryal ducu ki atabo-gu ducu ma onoŋo i ot pa Rwot, ki i ot kano
lim ma i ot pa kabaka, kacel ki jo ma gimako me akoka, ci odok kwede wa i
Camaria.
15Lok kom Yekoac mudoŋŋe ducu ma en otiyo, ki tekke ducu, ki kit ma yam
olwenyo kwede ki Amajia kabaka me Juda, gityeko coyone i buk me Tekwaro pa
Luker me Icrael.
16Yekoac oto, oywe kacel ki kwarine, ci giyiko i Camaria kacel ki luker me Icrael.
Wode Jeroboam aye oleyo ka tyene.
17Ka Yekoac kaba ka me Icrael oto, ci Amajia kabaka me Juda koŋ dok obedo kwo
mwaka apar wiye abic.
18Lok kom Amajia mudoŋŋe ducu gityeko coyone i buk me Tekwaro pa Luker me
Juda.
19Jo mogo gucako piro lok i kom Amajia ki i Jerucalem, ci olwi oriŋo woko i Lakic.
Ento gucwalo dano i kore wa i Lakic, ci gineke woko ki kunnu.
20Gukelo kome ki aguragura, ci giyiko i Jerucalem kacel ki kwarine i gaŋ kal pa
Daudi.
21Ci lwak ducu ma i Juda gutiŋo Ajaria ma mwaka me ditte romo apar wiye abicel,
ci guketo en kabaka ka leyo ka tyen wonne Amajia.
22En aye ogero Elat ka odwoko cen bot Juda ki i ŋe to pa kabaka, ma doŋ oywe
kacel ki kwarine.
Loc pa Jeroboam me aryo kabaka me Icrael
23I mwaka me apar wiye abic me loc pa Amajia wod pa Yoaci kabaka me Juda, en
aye Jeroboam wod pa Yoaci kabaka me Icrael ocako iye loc ki i Camaria, ci obedo
ka loc pi mwaka pyeraŋwen wiye acel.
24Obedo ka tiyo gin ma nen marac i waŋ Rwot; pe obwoto lubo lwak bal pa
Jeroboam wod pa Nebat, ma en omiyo jo Icrael bene gubalo-ni.
25 En odwoko waŋ lobo Icrael kit ma yam tye-ni cakke ki i yo ma donyo i Kamat
nio kwede wa i nam ma i Araba, kit macalo Rwot Lubaŋa pa Icrael yam owaco,
ma oloko ki i dog laticce lanebi Yona wod pa Amittai, ma gaŋŋe Gat-keper.
26Pien Rwot onoŋo oneno atwom pa jo Icrael odoko kec twatwal, pien ŋatti mo
pe odon kunnu, kadi opii nyo anywalli, dok lakony Icrael mo bene peke.
27Ento Rwot pe yam owacci ebijwayo nyiŋ Icrael woko ki piny i te polo, omiyo
olarogi ki ciŋ Jeroboam wod pa Yoaci.
Acoli Baibul
© 1985, Bible Society of Uganda.
640
28Lok kom Jeroboam mudoŋŋe ducu, ki gin ma otiyo ducu, ki tek mere ducu, ki kit
ma yam olwenyo kwede, ki kit ma yam odwoko kwede Damaciko ki Kamat i lobo
Icrael, ma onoŋo yam koŋ gubedo i ciŋ Juda, gityeko coyone i buk me Tekwaro pa
Luker me Icrael.
29Ci Jeroboam oto, oywe kacel ki kwarine; wode Jekaria aye oleyo ka tyene.
2 Luker 15
Loc pa Ajaria
(2 Tek 26.3-5,16-23)
1I mwaka me pyeraryo wiye abiro me loc pa Jeroboam kabaka me Icrael en aye
Ajaria wod pa Amajia, kabaka me Juda, ocako iye loc.
2Ocamo ker ma mwaka me ditte romo apar wiye abicel, ci obedo ka loc ki i
Jerucalem pi mwaka pyerabic wiye aryo. Minne nyiŋe Yekolia me Jerucalem.
3Obedo ka tiyo gin ma nen atir i waŋ Rwot, kun lubo gin ducu ma yam wonne
Amajia otiyo.
4Kadi bed kumeno, wan jogi ma i wi godi pe omukogi woko; lwak pud gumedde
ki tumo gitum ki waŋo odok eceta i waŋ jogi ma i wi godi.
5Rwot ocako pwodo kabaka, ci odoko la dobo nio wa i nino me tone, kun bedo i ot
ka ikene. Yocam ma wod pa kabaka aye obedo ladit ma loyo ode, kun loyo kwede
lwak ma i lobo meno.
6Lok kom Ajaria mudoŋŋe ducu, ki gin ducu ma yam otiyo, gityeko coyone i buk
me Tekwaro pa Luker me Juda.
7 Ajaria oto, oywe kacel ki kwarine, ci giyiko kacel ki kwarine i gaŋ kal pa Daudi.
Yocam ma wode aye oleyo ka tyene.
Loc pa Jekaria
8I mwaka me pyeradek wiye aboro me loc pa Ajaria kabaka me Juda en aye
Jekaria wod pa Jeroboam ocako loyo iye jo Icrael ki i Camaria pi dwe abicel.
9En obedo ka tiyo gin ma nen marac i waŋ Rwot, kit ma yam kwarine gutiyo. Pe
obwoto lubo kit bal pa Jeroboam wod pa Nebat, ma en omiyo jo Icrael bene
gubalo-ni.
10Calum wod pa Jabec ocako piro lok i kome, ci ocobo oreto woko piny ki i
Ibleam, oneke woko, ci odoko kabaka ma kakare.
11Lok kom Jekaria mudoŋŋe ducu, nen, gityeko coyone i buk me Tekwaro pa
Luker me Icrael.
12 Man aye lok ma Rwot yam owaco ki Yeko ni, “Likwayi gibibedo i wi komker me
Icrael nio wa i yalwak me aŋwenne”, ci otimme kit meno.
Loc pa Calum
Acoli Baibul
© 1985, Bible Society of Uganda.
641
13Calum wod pa Jabec ocako loc i mwaka me pyeradek wiye aboŋwen me loc pa
Ujia kabaka me Juda, ci obedo ka loc pi dwe acel ki i Camaria.
14Lacen Menakem wod pa Gad oa ki i Tiŋa, obino i Camaria, ci ocobo Calum wod
pa Jabec ki i Camaria oreto woko piny, oneko woko, ci odoko kabaka ma kakare.
15Lok kom Calum mudoŋŋe ducu, ki lok ma en opiro, nen, gityeko coyone i buk
me Tekwaro pa Luker me Icrael.
16I kare meno Menakem ojwero gaŋ me Tapua woko, ki jo ma gibedo iye ducu, ki
lobo ma i ŋete, nia wa i Tiŋa; pien pe guye yabo doge wek en odony, mumiyo en
ojwero woko, kun ryeko i mon ducu ma kunnu ma gitye ki ic.
Loc pa Menakem
17I mwaka me pyeradek wiye aboŋwen me loc pa Ajaria kabaka me Juda, en aye
Menakem wod pa Gad ocako iye loyo jo Icrael, ci obedo ka loc pi mwaka apar ki i
Camaria.
18En obedo ka tiyo gin ma nen marac i wan Rwot; i kare me kwone ducu pe
obwoto lubo kit bal pa Jeroboam wod pa Nebat, ma en omiyo jo Icrael bene
gubalo-ni.
19Ci Pul kabaka me Aciria obino ka monyo lobo; ci Menakem omiyo bot Pul ryal
ma romo talanta alip acel, wek okonye pi miye tek me moko kerre maber.
20Lim meno Menakem ojogo ki bot jo Icrael ma lulonyo ducu, kun ŋat acel acel
oculo cekel me ryal pyerabic me amiya bot kabaka me Aciria, omiyo kabaka me
Aciria odok cen, pe obedo i lobo.
21Lok kom Menakem mudoŋŋe ducu, ki gin ducu ma yam otiyo, gityeko coyone i
buk me Tekwaro pa Luker me Icrael.
22Menakem oto, oywe kacel ki kwarine, ci wode Pekakia aye oleyo ka tyene.
Loc pa Pekakia
23I mwaka me pyerabic me loc pa Ajaria kabaka me Juda en aye Pekakia wod pa
Menakem ocako iye lo yo jo. Icrael, ci obedo ka loc pi mwaka aryo.
24En obedo ka tiyo gin ma nen marac i wan Rwot, pe obwoto lubo kit bal pa
Jeroboam wod pa Nebat, ma en omiyo jo Icrael bene gubalo-ni.
25Ci Peka wod pa Remalia ma ladit, pa askarine ocako piro lok i kome, kacel ki jo
pyerabic me Gilead, ci oneko en woko i Camaria, ki i gogo me ot pa kabaka, ci
odoko kabaka ma kakare.
26Lok kom Pekakia mudoŋŋe ducu, ki gin ma yam otiyo ducu, nen, gityeko coyone
i buk me Tekwaro pa Luker me Icrael.
Loc pa Peka
Acoli Baibul
© 1985, Bible Society of Uganda.
642
27I mwaka me pyerabic wiye aryo me loc pa Ajaria kabaka me Juda, en aye Peka
wod pa Remalia ocako iye loyo jo Icrael, ci obedo ka loc pi mwaka pyeraryo.
28Obedo ka tiyo gin ma nen marac i wan Rwot; pe obwoto lubo kit bal pa
Jeroboam wod pa Nebat, ma en omiyo jo Icrael bene gubalo-ni.
29I kare pa Peka kabaka me Icrael, en aye Tiglat-Pilecer kabaka me Aciria obino ci
omako gaŋi magi, Ijon, Abel-bet-maaka, Janoa, Kedec ki Kajor kacel ki Gilead,
Galilaya ki lobo Naputali ducu; ci oyako dano oterogi i opii wa i Aciria.
30Kocea wod pa Ela opiro lok i kom Peka wod pa Remalia, ci ocobo oreto woko
piny, oneko woko, odoko kabaka ma kakare, i mwaka me pyeraryo me loc pa
Yocam wod pa Ujia.
31Lok kom Peka mudoŋŋe ducu, ki gin ducu ma yam otiyo, nen, gityeko coyone i
buk me Tekwaro pa Luker me Icrael.
Loc pa Yocam
(2 Tek 27.1-9)
32I mwaka me aryo me loc pa Peka wod pa Remalia, en aye Yocam wod pa Ujia
kabaka me Juda ocako iye loc.
33Ocamo ker ma mwaka me ditte pyeraryo wiye abic, ci obedo ka loc i Jerucalem
pi mwaka apar wiye abicel. Nyiŋ minne Yeruca ma nya pa Jadok.
34En obedo ka tiyo gin ma nen atir i wan Rwot, kun lubo gin ducu ma yam wonne
Ujia otiyo.
35Kadi bed kumeno, wan jogi ma i wi godi pe omukogi woko; lwak pud gumedde
ka tumo gitum ki wano odok eceta i wan jogi ma i wi godi. En ogero doggola ma
malo me ot pa Rwot.
36Lok kom Yocam ducu, ki gin ducu ma yam otiyo, gityeko coyone i buk me
Tekwaro pa Luker me Juda.
37I kare meno Rwot ocako cwalo Rejin kabaka me Ciria kacel ki Peka wod pa
Remalia ka monyo Juda.
38Yocam oto, oywe kacel ki kwarine, ci giyiko kacel ki kwarine i gaŋ kal pa
kwarone Daudi. Wode Akaj aye oleyo ka tyene.
2 Luker 16
Loc pa Akaj
(2 Tek 28.1-27)
1I mwaka me apar wiye abiro me loc pa Peka wod pa Remalia, en aye Akaj wod
pa Yocam kabaka me Juda ocako iye loc.
Acoli Baibul
© 1985, Bible Society of Uganda.
643
2Akaj ocamo ker ma mwaka me ditte pyeraryo, ci obedo ka loc i Jerucalem pi
mwaka apar wiye abicel. Pe obedo ka tiyo gin ma nen atir i wan Rwot Lubaŋane,
kit ma kwarone Daudi yam otiyo-ni,
3 ento obedo ka lubo kit pa luker me Icrael. En bene omedo ki waŋo wode me
gityer, kun lubo kwede tim me kwer pa rok mukene ma Rwot yam oryemogi
woko ki i nyim jo Icrael.
4En obedo ka tumo gitum ki waŋo odok eceta i waŋ jogi ma i wi godi, ki i wi cere,
ki i waŋ ayweya ducu ma pote oluk-gu.
5 Rejin kabaka me Ciria, ki Peka wod pa Remalia, kabaka me Icrael, gutiŋo mony
gutero i kom Jerucalem, ci gurumo Akaj dyere, ento pe guloye.
6I kare meno kabaka me Edom odwoko Elat i te loc me Edom, ka oryemo Lujuda
woko ki i Elat; ci jo Edom gucako bino i Elat, gubedo iye nio wa onyoo.
7Akaj ocako cwalo lukwena bot Tiglat-pilecer ma kabaka me Aciria kun wacci,
“An laticci, dok an a wodi, Bin wek ilara ki i ciŋ kabaka me Ciria ki kabaka me
Icrael ma gitye ka lweny i koma.”
8Akaj dok okwanyo ryal ki jabu ma onoŋo tye i ot pa Rwot, ki i ot kano lim ma i ot
pa kabaka, ci ocwalo me mot bot kabaka me Aciria.
9Kabaka me Aciria owinyo kokone, ci otiŋo mony ocito kwede i Damaciko, ocako
yako jo ma kunnu oterogi i opii wa i Kir, ci oneko Rejin woko.
10Ka kabaka Akaj ocito i Damaciko ka jolo wi Tiglat-Pilecer kabaka me Aciria, ci
oneno keno tyer ma tye i Damaciko, ci ocwalo cal me keno tyer meno bot ajwaka
Vria, ki kit tiyorie, kun nyuto kite ducu kikore.
11Ajwaka Uria ocako cano keno tyer kun cweyo kit ma kabaka Akaj onoŋo ocwalo
bote ki i Damaciko. Otimo kumeno ma onoŋo kabaka Akaj peya odwogo ki i
Damaciko.
12Ka kabaka odwogo ki i Damaciko, ocito oŋiyo keno tyer, ci oito iye malo,
13owaŋo gitumme me awaŋa, ki gityer mere me moko kwon, ka oonyo gityer
amata, ocoro remo me gityer mere me lakwecwiny i kom keno tyer.
14 Ci okwanyo keno tyer me mola ma yam tye i nyim Rwot, ma onoŋo bedo i nyim
ot, i kabedo ma i kin keno tyerre ki ot pa Rwot, ci oketo yo tuŋ acam me keno tyer
mere.
15Kabaka Akaj ociko ajwaka Uria kun wacci, “Waŋ gitum awaŋa me odiko i wi
keno tyer madit-ti, ki gityer me moko kwon me otyeno, ki gitum awaŋa ma
kabaka omiyo, ki gityerre me moko kwon, kacel ki gitum awaŋa pa lwak ducu ma
i lobo, ki gityergi me moko kwon, ki gityergi me amata. Ibicoro remo me gitum
awaŋa ducu i kome bene, ki remo me gitum mukene ducu. Ento keno tyer me
mola-ni bibedo mera, me penyo iye dog Rwot.”
Acoli Baibul
© 1985, Bible Society of Uganda.
644
16Ajwaka Uria otiyo ducu kit meno, kit ma kabaka Akaj ociko-ni.
17 Kabaka Akaj oŋolo mola ma apada ki i kom litino gadigadi, ci okwanyo otako ki
i komgi, ka okwanyo nam woko ki i kom twoni mola ma onoŋo gitye i tere-ni, ci
oketo i kom godi ma gipetogi piny.
18Ki yo ma giumo wiye ma giwok ki iye i ceŋ cabit, ki doggola pa kabaka ma tye
woko, en okwanyogi woko ki i kom ot pa Rwot, pi kabaka me Aciria.
19Lok kom Akaj mudoŋŋe ducu, ki gin ma yam otiyo, gityeko coyone i buk me
Tekwaro pa Luker, me Juda.
20 Akaj oto, oywe kacel ki kwarine, ci giyiko kacel ki kwarine, i gaŋ kai pa Daudi;
wode Kejekia aye oleyo ka tyene.
2 Luker 17
Camaria opoto i ciŋ jo Aciria
1I mwaka me apar wiye aryo me loc pa Akaj kabaka me Juda, en aye Kocea wod
pa Ela ocako loyo iye jo Icrael ki i Camaria ci obedo ka loc pi mwaka aboŋwen.
2Obedo ka tiyo gin ma nen marac i wan Rwot, ento pe obedo marom ki luker me
Icrael ma gukwono nyime.
3Cal manecer kabaka me Aciria obino ka monyo en; ka Kocea odoko laticce, ci
ocako miyo mucoro bote.
4Ento lacen kabaka me Aciria oniaŋ ni Kocea laruba; pien ocwalo lukwena bot Co,
kabaka me Ejipt, ci okwero miyo mucoro bot kabaka me Aciria kit ma yam obedo
ka miyo kwede mwaka ki mwaka, omiyo kabaka me Aciria omake, otweye woko i
buc.
5Kabaka me Aciria ocako monyo lobo Icrael ducu, ka obino kwede wa i Camaria,
ci orumo gaŋ meno mwaka adek.
6I mwaka me loc pa Kocea me aboŋwenne en aye kabaka me Aciria omayo kwede
gaŋ Camaria, ci otero jo Icrael i opii wa i Aciria ci oketogi i Kalak ki i ŋet Kabor,
ma en aye kulu ma i Gojan, ki i gagi pa jo Medi.
Gitero jo Icrael i opii
7Lok man otimme kumeno pien jo Icrael onoŋo gubalo i nyim Rwot Lubaŋagi, ma
yam okwanyogi woko ki i lobo Ejipt, ki i ciŋ Parao kabaka me Ejipt. Gubedo ka
woro lubaŋa mogo mukene,
8kun gilubo kit pa lurok ma yam Rwot oryemo woko ki i nyim jo Icrael, ki kit ma
luker me Icrael gukelo.
9Jo Icrael gubedo ka timo gin ma pe kakare i kom Rwot Lubaŋagi i muŋ, Gugero
lwak odi i waŋ jogi megi kengi i wi godi i ŋet gaŋigi ducu, cakke ki i kom lubele pa
lukurpiny nio kwede wa i kom gaŋi ma girumo ki cel gogo.
Acoli Baibul
© 1985, Bible Society of Uganda.
645
10Gucibo wir jogi dok gucomo yadi me woro jok ma dako ma gilwoŋo Acera i wi
godi mabocone ducu, ki i wan ayweya ducu ma pote oluk-gu.
11Gubedo ka wano odok aceta i wan jogi i wi godi ducu, macalo lurok ma yam
Rwot oryemo woko ki i nyimgi. Gubedo ka tiyo gin maraco bene, ma omiyo kiniga
omako Rwot.
12Gubedo ka woro cal lubaŋa-gu ma yam Rwot ojukogi pire kun wacci, “Pe
wubitiyo man.”
13Rwot obedo ka poyo wi jo Icrael ki jo Juda, kun lanebi acel acel ki lanen acel
acel cikogi ni, “Wulokke, wuwek kitwu maraco, wucak mako lok ma aciko ducu,
ki cik mera ducu, kun wulubo cik ducu ma yam aciko ki kwariwu, ki ma abedo ka
cwalo botwu ki luticca ma gin lunebi.”
14Ento yam pe guworo doge; gubedo jo ma iŋutgi nwaŋ, macalo kwarigi con tye
kwede, ma yam pe guye Rwot Lubaŋagi.
15Gubedo ka cayo cikke mapol, ki gicikke ma yam oketo ki kwarigi, ki lok ma
obedo ka poyo ki wigi. Gubedo ka luko kor cal jogi ma konygi pe, mumiyo gin
bene gudoko jo ma konygi pe. Gubedo ka lubo kit pa lurok ma yam orumogi
dyere-ni, jo ma yam Rwot ojukogi i komgi, ni pe gutim kit ma gin gitiyo-ni.
16 Gubwoto cik ma Rwot Lubaŋa ociko woko ducu, gutimo pigi kengi cal litino
twoni aryo me jabu ma giliyo aliya; ka dok gucomo yadi me woro jok ma dako ma
gilwoŋo Acera; gucako woro mony ma i polo ducu, kun gitiyo bot Baal bene.
17 Gubedo ka waŋo awobegi ki anyiragi me gityergi, kun gityeto bene bot lutyet ki
luŋi i dyel; gumine kekengi pi tiyo gin ma nen marac i wan Rwot, kun gimiyo
kiniga make.
18Kiniga omako Rwot matek i kom jo Icrael, ci oryemogi woko ki i nyime; iŋatti
mo pe odoŋ, kono kaka pa Juda keken aye odoŋ.
19Jo Juda bene yam pe gumako lok ma Rwot Lubaŋagi ociko, ento gubedo ka lubo
kit ma jo Icrael gukelo.
20Rwot ocako kwero likwayo pa Icrael woko ducu, ci oketogi i atwom mapek,
omiyogi i ciŋ luyakgi, nio ka oryemogi woko ki i nyime.
21Ka yam Rwot omayo ker me Icrael woko ki bot likwayo pa Daudi, gin guketo
Jeroboam wod pa Nebat odoko kabakagi. Jeroboam oryemo jo Icrael woko ki ka
lubo kor Rwot, ci omiyo gupoto i bal madito.
22Jo Icrael gubedo ka lubo bal ducu ma yam Jeroboam otiyo; pe gubwoto tiyogi,
23nio ka Rwot oryemo jo Icrael woko, macalo yam oloko i dog luticce ducu ma
lunebi. Kit meno gikwanyo jo Icrael ki i lobogi, giterogi wa i Aciria me bedo opii
nio wa onyoo. Gikelo rok mukene me bedo i camaria
Acoli Baibul
© 1985, Bible Society of Uganda.
646
24Kabaka me Aciria yam okelo dano ki i Babilon, i Kuta, i Aya, i Kamat ki i
Ceparvaim, ci oketogi gubedo i gaŋi me Camaria, guleyo kabedo pa jo Icrael.
Gucamo lobo me Camaria odoko megi, gubedo i gagine ducu.
25I kare ma gucako bedo i loba-nu, pe gulworo Rwot; omiyo Rwot ocwalo lwak
labwor, ma oneko jo mogo i kingi.
26Gitito lokke bot kabaka me Aciria ni, “Rok ducu ma iterogi ci iketogi i gagi me
Camaria-ni gin pe gigeyo cik pa lubaŋa me lobo-nu, omiyo ocwalo lwak labwor i
kingi, ci nen, gitye ka nekogi woko, pien gin pe gigeyo cik pa lubaŋa me lobo-nu.”
27Kabaka me Aciria ocako ciko ni, “Wucwal ajwaka mo acel ki i kin jo ma yam
wukelogi ki kunnu, wek en ocit obed kunnu, ocipwonygi ki cik pa lubaŋa me
lobo-nu.”
28Ci ajwaka mo acel ki i kin ajwagi ma yam giterogi kunnu mua ki i Camaria
ocako dwogo, obedo i Betel, ci opwonyogi ki kit ma myero gilwor kwede Rwot.
29Ento rok acel acel pud obedo ka tiyo cal lubaŋane kene, kun giketogi i waŋ jogi
ma i wi godi ma yam Lucamaria gutiyo, kun rok acel acel tye ki megi i gagi ma
gibedo iye-ni.
30Jo Babilon gutiyo Cal jok Cukot-benot, jo Kut gutiyo cal jok Nergal, jo Kamat
gutiyo cal jok Acima;
31jo Aya gutiyo cal jok Nibaj ki jok Tartak. Jo Ceparvaim gubedo ka waŋo litinogi
ki mac bot Adramelek ki Anamelek ma gin jogi pa jo Ceparvaim.
32Gilworo Rwot bene, kun gikwanyo kwa dano ducu ki i kingi me bedo ajwagi me
waŋ jogi ma i wi godi, ma gitiyo pigi i nyim waŋ jogi ma i wi godi.
33Kit meno gin yam gilworo Rwot kun gitiyo bene bot lubaŋagi kikome, kun
gilubo kit pa rok mapatpat ma yam gikwanyogi ki i kingi-ni.
34 Kadi wa i kare man gin pud gilubo kitgi macon. Gin pe gilworo Rwot, pe gilubo
cikke ducu, nyo lok ma en oŋolo, nyo cik ma en oketo, kadi wa cik mo ma yam
Rwot ociko ki likwayo pa Yakobo ma ocako nyige ni Icrael-li.
35 Rwot yam oketo gicikke kwedgi, kun cikogi ni, “Pe wubilworo lubaŋa mukene
ducu; pe wuryebbe i nyimgi, pe wuti botgi, pe wutum gitum botgi.
36 Ento wubilworo Rwot ma yam okwanyowu woko ki i lobo Ejipt ki tek madwoŋ
ki ciŋe ma oryeyo; en aye wubiryebbe i nyime, en aye wubitumo gitum bote.
37Cik matino ducu ki lok ma Rwot oŋolo, ki cik ma en oketo, ki ginacika ma con
ocoyo piwu, wubigwokke ka lubogi kare ducu pe wubilworo lubaŋa mukene
ducu.
38Pe wiwu biwil i kom gicikke ma doŋ atyeko ketone kwedwu. Pe wubilworo
lubaŋa mukene ducu,
Acoli Baibul
© 1985, Bible Society of Uganda.
647
39ento wubilworo Rwot Lubaŋawu, en bene aye bilarowu ki i ciŋ lumerokwu
ducu.”
40Ento yam gukwero woro doge woko, pud gubedo ka lubo kitgi macon ca aye.
41Kit meno rok meno ducu gubedo ka lworo Rwot kun giworo bene Cal lubaŋagi
ma gipayo; litinogi ki likwayogi bene kit meno gubedo ka fiyo kit ma yam kwarigi
gutiyo-ni, pud gitiyo kit meno nio wa onyoo.
2 Luker 18
Loc pa Kejekia
(2 Tek 29.1-2)
1I mwaka me adek me loc pa Kocea wod pa Ela kabaka me Icrael, en aye Kejekia
wod pa Akaj kabaka me Juda ocako iye loc.
2Ocamo ker ma mwaka me ditte pyeraryo wiye abic, ci obedo ka loc pi mwaka
pyeraryo wiye aboŋwen ki i Jerucalem. Nyiŋ minne Abi, ma nya pa Jekaria.
3Kejekia obedo ka tiyo gin ma nen atir i wag Rwot kun lubo gin ducu ma yam
kwarone Daudi otiyo.
4 Omuko lwak waŋ jogi ma i wi godi, oturo wir jogi-gu ducu, ka otoŋo yadi ma
gicomo pi woro jok ma dako ma gilwogo Acera woko, ka dok oŋido twol mola ma
yam Moses otiyo-ni, pien nio wa i kare meno onoŋo jo Icrael gubedo ka waŋo
odok eceta pi worone. Yam gilwogo ni Nekucitan.
5En obedo ka geno Rwot, Lubaŋa me Icrael, mumiyo pe gatti mo onen ma rom ki
en ki i kin luker me Juda ducu ma gulubo geye, kadi wa i kin luker ma gukwogo
nyime bene.
6Omoko i kom Rwot matek; pe obwoto lubo kor Rwot, ento obedo ka lubo cik
ducu ma yam Rwot ociko ki Moses.
7Rwot bene yam tye kwede; wa ka ma cito iye ducu, en noŋo iye gum. En ocako
jemo woko i kom kabaka me Aciria, okwero bedo i te locce.
8Olwenyo ki jo Piliciti nto wa i Gaja ki lobo ma i ŋete; oloyogi i kabedogi ducu,
cakke ki i kom lubele pa lukur-piny nio kwede wa i gaŋi ma girumo ki cel gogo.
Camaria opoto i cio jo Aciria
9I mwaka me aŋwen me loc pa Kejekia, ma en aye mwaka me abirone me loc pa
Kocea wod pa Ela kabaka me Icrael, Calmanecer kabaka me Aciria obino ka
lweny i kom Camaria ci orumo woko ki monnye.
10Oloyo ma onoŋo mwaka adek okato. I mwaka me abicel me loc pa Kejekia, ma
en aye mwaka me aboŋwenne me loc pa Kocea kabaka me Icrael, en aye giloyo
kwede gaŋ Camaria.
Acoli Baibul
© 1985, Bible Society of Uganda.
648
11Kabaka me Aciria otero jo Icrael i opii wa i Aciria, ci oketogi i Kala, ki i ŋet
Kabor, ma en aye kulu ma i Gojan, ki i gaŋi pa jo Medi,
12pien gukwero woro dog Rwot Lubaŋagi, ento gukalo wi gicikkene, kacel ki lok
ducu ma yam Moses ma latic pa Rwot ocikogi kwede; pe guwinyo kadi ki woro
doge.
Cenakerib omonyo lobo Juda
(2 Tek 32.1-19; Ic 36.1-22)
13I mwaka me apar wiye aŋwen me loc pa kabaka Kejekia en aye Cenakerib
kabaka me Aciria obino kwede ka lweny i kom gaŋi ducu me Juda ma girumogi ki
cel gogo, ci omayogi ducu.
14Kejekia kabaka me Juda ocwalo kwena bot kabaka me Aciria wa i Lakic kun
wacci, “An atimo bal; dok cen, wek lweny i koma obedi, gin ducu ma ibiŋolo i wi
ya abiculone.” Kabaka me Aciria oŋolo i wi Kejekia kabaka me Juda wel me ryal
ma romo talanta miya adek, ki jabu ma romo talanta pyeradek.
15Kejekia ocako miye ryal ducu ma onoŋo i ot pa Rwot, ki i ot kano lim ma i ot pa
kabaka.
16I kare meno Kejekia omuko jabu woko ducu ma yam gimwono i kom kika me ot
pa Rwot, ki jabu ma yam en Kejekia kabaka me Juda omwono kwede okar me
doggola, ci otino omiyo bot kabaka me Aciria.
17Kabaka me Aciria ocwalo ludito wi monnye ma gilwoŋo Tartan, Larabcaric ki
Larabcake ki mony madit ma gua ki Lakic gucito Jerucalem. Gucako mol gucito
wa i Jerucalem. Ka guo kunnu, gucito gucuŋ i ŋet yo pii ma mol a ki i joro ma
malo, i yo gudo ma woto i poto pa Lalwok-boŋo.
18Ka gulwoŋo kabaka, ci Eliakim wod pa Ilkia aye obino botgi, ma en aye ladit ma
loyo jami ma i ot pa kabaka, kacel ki Cebna ma karan, ki Joa wod pa Acap, laco lok
matimme.
19Larabcake owaco botgi ni. “Wuwac bot Kejekia ni, ‘Kabaka madit, kabaka me
Aciria, owaco kuman ni, In ijeŋo genni i kom gin aŋo?
20In itamo ni lok dog noŋo bedo rom ki ryeko me lweny ki mony madit me loyo
lweny? In kombeddi ijeŋŋe i kom aŋa, mumiyo ijemo woko i koma-ni?
21Nen, kombeddi iloko Ejipt obedo odoo ma ijeŋŋe i kome, kun en lagada ma otur
otyer woko, ma bituco cin dano mo ma ojeŋŋe i kome. Meno kit ma Parao kabaka
me Ejipt bedo ka timo kwede jo ducu ma gijeŋŋe i kome.
22Ento ka wuwacca ni, “Wan wajeŋŋe giwa i kom Rwot ma Lubaŋawa,” pe en aye
waŋ jogine ma i wi godi, ki keno tyerre ma Kejekia doŋ omukogi woko, kun waco
bot jo Jerucalem ki Juda ni, “Wubiworo Lubaŋa i nyim keno tyer man ma i
Jerucalem”?
Acoli Baibul
© 1985, Bible Society of Uganda.
649
23Koŋ ijeŋ gin me camme ki laditta kabaka me Aciria! An abimiyi aguragura alip
aryo, ka ce in ki tuŋ boti bene itwero noŋo lubed i wigi.
24In itwero dwoko ladit me lweny acel mo cen ki i kin lutic pa laditta matinone
niŋniŋ ka ce ijeŋŋe i kom Ejipt pi noŋo gadigadi lweny ki wegi aguragura?
25Dok bene itamo ni an abino ka lweny i kom kabedo man wek atyek woko,
laboŋo twero pa Rwot? Wai Rwot aye ma owacca ni, Cit icilweny i kom lobo man
ityek woko yo!’ ”
26Cutcut Eliakim wod pa Ilkia, ki Cebna ki Joa guwaco bot Larabcake ni, “Walegi
ilok ki wan luticci i leb Aram, pien wawinyo. Pe ibed ka lok kwedwa i leb Juda ma
lwak ma gitye i wi cel bene giwinyo.”
27Ento Larabcake ogamo doggi ni, “Itamo ni rwoda ocwala ka loko lok magi bot
laditwu ki botwu keken bo, pe bot lwak ma gubedo i wi cel-li bene, ma gin kacel
ki wun gukemo can me camo cetgi kengi ki mato lacgi kengi?”
28Larabcake ocun ocako daŋŋe ki dwan maloŋo i leb Juda ni, “Wuwiny lok pa
kabaka madit, kabaka me Aciria!
29Kabaka owaco kuman ni, ‘Pe wuwek Kejekia obed ka bwolowu, pien en pe
bitwero larowu ki i ciŋa.
30Pe wuwek Kejekia omi wujeŋŋe i kom Rwot kun wuwacci, Rwot aye bilarowa,
gaŋ man pe gibimiyo i ciŋ kabaka me Aciria.’
31Pe wubed ka winyo lok pa Kejekia; pien man aye lok ma kabaka me Aciria
owaco, ni meno, ‘Wuyub lok me kuc kweda, ci wukatti woko bota; kit meno ŋat
acel acel bicamo nyig olok ma i potone, ŋat acel acel bicamo nyig odurone, ki ŋat
acel acel bimato pii ma i taŋine kikome;
32nio ka abiterowu wa i lobo ma rom ki mewu-ni, lobo ma ceko kai ki koŋo vino,
lobo ma miyowu kwon ma tye iye poto olok-gu, lobo ma moo jeituni ki moo kic
dwoŋ iye, wek wubed ma komwu yot, wek pe wubed ka to atoya, Pe wubed ka
winyo lok pa Kejekia ma tye ka bwolowu kwede marac kun wacci, Rwot
bilarowa.
33Tye lubaŋa pa lurok mo ma yam olaro lobone ki i ciŋ kabaka me Aciria?
34Lubaŋa pa jo Kamat ki Arpad gitye kwene kaa? Lubaŋa pa jo Ceparvaim, nyo
Kena ki iya gitye kwene? Gin gularo Camaria ki i ciŋa bo?
35Lubaŋa me lobo mene ki i kin lubaŋa ducu ma gitye ki lobogi, ma yam koŋ olaro
lobone ki i ciŋa mono, mumiyo wutamo ni Rwot bilaro Jerucalem ki i ciŋa-ni?’ ”
36Ento lwak ducu guliŋ aliŋa, pe gudokke iye lok mo kadi ki acel, pien onoŋo
kabaka ociko ni, “Pe wubigamo doge.”
Acoli Baibul
© 1985, Bible Society of Uganda.
650
37Eliakim wod pa Ilkia ma en aye ladit ma loyo jami ma i ot pa kabaka, kacel ki
Cebna ma karan, ki Joa wod pa Acap ma laco lok matimme guyeco boŋŋigi, gucito
kwede wa bot Kejekia gutitte lok ducu ma Rabcake owaco.
2 Luker 19
Lobo Juda obwot ki i ciŋ Cenakerib
(2 Tek 32.20-23; Ic 37.1-38)
1Ka Kejekia owinyo, ci oyeco boŋŋine woko, ocako umme ki boŋo cola, ocito
kwede wa i ot pa Rwot
2Ci ooro Eliakim ma lalo jami ma i ode, kacel ki Cebna ma karan, ki ajwagi pa
Lubaŋa ma guteggi ma guumo komgi woko ki boŋo cola, ocwalogi guwoto bot
Icaya wod pa Amoj, ma lanebi.
3Guwaco bote ni, “Kejekia owaco kuman ni, Tin piny loŋ oloyowa woko,
giburowa, lewic omakowa mada. Latin doŋ obino i yo nyodo, ci tek me nywalone
aye peke.
4Gwok nyo Rwot Lubaŋani doŋ otyeko winyo lok pa Lara bcake ducu, ma laditte
kabaka me. Aciria ocwale kwede ka nywaro Lubaŋa makwo-ni, ci bimiyo lokke,
ma Rwot Lubaŋani owinyo-ni, bedo me ajuya. Pienno, tin legani malo pi jo ma
gubwot, ma gudoŋ-ŋi.”
5Kalutic pa kabaka Kejekia guo bot Icaya.
6Icaya owaco botgi ni, “Wuwac bot laditwu ni, ‘Rwot owaco kuman ni, pe ibed ki
lworo mo pi lok ma iwinyo-ni, ma lutic pa kabaka me Aciria gubedo ka yeta
kwede.
7Nen, abikete cwiny mo i iye, ci biwinyo lok mo ma oywek, ci dok woko wa i lobo
tugi; ci abimiyo gineko en woko ki pala lucwan ki i lobo tugi kunnu.’ ”
8Ka Larabcake odok, ci onoŋo kabaka me Aciria tye ka lweny i kom Libna; pien
onoŋo owinyo ni kabaka otyeko a woko ki i Lakic.
9Ka ce kabaka owinyo lok i kom Tiraka kabaka me Etiopia, ni otiŋo yo me bino ka
lwenyi kome, en dok ocwalo lukwena bot Kejekia kun wacci,
10“Wubiwaco bot Kejekia kabaka me Juda kit man ni, ‘Pe iwek Lubaŋani ma
ijeŋŋe i kome-ni obed ka bwoli, kun ciko ni Jerucalem pe gibimiyo i cin kabaka
me Aciria.
11Nen, ityeko winyo gin ma yam luker me Aciria gutiyo i kom lobo ducu, ma
gutyekogi woko ducu liweŋ, ci in aye gibilari?
12Lubaŋa pa lurok yam gularogi, lurok ma yam kwarina gutyekogi woko ducu, ma
gin aye jo Gojan, jo Karan, jo Recep ki jo Eden ma yam gitye i Telacar?
Acoli Baibul
© 1985, Bible Society of Uganda.
651
13Kabaka me Kamat tye kwene, nyo kabaka me Arpad, kabaka me gaŋ Ceparvaim,
kabaka me Kena, nyo kabaka me Iva?’ ”
14Kejekia ogamo waraga ki i ciŋ lukwena-nu, ci okwano. Ka oa ocito i ot pa Rwot,
ci oyaro waraga woko i nyim Rwot.
15 Ocako lego i nyim Rwot kun wacci, “Ai Rwot, Lubaŋa pa Icrael, ma ibedo i wi
komkerri ka wi lukerubi, in aye Lubaŋa, in keni ma iloyo lwak ker ducu ma i lobo;
in aye iketo polo ki lobo.
16Cik iti tuŋ botwa, ai Rwot, rwmywa; yab waŋi, ai Rwot, inenwa; koŋ iwiny lok
pa Cenakerib ma ocwalo me cayo Lubaŋa makwo-ni.
17Adada, ai Rwot, luker me Aciria gujwero rok ducu wa ki lobogi ducu,
18dok gutyeko bolo lubaŋagi woko i mac; pien onoŋo gin pe Lubaŋa kikome, gin
tic me ciŋ dano, yen ki got-gu, mumiyo gityekogi woko.
19Kit meno, ai Rwot, abako doga boti, ilarwa ki i ciŋe, wek ker ma wi lobo ducu
Oŋe ni in, ai Rwot, in Lubaŋa in keni.”
20Icaya wod pa Amoj odwoko lok bot Kejekia kun waco ni, “Rwot, Lubaŋa pa
Icrael, owaco kuman ni, Atyeko winyo legani ma ilego i kom Cenakerib kabaka
me Aciria.
21Man aye lok ma Rwot owaco i kome, ni, “ ‘Jo Cion gicayi calo nyako ma obedo ka
cayi kun jeri; jo Jerucalem bene gicayi, calo nyako ma tye ka yeŋo wiye ki i ŋeyi.
22“ ‘In icayo aŋa, aŋa mono ma iyetoni? Imoro dwani i kom aŋa, ma itiŋo waŋi ki
wakke-ni? I kom ŋat Maleŋ me Icrael kulu!
23In aye ma imiyo lukwenani giŋalo Rwot, dok iwaco ni, in iito malo i wi godi kun
it ye ki lwak gadigadi lwennyi, nio wa malo i wi got Lebanon. Iwakke bene ni
itoŋo yadi cedar maboco ki kunnu woko, ki yadi ciprec mabecone mada-ni; dok
iwacci, Adonyo bene i buŋane ka mabor, ka ma yadi oculle iye likiŋ.
24Akwinyo waŋ pii, amato pii pa lurok; anyono lobo Ejipt, atwoyo pii ma i jaŋ
kulu Nail ducu.
25“ ‘In peya iwinyo bo? ni atyeko yubo wa con kuca? Gin ma atye ka timo
kombeddi yam ayubo tamma wa i kare macon ca, ni in myero itur gaŋi ma gicelo
ki cel gogo, ilokgi odok obur ma odurre lipim,
26kun jo ma gibedo iye gidoko goro, cwinygi oballe, lewic omakogi, gudoko
macalo ginapita ma i poto, gicalo lum alita macalo lum ma otwi i wi ot, ma bwarre
woko ma pud otwi atwiya.
27“ ‘Ento aŋeyo bedoni piny, ki citoni woko ki donyoni i ot, ki jennyeni i koma.
Acoli Baibul
© 1985, Bible Society of Uganda.
652
28Pien ibedo ka jennye i koma, lok anywarri otyeko donyo i ita, mumiyo
abirwako golina i umi, abiketo tolla i dogi abidwoki cen i yo ka ma yam iwok ki
iye.’ ”
29Lacen Icaya owaco bot kabaka Kejekia ni, “Man aye bibedo gin lanyut boti: i
mwaka man ibicamo gin ma otwi kene, i mwaka me aryone ibicamo gin ma dok
otwi i okaŋ, ento i mwaka me adekke ibicoyo kodi ci ikayo, ibipito olok ci icamo
nyige.
30Ki jo ma gubwot ma gudoŋ ki i ot pa Juda gibibedo calo yat ma cwalo lwite piny,
dok ma nyako nyige lamalo.
31Pien jo ma gudoŋ gibikato woko ki i Jerucalem, lwak jo mubwot gibikato woko
ki i wi got Cion. Man bitimme pi nyeko ma Rwot me mony tye kwede piwu.
32“Pienno Rwot owaco kuman i kom kabaka me Aciria, ni, En pe bidonyo i gaŋ
man, pe bibayo atero mo iye, pe binyiko cok kwede ki kwot, pe bitoro cel lobo me
rumone.
33Yo ma yam obino kwede-ni, en yo acel-lu en bidok kwede bene, pe dok bidwogo
i gaŋ man. Man lok pa Rwot kikome.
34An abilwenyo pi gaŋ man me larone, pira kena ki pi laticca Daudi.”
35I dyewor meno lamalaika pa Rwot ocito, oneko jo Aciria alip miya acel ki
pyeraboro wiye abic ki i gonygi. Ka dano gua malo odiko con, nen, gunoŋo kom jo
Aciria muto oradde lirat.
36Cenakerib kabaka me Aciria ocako a ocito, odok wa i gaŋŋe, ci obedo i Nineve.
37Ka yam en tye ka woro i ot pa lubaŋane Nicirok ci awobene magi, Adramalek ki
Carejer, guneke woko ki pala lucwan, ci guriŋo gularo komgi wa i Ararat. Wode
Ecarkadon aye oleyo ka tyene.
2 Luker 20
Two pa Kejekia
(2 Tek 32.24-26; Ic 38.1-22)
1I kare meno two omako Kejekia ma onoŋo cok to woko. Icaya wod pa Amoj ocito
bote, owacce ni, “Rwot owaco kuman ni. ‘Yub odi obed maber, pien ibito woko, pe
twoni bicaŋ.’ “
2Kejekia ocako loko wane i kom kicika ot kun wacci,
3“Ai Rwot abako doga boti, koŋ ipo, inen kit kwo ma abedo kwede i nyimi, kun
abedo ŋat ma geni, alubo in ki cwinya ducu, kun abedo ka tiyo gin ma nen maber
i waŋi.” Ci Kejekia ocako koko matek twatwal kun cwinye cwer.
4I kare ma Icaya peya okato woko ki i dyekal ma i dyere, lok pa Rwot obino bote
ni,
Acoli Baibul
© 1985, Bible Society of Uganda.
653
5“Dok cen, ici wac bot Kejekia ma laker ma loyo lwakka ni, ‘Rwot, ma Lubaŋa pa
woru Daudi owaco kuman ni, Atyeko winyo kokoni, aneno pig waŋi; nen, abicaŋo
twoni woko; i kom nino me adekke en aye ibicito kwede wa i ot pa Rwot.
6Dok abimedo mwaka apar wiye abic i kom wel mwaka me kwo meri. Abilaro in
ki gaŋ man ki i cin kabaka me Aciria; abilweny pi gaŋ man pira kena ki pi laticca
Daudi.’ “
7Icaya ocako wacci, “Kella poki oduro ma giŋino, wek giter giket i wan odeke,
wek ocaŋ woko.”
8Kejekia owaco ki Icaya ni, “Gin aŋo ma binyuto ni Rwot bicano twona, ci abicito
wa i ot pa Rwot i nino me adekke?”
9Icaya ogamo ni, “Man en aye gin ma nyuto ma oa wa ki bot Rwot, ma nyuto ni
Rwot bitiyo gin ma otyeko ciko pire: tipo ocit anyim ma rom ki rwom apar, nyo
odok ki ŋeye rwom apar?”
10Kejekia odok iye ni, “Bedo yot ka tipo woto medde anyim rwom apar; pe
kumeno gire, ber odok ki ŋeye rwom apar.”
11Lanebi Icaya okok bot Rwot, ci Rwot odwoko tipo cen rwom apar ka ma nene
oryene omedde i kom gin me poro cen pa Akaj.
Kejekia ojolo lukwena ma gua ki i Babilon
(2 Tek 32.27-31; Ic 39.1-8)
12I kare meno Merodak-baladan wod pa Baladan kabaka me Babilon, ocwalo
lukwena ma gukelo waraga kacel ki mot bot Kejekia; pien onoŋo owinyo ni
Kejekia kome lit.
13Kejekia ojologi maber, ci onyuto botgi ot Limme ducu, ki ryal ki jabu ki aŋwece,
moo me wel, ki jami lwennye. Kejekia onyuto gin ducu ma onoŋo tye i ot kano
jamine; gin mo pe odoŋ ma pe onyutogi, ma i ode nyo ma i te kerre ducu.
14Lacen lanebi Icaya obino bot kabaka Kejekia, openye ni, “Jo meno guwacci lok
aŋo? Dok gua ki kwene?” Kejekia ogamo ni, “Gua ki i lobo mabor, gua wa i
Babilon.”
15Ci owacci, “Guneno gin aŋo ki i odi?” Kejekia ogamo ni, “Gutyeko neno jami
ducu ma tye i oda; gin mo pe odon ki i ot kano jamina ma pe anyuto botgi.”
16Icaya dok owaco bot Kejekia ni, “Doŋ iwiny lok pa Rwot.
17 Nen ba, kare doŋ romo ma jami ducu ma i odi, ki ma yam kwarini gukano nio
wa onyoo gibiterogi woko wa i Babilon; gin mo pe bidoŋ, man Rwot ma owaco.
18 Ki awobeni mogo bene, ma in inywalo, gibiterogi woko; gibikolo mangi woko,
ci gibidoko lutic i gaŋ kal pa kabaka me Babilon.”
Acoli Baibul
© 1985, Bible Society of Uganda.
654
19Kejekia owaco bot Icaya ni, “Lok pa Rwot ma iwaco-ni ber mere.” Pien obedo ka
tamo ni, “Racce tye kwene, tekke ka wabedo ki kuc ma lobo okwe mot i kare ma
pud akwo?”
To pa Kejekia
(2 Tek 32.32-33)
20Lok kom Kejekia mudoŋŋe ducu, kt tekke ducu, ki kit ma yam okwinyo kwede
joro ki yo pii ma kelo pii wa i dye Jerucalem gityeko coyone i buk me Tekwaro pa
Luker me Juda.
21Kejekia oto, oywe kacel ki kwarine, ci wode Manace aye oleyo ka tyene.
2 Luker 21
Loc pa Manace
(2 Tek 33.1-20)
1Manace ocamo ker ma mwaka me ditte romo apar wiye aryo, ci obedo ka loc ki i
Jerucalem pi mwaka pyerabic wiye abic. Nyiŋ minne Kepjiba.
2 Manace obedo ka tiyo gin ma nen marac i wan Rwot, kun lubo kwede tim me
kwer pa rok ducu ma Rwot yam oryemogi woko ki i nyim jo Icrael.
3En dok oroco waŋ jogi ma i wi godi, ogero odoco ka ma yam wonne Kejekia
ojwerogi woko-ni. Ogero keno tyer pa Baal, ka dok ocomo yat pi woro jok ma
dako ma gilwoŋo Acera, kit ma yam Akab kabaka me Icrael otiyo-ni, ocako woro
mony ma i polo ducu, kun tiyo botgi.
4 Dok ocano lwak keno tyer i ot pa Rwot, ka ma yam Rwot owacci, “Abiketo nyina
bedo i Jerucalem.”
5Ka dok ocano lwak keno tyer pa mony ma i polo ducu i dyekal aryo me ot pa
Rwot.
6Ocako wano wode ki mac me gityer, obedo ka tyet ki ajaa ki ŋiyo i dyel-gu, kun
tiyo ki lukor tipo-gu ki megi jogi. Obedo ka tiyo kit tim mapol ma nen marac i wan
Rwot, kun miyo kiniga mako Rwot.
7 Ka dok omiyo gipayo cal Acera ma jok ma dako-ni, ocibo i ot ma yam Rwot
owaco i kome bot Daudi ki wode Solomon ni, “I ot man, ki i Jerucalem, ma yam
ayero ki i kin kaka ma i Icrael ducu, abiketo nyiŋa bedo iye matwal.
8Pe doŋ abimiyo tyen jo Icrael bedo ka wirre woko i ŋe lobo ma yam amiyo bot
kwarigi-ni, tekke gibigwokke gilubo kit lok ducu ma atyeko cikogi kwede, kun
gilubo cik ducu ma yam laticca Moses ocikogi kwede.”
9Ento pe yam guwinyo, dok Manace obitogi omiyo gubedo ka timo gin marac,
makato lurok ma Rwot yam ojwerogi woko ki i nyim jo Icrael.
10Rwot ocako lok ki i dog lunebi ma luticce kun waco ni,
Acoli Baibul
© 1985, Bible Society of Uganda.
655
11“Pien Manace kabaka me Juda obedo ka timo tim magi me kwer, kun timo tim
maraco makato ma yam jo Amor ma gukwono nyime gubedo ka tiyone, dok
omiyo jo Juda bene gubalo pi woro lwak cal lubaŋane;
12pienno Rwot Lubaŋa pa Icrael owaco kuman ni, Nen, abikelo gin marac i kom
Jerucalem ki i kom Juda ma bimwoco it ŋat acel acel ma biwinyo rwone.
13Dok abiryeyo tol i kom Jerucalem ma rom ki tol ma yam apimo kwede Camaria,
abiporo ki birigi ma yam aporo kwede ot pa Akab; dok abijwayo Jerucalem kit ma
dano jwayo ki caani-ni, kun jwayo kome ka dok ryebo iye umo woko piny.
14Abibolo jona mudoŋ-ŋi woko ma gin aye lwakka, ci amiyogi woko i i ciŋ
lumerokgi. Gibidoko ginayaka ma lumerokgi giyako,
15pien gubedo ka tiyo gin ma nen marac i waŋa, kun gimiyo kiniga bedo ka maka
nia wa i kare ma kwarigi oa kwede i Ejipt nio kwede wa onyoo.”
16Ento Manace obedo ka oyo remo pa jo mapol ma pe gitye ki bal mo, nio ka
oromo i Jerucalem woko tuŋŋi ki tuŋŋi, ka dok gimedo iye bal ma omiyo jo Juda
gubalo, mumi yo gin bene gubedo ka tiyo gin ma nen marac waŋ Rwot.
17Lok kom Manace mudoŋŋe ducu, ki gin ducu ma yam otiyo, ki bal ma otiyo,
gityeko coyone i buk me Tekwaro pa Luker me Juda.
18Manace oto, oywe kacel ki kwarine, ci giyiko i poto ma i ŋet ode, i poto pa Uja;
wode Amon aye oleyo ka tyene.
Loc pa Amon
(2 Tek 33.2-25)
19Amon ocamo ker ma mwaka me ditte pyeraryo wiye aryo, ci obedo ka loc ki i
Jerucalem pi mwaka aryo. Nyiŋ minne Meculemet ma nya pa Karuj, dano me
Jotba.
20Amon obedo ka tiyo gin ma nen marac i waŋ Rwot, kit macalo wonne Manace
obedo ka tiyo.
21Obedo ka lubo kit pa wonne ducu, kun tiyo bot cal lubaŋa-gu ma yam wonne
otiyo botgi, kun worogi bene.
22En obwoto Rwot, Lubaŋa pa kwarine woko, pe obedo ka lubo kit pa Rwot.
23Lutic pa Amon gupiro lok i kome, ci guneko en woko i ode.
24Ento lwak ma i lobo guneko jo ducu ma gupiro lok i kom kabaka Amon ci gin
lwak me lobo-nu guketo wode Yocia me bedo kabaka ma kakare.
25Lok kom Amon mudoŋŋe ducu ki gin ma yam otiyo ducu gityeko coyone i buk
me Tekwaro pa Luker me Juda.
26Giyike i lyel ma i poto pa Uja; wode Yocia oleyo ka tyene.
Acoli Baibul
© 1985, Bible Society of Uganda.
656
2 Luker 22
Loc pa Yocia
(2 Tek 34.1-2)
1 Yocia ocamo ker ma mwaka me ditte aboro, ci obedo ka loc ki i Jerucalem pi
mwaka pyeradek wiye acel. Nyiŋ minne Yedida, ma nya pa Adaya me Bojkat.
2Yocia obedo ka tiyo gin ma nen atir i waŋ Rwot; obedo ka lubo kit pa kwarone
Daudi ducu, pe obedo ka cabbe yo tuŋ acuc nyo yo tuŋ acam.
Ginoŋo buk me cik i ot pa Rwot
(2 Tek 34.8-28)
3I mwaka me apar wiye aboro me loc pa kabaka Yocia, en ocwalo Capan wod pa
Ajalia, wod pa Meculam ma karan, wa i ot pa Rwot, kun wacci,
4“Cit wa bot Ilkia, ajwaka madit, en okwan wei lim ma gikelo i ot pa Rwot, ma
lukur-doggola gugamo ki bot lwak,
5wek gimi i ciŋ lutic ma giloyo dog tic me ot pa Rwot. Ci gin gumi i ciŋ lutic ma
gitye kunnu ka tic i kom ot pa Rwot, pi yubo ka ma oballe,
6gin aye lupac ki lugedo, ki lugedo ki godi wek guti kwede me wilo bao bene, ki
godi ma gimuko pi yu bo ot ka ma oballe.
7 Ento pe gupeny lok kom lim mo ma gimiyo i ciŋgi, pien gin gitiyo kwede ki gen.”
8Ilkia, ajwaka madit, owaco bot Capan ma karan ni, “Atyeko noŋo buk me cik i ot
pa Rwot.” Ilkia omiyo buk bot Capan, ci okwano.
9Capan ma karan ocito kwede bot kabaka, ci odwoko lok bot kaba ka ni, “Ladit,
watyeko kwanyo lim ma ginoŋo i ot pa Rwot, ci wamiyo i cin lutic ma giloyo dog
tic me ot pa Rwot.”
10Capan ma karan dok otito ki kabaka ni, “Ilkia ajwaka madit otyeko miya buk
mo.” Ka Capan ocako kwanone i nyim kabaka.
11Ka kabaka owinyo lok ma i buk me cik, ci oyeco boŋŋine woko.
12Kabaka ocako ciko Ilkia, ajwaka madit, ki Akikam wod pa Capan, ki Akbor wod
pa Mikaya, ki Capan ma karan, ki Acaya ma latic pa kabaka kun waco ni,
13“Wucit ka penyo dog Rwot pira, ki pi lwak, ki pi ker me Juda ducu, pi lok ma i
buk man ma gityeko noŋone-ni. Akemo pa Rwot kara doŋ olyetto i komwa matek,
pien kwariwa pe gubedo ka woro lok ducu ma i buk man, pi tic kwede i kit ducu
ma yam gicoyo kwede ma mako komwa.”
14Ilkia, ajwaka madit, ki Akikam, ki Akbor, ki Capan ki Acaya gucito bot Kulda ma
lanebi ma dako, ma cware Calum wod pa Tikva, ma wod pa Karkac ma lagwok
boŋŋi pa kabaka, ci guloko kwede. Dako-nu onoŋo bedo i Jerucalem, i dul gaŋ ma
gilwoŋo Dul gaŋ me Aryone.
Acoli Baibul
© 1985, Bible Society of Uganda.
657
15En owaco botgi ni, “Rwot, Lubaŋa pa Icrael, owaco kuman ni, ‘Wutit bot dano
ma ocwalowu bota ni.
16Rwot owaco kuman ni, Nen ba, abikelo gin marac poto i kom kabedo man, ki i
kom jo ma gibedo iye, pi cobo lok ducu ma gicoyo i buk ma kabaka me Juda
okwano;
17pien gutyeko bwota woko kun giwaŋo odok eceta bot lwak lubaŋa mukene,
wek gimi kiniga obed ka maka pi jogi ducu ma gitiyo ki ciŋgi-ni. Pienno akemona
bilyetto matek i kom kabedo man, ma pe doŋ bikwe.
18Ento lok ma dok i kom kabaka me Juda ma ocwalowu ka penyo dog Rwot, wun
wubiwacce kit man ni, Rwot Lubaŋa me Icrael owaco kit man ni, i kom lok ma
iwinyoni,
19doŋ ityeko ŋut ki i cwinyi, ci imwolle keni i nyim Rwot i kare ma iwinyo kit lok
ma yam aloko i kom kabedo man, ki i kom jo ma gibedo iye, ni bidoko obur, miyo
gibitic ki nyiŋe macalo lok lacen dano, ci icako yeco boŋŋini woko kun ikok
kwede i nyima; pienno an bene atyeko winyo kokoni, man lok pa Rwot kikome.
20Nen ba, an abidwoki i kin kwarini, ci gibiyiki i lyelli ki kuc, dok waŋi pe bineno
gin marac ducu ma abikelo i kom kabedo man.’ ” Ci gin gudwoko lok bot kabaka.
2 Luker 23
Yocia ojwero ka woro jok-gu woko
(2 Tek 34.3-7,29-33)
1Kabaka ocwalo kwena, ci ludoŋo me Juda ducu ki me Jerucalem gucokke bote.
2Kabaka ocito malo wa i ot pa Rwot, kacel ki jo Juda ducu, ki jo ducu ma gibedo i
Jerucalem, ki ajwagi, ki lunebi, ki lwak ducu, jo matino ki jo madito. Ci ocako
kwano lok ducu ma i buk me gicikke ma ginoŋo i ot pa Rwot, kun gin ducu
giwinyo.
3Lacen kabaka ocun i ŋet wir ci oketo gicikke, omoko i nyim Rwot ni, ebilubo kor
Rwot, kun emako lok ma Rwot ociko ducu, ki lok me caden, ki cik matinone ducu.
Ocikke ni ebimako ki cwinye ducu ki tipone ducu, kun ecobo kwede lok me
gicikke meno, ma yam gicoyo i buk meno. Ci lwak ducu guribbe ka moko gicikke.
4 Kabaka ociko Ilkia, ajwaka madit, ki ajwagi ma i dul me aryo, ki lukurdoggola ni
gukel jami ducu ma tye i ot pa Rwot ma yam gitiyogi pi Baal, ki pi jok ma dako ma
gilwoŋo Acera, ki pi mony ma i polo ducu, Gucako waŋogi woko i ŋe Jerucalem, i
potti ma i ora kulu Kidron, gutero burugi wa i Betel.
5Orido wi ajwagi me waŋ jogi ma yam luker me Juda guketogi me waŋo odok
eceta i waŋ jogi ma i wi godi ma i ŋet gaŋi madito ma i Juda, ki ma gurumo
Jerucalem, kacel ki jo ma giwaŋo odok eceta bot jok Baal, ki bot ceŋ ki dwe, ki
lakalatwe ki mony ducu ma i polo.
Acoli Baibul
© 1985, Bible Society of Uganda.
658
6Ka dok okwanyo cal Acera ma jok ma dako-ni woko ki i ot pa Rwot, otero woko
wa i ŋe Jerucalem, i kulu Kidron, ci owaŋo woko i ora me Kidron, oluro matitino
twatwal, ci oonyo ka ma giyiko iye dano ata.
7Omuko odi pa lutim kwele ma luwor jogi, ma onoŋo gukubbe i kom ot pa Rwot,
ka ma yam mon gicweyo iye boŋo pi Acera.
8Ka dok okwanyo lwak ajwagi woko ki i gaŋi madito ma i Juda, ka obalo lwak waŋ
jogi ma i wi godi ka ma yam ajwagi gubedo ka waŋo iye odok eceta; obalo cakke
wa i Geba nio kwede wa i Beer-ceba. Omuko bene waŋ jogi pa jogi ma calo nyogi
oyima, ma yam gitye i dog gaŋ ma gidonyo kwede i gaŋ pa Yocwa ma laloyo me
gaŋ Jerucalem, yo tuŋ acam ka idonyo i dogcel.
9Ajwagi ducu ma i waŋ jogi ma i wi godi yam pe gibino i nyim keno tyer pa Rwot i
Jerucalem, ento gubedo ka camo mugati ma tobi pe iye ki i kin utmegigi.
10 Kabaka dok obalo Topet, ma onoŋo tye i nota pa wod pa Kinom, wek dano mo
pe dok owaŋ iye wode nyo nyare ki mac me gityer bot jok Molek.
11Ka dok omuko lwak cal aguragura ma yam luker me Juda gudyero bot cen, ka
ma gidonyo kwede i ot pa Rwot, i ŋet kicika pa Natan-melek, dano ma gikolo ma
tiyo i ot pa kabaka, ma i dyekal me ot pa Rwot; ka owaŋo gadigadi pa cen ki mac.
12Lwak keno tyer ma yam obedo i wi kicika ma malo me ot pa Akaj, ma yam luker
me Juda gutiyo, kacel ki Reno tyer ma yam Manace ocano i dyekal aryo ducu me
ot pa Rwot, magi ducu omuko oreto woko piny, oŋido woko matitino, oonyo
lurugi i nota me kulu Kidron.
13 Kabaka dok obalo waŋ jogi ma i wi godi ma yam gitye i ŋet Jerucalem yo tun
wokceŋ, yo tuŋ acuc me got me bal, ma en aye got Jeituni, ma yam Solomon
kabaka me Icrael ogero pi Acitoret ma jok kipyeda pa jo Cidon, ki pi Kemoc ma
jok kipyeda pa jo Moab, ki pi Milkom ma jok kipyeda pa jo Ammon.
14Ka dok oturo wir jogi ducu oŋido woko, ka otoŋo yadi ma gicomo pi woro Acera
ma jok ma dako-ni, ka opoŋo kabedogi ki cogo kom dano.
Yocia omuko keno tyer wa i lobo Icrael bene
15 Keno tyer ma i Betel bene, ki wan jok ma yam Jeroboam wod pa Nebat ocano,
ma yam omiyo jo Icrael gupoto i bal-li, keno tyer meno bene en omuko oreto
woko piny, kacel ki waŋ jokke; godi ma gicano kwede en oŋido woko matino, ci
orego woko odoko luru; ka dok owaŋo cal jok Acera bene.
16 Ka Yocia oloko waŋe malo, oneno lwak Lyel i wi got; ci ocwalo dano okwanyo
lwak cogo ma giyiko i lyel kunnu, ocako waŋogi i wi keno tyer, obalo kenone
woko, ocobo ki lok pa Rwot ma yam dano pa Lubaŋa otito kun nyuto kwede gin
ma bitimme anyim.
Acoli Baibul
© 1985, Bible Society of Uganda.
659
17 Dok openyo ni, “Got ma gitiyo me po ma ocuŋ loka ca-ni pa aŋa?” Jo me gaŋ
meno gutitte ni, “Meno Lyel pa dano pa Lubaŋa ma yam oa ki i Juda, ma okwoŋo
tito lok magi ducu ma doŋ ityeko cobogi i kom keno tyer ma i Betel-li.”
18Ci ogamo ni, “Wek obedi; pe dano mo okwany cogone.” Ci guweko cogone, pe
gugudo, kacel ki cogo pa lanebi ma yam oa ki i Camaria-ni.
19Wa ki odi jogi ducu ma i waŋ jogi ma i wi godi ma i gaŋi ducu ma i Camaria, ma
yam luker me Icrael gugero, kun gimiyo kiniga mako Rwot, Yocia omukogi woko;
otiyo i komgi kit ma yam otimo i Betel ducu.
20Dok oneko ajwagi ducu ma i wan jogi ma i wi godi, onekogi i wi keno tyergi, ka
owaŋo cogo kom dano i komgi; ka odok woko i Jerucalem.
Gikwero Nino madit me Kato (Paska)
(2 Tek 35.1-19)
21Kabaka dok ociko lwak ducu ni, “Wukwer nino madit me Kato pa Rwot
Lubaŋawu, kit ma yam gicoyo i buk man me gicikke.”
22Pe tye nino mo madit me Kato (Paska) ma gikwero kit man i Icrael, cakke ki i
kare pa luŋolkop ma yam giŋolo kop ki jo Icrael, kadi wa i kare pa luker me Icrael
nyo wa i kare pa luker me Juda;
23ento i mwaka me apar wiye aboro me loc pa Yocia en aye gikwero iye nino
madit me Kato pa Rwot i Jerucalem.
Alokaloka mukene ma Yocia okelo
24Ka dok medo i kom ennu, Yocia dok otyeko jwero lukor tipo woko, ki megi jogi-
gu, kacel ki cal jogi matinone ma dano gubedo kwede i pacogi, ki cal jogi-gu
mukene, ki gin me kipyeda ducu ma gunen i lobo Juda ki i Jerucalem, wek emok
lok me cik ducu ma yam gicoyo i buk ma ajwaka Ilkia nene onoŋo i ot pa Rwot.
25Pe tye kabaka mo ma rom kwede ki i kin luker ducu ma gutelo nyime, ma yam
koŋ olokke bot Rwot ki cwinye ducu ki tipo kome ducu, ki tekke ducu kun lubo
cik pa Moses ducu; dok pe tye dano mo ma olubo ŋeye ma obedo ma rom kwede.
26Kadi bed ku meno, cwiny Rwot ma opoŋ ki akemo mager-ri peya owarre woko,
kit ma yam kinigane olyetti kwede matek i kom Juda pi kit ŋeto-ic ma yam
kabaka Manace obedo ka ŋeto ki iye-ni.
27Rwot ocako waco ni, “Abikwanyo Juda bene woko ki i nyima, kit macalo atyeko
kwanyo Icrael woko ki i nyima-ni, dok abibayo gaŋ man ma ayero-ni woko, en
aye Jerucalem, kacel ki ot ma yam aloko i kome ni, Nyiŋa bibedo kunnu.”
To pa Yocia
(2 Tek 35.20–36.1)
28Lok kom Yocia mudoŋŋe ducu, ki gin ma yam otiyo ducu, gityeko coyone i buk
me Tekwaro pa Luker me Juda.
Acoli Baibul
© 1985, Bible Society of Uganda.
660
29I karene en aye Parao Neko kabaka me Ejipt ocito kwede bot kabaka me Aciria
wa i dog kulu Euprate. Kabaka Yocia owoto ka rwatte kwede; ci Parao Neko, ka
onene, otugi neke woko cut i Megido.
30Luticce gutiŋo kome ki gadigadi nia wa i Megido, gutero Jerucalem, ci guyiko i
lyelle kikome. Lwak ma wegi lobo gukwanyo Yekoakaj wod pa Yocia guwiro ki
moo, ci guketo en me bedo kabaka, oleyo ka tyen wonne.
Loc pa Yekoakaj ki tone
(2 Tek 36.2-4)
31Yekoakaj ocamo ker ma mwaka me ditte pyeraryo wiye adek, ci obedo ka loc i
Jerucalem pi dwe adek. Nyiŋ minne Kamutal, nya pa Jeremia me Libna.
32En obedo ka tiyo gin ma nen marac i wan Rwot, kun lubo kit ducu ma yam
kwarine gutiyo.
33Parao Neko otweyo en woko ki nyor ki i Ribla i lobo Kamat, wek pe obed ka loc
i Jerucalem oketo wel ajog i kom lobo Juda ma romo talanta me ryal miya acel ki
talanta me jabu acel.
34 Parao Neko oketo Eliakim wod pa Yocia obedo kabaka me leyo ka tyen wonne
Yocia ocako loko nyiŋe Yekoyakim, Ento otero Yekoakaj wa i Ejipt, ci oto woko ki
kunnu.
35Yekoyakim yam omiyo ryal ki jabu meno bot Parao, ento koŋ ojogo ajog i
lobone pi noŋo wellim ma Parao ociko. En ojogo ryal ki jabu ki bot wegi lobo, kun
gamo ki bot dano acel acel muporo wel ma giŋolo i kome me amiya bot Parao
Neko.
Loc pa Yekoyakim
(2 Tek 36.5-8)
36 Yekoyakim ocamo ker ma mwaka me ditte pyeraryo wiye abic, ci obedo ka loc
ki i Jerucalem pi mwaka apar wiye acel. Nyiŋ minne Jebida, nya pa Pedaya me
Ruma.
37Obedo ka tiyo gin ma nen marac i wan Rwot kun lubo gin ducu ma yam
kwarine gutiyo.
2 Luker 24
1 I kare pa Yekoyakim en aye Nebukadnejar, kabaka me Babilon, obino kwede, ci
Yekoyakim odoko laticce pi mwaka adek; lacen olokke ojemo woko i kome.
2Rwot ocwalo buca mony pa jo Kaldaya i kome, ki buca mony pa jo Ciria ki buca
mony pa jo Moab, ki buca mony pa jo Ammon; ocwalogi ka lweny i kom jo Juda pi
jwerogi woko ducu, kit ma yam Rwot oloko ki i dog luticce ma lunebi.
3Meno ducu opoto i kom jo Juda pi cik pa Rwot, wek okwanygi woko ki i nyime, pi
bal pa Manace, ki pi gin ducu ma yam otiyo.
Acoli Baibul
© 1985, Bible Society of Uganda.
661
4Ka dok pi remo pa io ma pe ki bal ma en ooyo noŋo; pien opoŋo Jerucalem ki
remo pa jo ma pe ki bal, ma Rwot pe twero timo iye kica.
5Lok kom Yekoyakim mudoŋŋe ducu, ki gin ma yam otiyo, gityeko coyone i buk
me Tekwaro pa Luker me Juda.
6Yekoyakim oto, oywe, kacel ki kwarine ci wode Yekoyakm aye oleyo ka tyene.
7Kabaka me Ejipt pe dok onwoyo a ki i lobone, pien onoŋo kabaka me Babilon
otyeko mayo lobo woko ki i cin kabaka me Ejipt, cakke ki i nota ora me Ejipt mo
kwede wa i kulu Euprate ducu.
Yekoyakin ki rwodi ducu gitero i Babilon i opii
(2 Tek 36.9-10)
8Yekoyakin ocamo ker ma mwaka me ditte apar wiye aboro, ci obedo ka loc ki i
Jerucalem pi dwe adek. Nyiŋ minne Nekocita, nya pa Elnatan me Jerucalem.
9Obedo ka tiyo gin ma nen marac i waŋ Rwot, kun lubo gin ducu ma yam wonne
otiyo.
10I kare meno en aye lutic pa Nebukadnejar, kabaka me Babilon, obino kwede i
Jerucalem, ci monnye orumo gaŋ woko.
11Kabaka Nebukadnejar ocito i Jerucalem I kare ma luticce gurumo woko-ni.
12 Ci Yekoyakin kabaka me Juda oye mine kekene i ciŋ kabaka me Babilon, en
kikome, ki minne ki luticce, ki rwodine, ki ludito ma i kalle. Kabaka me Babilon
otweyo en macalo lamabuc i mwaka me locce me aborone.
13Otero bene jami ducu ma gikano i ot lim ma i ot pa Rwot, ki jami ma gikano i ot
lim pa kabaka, ka otoŋo jami me jabu ma i ot, pa Rwot oŋidogi woko ducu, gin
jarm ma yam Solomon kabaka me Icrael otiyo, kit ma yam Rwot oloko.
14Otero jo me Jerucalem ducu i opii, rwodi ducu, tworu oteka lweny ducu. Jo ma
giyakogi guromo alip apar, kacel ki ludiro tic mapatpat ducu ki lutet nyonyo. Pe
dano acel mo odoŋ, kono jo ma lucan atika aye gudoŋ i lobo.
15 Ka doŋ otero Yekoyakin woko i opii wa i Babilon; min kabaka ki mon pa
kabaka, luditone ki rwodi ma giloyo lwak ma i lobo-nu, oterogi i rok me bedo opii
nia ki i Jerucalem nio wa i Babilon.
16Kabaka me Babilon otero lwak opii ma gin ducu oteka lweny ma giromo alip
abiro, ludiro tic mapatpat ki lutet ma giromo alip acel, gin ducu jo matego ma
giromo mony.
17 Kabaka me Babilon dok oketo Matania ma omin won Yekoyakin obedo kabaka
ma oleyo ka tyene, ci oloko nyiŋe odoko Jedekia.
Loc pa Jedekia
(2 Tek 36.11-16; Jer 52.1-3a)
Acoli Baibul
© 1985, Bible Society of Uganda.
662
18 Jedekia ocamo ker ma mwaka me ditte pyeraryo wiye acel, ci obedo ka loc ki i
Jerucalem pi mwaka apar wiye acel. Nyiŋ minne Kamutal, nya pa Jeremia me
Libna.
19En obedo ka tiyo gin ma nen marac i wan Rwot, kun Lubo gin ducu ma yam
Yekoyakm otiyo.
20 Pi kiniga ma omako Rwot, ka kare oromo, omiyo Rwot obayo Jerucalem ki Juda
woko ki i nyime.
2 Luker 25
Jerucalem opoto i ciŋ jo Babilon
(Jer 39.1-7;52.3b-11)
1 Lacen Jedekia ocako jemo woko i kom kabaka me Babilon. I mwaka me
aboŋwen me locce, i dwe me apar, i nino dwe apar, en aye Nebukadnejar kabaka
me Babilon obino kwede ki monnye ducu i kom Jerucalem, ci orumo gaŋ woko,
ka dok gutoro cel lobo orumo woko dyere.
2Gaŋ girumo kit meno nio wa i mwaka me apar wiye acel me loc pa kabaka
Jedekia.
3I kom nino dwe aboŋwen me dwe me aŋwen onoŋo kec odoko marac i
Jerucalem, ma omiyo cam pe dok nen pi lwak.
4 Ka gumuko cel me gaŋ woko, ci kabaka ki lwak lulweny ducu gumol gurmo
woko ki i dyewor, kun giwok ki i dog gaŋ ma i kin cel aryo me Jerucalem, ma i ŋet
poto pa kabaka, kadi onoŋo jo Kaldaya gurumo gaŋ woko. Gucito gulubo yo ma
dok tuŋ Araba.
5Ento mony pa jo kaldaya guryemo kor kabaka, ci gumake wa i bar me Jeriko; ci
monnye guket woko ducu ki i kome.
6Ka gumako kabaka, ci gukelo en bot kabaka me Babilon i Ribla, ka ma oŋolle iye
kop.
7Ka gucako neko awobe pa Jedekia woko ki i nyime ma wane neno, ka gikolo
wane giloyo woko, ka gitweye ki nyor, gitere kwede wa i Babilon.
Gitero jo Juda i opii
(2 Tek 36.17-21; Jer 39.8-10;52.12-30)
8I dwe me abic, i kom nino dwe me abirone, ma en aye mwaka me aboŋwenne me
loc pa kabaka Nebukadnejar kabaka me Babilon, en aye Nebujaradan ma ladit pa
lugwok kabaka, ma latic pa kabaka me Babilon, obino i Jerucalem.
9Ocako wano ot pa Rwot woko, ki ot pa kabaka, ki odi ducu ma tye i Jerucalem;
owaŋo odi madito woko ducu ki mac.
10Ki mony pa jo Kaldaya ducu, ma yam gitye kacel ki ladit pa lugwok kabaka,
gumuko kicika cel murumo Jerucalem woko.
Acoli Baibul
© 1985, Bible Society of Uganda.
663
11Ki lwak ma yam gudoŋ i gaŋ, ki jo ma yam gukobo gigi kengi bot kabaka me
Babilon, kacel ki lwak ma gudoŋŋe ducu, Nebujaradan ma ladit pa lugwok kabaka
oterogi woko i opii.
12Ento owe ko lucan mogo gudoŋ i lobo wek gubed lugwok poto olok ki lupur ki
kweri dyaŋ.
13 Ki wir mola aryo ma yam gitye i ot pa Rwot, ki litino gadigadi ki nam me mola
ma yam gitye i ot pa Rwot, jo Kaldaya guturo, guŋido woko ka gutero molane wa i
Babilon.
14 Gutero lwak agulu ducu, ki akwaya latokke-gu, ki magac-gu ki atabo me odok
eceta, ki jami mola ducu ma yam gitiyo kwedgi i ot pa Rwot,
15ki weer me waŋo mac bene, ki becen-gu. Gin ma yam gitiyo ki jabu, ladit pa
lugwok kabaka otero macalo jabu, gin ma yam gitiyo ki ryal, otero macalo ryal.
16Lok ma dok i kom wir aryo-ni, ki nam acel, ki litino gadigadi ducu, ma yam
Solomon otiyo pi ot pa Rwot, pek me mola ma oa ki i kom jami magi ducu dwoŋ,
pe pimme.
17Bor pa wir acel romo futi pyeraryo wiye abiro. I wiye yam giketo iye lalukana
me mola, kun lalukana borre romo futi aŋwen ki nucu. I kom lalukana onoŋo
giketo iye obwo ki cal nyig okwer pomegranat, ma gin ducu gitiyogi ki mola, ma
girumo lalukana dyere. Wir me aryo bene rom ki lawote, kun tye ki obwone me
mola.
18Ladit pa lugwok kabaka otero Ceraya bene ma ajwaka madit, ki Jepania, ajwaka
me aryone, ki lukurdoggola me ot pa Rwot gin adek.
19Ka dok okwanyo ladit ma loyo lumony ki i dye gaŋ, ki lumemba abic me lukiko
pa kabaka ma onoŋogi i dye gaŋ; ki karan pa ladit me mony ma yam coko jo me
lobo pi lweny, ki jo pyerabic i kin wegi lobo ma ginoŋogi i dye gaŋ.
20Nebujaradan ladit pa lugwok kabaka omakogi, oterogi wa i Ribla bot kabaka me
Babilon.
21Kabaka me Babilon ocako nekogi woko ducu; onekogi i Ribla ma i lobo Kamat.
Jo Juda yam gikwanyogi woko ki i lobogi giterogi i opii kit meno.
Jo mudoŋ gulwi woko i Ejipt
(Jer 40.7-9;41.1-3)
22Nebukadnejar kabaka me Babilon oketo Gedalia wod pa Akikam ma wod pa
Capan me loyo jo mudoŋ i lobo Juda, ma yam owekogi gubwot.
23Ka ludito me mony ducu ma i kin gaŋi guwinyo ni kabaka me Babilon otyeko
keto Gedalia me bedo laloyo, ci gubino ki lwakgi bot Gedalia wa i Mijpa. Nyiŋgi
ene: Icmael wod pa Netania, Yokanan wod pa Karea, Ceraya wod pa Tankumet
ma jo Netopa, ki Jajania wod pa jo Maaka.
Acoli Baibul
© 1985, Bible Society of Uganda.
664
24Gedalia ocako kwoŋo kwoŋ botgi ki bot lwakgi ducu kun wacci, “Pe wulwor
ludito tic pa jo Kaldaya. Wubed i lobo, wuti bot kabaka me Babilon, ci wubibedo
maber laboŋo ayela mo.”
25Ento i dwe me abiro, Icmael wod pa Netania, wod pa Elicama, ma tye i kaka pa
luker, obino kacel ki jo apar, ci gulwenyo ki Gedalia, guneko woko, kacel ki
Lujudaya ki jo Kaldaya ma gitye kwede i Mijpa.
26 Lacen lwak ducu, jo matino ki jo madito, ki ludito me mony gua gucito wa i
Ejipt, pien gulworo jo Kaldaya.
Giketo deyo bot Yekoyakin ki i Babilon
(Jer 52.31-34)
27I kare me mwaka pyeradek wiye abirone nia ma gitero kwede Yekoyakin
kabaka me Juda i opii, i dwe me apar wiye aryo, i kom nino dwe pyeraryo wiye
abiro, en aye Evil-merodak, kabaka me Babilon, otimo kica ki Yekoyakin kabaka
me Juda, ogonye woko ki i mabuc, i mwaka ma en ocamo iye ker.
28Obedo ka lok kwede mot maber, oketo en obedo i kom madit makato ducu ma i
kin kom pa luker ma onoŋo gibedo kwede i Babilon.
29Kit meno omiyo Yekoyakin olunyo boŋo mabuc mere woko, obedo ka cam i wi
meja pa kabaka jwijwi, pi kare me kwone ducu.
30Pi miye gin me konye kwede, kabaka dok obedo ka miye lim me tic kwede
jwijwi, nino ducu me kwo mere.
Acoli Baibul
© 1985, Bible Society of Uganda.
665
1 Tekwaro
1 Tekwaro 1
Likwayo pa Adam
(Acak 5.1-32)
1Adam onywalo Ceji, Ceji onywalo Enoci, Enoci onywalo Kenan;
2Kenan onywalo Maalalel, Maalalel onywalo Jared;
3Jared onywalo Enoka, Enoka onywalo Metucela, Metucela onywalo Lamek;
4Lamek onywalo Nua, Nua onywalo Cem, Kam ki Yafeci.
Likwayo pa litino pa Nua
(Acak 10.1-32)
5Litino awobe pa Yafeci aye Gomer, Magog, Madai, Javan, Tubal, Mecek ki Tirac,
6Litino awobe pa Gomer aye Acikenaj, Dipat ki Togarma,
7Litino awobe pa Javan gin Elica, Tarcic, Kitim ki Rodanim.
8Litino awobe pa Kam gin aye Kuc, Ejipt, Put ki Kanaan,
9Litino awobe pa Kuc aye Seba, Kavila, Cabta, Raama ki Cabteka, Litino awo be pa
Raama gin aye Ceba ki Dedan.
10Kuc onywalo mere Nimulodi; en aye okwoŋo bedo oteka i wi lobo.
11Likwayo pa Ejipt gin aye jo Lud, jo Anam, jo Leab, jo Naptuk,
12jo Patruc, jo Kacluk ki jo Kaptor, ma gin aye kaka ma jo Piliciti gua ki i komgi.
13Kanaan onywalo Cidon, latin kayone, ki Ket ma likwaye gilwoŋo ni jo Kit.
14Likwayo mu kene pa Kanaan gin aye jo Jebuc, jo Amor, jo Girgac,
15jo Kiv, jo Arki, jo Cin,
16jo Arvad, jo Jemar ki jo Kamat.
17Litino awo be pa Cem gin aye Elam, Acur, Arpakcad, Lud, Aram, Uj, Kul, Geter ki
Mecek.
18Arpakcad onywalo Cela, Cela onywalo Eber.
19Eber onywalo litino awobe aryo; acel nyiŋe Peleg, pien i karene aye gipoko iye
lobo, ki nyiŋ ominne onoŋo Yokotan.
20Yokotan onywalo Almodad, Celep, Kajarmavet, Jera,
21Adoram, Ujal, Dikla,
22Obal, Abimael, Ceba,
Acoli Baibul
© 1985, Bible Society of Uganda.
666
23Opir, Kavila ki Jobab; magi ducu gin litino awobe pa Yokotan.
Likwayo pa Cem
(Acak 11.10-26)
24Cem onywalo Arkpacad, Arpakcad onywalo Cela, Cela onywalo Eber;
25Eber onywalo Peleg, Peleg onywalo Reu, Reu onywalo Cerug;
26Cerug onywalo Nakor, Nakor onywalo Tera;
27Tera onywalo Abram, meno aye Abraim.
Likwayo pa Icmael ki pa Ketula
(Acak 25.12-16)
28Litino awobe pa Abraim gin aye Icaka ki Icmael.
29Litino pa Icmael gin ene: Nebayof ma latin kayone, ki Kedar, Adbeel, Mibcam,
30Micima, Duma, Maca, Adad, Tema,
31Jetur, Napic ki Kedema. Jo magi ducu aye litino awobe pa Icmael.
32Litino awobe pa Ketula ma obedo dako pa Abraim ma aŋeca gin ene: en
onywalo Jimran, Yokocan, Medan, Midian, Icibak ki Cua, Litino awobe pa Yokocan
gin aye Ceba ki Dedan.
33Litino awobe pa Midian gin aye Epa, Eper, Kanok, Abida ki Eldaa, Magi ducu aye
likwayo pa Ketula.
Likwayo pa Ecau
(Acak 36.1-43)
34Abraim onywalo Icaka, Litino awobe pa Icaka gin aye Ecau ki Icrael.
35Litino awobe pa Ecau aye Erifaji, Reuel, Jeuc, Jalam ki Kora.
36Litino awobe pa Erifaji aye Teman, Omar, Jepi, Gatam, Kenaj, Timna ki Amalek.
37Litino awobe pa Reuel gin Nakat, Jera, Ca ma ki Mija.
38Litino awobe pa Ceir aye Lotan, Cobal, Jibeon, Aŋa, Dicon, Ejer ki Dican.
39Litino awobe pa Lotan aye Kori ki Komam; lamiŋ Lotan aye Timna.
40Litino awobe pa Co bal gin aye Alian, Manakat, Ebal, Cepi ki Onam, Litino
awobe pa Jibeon aye Aiya ki Aŋa.
41Latin awobi pa Aŋa aye Dicon, Litino awobe pa Dicon aye Kamram, Eciban,
Itran ki Keran.
42Litino awobe pa Ejer aye Bilan, Jaavan ki Jaakan, Litino awobe pa Dican aye Uj
ki Aran.
43Magi aye luker ma guloyo lobo Edom ma onoŋo pud peya kabaka mo oloyo jo
Icrael: Bela wod pa Beor ma nyiŋ gaŋ kalle Dinkaba.
Acoli Baibul
© 1985, Bible Society of Uganda.
667
44Ka Bela oto, ci Jobab wod pa Jera me Bojra oleyo ka tyene.
45Ka Jobab oto, ci Kucam mua ki i lobo pa jo Teman oleyo ka tyene.
46Ka Kucam oto, ci Adad wod pa Bedad oleyo ka tyene. En aye yam olwenyo ki jo
Midian, ci oloyogi i lobo Moab; nyiŋ gaŋ kalle aye Avit.
47Ka Adad oto, ci Camla me Macireka oleyo ka tyene.
48Ka Camla oto, Caul me Rekobot ma tye i dog kulu Euprate oleyo ka tyene.
49Ka Caul oto, ci Baal-kanan wod pa Akbor oleyo ka tyene.
50Ka Baal-kanan oto, ci Adad oleyo ka tyene; nyiŋ gaŋ kalle Pai. Nyiŋ dakone
Meketabel nya pa Matred, ma nya pa Mejakab.
51Ci Adad oto woko. Rwodi ma i Edom gin ene: Timna, Alia, Jetet,
52Okolibama, Ela, Pinon,
53Kenaj, Teman, Mibjar,
54Magdiel ki Iram; magi aye rwodi ma i Edom.
1 Tekwaro 2
Litino awobe pa Icrael
(Acak 35.22-26)
1Magi aye litino awobe pa Icrael: Reuben, Cimeon, Levi, Juda, Icakar, Jabulon,
2Dan, Yucepu, Benjamin, Naputali, Gad ki Acer.
Likwayo pa Juda
3Litino awobe pa Juda gin aye Er, Onan ki Cela. Jomagi adek-ki Bat-Cua ma nya jo
Kanaan aye onywalogi. Er ma en aye latin kayo pa Juda obedo dano marac i wan
Rwot, omiyo Rwot oneke woko.
4Juda dok onywalo Perej ki Jera ki Tamar ma ci-wode; litino awobe pa Juda gin
ducu abic.
5Litino awobe pa Perej gin aye Kejeron ki Kamul.
6Litino awobe pa Jera aye Jimri, Etan, Eman, Kalkol ki Dara, gin ducu abic.
7 Latin awobi pa Karmi en aye Akar, layel Icrael, ma yam obalo i kom jami ma
gidyero bot Rwot.
8Wod pa Etan obedo Ajaria.
9Litino awobe pa Kejeron ma en onywalo gin aye Jeramel, Ram ki Kelubai.
10Ram onywalo Aminadab, Aminadab onywalo Calma,
11Calma onywalo Boaj,
Acoli Baibul
© 1985, Bible Society of Uganda.
668
12Boaj onywalo Obed, Obed onywalo Yece,
13Yece onywalo Eliab ma latin kayone, me aryone Abinadab, me adekke Cimea,
14me 385 aŋwenne Netanel, me abicce Radai,
15me abicelle Ojem, me abirone Daudi.
16Lumegigi gin aye Jeruya ki Abigail. Litmo awobe pa Jeruya gin Abicai, Joab ki
Acael, gin adek.
17Abigail onywalo Amaca; won Amaca obedo Jeter ma jo Icmael.
18Kaleb wod pa Kejeron onywalo Jeriot ki dakone Ajuba. Litino awobe pa Ajuba
gin aye Jecer, Cobab ki Ardon.
19Ka Ajuba oto, Kaleb onyomo Eprat ma onywalo Kur.
20Kur onywalo Uri, Uri onywalo Bejalel.
21Lacen Kejeron obedo ki nya pa Makir ma won Gilead. Onyomo ma onoŋo
mwaka me ditte romo pyerabicel; dako meno onywalo Cegub.
22Cegub onywalo Jair ma yam obedo ki gaŋine pyeraryo wiye adek i lobo Gilead.
23Ento jo Gecur ki jo Aram gumayo gaŋi pa Jair ki bot wegine, kacel ki Kenat ki
gaŋi matino ma i ŋete, gaŋi ducu pyerabicel. Jo magi ducu gin likwayo pa Makir
ma won Gilead.
24Ka Kejeron doŋ oto, ci Kaleb obedo ki Eprata ma ci-wonne dako pa Kejeron, ci
onywalo kwede Acikur ma ocako gaŋ Tekoa.
25Litino awobe pa Jeramel ma latin pa Kejeron gin aye Ram ma latin kayone, ki
Buŋa, Oren, Ojem ki Akija.
26Jeramel onoŋo tye ki dakone mukene bene ma nyiŋe Atara; en aye min Onam.
27Litino awobe pa Ram ma latin kayo pa Jeramel gin aye Naaj, Jamin ki Eker.
28Litino awobe pa Onam gin aye Camai ki Jada. Litino awobe pa Camai aye Nadab
ki Abicur.
29Nyiŋ dako pa Abicur obedo Abikail; en aye onywalo Aban ki Molid.
30Litino awobe pa Nadab gin aye Celed ki Apaim. Celed oto ma pe ki latin mo.
31Latin awobi pa Apaim aye Ici. Latin awobi pa Ici aye Cecan. Latin awobi pa
Cecan en aye Aklai.
32Litino awobe pa Jada ma omin Camai gin aye Jeter ki Yonacan; Jeter oto ma pe
ki latin mo.
33Litino awobe pa Yonacan gin aye Pelet ki Jaja. Jo magi ducu gin likwayo pa
Jeramel.
Acoli Baibul
© 1985, Bible Society of Uganda.
669
34Cecan yam pe ki litino awobe; onywalo anyira keken. Ento Cecan onoŋo tye ki
opiine ma Laejipt ma nyiŋe Jara.
35Cecan omiyo nyare mo bot opiine Jara, ci onywalo kwede Atai.
36Atai onywalo Natan, Natan onywalo Jabad.
37Jabad onywalo Eplal, Eplal onywalo Obed,
38Obed onywalo Yeko, Yeko onywalo Ajaria.
39Ajaria onywalo Kelej, ki Kelej onywalo Eleaca,
40Eleaca onywalo Cicimai, ki Cicimai onywalo Calum.
41Calum onywalo Jekamia, Jekamia onywalo Elicama.
42Litino awobe pa Kaleb ma omm Jeramel gin ene: Meca ma latin kayone obedo
won Jip. Latin awobi pa Jip aye Mareca ma won Kebron.
43Litino awobe pa Kebron aye Kora, Tapua, Rekem ki Cema.
44Cema onywalo Rakam ma won Jorkeam, Rekem onywalo Camai.
45Latin awobi pa Camai en aye Maon; Maon onywalo Beŋur.
46Kaleb obedo ki dako ma aŋeca bene ma nyiŋe Epa; en aye onywalo Karan, Moja
ki Gajej; Karan bene obedo ki wode ma nyiŋe Gajej.
47Litino awobe pa Jadai gin aye Regem, Yocam, Gecan, Pelet, Epa ki Caap.
48Maaka ma dako pa Kaleb ma aŋeca onywalo Ceber ki Tirkana.
49Dako meno bene dok onywalo Caap ma ocako gaŋ Madmana, ki Ceva ma ocako
gaŋi Makbena ki Gibea, Akaca obedo nya pa Kaleb.
50Jo man ducu gin likwayo pa Kaleb. Litino awobe pa Kur ma latin kayo pa Eprata
gin aye Cobal ma ocako gaŋ ma gilwoŋo Kiriat-jearim,
51Calma ma ocako Beterekem, ki Karep ma ocako Bet-gader.
52Likwayo pa Cobal ma ocako Kiriat-jearim gin aye jo Karoe ki nucu pa jo
Menukot.
53Doggola pa jo Kiriat-jearim ducu gin aye jo Itri, jo Put, jo Cumat ki jo Micra; jo
Jora ki jo Ectaol bene gua ki i kom jo meno.
54Likwayo pa Calma ma ocako gaŋ Beterekem gin aye jo Netopa, jo Atrotbet-joab,
nucu pa jo Manakat, ki jo Jora.
55Doggola pa lukaran bene ducu ma gibedo i Jabej gin aye jo Tira, io Cimea ki jo
Cuka. Magi aye jo Keni ma gunyomme ki jo ma i dog ot pa Rekab.
1 Tekwaro 3
Acoli Baibul
© 1985, Bible Society of Uganda.
670
Litino awobe pa Daudi
(2 Cam 3.2-5;5.13-16;1 Tek 14.3-7)
1Magi aye litino awobe pa Daudi ma en onywalo i Kebron: latin kayone aye
Amnon, ma minne obedo Akinoam me Jejreel; me aryone Daniel, ma minne
obedo Abigail me Karmel;
2me adekke obedo Abcalom, ma minne Maaka ma nya pa Talmai kabaka me
Gecur; me aŋwenne Adoniya, ma minne Kagit;
3me abicce Cepatia, ma minne Abital; me abicelle Itream, ma minne Egla.
4 Daudi onywalo jo abicelli i Kebron, ka ma yam obedo ka loc iye pi mwaka abiro
ki dwe abicel. Ka dok obedo ka loc i Jerucalem pi mwaka pyeradek wiye adek.
5 Dano magi en onywalogi i Jerucalem: Cimea, Cobab, Natan ki Solomon; gin
aŋwen-ni ducu mingi Bat-cua ma nya Amiel.
6Ka dok onywalo Ibar, Elicama, Elipelet,
7Noga, Nepeg, Japia,
8Elicama, Eliada ki Elipelet, gin aboŋwen.
9Magi ducu gin litino awobe pa Daudi, ma pe gikwano iye litino pa mon aŋecane;
ki lamingi en aye Tamar.
Likwayo pa Solomon
10Likwayo pa Solomon gin ene: en onywalo wode Rekoboam, ma wode Abija, ma
wode Aca, ma wode Yekocapat,
11ma wode Joram, ma wode Akajia, ma wode Yoaci,
12ma wode Amajia, ma wode Ajaria, ma wode Yocam,
13ma wode Akaj, ma wode Kejekia, ma wode Manace,
14ma wode Amon, ma wode Yocia.
15Litino awobe pa Yocia gin aye Yokanan ma latin kayone, me aryone Yekoyakim,
me adekke Jedekia me aŋwenne Calum.
16Likwayo pa Yekoyakim gin ene: en onywalo wode Yekonia, ma wode Jedekia.
17Ka dok litino awobe pa Yekonia ma yam gitere i opii-ni gin ene: Cealtiel,
18Malkiram Pedaya, Cenajar, Jekamia, Kocama ki Nedabia.
19Litino awobe pa Pedaya gin aye Jerubabel ki Cimei. Litino awobe pa Jerubabel
aye Meculam ki Anania, ma lamingi aye Celomit;
20ki Kacuba, Okel, Berekia, Kacadia ki Jucab-keced, gin abic.
Acoli Baibul
© 1985, Bible Society of Uganda.
671
21Likwayo pa Anania gin ene: en onywalo Pelatia ki Jecaya, ma wode Repaya, ma
wode Aman, ma wode Obadia, ma wode Cekania.
22Latin awobi pa Cekania aye Cemaya, Ki litino awobe pa Cemaya gin aye Katuc,
Igal, Baria, Nearia ki Capat, gin abicel.
23Litino awobe pa Nearia gin aye Elioenai, Kijikia ki Ajrikam, gin adek.
24Litino awo be pa Elioenai gin aye Kodavia, Eliacib, Pelaya, Akub, Yokanan,
Delaya ki Anani, gin abiro.
1 Tekwaro 4
Likwayo pa Juda
1Litino awobe pa Juda aye Perej, Kejeron, Karmi, Kur ki Cobal.
2Reaya ma wod pa Cobal onywalo Jakat, Jakat onywalo Akumai ki Lakad. Meno
aye doggola pa jo Jora.
3Magi aye litino awobe pa Etam: Jejreel, Icima ki Idibac; nyiŋ lamingi obedo
Kajelelponi.
4Penuel ocako gaŋ Gedor, ki Ejer ocako gaŋ Kuca. Magi aye litino awobe pa Kur
ma obedo latin kayo pa minne Eprata; en aye ocako Beterekem.
5Acikur ma ocako gaŋ Tekoa, yam tye ki mon aryo, Kela ki Naara.
6Naara onywalo Akujam, Keper, Temeni ki Akactari. Meno aye litino awobe pa
Naara.
7Litino awobe pa Kela gin aye Jeret, Ijar ki Etanan.
8Koj onywalo Anub ki Jobeba; jo me doggola pa Akarkel ma wod pa Karum ducu
gubedo likwaye.
9Jabej onoŋo giworo maka to omegine ducu. Minne ocako nyiŋe Jabej kun wacci,
“Pien anywale ki arem madwoŋ.”
10Jabej okok bot Lubaŋa me Icrael kun wacci, “Tim ber, imiya gum ci imi wan
lobona obed malac. Bed kweda, igwoka i kom gin marac ducu wek pe otima
malit.” Ci Lubaŋa oye gin ma en olego.
11Kelub ma omin Cuka onywalo Mekir, Mekir onywalo Eciton.
12Eciton onywalo Bet-rapa, Pacea ki Tekina ma ocako gaŋ ma gilwoŋo Ir-Nakac,
Magi aye jo Reka.
13Litino awobe pa Kenaj gin aye Otiniel gin ki Ceraya. Litino awobe pa Otiniel aye
Katat ki Meonatai.
14Meonatai onywalo Opra, ki Ceraya onywalo Joab ma ocako nota pa lutic diro.
Gin mumiyo gilwoŋo kit meno, pien gin ducu lutic diro.
Acoli Baibul
© 1985, Bible Society of Uganda.
672
15Litino awobe pa Kaleb ma wod pa Jepune gin aye Iru, Ela ki Naam. Latin awobi
pa Ela aye Kenaj.
16Litino awobe pa Jekalelel gin aye Jip, Jipa, Tiria ki Acarel.
17Litino awobe pa Ejra gin aye Jeter, Mered, Eper ki Jalon. Mered onyomo Bitia
ma nya pa Parao; en ogamo ci onywalo nyare Miriam ki litino awobe aryo, Camai
ki Iciba ma ocako gaŋ Ectemoa.
18Ki dakone ma Lajuda Mered dok onywalo Jered ma ocako gaŋ Gedor, Keber ma
ocako gaŋ Coko, ki Jekutiel ma ocako gaŋ Janoa.
19Litino awobe pa dako pa Kodia ma lamiŋ Nakam gunywalo jo magi, Keila ma
obedo kwaro pa jo Garmi, ki Ectemoa ma obedo kwaro pa jo Maaka.
20Litino awobe pa Cimon gin aye Amnon, Rina, Ben-kanan ki Tilon. Litino awobe
pa Ici gin aye Joket ki Ben-joket.
Likwayo pa Cela
21Likwayo pa Cela ma wod pa Juda aye Er ma ocako gaŋ Leka, Laada ma ocako
gaŋ Mareca, ki doggola pa lucwe boŋo camanini ducu ma gibedo i Bet-acibea;
22ki Jokim, ki jo Koceba, ki Yoaci, ki Carap ma yam obedo laloc i Moab ka dok
odwogo obedo i Beterekem. (Meno lok macon twatwal.)
23Jo-nu aye lucwe agulu, ki jo ma gubedo i Netaim ki i Gedera. Onoŋo gibedo
kunnu kacel ki kabaka pi tiyo ticce.
Likwayo pa Cimeon
24Litino awobe pa Cimeon gin aye Nemuel, Jamin, Jarib, Jera ki Caul.
25Caul onywalo wode Calum, ma wode Mibcam, ma wode Micima.
26Litino awobe pa Micima gin aye wode Kamuel, ma wode Jakur, ma wode Cimei.
27Cimei onoŋo tye ki awobene apar wiye abicel ki anyirane abicel; ento omegine
pe gubedo ki litino mapol, kadi wa ludoggolagi ducu pe gunya mapol ma rom ki jo
Juda.
28 Gin yam gibedo i Beer-ceba, Molada, Kajar-cual,
29Bila, Ejem, Tolad,
30Becweri, Korma, Jiklag,
31Bet-markabot, Kajar-cucim, Bet-biri ki Caaraim. Magi aye obedo gaŋigi nio wa i
kare me loc pa Daudi.
32Kabedo mukene ma gin gubedo iye gin aye Etam, Ain, Rimmon, Token ki Acan,
gagi ducu abic,
Acoli Baibul
© 1985, Bible Society of Uganda.
673
33kacel ki gagi matino ma orumo gagi man ducu nio kwede wa i Baalat, Magi aye
kabedogi, dok gin aye gubedo ki buk me tekwarogi.
34Mecobab, Jamlek, Joca ma wod pa Amajia,
35Joel, Yeko ma wod pa Jocibia, wod pa Ceraya, ma wod pa Aciel,
36Elionia, Jaakona, Jecokaya, Acaya, Adiel, Jecimiel, Benaya,
37Jija wod pa Cipi ma wod pa Alon, wod pa Jedaya, wod pa Cimri, ma wod pa
Cemaya,
38jo magi ducu ma gicoyo nyiŋgi malo-ni gin aye lutel me doggolagi. Dog odi pa
kwarogi onya madwoŋ,
39ci gucako wot nio wa i yo ma donyo i Gerar, kun girabo dog nota yo tuŋ wokceŋ
pi yenyo ka kwayo romigi ki dyegigi.
40Gunoŋo kakwat maber kunnu ma lum olot iye madwoŋ, lobone bene lac ma
obedo mot ki kuc. Jo ma gukwoŋo bedo kunnu aye jo Kam.
41Jo meno ma gicoyo nyiŋgi-ni guo kunnu i kare pa Kejekia kabaka me Juda, ci
guneko jo Kam woko, kacel ki jo Meuni ma gunoŋo kunnu, gutyekogi woko liweŋ
nio wa i kare-ni, Kit meno guleyo kabedogi woko, pien onoŋo ka kwayo romigi ki
dyegigi tye kunnu maber.
42Jo mogo ma i kingi, jo Cimeon ma giromo miya abic, gucito wa i got Ceir kun
gitye ki jo magi ma lutel wigi: Pelatia, Nearia, Repaya ki Ujiel ma gin litino awobe
pa Ici.
43Guneko jo Amalek ma yam guriŋo ci gubwot ma gudoŋ kunnu, ci gucako bedo
kunnu nio wa onyoo.
1 Tekwaro 5
Likwayo pa Reuben
1 Man lok kom likwayo pa Reuben ma latin kayo pa Icrael. En aye latin kayo, ento
otimo kir pi bedo ki ci-wonne. Pi meno ditte me anywalli gimiyo bot litino awobe
pa Yucepu wod pa Icrael, pe doŋ gicoyo nyiŋe i buk me tekwaro ma lubo kit ma
ginywale kwede.
2 Dok kadi bed Juda yam obedo oteka i kin omegine, dok laker bene onoŋŋe ki i
kin likwaye, ento dit me anywalli onoŋo tye bot Yucepu.
3Litino awobe pa Reuben ma latin kayo pa Icrael gin aye Kanok, Pallu, Kejeron ki
Karmi.
4Litino awobe pa Joel gin ene: wode obedo Cemaya, ma wode Gog, ma wode
Cimei,
5ma wode Mika, ma wode Reaya, ma wode Baal,
Acoli Baibul
© 1985, Bible Society of Uganda.
674
6 ma wode Beera ma yam Tiglat-pilecer kabaka me Aciria otero woko i opii; en
yam obedo ladit pa jo Reuben.
7Lukakagi yam gicoyo tekwarogi kun lubo yalwakgi ki doggolagi, gin ene: laditgi
Jeyel, ki Jekaria,
8ki Bela wod pa Ajaj ma wod pa Joel; en yam bedo i Aroer, ma lobone oo wa i
Nebo ki Baal-meon.
9En yam obedo bene yo tuŋ wokceŋ ma lobone o wa i dog tim ma i ŋet kutu
Euprate tuŋ kany, pien onoŋo doŋ limgi onya madwoŋ i lobo Gilead.
10I kare pa Caulo gubedo ka lweny ki jo Agri ci gunekogi, ka gucako bedo i kemagi
i lobo ducu ma i ŋet lobo Gilead yo tuŋ wokceŋ.
Likwayo pa Gad
11Likwayo pa Gad gubedo i lobo Bacan nio kwede wa i Caleka, kun gukemme ki jo
Reuben.
12Joel obedo laditgi, me aryone Capamo Janai ki Capat bene gubedo i Bacan.
13Lukakagi gupokke i doggola mapatpat ma kwarogi obedo Mikael, Meculam,
Ceba, Jorai, Jakan, Jia ki Eber, gin abiro.
14Magi aye gubedo likwayo pa Abikail wod pa Kuri, ma wod pa Jaroa, wod pa
Gilead, wod pa Mikael, wod pa Jecicai, wod pa Jado, wod pa Buj.
15Aki wod pa Abdiel ma wod pa Guni, en aye obedo ladit ma loyo dog odi pa
kwarogi.
16Gin gubedo i Gilead, i Bacan ki i gaŋi ma i lobo meno, ki i kakwat ducu ma i lobo
Caron, nio wa i waŋ lobo kikome.
17Jo magi ducu gicoyo nyiŋgi i buk me tekwaro i kare pa Yocam kabaka me Juda,
ki i kare pa Jeroboam kabaka me Icrael.
Lok kom kaka aryo ki nucu
18Jo pa Reuben, jo pa Gad, ki nucu kaka pa Manace yam gitye ki twoni oteka
lweny ma gitye ki kwotgi ki pala lucwangi, ma gutelo atumgi bene, ma gin oyita
lweny, dano alip pyeraŋwen wiye aŋwen, ki miya abiro ki pyerabicel ma guyubbe
pi lweny.
19Gulwenyo ki Jekur, Napic ki Nodab, ma gin jo Agri.
20Lubaŋa okonyogi ka lweny kwedgi, pien gukok bote i kare ma gilwenyo, ci en
oye legagi pien onoŋo gigene, ci omiyo jo Agri ki lwakgi ducu i ciŋgi.
21Guyako limgi makwo ma romo kinaga alip pyerabic kulu, romi alip miya aryo ki
pyerabic, ki kana alip aryo, kacel ki dano alip miya acel ma guyakogi makwo.
Acoli Baibul
© 1985, Bible Society of Uganda.
675
22Guneko jo mapol, pien mony meno obedo mony pa Lubaŋa. Ci gubedo i lobo pa
jo-nu nio wa i kare ma giterogi i opii.
23Jo me nucu kaka pa Manace gubedo i lobo meno. Gubedo mapol mada cakke ki i
lobo Bacan nio kwede wa i Baal-kermon, Cenir ki got Kermon
24Magi aye ludito wi kaka ma i odi pa kwarogi: Eper, Ici, Eliel, Ajriel, Jeremia,
Kodavia ki Jadiel, twoni oteka lweny ma nyiggi oywek, ma gin aye ludito i odi pa
kwarogi.
25Ento guŋayo waŋ Lubaŋa pa kwarogi, gubedo ka woro lubaŋa pa jo me lobo
meno ki tim kwele kwele-gu, gin jo ma onoŋo Lubaŋa otyekogi woko ki i nyimgi.
26 Pi meno Lubaŋa opiyo Pul kabaka me Aciria, ma en aye Tiglat-Pilecer kabaka
me Aciria, ci oterogi i opii, gin jo Reuben, jo Gad ki nucu kaka pa jo Manace.
Oterogi wa i Kalak, Kabor, Kara ki i kulu Gojan, pud gitye kunnu nio wa onyoo.
1 Tekwaro 6
Likwayo pa Levi
1Litino awobe pa Levi gin aye Gercom, Kokat ki Merari.
2Litino awobe pa Kokat aye Amram, Ijur, Kebron ki Ujiel.
3Litino pa Amram aye Aron, Moses ki Miriam. Litino awobe pa Aron gin aye
Nadab, Abiu, Eleajar ki Itamar.
4Eleajar onywalo Finekaci, Finekaci onywalo Abicua,
5Abicua onywalo Buki, Buki onywalo Uji,
6Uji onywalo Jerakia, Jerakia onywalo Merayot,
7Merayot onywalo Amaria, Amaria onywalo Akitub,
8Akitub onywalo Jadok, Jadok onywalo Akimaj,
9Akimaj onywalo Ajaria, Ajaria onywalo Yokanan,
10Yokanan onywalo Ajaria, ma en aye obedo ajwaka ma tiyo i ot pa Lubaŋa ma
yam Solomon ogero i Jerucalem.
11Ajaria onywalo Amaria, Amaria onywalo Akitub,
12Akitub onywalo Jadok, Jadok onywalo Calum,
13Calum onywalo Ilkia, Ilkia onywalo Ajaria,
14Ajaria onywalo Ceraya, Ceraya onywalo Yekojadak.
15Yekojadak gitero woko i opii i kare ma Rwot omiyo Nebukadnejar otero jo Juda
ki jo Jerucalem i opii.
Acoli Baibul
© 1985, Bible Society of Uganda.
676
16 Litino awobe pa Levi aye Gercom, Kokat ki Merari.
17Magi aye nyig litino awobe pa Gercom: Libni ki Cimei.
18Litino awobe pa Kokat gin aye Amram, Ijar, Kebron ki Ujiel.
19Litino awobe pa Merari aye Makali ki Muci. Magi aye doggola pa jo Levi, ma
lubo kwarogi.
20Likwayo pa Gercom gin ene: en onywalo wode Libni, ma wode Jakat, ma wode
Jima,
21ma wode Joa, ma wode Iddo, ma wode Jera, ma wode Jeaterai.
22Likwayo pa Kokat gin ene: en onywalo wode Aminadab, ma wode Kera, ma
wode Acir,
23ma wode Elkana, ma wode Ebiacap, ma wode Acir,
24ma wode Takat, ma wode Uriel, ma wode Ujia, ma wode Caul.
25Likwayo pa Elkana gin aye Amacai ki Akimot,
26ma wode Elkana, ma wode Jopai, ma wode Nakat,
27ma wode Eliab, ma wode Jerokam, ma wode Elkana.
28Litino awobe pa Camuel gin aye Joel ma latin kayone, ki me rayone Abija.
29Likwayo pa Merari gin ene: en onywalo Makali ma wode Libni, ma wode Cimei,
ma wode Uja,
30ma wode Cimea, ma wode Kagia, ma wode Acaya.
Luwer i ot pa Lubaŋa ma Daudi oketogi
31Magi aye jo ma Daudi oketogi me loyo tic me wer i ot pa Lubaŋa, i ge kare ma
gitero canduk pa Rwot giketo obedo iye.
32Ticgi obedo me wer i nyim kema, ma en aye kema me rwatte, nio wa i kare ma
Solomon doŋ ogero ot pa Rwot i Jerucalem; gubedo ka tiyo ticgi kun gilubo cik
ma gimiyogi.
33Magi aye nyig dano ma gitiyo tic meno, ki nyig likwayogi. Likwayo pa Kokat gin
ene: Eman ma lawer, ma wod pa Joel, wod pa Camuel,
34wod pa Elkana, wod pa Jerokam, wod pa Eliel, wod pa Toa,
35wod pa Jup, wod pa Elkana, wod pa Makat, wod pa Amacai,
36wod pa Elkana, wod pa Joel, wod pa Ajaria, wod pa Jepania,
37wod pa Takat, wod pa Acir, wod pa Ebiacap, wod pa Kora,
38wod pa Ijar, wod pa Kokat, wod pa Levi, wod pa Icrael;
Acoli Baibul
© 1985, Bible Society of Uganda.
677
39ki ominne Acap ma yam Cuŋ ka gete tuŋ bade malacuc, en aye Acap ma wod pa
Berekia, wod pa Cimea,
40wod pa Mikael, wod pa Baaceya, wod pa Malkija,
41wod pa Etini, wod pa Jera, wod pa Adaya,
42wod pa Etan, wod pa Jima, wod pa Cimei,
43wod pa Jakat, wod pa Gercom, wod pa Levi.
44Omegigi ma likwayo pa Merari yam gicuŋ tuŋ lacam; gin ene: Etan wod pa Kici,
wod pa Abdi, wod pa Maluk,
45wod pa Kacabia, wod pa Amajia, wod pa Ilkia,
46wod pa Amji, wod pa Bani, wod pa Cemer,
47wod pa Makali, wod pa Muci, wod pa Merari, wod pa Levi.
48Yam giketo omegigi mukene ma gin Lulevi me tiyo tic ducu ma i kema, ma en
aye ot pa Lubaŋa.
Likwayo pa Aron
49Ento Aron ki awobene aye gityero gityer i wi keno tyer me gitum awaŋa, ki i
keno tyer me waŋo odok eceta. Gin aye onoŋo gitiyo tic ducu ma i kabedo maleŋ
makato ducu, ki tic me kwanyo bal ki i kom jo Icrael, kit ma Moses latic pa
Lubaŋa yam ociko kwede ducu.
50Magi aye likwayo pa Aron: en onywalo wode Eleajar, ma wode Finekaci, ma
wode Abicua,
51ma wode Buki, ma wode Uji, ma wode Jerakia,
52ma wode Merayot, ma wode Amaria, ma wode Akitub,
53ma wode Jadok, ma wode Akimaj.
Gaoi pa Lulevi
(Yoc 21.1-42)
54Magi aye kabedo ma likwayo pa Aron ma i doggola pa jo Kokat yam gubedo iye,
ma oporo kit bedogi ki wan lobogi, kit ma kwir opoto kwede:
55yam gimiyo botgi Kebron ma i lobo Juda, kacel ki olet ma orumo ducu;
56ento potti ducu ma tye pi gaŋ meno, ki gaŋi matino ma i ŋete, onoŋo gimiyogi
woko bot Kaleb wod pa Jepune.
57Ka dok likwayo pa Aron gimiyo botgi Kebron ma en aye gaŋ me laro lunek
dano, Libna ki olette bene, Jatir, Ectemoa ki olette,
58Kilen ki olette, Debir ki olette,
Acoli Baibul
© 1985, Bible Society of Uganda.
678
59Acan ki olette, ki Bet-cemec ki olette.
60Ka dok gimiyo botgi gaŋi magi ma gikwanyo ki i lobo me kaka pa Benjamin:
Geba ki olette, Alemet ki olette, Anatot ki olette. Kumeno gaŋi ma i doggolagi
ducu onoŋo giromo apar wiye adek.
61Jo Kokat mudoŋ gimiyo botgi gaŋi apar ma gipokogi ki kwir, ma gikwanyogi ki
bot nucu kaka pa Manace.
62Jo Gercom gimiyo botgi gaŋi apar wiye adek macalo doggolagi tye, ma
gikwanyo ki i kaka pa Icakar, Acer, Naputali ki Manace i lobo Bacan.
63Jo Merari gimiyo botgi gaŋi apar wiye aryo macalo doggolagi tye, ma gikwanyo
ki i kaka pa Reuben, Gad ki Jabulon.
64Kit meno jo Icrael gumiyo gaŋi bot jo Levi kacel ki oletgi ducu, wek gubed iye.
65Gumiyo botgi gaŋi ma gicoyo nyiŋgi malo-ni ma gikwanyogi ki bot kaka pa Juda,
Cimeon ki Benjamin kun gibolo kwir.
66Ka dok doggola mogo pa likwayo pa Kokat gimiyo botgi gaŋi ma gikwanyo ki
bot kaka pa Epraim.
67Gimiyo botgi Cekem ma en aye gaŋ me laro lunek dano ma i lobo godi me
Epraim, ki olette, Gejer ki olette,
68Jokmeam ki olette, Bet-koron ki olette,
69Aijalon ki olette, Gat-Rimmon ki olette.
70Ka dok doggola pa jo Kokat mudoŋŋe ducu gimiyo botgi gaŋi magi ma
gikwanyo ki bot nucu kaka pa Manace: Aner ki olette, Bileam ki olette.
71Jo pa Gercom gimiyo botgi gaŋi magi ma gikwanyo ki bot nucu kaka pa Manace:
Golan ma i Bacan ki olette, Acitarot ki olette;
72ka dok gaŋi magi ma gikwanyo ki bot kaka pa Icakar: Kedec ki olette, Daberat ki
olette,
73Ramot ki olette, Anem ki olette;
74ka dok gaŋi magi ma gikwanyo ki bot kaka pa Acer: Macal ki olette, Abudon ki
olette,
75Kukok ki olette, Rekob ki olette;
76ka dok gaŋi magi ma gikwanyo ki bot kaka pa Naputali: Kedec ma i Galilaya ki
olette, Kamon ki olette, Kiriataim ki olette.
77Jo pa Merari mudoŋ gimiyo botgi gaŋi magi ma gikwanyo ki bot kaka pa
Jabulon kun gibolo kwir: Rimmono ki olette, Tabor ki olette;
Acoli Baibul
© 1985, Bible Society of Uganda.
679
78ka dok i loka kulu Jordan yo tuŋ wokceŋ ma cok ki Jeriko gimiyo botgi gaŋi
magi ma gikwanyo ki bot kaka pa Reuben: Bejer ma i tim aroo kacel ki olette, Jaja
ki olette,
79Kedemot ki olette, Mepaat ki olette;
80ka dok gaŋi magi ma gikwanyo ki bot kaka pa Gad: Ramot ma i Gilead ki olette,
Makanaim ki olette,
81Kecbon ki olette, Jajer ki olette.
1 Tekwaro 7
Likwayo pa Icakar
1Litino awobe pa Icakar aye Tola, Puwa, Jacub ki Cimron, gin aŋwen.
2Litino awobe pa Tola aye Uji, Repaya, Jeriel, Jamai, Ibcam ki Cemuel, Gin aye
ludito kaka pa jo Tola ki i odi pa kwarogi ma gubedo twoni oteka lweny i
yalwakgi. I kare pa Daudi welgi oromo alip pyeraryo wiye aryo ki miya abicel.
3Latin awobi pa Uji aye Ijrakia. Litino awobe pa Ijrakia aye Mikael, Obadia, Joel ki
Icia, gin abic, ma gin ducu jo madito.
4Ka dok onoŋo tye lwak buca mony pa lulweny ma gicoyo nyiŋgi ma lubo
yalwakgi ma i dog odi pa kwarogi; welgi obedo alip pyeradek wiye abicel, pien
onoŋo gitye ki mon mapol ki litino awobe mapol.
5Lukakagi ma i doggola pa Icakar ducu onoŋo giromo twoni oteka lweny alip
pyeraboro wiye abiro ma gicoyo nyiŋgi i buk me tekwarogi.
Likwayo pa Benjamin
6Litino awobe pa Benjamin gin aye Bela, Beker ki Jediael, gin adek.
7Litino awobe pa Bela aye Ejibon, Uji, Ujiel, Jerimot ki Iri, gin abic, ma gin ducu
ludito wi kaka ma i odi pa kwarogi, twoni oteka lweny, I kare ma yam gicoyo
nyiŋgi i buk me tekwaro, welgi oromo alip pyeraryo wiye aryo ki pyeradek wiye
aŋwen.
8Litino awobe pa Beker gin aye Jemira, Yoaci, Eliejer, Elioenai, Omri, Jeremot,
Abija, Anatot ki Alemet; jo magi ducu gin awobe pa Beker.
9Yam gicoyo nyiŋgi i buk me tekwaro ma lubo yalwakgi, kun gin ludito wi kaka i
odi pa kwarogi, twoni oteka lweny; welgi onoŋo romo alip pyeraryo ki miya aryo.
10Latin awobi pa Jediael aye Bilan. Litino awobe pa Bilan aye Jeuc, Benjamin,
Ekud, Kenaana, Jetan, Tarcic ki Akicakar.
11Magi ducu likwayo pa Jediael ma gin ludito kaka i odi pa kwarogi, twoni oteka
lweny; welgi oromo alip apar wiye abiro ki miya aryo ma guyubbe pi lweny.
12Cupim ki Kupim gin aye litino awobe pa Ir, Kucim obedo latin awobi pa Aker.
Acoli Baibul
© 1985, Bible Society of Uganda.
680
Likwayo pa Naputali
13Litino awobe pa Naputali gin aye Jajiel, Guni, Jejer ki Calum, gin aye likwayo pa
Bila.
Likwayo pa Manace
14Litino awo be pa Manace aye Aciriel ki Makir ma obedo won Gilead. Gin aryo
ducu dako aŋecane ma anyira jo Aram aye onywalogi.
15Makir onyomo dako ki Kupim ki Cupim bene. Nyiŋ laminne aye Maaka. Nyiŋ
wode me aryone Jelopekad. Jelopekad onywalo anyira keken.
16Maaka ma dako pa Makir onywalo wode ma ocako nyiŋe Perec; nyiŋ ominne
Cerec. Litino awobe pa Perec aye Ulam ki Rakem.
17Latin awobi pa Ulam aye Bedan. Magi gin likwayo pa Gilead wod pa Makir, ma
wod pa Manace.
18Kamoleket ma lamiŋ Gilead onywalo Icikod, Abiejer ki Makala.
19Litino awobe pa Cemida gin aye Akian, Cekem, Liki ki Aniam.
Likwayo pa Epraim
20Likwayo pa Epraim gin aye Cutela ma wode Bered, ma wode Takat, ma wode
Eleada, ma wode Takat,
21ma wode Jabad, ma wode Cutela. Litino awobe mukene pa Epraim aye Ejer ki
Elead ma jo Gat ma gin wegi lobo-nu guneko woko i kare ma awo be-nu gucito ka
yako dyaŋigi.
22Wongi Epraim obedo ka kokogi pi kare malac, dok omegine bene gubino ka
kweyo cwinye.
23Lacen Epraim obedo ki dakone ci dako ogamo, onywalo wode. Wonne ocako
nyiŋe Beria, pien onoŋo can opoto i ode.
24Nyare obedo Ceera; en aye ogero gaŋ Bet-koron mapiny ki mamalone bene, ki
Ujen-Ceera.
25Wod pa Beria aye Repa ma wode Recep, ma wode Tela, ma wode Takan,
26ma wode Ladan ma wode Amikud, ma wode Elicama,
27ma wode Nun, ma wode Yocwa.
28Lobogi ki kabedogi gin aye Betel ki gaŋi ma i ŋete, ka dok yo tuŋ wokceŋ
Naaran, ki yo tuŋ potoceŋ Gejer ki gaŋi ma i ŋete, Cekem ki gaŋi ma i ŋete, Aya ki
gaŋi ma i ŋete:
29ka dok i wan lobo pa jo Manace, Bet-cean ki gaŋi ma i ŋete, Taanak ki gaŋi ma i
ŋete, Megido ki gaŋi ma i ŋete, Dor ki gaŋi ma i ŋete, Likwayo pa Yucepu wod pa
Icrael yam gubedo i kabedo magi.
Acoli Baibul
© 1985, Bible Society of Uganda.
681
Likwayo pa Acer
30Litino awobe pa Acer gin aye Imna, Iciva, Icivi, Beria ki Cera ma lamingi.
31Litino awobe pa Beria gin aye Keber ki Malkiel ma ocako gaŋ Bir-jait.
32Keber onywalo Japulet, Gomer, Kotam ki Cua ma lamingi.
33Litino awobe pa Japulet aye Racak, Bimal ki Acivat. Magi gin Iiiino pa Japulet.
34Litino awobe pa ominne Cemer aye Roga, Jekuba ki Aram.
35Litino awobe pa ominne Keler gin aye Jopa, Imna. Celec ki Ama!.
36Litino awobe pa Jopa aye Cua, Kameper, Cual, Beri, Imra,
37Bejer, Kod, Cama, Ciloa, Itran ki Beera.
38Litino awobe pa Jeter aye Jepune, Picpa ki Ara,
39Litino awobe pa Ula aye Ara, Kaniel ki Rijia.
40Magi ducu jo pa Acer, ludito kaka i odi pa kwarogi, jo ma giyerogi, twoni oteka
lweny, jo madito i kin lutel wi kaka. I kare ma gicoyo nyiŋgi i buk me tekwaro pi
tic i lweny, welgi onoŋo romo alip pyeraryo wiye abicel.
1 Tekwaro 8
Likwayo pa Benjamin
1Benjamin onywalo Bela ma latin kayone, me aryone Acibel, me adekke Akara,
2me aŋwenne Noka, me abicce Rapia.
3Bela onywalo litino awobe bene ma gin aye Adar, Gera, Abikud,
4Abicua, Naaman, Akoa,
5Gera, Cepupan ki Kuram.
6Magi aye likwayo pa Ekud; gin gubedo ludito kaka i odi pa kwarogi i kin jo ma
yam gibedo i Geba, ma giterogi i opii wa i Manakat. Gin ene:
7Naaman, Akija ki Gera, ma en aye Keglam, ma obedo won Uja ki Akikud.
8Cakaraim onywalo litino awobe i lobo Moab, ma doŋ otyeko ryemo monne
Kucim ki Baara woko.
9Onywalo litino awobe ki dakone Kedec, gin aye Jobab, Jibia, Meca, Malkam,
10Jeuj, Cakia ki Mirma. Magi aye litino awobene ma gubedo ludito kaka i odi pa
kwarogi.
11Cakaraim onywalo litino awobe bene ki dakone Kucim, gin aye Abitub ki Elpaal.
Acoli Baibul
© 1985, Bible Society of Uganda.
682
12Litino awobe pa Elpaal aye Eber, Micam ki Cemed. Cemed ogero gaŋ Ono, ki
Lod, ki gaŋi ma i ŋete.
13Beria ki Cema aye gubedo ludito kaka i odi pa kwarogi i kin jo ma gibedo i
Aijalon, ma guryemo jo ma yam gubedo i Gat woko.
14Akio, Cacak, Jeremot,
15Jebedia, Arad, Eder,
16Mikael, Icipa ki Joka gin aye likwayo pa Beria.
17Jebadia, Meculam, Kijiki, Keber,
18Icimerai, Ijilia ki Jobab gin aye likwayo pa Elpaal.
19Jakim, Jikri, Jabdi,
20Elienai, Jiletai, Eliel,
21Adaya, Beraya ki Cimrat aye likwayo pa Cimei.
22Icipan, Eber, Eliel,
23Abudon, Jikri, Kanan,
24Anania, Elam, Antotija,
25Ipedaya ki Penuel gin aye likwayo pa Cacak,
26Camcerai, Cekaria, Atalia,
27Jarecia, Elia ki Jikri gin aye likwayo pa Jerokam.
28Jo magi gubedo ludito kaka i odi pa kwarogi i yalwakgi; gin jo madito. Jo magi
ducu gubedo i Jerucalem.
Tekwaro pa Caulo
29Jeyel ma ocako gaŋ Gibeon yam bedo i Gibeon. Nyiŋ dakone Maaka.
30Latin awobine me kayo aye Abudon, ka dok Jur. Kic, Baal, Nadab,
31Gedor, Akio, Jeker,
32ki Miklot, ma en aye won Cimea. Jo magi bene kacel ki lukakagi yam gubedo ma
gukemme ki lukakagi ma gibedo i Jerucalem.
33Ner onywalo Kic. Kic onywalo Caulo, Caulo onywalo Yonacan, Malkicua,
Abinadab, ki Ecibaal.
34Yonacan onywalo Meribaal, Meribaal onywalo Mika.
35Litino awobe pa Mika aye Piton, Melek, Tarea ki Akaj:
Acoli Baibul
© 1985, Bible Society of Uganda.
683
36Akaj onywalo Yekoada, Yekoada onywalo Alemet, Ajimavet ki Jimri. Jimri
onywalo Moja,
37Moja onywalo Binea ma wode Rapa, ma wode Eleaca, ma wode Ajel.
38Ajel yam tye ki litino awobe abicel ma nyiŋgi ene: Ajrikam, Bokeru, Icmael,
Cearia, Obadia ki Kanan. Jo magi ducu aye litino awobe pa Ajel.
39Litino awobe pa ominne Ecek gin ene: Ulam ma latin kayone, me aryone Jeuc,
me adekke Elipelet.
40Litino awobe pa Ulam yam gin twoni oteka lweny, wegi atum, ma litino
awobegi ki likwayogi pol mada, gin ducu miya acel ki pyerabic. Jo magi ducu gin
jo pa Benjamin.
1 Tekwaro 9
Dano ma gudwogo cen ki i Babilon
1Yam gicoyo nyiŋ jo Icrael ducu i buk me tekwarogi, ma gicoyogi i buk pa Luker
me Icrael. Jo Juda yam giterogi i opii i Babilon pien onoŋo guŋayo waŋ Lubaŋa.
2 Jo ma gukwono dwogo cen ka bedo i dul lobo ma yam gimiyo botgi i gaŋigi gin
aye jo Icrael kacel ki ajwagi pa Lubaŋa, Lulevi, ki lutic i ot pa Lubaŋa.
3Jo mogo me kaka pa Juda, Benjamin, Epraim ki Manace gucako bedo i Jerucalem.
4Gin aye Utai wod pa Amikud, ma wod pa Omri, wod pa Imri, wod pa Bani ki i kin
likwayo pa Perej ma wod pa Juda.
5Dok i kin likwayo pa Cela, Acaya ma latin kayo ki litino awobene.
6Ki i kin likwayo pa Jera, Jeuel ki lukakagi, gin miya abicel ki pyeraboŋwen noŋo.
7Ki i kin jo Benjamin Calu ma wod pa Meculam, wod pa Kodavia, wod pa Kacenua.
8Ibneya wod pa Jerokam, Ela wod pa Uji ma wod pa Mikri, ki Meculam wod pa
Cepatia ma wod pa Reuel, wod pa Ibinija,
9kacel ki lukakagi ma lubo yalwakgi, dano miya aboŋwen ki pyerabic wiye abicel.
Gin ducu ludito kaka i odi pa kwarogi.
10Ajwagi pa Lubaŋa ma gudwogo cen ma gubedo i Jerucalem gin aye Jedaya,
Jekoyarib, Jakin
11ki Ajaria wod pa Ilkia ma wod pa Meculam, wod pa Jadok, wod pa Merayot, wod
pa Akitub, ma en aye ladit ma loyo ot pa Lubaŋa;
12ki Adaya wod pa Jerokam ma wod pa Packur, wod pa Malkija; ki Maacai wod pa
Adiel ma wod pa Jakajera, wod pa Meculam, wod pa Mecilemit, wod pa Imer;
13kacel ki lukakagi bene ma gin tudito kaka i odi pa kwarogi, gin dano alip acel ki
miya abiro ki pyerabicel, jo makwiri twatwal i kom tic i ot pa Lubaŋa.
Acoli Baibul
© 1985, Bible Society of Uganda.
684
14Lulevi ma gudwogo cen ma gubedo i Jerucalem gin aye Cemaya wod pa Kacub,
ma wod pa Ajrikam, wod pa Kacabia, wod pa Merari;
15ki Bakbakar, Kerec, Galal, ki Matania wod pa Mika ma wod pa Jikri, wod pa
Acap;
16ki Obadia wod pa Cemaya ma wod pa Galal, wod pa Jedutun; kacel ki Berekia
wod pa Aca wod pa Elkana ma obedo i kin gaŋi pa jo Netopa.
17Lugwok-doggola ot pa Lubaŋa ma gubedo i Jerucalem gin aye Calum, Akub,
Talmon, Akiman ki lukakagi, ma Calum aye laditgi.
18Nio wa i kare meno onoŋo gubedo lugwok-doggola ot pa Lubaŋa ma kabaka
wok ki iye, yo tuŋ wokceŋ. Magi aye lugwokdoggola gaŋ pa Lulevi.
19Calum wod pa Kore, ma wod pa Ebiacap, wod pa Kora, kacel ki lukakagi ma i
dog ot pa kwarogi, likwayo pa Kora, gin aye lugwok dog kema, kit macalo
kwarogi yam gubedo ludito ma giloyo gony pa Rwot kun gigwoko doggola me
donyo.
20I kare macon onoŋo Finekaci wod pa Eleajar en aye obedo ladit ma loyogi;
onoŋo Rwot tye kwede.
21Jekaria wod pa Mecelemia en aye onoŋo lagwok-doggola ma donyo i kema me
rwatte.
22Jo magi ducu ma yam giyerogi me bedo lugwok-doggola onoŋo giromo dano
miya aryo ki apar wiye aryo, Gicoyo nyiŋgi i buk me tekwarogi ki i gaŋgi. Onoŋo
kabaka Daudi ki Camuel ma lanen-piny yam gumoko kwarogi i dog tic man, pien
gubedo dano ma gigenogi twatwal.
23Kit meno gin ki likwayogi gubedo ludito tic ma loyo doggola ot pa Rwot, en aye
ot me kema pa Rwot, macalo lukur-piny.
24Lugwok-doggola giketogi i kabedo aŋwen, yo tuŋ wokceŋ, yo tuŋ potoceŋ, yo
tuŋ acam ki yo tuŋ acuc.
25Lukakagi ma i gaŋigi myero gubin pi nino abiro kare ki kare me bedo kwedgi;
26pien lugwok-doggola madito gibedo kunnu kare ducu, gin aye Lulevi ma giloyo
kicika odi matinone ki odi kano lim ma i ot pa Lubaŋa.
27Odi butogi girumo ot pa Lubaŋa, pien tic me kuro piny obedo megi, gin bene
gigwoko layab me yabo ot odiko odiko.
28Jo mogo i kingi onoŋo gigwoko jami ma gitiyo kwedgi i ot pa Lubaŋa; i kare
ducu ma gidwokogi ki ma gikwanyogi woko, gikwanogi.
29Jo mukene i kingi giketogi me loyo jami ma bedo i ot pa Lubaŋa, ki jami tic
maleŋ ducu, dok giloyo bene moko mapwotte, ki koŋo vino, ki moo, ki odok eceta,
ki an wece.
Acoli Baibul
© 1985, Bible Society of Uganda.
685
30Jo mukene ma gin litino pa ajwagi giyubo jami me aruba pi aŋwece.
31Matitia, dano acel ma i kin Lulevi, ma en latin kayo pa Calum ma jo Kora, en aye
obedo lalo tic me tedo mugati ma apada-ni, pien en dano ma genne.
32Lukakagi mogo ma gin jo Kokat giloyo mugati ma giketo i nyim Rwot; ticgi
obedo me yu bone cabit ki cabit.
33Magi aye luwer, ma gin ludito kaka i odi pa kwarogi; yam gibuto i kicika odi
matinone ma i ot pa Lubaŋa, ma pe gitiyo tic mukene, pien yam gibedo i dog tic
dyeceŋ ki dyewor.
34Magi aye ludito kaka i odi pa kwarogi ma i kaka pa Lulevi, ma lubo yalwakgi,
gin aye ludito ma yam gibedo i Jerucalem.
Tekwaro pa Caulo
(1 Tek 8.29-38)
35Jeyel ma won Gibeon yam bedo i Gibeon; nyiŋ dakone Maaka,
36latin awobine me kayo en Abudon, ka dok Jur, Kic, Baal, Ner, Nadab,
37Gedor, Akio, Jeker, ki Miklot;
38Miklot aye won Cimeam, Jo magi bene yam gubedo ma gukemme ki lukakagi
ma gibedo i Jerucalem, kacel ki lukakagi.
39Ner onywalo Kic, Kic onywalo Caulo, Caulo onywalo Yonacan, Malkicua,
Abinadab ki Ecibaal;
40Yonacan onywalo Meribaal, Meribaal onywalo Mika.
41Litino awobe pa Mika gin aye Piton, Melek, Takrea ki Akaj.
42Akaj onywalo Jara, Jara onywalo Alemet, Ajimavet ki Jimri. Jimri onywalo Moja,
43Moja onywalo Binea; ma wode Repaya, ma wode Eleaca, ma wode Ajel.
44Ajel yam tye ki litino awobe abicel, ma nyiŋgi ene: Ajrikam, Bokeru, Icmael,
Cearia, Obadia ki Kanan. Jo magi aye litino awobe pa Ajel.
1 Tekwaro 10
To pa Caulo ki awobene
(1 Cam 31.1-13)
1I kare meno jo Piliciti gulwenyo i kom Icrael. Jo Icrael guriŋo woko ki i nyim jo
Piliciti, ci ginekogi i wi got Gilboa.
2Jo Piliciti guriŋo gudiŋo kor Caulo ki awo bene, ci guneko Yonacan ki Abinadab
ki Malkicua, gin ducu awobe pa Caulo.
3Lweny ogeto matek i kor Caulo, ci wegi atero gucele woko, guketo ret i kome.
Acoli Baibul
© 1985, Bible Society of Uganda.
686
4Caulo owaco bot latin jami lwennye ni, “Wot pala lucwanni woko, icoba kwede
pil, wek jo ma pe gilirogini, ma pe giŋeyo Lubaŋa pe gubin i koma, miyo giyarre i
koma.” Ento latin jami lwennye pe oye, pien lworo omake matek, omiyo Caulo
okwanyo pala lucwanne kikome ci opoto ogurre kwede kekene.
5Ka latin jami lwennye oneno ni Caulo doŋ oto woko, ci en bene opoto ogurre
kene ki pala lucwanne, oto woko.
6Kit meno Caulo ki awobene adek-ki kacel ki jo me ode ducu, guto woko
lawaŋacel.
7Ka jo Icrael ducu ma onoŋo gitye i nota guneno ni mony pa jo Icrael guriŋo
woko, ki Caulo ki awobene ginekogi woko, ci guriŋo guweko gaŋigi woko; ci jo
Piliciti gubino gucako bedo i gaŋi-nu.
8Orwone jo Piliciti gubino ka lunyo boŋŋi ki i kom jo ma ginekogi, ci gunoŋo kom
Caulo ki kom awobene adek-ki i kom got Gilboa.
9Gulunyo jami lweny pa Caulo ki i kome, gucito kwede, wa ki wiye bene ma
gutoŋo, ka gucwalo kwena oromo i lobo pa jo Piliciti ducu pi tero lok me
yomcwiny bot jogigi ki bot lwakgi ducu.
10Guketo jami lweny pa Caulo i oŋogigi; ka dok guguro wiye i ot jok Dagon.
11Ento ka jo Jabec-gilead ducu guwinyo gin ma jo Piliciti gutimo i kom Caulo,
12ci oteka lwenygi ducu gua, gukwanyo kom Caulo woko ki kom awobene,
guterogi wa i Jabec, Ka guyiko cogogi i te yat kworo ma tye i Jabec, ci guri kec pi
nino abiro.
13 Caulo oto pien pe obedo lagen; oŋayo waŋ Rwot woko, pe otiyo gin ma Rwot
ociko, dok owoto ka tyet bot lakor tipo pi yero nyime,
14ma pe openyo dog Rwot. Pienno omiyo Rwot oneke woko, ci okwanyo ker
omiyo bot Daudi ma wod pa Yece.
1 Tekwaro 11
Daudi odoko kabaka me Icrael kacel ki Juda
(2 Cam 5.1-5)
1Lacen jo Icrael ducu gucokke bot Daudi i Kebron, ci guwacci, “Nen ba, wan aye
wa cogo komi ki riŋo komi.
2I kare macon ca, wa i kare ma onoŋo Caulo aye kabaka ma loyowa, in yam itelo
wi jo Icrael ka gicito ka lweny, idwokowa paco bene, Rwot Lubaŋani bene nene
owaco boti ni, ‘In aye ibibedo lakwa lwakka jo Icrael, dok ibibedo laker ma
loyogi.’ “
Acoli Baibul
© 1985, Bible Society of Uganda.
687
3Kit meno ludoŋo pa jo Icrael ducu gubino bot kabaka i Kebron. Kabaka Daudi
oketo gicikke kwedgi i Kebron i nyim Rwot, ci guwiro Daudi obedo kabaka ma lo
yo jo Icrael, kit ma yam Rwot oloko ki i dog Camuel.
Daudi omayo got Cion
(2 Cam 5.6-10)
4 Daudi ki jo Icrael ducu gucito i Jerucalem, ma en aye Jebuc, ka lweny i kom jo
Jebuc ma gibedo i lobo kunnu.
5Jo ma gibedo i Jebuc onoŋo guwaco bot Daudi ni, “In pe ibidonyo kany.” Ento
Daudi ocito omayo gogo me Cion woko, ci odoko gaŋ kalle.
6Daudi owacci, “Dano ma bikwoŋo neko jo Jebuc, en aye bibedo ladit ma
lawimony.” Ci Joab wod pa Ceruya okwono ito kunnu ci en odoko laditgi.
7Daudi ocako bedo i cel gogo, mumiyo gilwoŋo ni, Gaŋ kai pa Daudi.
8Daudi ogero gaŋ madit orumo woko likiŋ, cakke ki i Millo; Joab ogero odi
mukene ma i gaŋ ma yam oballe.
9Daudi omedde odoko dit twatwal, pien onoŋo Rwot me mony aye tye kwede.
Twoni oteka lweny pa Daudi
(2 Cam 23.8-39)
10Magi gin aye ludito ki i kin twoni oteka lweny pa Daudi, jo ma yam gumiyo kony
matek i kerre, kacel ki jo Icrael ducu, ci guketo en me bedo kabaka, kit ma onoŋo
Rwot yam oloko i kom Icrael.
11Man aye lok kom twoni oteka lweny pa Daudi: Jacobeam ma jo Kakmon en aye
ladit pa jo adek-ki; en yam okato ki toŋŋe i kom jo miya adek, ci onekogi woko
ducu lawaŋacel.
12Ŋat ma lubo en ki i kin twoni oteka rweny acel-ki en aye Eleajar wod pa Dodo
ma jo Akoki.
13En obedo kacel ki Daudi i Pac-dammim i kare ma jo Piliciti gucokke ka lweny
kunnu. Poto onoŋo tye kunnu ma cayiri ocek iye mabup, ci lwak ocako riŋo woko
ki i nyimjo Piliciti.
14Ento en ocamo co ci ocuŋ i dye poto pi laro, ocako neko jo Piliciti, ci Rwot
olarogi ki loc madit twatwal.
15Jo adek ki i kin ludito pyeradek-ki gulor piny wa i got ka ma Daudi bedo iye i
boro Adullam; onoŋo mony pa jo Piliciti ogony i nota Repaim.
16I karenu onoŋo Daudi tye i kakannene, ki cel gogo pa Lupiliciti onoŋo tye i
Beterekem.
17Daudi oloko ki miti madwoŋ ni, “Kono ŋatti mo ocito ka twomo pii ki i wan it
Beterekem ma tye cok ki dog gaŋ ca, omiya amati, kono ber mada!”
Acoli Baibul
© 1985, Bible Society of Uganda.
688
18Ci twoni lweny adek-ku gucito gubaro dye gony pa jo Piliciti, gutwomo pii ki i
wan it Beterekem ma tye cok ki dog gaŋ ca, ci gukelo bot Daudi. Ento Daudi pe
omato; otiŋo oliyo piny i nyim Rwot pi gityer amata,
19kun wacci, “Pe obed kumeno ki i nyim Lubaŋana, an pe myero atim kit man. An
aye dok amato remo pa jo-ni? Pien gukelo pi dyero komgi.” En aye lok mumiyo pe
omato pii meno. Twoni lweny adek-ku yam gutimo kit meno.
20Abicai omin Joab onoŋo ladit i kin jo pyeradek-ki. Otiŋo toŋŋe olwenyo i kom jo
miya adek ci onekogi woko ducu, ma omiyo nyiŋe oywek ma mito rom ki jo adek
ca.
21Pienno olimo yweka madit ki i kom jo pyeradek-ki, ci odoko ladit wi monygi;
ento pe olimo rwom pa jo adek ca.
22Ki Benaya wod pa Yekoyada obedo twon oteka ma i Kabjeel, latim gin madito;
en oneko awobe aryo ma gin twoni labwor me Moab. En bene olor odonyo i bur
ci oneko iye labwor i kare ma pee ocwer mapek.
23Ka dok oneko Laejipt mo, dano ma kome pek ma borre romo futi abiro ki nucu.
Laejipt meno onoŋo tye ki toŋŋe i ciŋe ma rom ki rii yat lacwe boŋo; ento en
Benaya ocito bote ki odoone, ci oyuto toŋ woko ki i cin Laejipt, ka oneke kwede
woko ki toŋŋe-nu.
24Benaya wod pa Yekoyada otimo gin madito kit meno, omiyo nyiŋe olimo yweka
madit ma mito rom ki twoni lweny adek-ki.
25Nyiŋe oywek i kin jo pyeradek-ki, ento pe olimo rwom pa jo adek ca. Daudi
oketo en obedo ladit pa jo ma gwoko en kabaka.
26Twoni oteka lweny ma i kin lumony gin aye Acael ma omin Joab, Elkanan wod
pa Dodo me Beterekem,
27Camot me Karod, Kelej ma jo Palti,
28Ira wod pa Ikec me Tekoa, Abiejer me Anatot,
29Cibekai ma Lakucat, Ilai ma jo Akoki,
30Makarai me Netopa, Keled wod pa Baana me Netopa,
31Itai wod pa Ribai me Gibea pa jo Benjamin, Benaya me Ptraton,
32Kurai ma bedo i nota ora me Gaac, Abiel me Arba,
33Ajimavet me Bakarum, Eliaba me Caalbon,
34Kacem ma jo Gijon, Yonacan wod pa Cage ma jo Karar,
35Akiam wod pa Cakar ma jo Karar, Elipal wod pa Ur,
36Keper ma jo Mekerat, Akija ma jo Pelon,
Acoli Baibul
© 1985, Bible Society of Uganda.
689
37Kejero me Karmel, Naarai wod pa Eiibai,
38Joel omin Natan, Mibkar wod pa Agri,
39Jelek ma jo Ammon, Nakarai me Beerot ma latin jami lweny pa Joab wod pa
Jeruya,
40Ira ma jo Itri, Gareb ma jo Itri,
41Uria ma jo Kit, Jabad wod pa Aklai,
42Adina wod pa Cija ma jo pa Reuben, ma ladit i kin jo pa Reuben, en aye obedo ki
jone pyeradek bene;
43Kanan wod pa Maaka ki Yocapat ma Lamitini,
44Ujia ma jo Acitera, Cama ki Jeyel ma awobe pa Ketam me Aroer,
45Jediael wod pa Cimri ki ominne Joka, ma Latiji,
46Eliel ma jo Makavi, ki Jeribai ki Jocavia ma awobe pa Elnaam, ki Itima ma jo
Moab,
47Eliel ki Obed, ki Jaciel ma jo Mejoba.
1 Tekwaro 12
Lukony Daudi i Jiklag
1Jo magi yam gubino bot Daudi i Jiklag, i kare ma piny odiyo ma doŋ pe twero wot
ka mo pi Caulo wod pa Kic; gin aye onoŋo gitye i kin twoni oteka ma gubedo ka
konye i lweny.
2Gin wegi atum; gin yam gicelo atero nyo gibayo kidi kadi ki ciŋgi ma lacuc ki
lacam bene. Gin onoŋo jo pa Benjamin, ma i kaka pa Caulo-gi.
3Laditgi obedo Akiejer, ka dok Yoaci gin aryo ducu litino pa Cema me Gibea; ka
dok Jejiel ki Pelet ma awobe pa Ajimavet; ki Beraka, Yeko me Anatot.
4Icmaya me Gibeon, twon oteka ma i kin jo pyeradek ca, en ladit ma loyo jo
pyeradek-ku; Jeremia, Jakajiel, Yokanan, Jojabed me Gedera,
5Elujai, Jerimot, Bealia, Cemaria, Cepatia ma jo Karup;
6Elkana, Icia, Ajarel, Joejer ki Jacobeam, ma gin jo pa Kora,
7ki Joela ki Jebadia, gin awobe pa Jerokam me Gedor.
8Oteka ma guŋiyo ki lweny ma i kin jo pa Gad gugwarre gucito bot Daudi i
kakannene ma i tim, oyi ta ma giŋeyo lweny ki kwot ki toŋ, ma wangi nen calo
wan labwor, ma gidwir calo til ma i godi.
9Gin ene: Ejer ma laditgi, me aryone Obadia, me adekke Eliab,
Acoli Baibul
© 1985, Bible Society of Uganda.
690
10me aŋwenne Micimana, me abicce Jeremia,
11me abicelle Atai, me abirone Eliel,
12me aborone Yokanan, me aboŋwenne Elijabad,
13me aparre Jeremia, me apar wiye acelle Makibanai.
14Jo Gad magi ducu gin ludito ma loyo mony; ludito matinone giloyo jo miya, ki
maditone loyo jo alip.
15Magi gin aye jo ma yam guŋolo Jordan i dwe mukwono, i kare ma onoŋo piine
opoŋ woko Libyeny nio wa i tura ci guryemo jo ma gitye i nota ducu, ma yo tuŋ
wokceŋ ki yo tuŋ potoceŋ.
16Ka dok jo pa Benjamin mogo, ki pa Juda, gubino bot Daudi i kakannene.
17Daudi okato woko ka jolo wigi, kun waco botgi ni, “Ka ce wubino bota ki cwiny
me wat pi konya, ci abibedo kwedwu ki yomcwiny. Ento ka ce wubino ka umo
waŋa wek wumiya bot lumerokka, kadi bed an cwinya leŋ, ci Lubaŋa pa kwarowa
myero onen ci oŋol gire.”
18Ci Cwiny pa Lubaŋa obino i kom Amacai, ma en aye ladit pa jo pyeradek ca, ci
owacci, “Wan wa lwakki, in Daudi, wabibedo kwedi, in wod pa Yece. Kuc, kuc
obed kwedi, kuc bene obed i kom lukony in! Pien Lubaŋani aye tye ka konyi.”
Daudi ojologi, ci oketogi gubedo ludito me buca monnye.
19Jo pa Manace mogo gulokke bot Daudi i kare ma obino ki jo Piliciti ka lweny i
kom Caulo. Kadi bed kumeno en pe omedo ki konyogi pien ludito pa jo Piliciti
guyubo lok i kome, ci guryeme woko, kun giwacci, “Ka ce bidok bot laditte Caulo,
ci doŋ wato oke.”
20Jo pa Manace ma gudonyo bote i kare ma en cito i Jiklag gin ene: Adina, Jojabad,
Jediael, Mikael, Jojabad, Eliu ki Jiletai, ma gin aye ludito ma loyo jo alip ma i
Manace.
21Gukonyo Daudi ki lweny i kom buca mony pa luyak; pien onoŋo gin ducu twoni
oteka lweny ma ludito me mony.
22Dano gibino ka konyo Daudi nino ki nino, nio ka gudoko cwar mony madit, ma
rom ki mony pa Lubaŋa.
Mony ma Daudi obedo kwede i Kebron
23Magi gin aye wel dul buca mony ma guruko lweny ma yam gubino bot Daudi i
Kebron pi dwoko ker pa Caulo i ciŋe, kit ma yam Rwot owaconi.
24Jo pa Juda ma wegi kwot ki toŋ onoŋo giromo alip abicel ki miya aboro ma
guruko lweny.
25Ki jo pa Cimon ma twoni oteka lweny alip abiro ki miya acel.
Acoli Baibul
© 1985, Bible Society of Uganda.
691
26Jo pa Levi alip aŋwen ki miya abicel.
27Ka dok Yekoyada ma loyo jo me ot pa Aron obino ki jo alip adek ki miya abiro.
28Jadok latin awobi ma twon oteka obino ki ludito wi mony pyeraryo wiye aryo
ma i dog ot pa wonne kikome.
29Jo pa Benjamin ma lukaka pa Caulo gubino ma romo alip adek; jo mapol ki i
komgi yam gubedo ka cwako kor ot pa Caulo nio wa i kare meno.
30Jo pa Epraim gubino ma romo alip pyeraryo ki miya aboro, ma gin oteka lweny
ma nyiŋgi oywek i dog odi pa kwarogi.
31Jo ma i nucu kaka pa Manace gubino ma romo jo alip aboro ma giyerogi ki
nyiŋgi wek gubin ka keto Daudi kabaka.
32Jo pa Icakar, jo ma onoŋo giŋeyo kare dok giŋeyo gin ma myero Icrael oti,
gubino ki ludito miya aryo ki lukakagi ducu ma i te locgi.
33Jo pa Jabulon gubino ki jo ma gunyebbe ki lweny ma romo alip pyerabic, ma
gurukke pi lweny ki jami lwenygi ducu pi konyo Daudi ki cwinygi acel.
34Jo pa Naputali gubino ki ludito wi mony ma romo alip acel ma gitye ki danogi
alip pyeradek wiye abiro ma gutiŋo kwot ki toŋ.
35Jo pa Dan gubino ki jo alip pyeraryo wiye aboro ki miya abicel ma guyubbe pi
lweny.
36Jo pa Acer gubino ki jo ma gunyebbe ki lweny ma romo alip pyeraŋwen, ma doŋ
guyubbe pi lweny.
37Jo pa Reuben, jo pa Gad ki nucu kaka pa Manace ma gua loka Jordan gubino ma
romo alip miya acel ki pyeraryo ma gurukke ki jami lwenygi ducu.
38Lulweny magi ducu gurwayo ma guryeyo kikore, gubino kwede wa i Kebron ki
cwiny mukemo keto Daudi kabaka ma loyo Icrael ducu; kit meno jo Icrael ducu
mudoŋŋe gubedo ki cwiny acel me keto Daudi kabaka.
39Ci gubedo ki Daudi kunnu pi nino adek kun gicamo, gimato bene, pien onoŋo
utmegigi gutyeko yubbe pigi.
40Dok jo ma gicok kwedgi bene, ma gua wa ki i lobo Icakar ki Jabulon ki Naputali
gucom ki cam ma giketo i wi kana, ki kinaga, ki kana madito ki twoni-gu; gukelo
lwak moko kwon madwoŋ, ki poki otini, ki dog tuga olok mutwo-gu, ki koŋo vino,
ki moo-gu, ki twoni ki romi, pien onoŋo yomcwiny tye i Icrael.
1 Tekwaro 13
Daudi okelo tam me kela canduk pa Lubaŋa i Jerucalem
1Daudi yam oyubo lok ki ludito ma loyo buca mony me jo alip ki buca mony me jo
miya, ki ludito ma i dul acel acel.
Acoli Baibul
© 1985, Bible Society of Uganda.
692
2Ci Daudi oloko ki kacokke pa jo Icrael ducu kun wacci, “Ka ce bedo ber botwu,
ma Rwot Lubaŋawa bene mito, ci wacwalu kwena orom kin utmegiwa ma gudoŋ
i lobo Icrael ducu, kacel ki ajwagi ki Lulevi ma i gaŋi ma gitye ki lobo me
kakwatgi, wek gubin gucokke kacel botwa.
3Ka wek doŋ wakelu canduk pa Lubaŋawa botwa, pien i kare pa Caulo yam
watenyo woko ata.”
4Ci kacokke ducu oye ni gitim kit meno, pien lokke onen atir bot lwak ducu.
Daudi ocito ka omo canduk pa Lubaŋa
(2 Cam 6.1-11)
5 Daudi ocoko jo Icrael ducu cakke ki i Cikor ma i Ejipt nio wa i yo ma donyo i
Kamat, pi kelo canduk pa Lubaŋa ki i Kiriat-jearim.
6 Daudi ki jo Icrael ducu gucito i Baala, ma en aye Kiriat-jearim ma tye i Juda, ka
omo canduk pa Lubaŋa woko ki kunnu, en aye canduk ma gilwoŋo ki nyiŋ Rwot
ma bedo i wi komker malo ka wi lukerubi.
7Ci gutiŋo canduk pa Lubaŋa i wi gadigadi manyen, gukelo woko nia ki i ot pa
Abinadab, ci Uja ki Akio gubedo ka Leko twoni ma ywayo gadigadi.
8Daudi ki jo Icrael ducu gubedo ka yarre ki myel ki yomcwiny i nyim Lubaŋa ki
kero komgi ducu, ki wero wer-gu, ki goyo opuk-gu ki naŋa-gu ki ajaa-gu, ki atego
agoya-gu ki tum-gu.
9Ka guo i laro moyo pa Kidon, Uja ocwalo ciŋe pi mako kom canduk, pien onoŋo
twoni gucato.
10Ci kiniga omako Rwot i kom Uja, ci oneke woko pien onoŋo oketo ciŋe i kom
canduk; oto woko kunnu i nyim Lubaŋa.
11Ci kiniga omako Daudi, pien Rwot otugge i kom Uja; mumiyo kabedo-nu
gilwoŋo ni Perej-uja nio wa onyoo.
12Daudi obedo ki lworo i kom Lubaŋa i nino meno; owacci, “Abikelo canduk pa
Lubaŋa wa paco bota niŋniŋ?”
13Kit meno omiyo Daudi pe otero canduk wa i gaŋ kal pa Daudi, ento oŋak kwede
woko i ot pa Obed-edom ma jo Gat.
14 Canduk pa Lubaŋa obedo i ot pa Obed-edom pi dwe adek; ci Rwot omiyo gum
bot Obed-edom ki jone ducu.
1 Tekwaro 14
Kiram opwoyo ker pa Daudi
(2 Cam 5.11-12)
1Kiram kabaka me Turo yam ocwalo kwena bot Daudi, kun miyo bao yat cedar ki
lupa-godi bene ki lupa-bao me gero ot pa Daudi.
Acoli Baibul
© 1985, Bible Society of Uganda.
693
2Omiyo Daudi oniaŋ ni Rwot otyeko moko en me bedo kabaka ma loyo Icrael, dok
ni otyeko miyo kerre obedo ki deyo madwoŋ pi pilo wi jone jo Icrael.
Litino ma Daudi onywalogi i Jerucalem
(2 Cam 5.13-16;1 Tek 3.5-9)
3Daudi dok omedde ki nyomo mon i Jerucalem, ci onywalo awobe ki anyira
mukene.
4Magi aye nyiŋ litino ma onywalogi i Jerucalem. Camua, Cobab, Natan, Solomon,
5Ibar, Elicua, Elpelet,
6Noga, Nepeg, Japia,
7Elicama. Beeliada ki Elipelet.
Daudi oloyo jo Piliciti
(2 Cam 5.17-25)
8Ka jo Piliciti guwinyo ni Daudi doŋ gityeko wire odoko kabaka ma loyo jo Icrael
ducu, ci jo Piliciti ducu gucito ka yenyo Daudi; ento Daudi owinyo pigi, okato
woko ka lweny i komgi.
9Onoŋo jo Piliciti gubino gumonyo nota Repaim.
10Daudi ocako penyo dog Lubaŋa ni, “Ber acit ka lweny i kom jo Piliciti? Ibimiyogi
i ciŋa?” Rwot ogamo doge ni, “Citi, abimiyogi i ciŋi.”
11Daudi ocito wa i Baal-perajim, ci oloyogi kunnu, ci owacci, “Lubaŋa otyeko baro
dye lumerok woko ki ciŋa, macalo lalele mucorre.” Mumiyo nyiŋ kabedo meno
gilwoŋo ni, Baal-perajim.
12Jo Piliciti gutenyo cal jogigi kenyo, ci Daudi ociko pi waŋogi woko.
13Jo Piliciti dok gudwogo gumonyo nota meno.
14Ka Daudi dok openyo dog Lubaŋa, ci Lubaŋa ogamo ni, “Pe ibicito i komgi atir.
Wot iman ŋegi ci ipot i komgi ki ka ma okemo yadi owak.
15Ka ce iwinyo kor tyen dano ma gitye ka wot lirukruk ma winnye wa i wi yadi
owak, ci doij icit ka lweny, pien Lubaŋa doŋ obetelo nyimwu pi neko mony pa jo
Piliciti woko.”
16Daudi otiyo kit ma Lubaŋa ocike kwede, ci guneko mony pa jo Piliciti nia ki i
Gibeon nio wa i Gejer.
17Nyiŋ Daudi oywekoromo lobo ducu, ci Rwot omiyo lworo omako rok ducu i
kom Daudi.
1 Tekwaro 15
Gikelo canduk pa Lubaŋa i Jerucalem
(2 Cam 6.16-23)
Acoli Baibul
© 1985, Bible Society of Uganda.
694
1Daudi ogero odine i gaŋ kai pa Daudi, ci oyubo kabedo pi canduk pa Lubaŋa,
ocako guro kema pire.
2 Daudi dok owacci, “Dano mukene pe bitiŋo canduk pa Lubaŋa, ento Lulevi
keken, pien Rwot yam oyerogi pi tino canduk pa Rwot ki pi tiyo bote matwal.”
3Daudi ocoko jo Icrael ducu otorogi i Jerucalem, pi kelo canduk pa Rwot i
kabedone ma yam oyubo pire.
4Ci Daudi ocoko litino awobe pa Aron ki Lulevi kacel, gin ene:
5i kin likwayo pa Kokat, Uriel ma laditgi, kacel ki utmegine miya acel ki pyeraryo;
6i kin likwayo pa Merari, Acaya ma laditgi, kacel ki utmegine miya aryo ki
pyeraryo;
7i kin likwayo pa Gercon, Joel ma laditgi, kacel ki utmegine miya acel ki pyeradek;
8i kin likwayo pa Elicapan, Cemaya ma laditgi, kacel ki utmegine miya aryo;
9i kin likwayo pa Kebron, Eliel ma laditgi, kacel ki utmegine pyeraboro;
10i kin likwayo pa Ujiel, Aminadab ma laditgi, ki utmegine miya acel ki apar wiye
aryo.
11Daudi dok olwoŋo ajwagi Jadok ki Abiatar, ki Lulevi magi, Uriel, Acaya, Joel,
Cemaya, Eliel ki Aminadab,
12ci owaco botgi ni, “Wun aye ludito kaka ma i dog odi pa kwarowu ma jo pa Levi;
wulonnye kekenwu wubed maleŋ, wun kacel ki utmegiwu, wek wukel canduk pa
Rwot, Lubaŋa pa Icrael, i kabedo ma atyeko yubone pire.
13I kare mukwono ca onoŋo Rwot Lubaŋa otugge i komwa, pien pe wun aye
onoŋo wutiŋo i kare-nu, pien pe yam wapenyo doge i kit ma cik mito.”
14Kit meno ajwagi ki Lulevi gulonnye kekengi pi kelo canduk pa Rwot, Lubaŋa pa
Icrael.
15 Lulevi gucako tiŋo canduk pa Lubaŋa, gulebo ki talle i wi gwokgi, kit ma yam
Moses ocikogi kwede, macalo Rwot owaco.
16Daudi dok ociko ludito pa Lulevi pi yero utmegigi wek gubed luwer ma
gibigoyo jami wer maloŋo, naŋa ki opuk ki atego agoya-gu, me tino dwan malo ki
yomcwiny.
17Kit meno Lulevi gucako yero Eman wod pa Joel, ka dok Acap wod pa Berekia ki
i kin utmegine. I kin likwayo pa Merari guyero utmegigi magi, Etan wod pa
Kucaya;
18ka dok guyero utmegigi ma i dul me aryo, gin aye Jekaria, Jajiel, Cemiramot,
Jekiel, Uni, Eliab, Benaya, Maaceya, Matitia, Elipeleku ki Mikneya, ki lugwok-
doggola Obed-edom ki Jeyel.
Acoli Baibul
© 1985, Bible Society of Uganda.
695
19Luwer magi Eman, Acap ki Etan ticgi obedo me goyo atego mola;
20Jekaria, Ajiel, Cemiramot, Jekiel, Uni, Eliab, Maaceya ki Benaya ticgi obedo me
goyo naŋa i kit me Alamot;
21ento Matitia, Elipeleku, Mikneya, Obed-edom, Jeyel ki Ajajia gin ticgi obedo me
telo wer ki opuk i kit me Ceminit.
22Kenania, ma en aye latelwer pa Lulevi, ticce me nyuto kit me wer pien en aye
niaŋ maber.
23Berekia ki Elkana yam gin lugwok-doggola me canduk pa Lubaŋa.
24Cebania, Jocapat, Netanel, Amacai, Jekaria, Benaya ki Eleajar, ma gin ducu
ajwagi, ticgi me kuto tum i nyim canduk pa Lubaŋa, Obed-edom ki Jekia gin bene
gubedo lugwok-doggola me canduk pa Lubaŋa.
25Kit meno Daudi ki ludoŋo pa jo Icrael, ki ludito ma loyo jo alip, gucako wot me
omo canduk me gicikke pa Rwot nia ki i ot pa Obed-edom ma cwinygi yom
matek.
26Gucako tumo twoni abiro ki nyogi romi abiro, pien Lubaŋa okonyo Lulevi ma
gutiŋo canduk me gicikke pa Rwot.
27Daudi onoŋo orukke ki jor me camanini maberre, macalo Lulevi ducu ma
gutiŋo canduk pa Lubaŋa, kacel ki luwer, ki Kenana ma latel-wer pa luwer ducu;
Daudi onoŋo otweyo pyere ki epod me camanini.
28Yam jo Icrael ducu gukelo canduk me gicikke pa Rwot kit meno, ma giwayo ma
rwatte ki koko bila, ki tum, ki atego agoya-gu, kun giwero ki naŋa ki opuk-gu
maloŋo.
29Ka canduk me gicikke pa Rwot obino wa i gaŋ kai pa Daudi, ci Mikal ma nya pa
Caulo obolo wane woko ki i wan dirica oneno kabaka Daudi ka myelo ma cwinye
yom, ci obedo ka cayo en ki i cwinye.
1 Tekwaro 16
1Gukelo canduk pa Lubaŋa wa paco, gucibo i kema ma yam Daudi oguro pire;
gucako tyero gitum awaŋa ki gityer lakwecwiny i nyim Lubaŋa.
2Ka Daudi otyeko tyero gitum awaŋa-gu ki gityer lakwecwiny, ci ocako lamo gum
i kom lwak i nyiŋ Rwot.
3Lacen ocako poko jami ki jo Icrael ducu, co wa ki mon; dano acel acel gimiye
mugati acel, ki riŋo anida, ki poki olok mutwone.
4Dok oketo Lulevi mogo pi bedo lutic i nyim canduk pa Rwot, pi lwoŋo nyiŋ
Lubaŋa, pi pwoyo en ki pi pako Rwot, Lubaŋa pa Icrael.
Acoli Baibul
© 1985, Bible Society of Uganda.
696
5Acap aye laditgi, ki me aryone ma lube obedo Jekaria, Jeyel, Cemiramot, Jekiel,
Matitia, Eliab, Benaya, Obed-edom ki Jeyel, gin aye lugo naŋa ki opuk. Acap onoŋo
goyo atego agoya,
6ki Benaya ki Jakajiel ma ajwagi gin aye lukut tum teretere i nyim canduk me
gicikke pa Rwot.
Wer me pwoc pa Daudi
(Jab 105.1-15;96.1-13;106.47-48)
7I kare meno en aye nino ma Daudi okwono ciko ni Acap ki utmegine gubed ka
wero wer me pwoyo Rwot, kit man:
8Wumi pwoc bot Rwot, wulwoŋ nyiŋe, wumi ticce oŋene i rok ducu!
9Wuwer bote wer me pako en, wutit ticce me aura ducu!
10Wuket deyo i kom nyiŋe maleŋ; jo ma yenyo Rwot cwinygi obed yom!
11Wubin bot Rwot wek wunoŋ tek ki bote, wubed i nyime nakanaka.
12Wupo kom tic me aura ma en otiyo ducu, ginaura ma yam otiyo ki kop ma
oŋolo,
13wun likwayo pa Abraim ma yam laticce, wun litino pa Yakobo ma en oyerowu.
14En aye Rwot Lubaŋawa; kop ma en oŋolo romo i lobo ducu.
15En cwinye omoko i kom gicikkene ma bedo nakanaka, i kom lok ma yam ociko,
pi yatwak alip ki alip,
16 en gicikke ma oketo ki Abraim, ki lok ma yam okwoŋo ki Icaka,
17 ma omoko odoko cik bot Yakobo, wek obed gicikke ki Icrael matwal,
18kun wacci, “Abimiyo lobo Kanaan botwu, obed lobo me aleyawu.”
19I kare ma pud gin nok, ma welgi tidi, ma pud gin lubedo i lobo-nu,
20ma giwirre i kin rok mapatpat, ma gia i te ker acel, gikobo i rok mukene,
21 Lubaŋa pe oye ŋat mo odiyogi; ojuko luker mapol pigi kun wacci,
22“Pe wugud kom jo ma an awirogi, pe wutim lunebina marac!”
23Wuwer bot Rwot, wun lobo ducu! wutit pi larre nino ducu.
24Wutuc deyone bot lurok, wutit ticce me aura bot rok ducu!
25Rwot aye dit, myero gipake twatwal, myero gilwore makato lubaŋa mukene-gu
ducu.
26Pien lubaŋa pa lurok ducu gin cal jogi apaya, ento Rwot aye oketo polo.
27Deyo ki dit tye bote, tek ki yomcwiny tye ka ma en bedo iye.
Acoli Baibul
© 1985, Bible Society of Uganda.
697
28Wun kaka me rok ducu, wumi deyo bot Rwot, wumi deyo ki tek bot Rwot!
29Wumi deyo bot Rwot muporo nyiŋe; wukel gityer, wubin wa i nyime! Wuwor
Rwot ki boŋo maleŋ;
30komwu omyel i nyime, wun lobo ducu; ada, lobo ocuŋ matek ma pe yeŋŋe.
31Polo iye obed yom lobo bene obed ma cwinye yom, dano guwac i kin lurok ni,
“Rwot tye ka loc!”
32Wek nam omor, ki gin mupoŋ iye, poto bene oum, ki jami ducu ma tye iye!
33Yadi ma i buŋa ducu gibiwer ki yomcwiny i nyim Rwot, pien obebino ka ŋolo
kop i kom lobo.
34 Wumi pwoc bot Rwot, pien en ber; mar mere ma pe lokke bedo nakanaka!
35Wuwac bene ni, “Larwa, ai Lubaŋa lalarwa, icokwa ci ilarwa ki i kin lurok, wek
wapwo nyiŋi maleŋ, waum ka wapaki.
36Gipwo Rwot, Lubaŋa pa Icrael, nia con ki con nio nino ma pe tum!” Lwak ducu
gugamo ni, “Amen!” ci gupako Rwot.
Giketo Lulevi pi tic i kom canduk pa Lubaŋa
37Daudi oweko Acap ki utmegine i nyim canduk me gicikke pa Rwot wek gubed
ka tic kunnu i nyim canduk pa Rwot kit ma mitte kwede i nino acel acel,
38ka dok Obed-edom ki utmegine pyerabicel wiye aboro, kun Obed-edom wod pa
Jedutun ki Koca gubedo lugwok-doggola.
39Dok oweko ajwaka Jadok ki utmegine ma gin ajwagi wa i nyim kema pa Rwot i
ka woro Lubaŋa i wi got ma tye i Gibeon,
40pi tumo gitum awaŋa bot Rwot i wi keno tyer me gitum awaŋa, kun lubo lok
ducu ma gicoyo i cik pa Rwot ma yam ociko ki io Icrael.
41Ki Eman ki Jedutun gunywako tic kwedgi, kacel ki jo mukene ma yam giyerogi
ki nyiŋgi pi miyo pwoc bot Rwot pi mar mere ma bedo nakanaka.
42Eman ki Jedutun onoŋo gitye ki tura ki atego agoya pi wer agoya, ki jami agoya
mukene ma gigoyo i kare me wero wer maleŋ, Litino awobe pa Jedutun yam
giketogi pi gwoko doggola ot pa Rwot.
43 Ci lwak ducu guket, dano acel acel odok i ode, ki Daudi bene odok i pacone ka
lamo gum i kom jone.
1 Tekwaro 17
Lubaŋa oketo gicikke ki Daudi
(2 Cam 7.1-29)
1I kare ma doŋ Daudi obedo i ode, ocako waco bot lanebi Natan ni, “Nen ba, an
doŋ abedo i ot baorcedar, ento canduk me gicikke pa Rwot pud bedo i kema.”
Acoli Baibul
© 1985, Bible Society of Uganda.
698
2Ci Natan odok Iye bot Daudi ni, “Tigin ducu ma tye i cwinyi, pien Lubaŋa tye
kwedi.”
3Ento i dyewor acel-lu lok pa Rwot dok obino bot Natan ni,
4“Cit icitit bot laticca Daudi ni Rwot owaco kuman ni, ‘In pe ibigerra ot me bedo.
5Pien peya abedo i ot mo nia wa i kine ma atelo iye wi Icrael nio kwede wa
onyoo-ni, ento abedo ka kobo nia ki i kema man nio wa i kema mukene, ki nia ki i
kabedo man nio wa i kabedo mukene.
6Kabedo ducu ma abedo ka wirre iye ki jo Icrael ducu, an yam koŋ aloko lok mo
bot luŋolkop me Icrael ma yam acikogi pi kwayo lwakka kun awacci, “Piŋo pe koŋ
wugerra ot mo me bao cedar?” ‘
7Koni doŋ ibiwaco ki laticca Daudi ni, ‘Rwot me mony owaco kuman ni, an yam
akwanyi ki kakwat i olet, ka ma ibedo ka leko iye romi, wek ibed laker ma loyo
jona jo Icrael;
8dok abedo ka loŋŋe kwedi i kabedo ma icito iye ducu, abedo ka jwero lumerokki
woko ki i nyimi. Dok abimiyo nyiŋi ywek, ma rom ki nyiŋ jo madito ma i wi lobo-
ni.
9Dok abimiyo kabedo ki jona jo Icrael; ci abiketogi iye, wek doŋ gubed i kabedogi
kikome, ma pe doŋ giyelogi matwal, wa lulweny magwa bene pe dok bipoto i
komgi i kare mo, kit ma con ca,
10ma nia wa i kare ma con aketo luŋolkop ma guloyo jona jo Icrael; ci abitayo
lumerok meri ducu. Ento atucci ni. Rwot bimiyo odi bedo madit.
11Ka kareni oromo me yweyo kacel ki kwarini, ci abiketo lakwaru mo ma bilubi
bedo dit, ma ŋat acel i kom likwayi kikomi, ci abimoko kerre bedo matek.
12En aye bigerra ot, an abimoko komkerre bedo matwal.
13 Abibedo wonne, ki en bibedo woda; pe abikwanyo mar mera ma pe lokke ki i
kome, kit ma yam akwanyo ki i kom ŋat mutelo nyimi-ni.
14Ento abimoko en i oda ki i kerra matwal; ki komker mere bene bimoko matwal.’
“
15Natan otito bot Daudi kit lok magi ducu, ki kit ginanyuta ma onen bote ducu.
16Lacen Kabaka Daudi ocito obedo piny i nyim Rwot, ci owacci, “Ai Rwot Lubaŋa,
an aŋa, oda kono gin aŋo, mumiyo ikonya nio wa onyoo-ni?
17Pud ibwono kony man ni tidi ki tuŋ boti, ai Lubaŋa; ibedo ka lok i kom oda kit
ma bibedo kwede pi kare malac ma tye anyim, dok inyutta bene likwaya ma
anyim, ai Rwot Lubaŋa.
Acoli Baibul
© 1985, Bible Society of Uganda.
699
18An Daudi dok abiwacci kit lok aŋo i kom deyo ma imiyo bota? Pien in iŋeya, an
ma abedo laticci-ni.
19Pira keken, ai Rwot, dok pi cwinyi giri keni, omiyo itiyo gin madito magu ducu,
pi miyo gin madito ducu ma kit man oŋene.
20Pe tye ŋatti mo macalo in, ai Rwot, dok pe tye Lubaŋa mo, kono in keken, kit ma
yam wawinyo ki itwa-ni.
21Rok mene ma wi lobo ma rom ki joni jo Icrael, ma yam Lubaŋa ocito ka kokogi
wek gubed jone, wek nyiŋi oywek pigi, pi tiyo gin madito ma miyo dano lworo, ki
pi ryemo rok mapol kacel ki lubaŋagi i nyim lwakki, ma yam in ikokogi ki i Ejipt?
22In ityeko miyo lwakki jo Icrael gudoko joni nakanaka; dok in, ai Rwot, yam
idoko Lubaŋagi.
23Ai Rwot Lubaŋa, kombeddi doŋ imok lok meri ma yam iwaco i koma ki i kom jo
ma i oda matwal, ci doŋ itim kit ma ityeko waco-ni.
24Mok lok ma iwaco-ni, wek nyiŋi obed me adwora nakanaka kun giwacci, ‘Rwot
Lubaŋa me mony, Lubaŋa pa Icrael, en aye Lubaŋa ma loyo Icrael,’ ki ot pa laticci
Daudi bimoko i nyimi matwal.
25Pien in, Lubaŋa, ityeko nyuto bota ni ibimiyo oda bedo madit; mumiyo an laticci
alimo tekcwiny me kela lega man i nyimi.
26Ai Rwot, in aye Lubaŋa, ci in doŋ ityeko cikke me timo gin man maber pira.
27Pi meno, mi gum i kom dano ma i oda ki yomcwiny, wek likwaya gumedde
ameda ki bedo i nyimi nakanaka; pien gin ma in imiyo gum, gumme bedo
nakanaka, ai Rwot.”
1 Tekwaro 18
Daudi omedo kerre malac
(2 Cam 8.1-14)
1Lacen Daudi dok otayo jo Piliciti, ocako loyogi, ci omayo Gat ki gaŋi matino ma i
ŋete ki i ciŋ jo Piliciti.
2Daudi dok otayo jo Moab, ci jo Moab gudoko luticce, kun giculo mucoro bote.
3Daudi dok otayo Adadejer kabaka me Joba, ma yo tun Kamat, ma yam ocito ka
cibo got me po en i dog kulu Euprate.
4Daudi omako gadigadi lwennye alip acel, ki wegi aguragura alip abiro, ki askari
ma giwoto ki tyengi alip pyeraryo oŋolo odoŋ tyen aguraguragi ducu ma yam
giywayo gadigadi Lwenygi, ento oweko mogo manok odoŋ ma romo ywayo
gadigadi miya acel.
5Ka jo Ciria me Damaciko gubino ka konyo kor Adadejer kabaka me Joba, Daudi
oneko jo Ciria alip pyeraryo wiye aryo.
Acoli Baibul
© 1985, Bible Society of Uganda.
700
6Daudi oketo lumony i cel gogo i lobo Ciria ma i te loc me Damaciko; ci jo Ciria
gudoko lutic pa Daudi, kun giculo mucoro bote. Rwot obedo ka miyo tek me
bwoyo lobo bot Daudi ka ma yam ocito iye ducu.
7Daudi oyako lwak kwodi me jabu ma yam lwak pa Adadejer tiŋogi, ci oterogi i
Jerucalem.
8Daudi oyako lwak mola mapol ki i gaŋi magi, Tibat ki Kun, ma onoŋo yam gaŋi
pa Adadejer. Man aye mola ma yam Solomon otiyo kwede nam me mola, ki wir, ki
agulu mola-gu.
9Ka cen Tou kabaka me Kamat owinyo ni Daudi otyeko tayo mony pa Adadejer
woko ducu liweŋ,
10ci ocwalo wode Adoram bot kabaka Daudi ka mote, ki pi pwoyo en pi lweny i
kom Adadejer ki pi loyo en woko; pien yam Adadejer obedo ka lweny ki Tou tyen
mapol. Dok ocwalo lwak jami mapol me jabu, ki me ryal ki me mola-gu;
11jami meno bene kabaka Daudi yam odyerogi bot Rwot, kacel ki ryal ki jabu ma
yam oyakogi nia ki i rok ducu, nia wa i lobo Edom, Moab, ki bot jo Ammon ki jo
Piliciti ki jo Amalek.
12 Dok Abicai wod pa Jeruya oneko jo Edom alip apar wiye aboro i nota me Kado.
13Ci oketo lumony i cel gogo i Edom; ci jo Edom ducu gudoko lutic pa Daudi. Rwot
omiyo Daudi obwoyo lobo ka ma yam ocito iye ducu.
Ludito pa Daudi
(2 Cam 8.15-18;20.23-26)
14Daudi oloyo jo Icrael ducu kit meno; obedo ka ŋolo kop atir dok kakare i kom
lwakke ducu.
15Joab wod pa Jeruya obedo ladit me mony; ki Yekocapat wod pa Akilud obedo
laco lok ma timme;
16Jadok wod pa Akitub ki Akimelek wod pa Abiatar gubedo ajwagi; Cavica obedo
karan,
17ki Benaya wod pa Yekoyada obedo ladit ma loyo jo Keret ki jo Pelet; ki awobe
pa Daudi gubedo ludito ma loyo tic pa kabaka.
1 Tekwaro 19
Daudi oloyo jo Ammon ki jo Ciria
(2 Cam 10.1-19)
1Ka man otum, Nakac kabaka pa jo Ammon oto woko, ci wode oleyo ka tyene.
2Daudi owacci, “Abinyuto cwiny me mar bot Kanun wod pa Nakac, kit ma yam
wonne onyuto cwiny me mar bota-ni.” Mumiyo Daudi ocwalo lukwena bote ka
Acoli Baibul
© 1985, Bible Society of Uganda.
701
kweyo cwinye pi to pa wonne, Lutic pa Daudi guo bot Kanun i lobo pa jo Ammon
ka kweyo cwinye.
3Ento rwodi pa jo Ammon guwaco bot Kanun ni, “In itamo ni Daudi ocwalo lukwe
cwinyi pi keto deyo i kom woru? Daudi mono pe ocwalo luticce ka ŋiyo piny, ki
ka turo gaŋ, ki pi roto lobo ducu?”
4Kit meno omiyo Kanun omako lutic pa Daudi, ci olyelo yer tikgi, ka dok oŋolo
dye boŋogi i kom pyergi, ka ocwalogi kwede woko; ci gucito.
5Ka gitito bot Daudi pi jo meno, ci ocwalo dano ka jologi, pien onoŋo gitye ki
lewic madwoŋ twatwal. Ci kabaka owacci, “Koŋ wubed i Jeriko, nio ka yer tikwu
otwi olot, ka doŋ wudwog kany.”
6Ka jo Ammon guneno ni pigi odoko ŋwe marac bot Daudi, ci Kanun ki jo Ammon
gucwalo ryal ma romo talanta alip acel ka wilo gadigadi lweny ki wegi aguragura
ki bot jo Mecopotamia, wa ki i lobo Arammaaka, ki i Joba.
7Ci guwilo gadigadi lweny alip pyeradek wiye aryo, ki kabaka me Maaka bene, ma
onoŋo obino ki monnye, ogony i nyim Medeba. Jo Ammon bene gucokke ki i
gaŋigi, gubino ka lweny.
8Ka Daudi owinyo pigi, ci ocwalo Joab kacel ki mony pa twoni oteka lweny ducu.
9Ci jo Ammon gubino gurwayo cok ka guryeyo i dog gaŋ; luker ma gubino
guryeyo kengi, i dye bar.
403
10Ka Joab oneno mony okace woko ryoryo, tuŋ nyime ki yo tuŋ ŋeye bene, ci
oyero jo Icrael ma oyita lweny, ocako ryeyogi gukemo jo Ciria;
11oketo jo mudoŋŋe bot ominne Abicai, gin bene guryeyo gukemo jo Ammon.
12Joab owacci, “Ka ce jo Ciria gubedo tek i koma, ci ibikonya, ento ka jo Ammon
aye gubedo tek i komi, an abikonyi.
13Bed oteka ma cwinye nwaŋ, wek walweny pi lutuwa, ki pi gaŋi pa Lubaŋawa,
Rwot bene otim gin ma oneno ni ber.”
14Kit meno Joab ki jo ma gitye kwede ducu gurwayo cok ka lweny i kom jo Ciria;
ci jo Ciria guriŋo woko ki i nyime.
15Ka jo Ammon guneno jo Ciria guriŋo woko, ci gin bene gucako riŋo woko ki i
nyim Abicai omin Joab, gudonyo wa i gaŋ, Ci Joab obino i Jerucalem.
16Ento ka jo Ciria guneno jo Icrael guloyogi, gucwalo lukwena ci gukelo jo Ciria
ma gitye loka Euprate, kacel ki Copak ma lawimony pa Adadejer ma latel wigi.
17Ka gitito pigi bot Daudi, ci en bene ocoko jo Icrael ducu oŋolo kwedgi kulu
Jordan, ci obino i komgi, oryeyo monnye orwayo i komgi. Ka Daudi doŋ oryeyo
monnye, orwayo kom jo Ciria, gucako lweny kwede.
Acoli Baibul
© 1985, Bible Society of Uganda.
702
18Jo Ciria gucako riŋo woko ki i nyim Icrael; Daudi oneko jo Ciria ma romo riŋo ki
gadigadi lweny alip abiro, ki askari ma woto ki tyengi alip pyeraŋwen, ka dok
oneko Copak ladit me monygi bene.
19Ka lutic pa Adadejer guneno jo Icrael gutyeko loyogi woko, ci guketo kuc i kingi
ki Daudi, ci gudoko luticce. Kit meno jo Ciria pe dok gubedo ki miti me konyo jo
Ammon i kare mo.
1 Tekwaro 20
Daudi omako Raba
(2 Cam 12.26-31)
1 I dog oro ma en aye kare ma luker gicito kwede ka mony, Joab ocako telo wi
mony, guneko lobo pa jo Ammon woko, ka dok gubino gurumo gaŋ Raba. Ento
Daudi yam odon i Jerucalem. Joab olwenyo i kom Raba, ci oloyo.
2Ci Daudi okwanyo lalukana me jabu ki i wi kabakagi; pekke romo ratili miya
acel, got me wei bene onoŋo tye iye. Ci gicibo i wi Daudi. Dok okelo jami ma
giyako i gaŋ meno madwoŋ twatwal.
3Dok okelo jo ma giyakogi ki i gaŋ meno, ci oketogi ka tic ki mucumeno ki cururu
nyonyo ki latoŋ-gu, Daudi obedo ka timo jo ma i gaŋi pa jo Ammon ducu kit
meno. Ci Daudi ki lwak ducu gucako dok cen wa i Jerucalem.
Jo pa Daudi guneko oteka lweny
(2 Cam 21.18-22)
4Lacen lweny dok ocakke i kom jo Piliciti ma i Gejer; ci Cibekai ma Lakucat oneko
Cipai woko, ma onoŋo en ŋat acel ma i kin likwayo pa twon oluma-ni; yam giloyo
jo, Piliciti kit meno.
5 Ka lweny dok ocakke i kom jo Piliciti; ci Elkanan wod pa Jair oneko Lami ma
omin Goliac ma jo Gat, ma bol toŋŋe rom ki rii yat lacwe boŋo.
6Lweny dok obedo i Gat ka ma tye iye dano mo ma oputte mabor liwawo, ma tye
ki nyig ciŋe abicel, ki nyig tyene bene abicel, tuŋ ryoryo ducu, ci nyig Lwete ducu
romo pyeraryo wiye aŋwen; en bene yam lakwar twoni oluma-nu.
7Ka okatti ka nywaro jo Icrael ki ŋala, ci Yonacan wod pa Cimea ma omin Daudi
oneko en woko.
8Jo man gin likwayo pa twoni oluma ma i Gat; gin ducu Daudi kacel ki luticce
gutyekogi woko.
1 Tekwaro 21
Daudi okwano wei jo Icrael ki Juda
(2 Cam 24.1-25)
1Catan ocuŋ ka lweny i kom Icrael, ocako piyo Daudi pi kwano wel jo Icrael.
Acoli Baibul
© 1985, Bible Society of Uganda.
703
2Kit meno Daudi owaco bot Joab ki ludito me mony ducu ni, “Wucit ka kwano wei
jo Icrael, cakke ki i Beer-ceba nio kwede wa i Dan, ci wudwok lokke bota, wek aŋe
welgi.”
3Ento Joab ojuko Daudi kun owaco ni, “Myero Rwot Lubaŋa aye omed wei lwak
tyen miya kulu, kit ma doŋ gidwoŋ-ŋi! Pe gin ducu lwakki, rwoda kabaka, gin
ducu luticci, rwoda. Ci piŋo imito lakit tim macalo man i Piŋo imito kela bal i kom
Icrael?”
4Ento lok pa kabaka obedo tek makato pa Joab. Omiyo Joab oa ocito orumo lobo
Icrael ducu, ka odwogo kwede cen i Jerucalem.
5Ka Joab ocako miyo wel lwak ma okwano-ni bot Daudi. Jo Icrael ducu onoŋo
giromo milion acel ki alip miya acel ma gin wegi pala lucwan, ki i Juda giromo
alip miya aŋwen ki pyerabiro ma gin wegi pala lucwan.
6Ento Joab pe okwano wel jo pa Levi ki pa Benjamin, pien onoŋo cwiny Joab dag
cik pa kabaka.
7Ento cwiny Lubaŋa pe obedo yom i kom lok meno; ocako neko jo Icrael.
8Ci Daudi ocako bako doge bot Lubaŋa kun waco ni, “Abalo twon bal mo madit pi
gin ma doŋ atyeko tiyone. Kombeddi doŋ alegi, ikwany roc pa laticci woko; pien
atimo lok man me miŋo twatwal.”
9Rwot ocako lok ki Gad, ma lanen pa Daudi, kun wacci,
10“Cit iciwac bot Daudi ni, ‘Rwot owaco kuman ni, Amiyi lok adek; in ikwany acel
ki i kingi, wek ami opot i komi.’ “
11Kit meno Gad obino bot Daudi ci otitte lok meno ni, “Rwot owaco kuman ni
‘Kwany acel ma imitone!
12Imito kec opot pi mwaka adek; nyo lumerokwu oryemwu pi dwe adek, kun
ginekowu ki pala lucwan; nyo pala pa Rwot aye opot i loboni ki two gemo pi nino
adek kulu, kun lamalaika pa Rwot neko jo ma i lobo Icrael tyeko woko ducu?’ In
doŋ itam kit lok ma abidok kwede bot ŋat ma ocwala boti-ni.”
13Daudi owaco bot Gad ni, “An doŋ adonyo i twon can madit ma pe wacce; wek
apot i cin Rwot, pien kicane dwoŋ; ento pe apot i cin dano.”
14Kit meno Rwot ocako cwalo two gemo opoto i kom Icrael; ci jo Icrael guto ma
romo co alip pyerabiro.
15Ci Lubaŋa ocwalo lamalaika i kom Jerucalem pi tyekone woko; ento ka doŋ
mito tyekone, ci Rwot oneno, ci oŋut i kom gin marac man, ci ojuko lamalaika ma
lanek piny-nyi woko, kun wacci, “Man doŋ oromo, doŋ ikul ciŋi piny.” Lamalaika
pa Rwot onoŋo ocuŋ i ŋet laro moyo pa Oman ma jo Jebuc.
Acoli Baibul
© 1985, Bible Society of Uganda.
704
16Ka Daudi otiŋo waŋe malo ci oneno lamalaika pa Rwot ocuŋ i kin lobo ki polo,
kun ciŋe owoto pala lucwan otiŋo i kom Jerucalem. Ci Daudi ki ludoŋo ducu,
gucako ruko boŋo cola, gupoto kwede piny aryeba cwiny.
17Daudi owaco bot Lubaŋa ni, “Pe an aye yam aciko pi kwano wel lwak? An aye
yam abalo atyeko tiyo roc madit twatwal, ento lwak romi man, gutimo kit roc
aŋo? Alegi ni, wek ciŋi opot i koma ki i kom ot pa kwara keken; pe iwek two gemo
opot wa i kom lwakki.”
18Lamalaika pa Rwot dok ociko Gad ni owac ki Daudi wek ocit ka caŋo keno tyer
pi Rwot i laro moyo pa Oman ma jo Jebuc.
19Daudi ocito kunnu pi lok pa Gad, ma onoŋo oloko kit ma Rwot ocike kwede.
20I kare-nu onoŋo Oman tye ka dino ŋano; ka olokke ci oneno lamalaika,
awobene aŋwen ma yam gitye kwede gukanne woko.
21Ka Daudi woto cito bot Oman, ci Oman oneno; ka oneno Daudi ci oa ki i laro
ocito bot Daudi, omiye woro kun oryebbe piny i nyime.
22Daudi owaco bot Oman ni, “Miya kabedo man me laro moyo wek acan iye keno
tyer pi Rwot, miya awil pi welle kikome, wek two gemo oke woko i kom lwak.”
23Omao owaco bot Daudi ni, “Ber iter; wek in, rwoda kabaka, ityer iye gin ma
ineno ni ber; nen amiyo twon me gitum awaŋa, ki opam ladin bel me yen, ki nyig
ŋano me gityer me moko kwon; amiyogi ducu.”
24Ento kabaka Daudi ogamo dog Oman ni, “Pe kumeno, ento abiwilo i welle
kikome; pe abityero jamini ma pe mera bot Rwot, pe abimiyo gitum awaŋa ma pe
awilo ki Limma.”
25Kit meno Daudi ocako miyo bot Oman cekel me jabu miya abicel ma gipimo
pekgi pi wilo kabedo-nu.
26Ci Daudi ocako caŋo keno tyer pi Rwot kunnu, ka otyero gitum awaŋa ki gitum
lakwecwiny-gu, ocako lwoŋo iye nyiŋ Rwot, ci Rwot odok iye ki mac ma oa i polo
ma obino i kom keno tyer me gitum awaŋa.
27Rwot ociko lamalaika, ci orwako pala lucwanne i akurane.
Daudi oyero kabedo pi ot pa Lubaŋa
28I kare meno, ka Daudi oneno ni Rwot otyeko dokke iye ki i laro moyo pa Oman
ma jo Jebuc, ci obedo ka tyero gitumme ducu kunnu.
29Pien kema pa Rwot ma Moses yam oti yo i tim, ki keno tyer me gitum awaŋa
bene onoŋo pud gitye wa i kabedo me woro Lubaŋa i wi got ma tye Gibeon;
30ento Daudi yam pe cito kunnu ka penyo dog Rwot Lubaŋa, pien obedo ka lworo
pala lucwan pa lamalaika pa Rwot.
Acoli Baibul
© 1985, Bible Society of Uganda.
705
1 Tekwaro 22
1Daudi dok owacci, “Ot pa Rwot Lubaŋa bibedo kany, ki keno tyer me gitum
awaŋa pi jo Icrael bene bibedo kany.”
Daudi oyubo pi gero ot pa Lubaŋa
2Daudi ociko pi coko lurok ma onoŋo gibedo i lobo Icrael, ci oketo lupa-godi ka
yubo godi ma gipayogi mabeco pi gero ot pa Lubaŋa.
3Daudi dok okano lwak nyonyo madwoŋ me yubo mucumar pi guro kika me dog
gaŋ, ki okol latwe bao, ki lwak mola madwoŋ ma pekke pe pimme,
4ki lwak bao cedar ma welle pe kwanne, pien jo Cidon ki jo Turo gukelo bot Daudi
bao cedar madwoŋ twatwal.
5Pien Daudi yam owacci, “Latinna Solomon pud tidi, peya tye ki ŋec mo, dok ot
ma gibigero pi Rwot myero obed me deyo makato ducu, wek ywekane ki deyone
orom lobo ducu; mumiyo an aye ayubo kit gerone.” Pienne Daudi ocako yubo
lwak jami madwoŋ twatwal ma pud kwo.
6Ka dok olwoŋo wode Solomon, ociko en pi gero ot pa Rwot Lubaŋa pa Icrael.
7Daudi owaco ki Solomon ni, “Woda, onoŋo abedo ki tam i cwinya pi gero ot mo
pi nyiŋ Rwot Lubaŋa.
8Ento lok pa Rwot yam obino bota kun wacci, ‘In doŋ ityeko oyo lwak remo
mapol, dok ibedo ka Lwenyo lweny madito-gu; pe ibigero ot mo pi nyina, pien
ityeko oyo lwak remo madwoŋ i nyima ki i wi lobo.
9Nen ba, ibinywalo latin laco; en bibedo ki kuc, abimiye kuc ma lumerokke ducu
pe gibiyele; pienno nyiŋe bibedo Solomon, dok abimiyo kuc ki yweyo bot Icrael i
karene.
10En aye bigero ot pi nyiŋa, En bibedo woda, ki an abibedo wonne, dok abimoko
komkerre bedo i Icrael matwal.’
11Iyo latinna, Rwot obed kwedi, wek ityek gero ot pa Rwot Lubaŋani, kit ma yam
oloko kwede i komi-ni.
12Atikane, Rwot aye myero omiyi ryeko ki niaŋ matut, wek ibed ka lubo cik pa
Rwot Lubaŋani ka en doŋ omiyi dit me loyo Icrael.
13 Dok ibilimo gum ka ce ibedo ka gwoko kit cik ducu ki ŋol ducu ma cen Rwot
ociko ki Moses pi jo Icrael. Bed oteka ma cwinyi nwaŋ. Pe ilwor; cwinyi pe opoti.
14Nen an doŋ ayelle mada ci doŋ atyeko yubo jami magi pi ot pa Rwot: jabu ma
romo talanta alip miya acel, ryal ma romo talanta milion acel, ki mola ki nyonyo
ma pekke pe pimme, pien gidwoŋ twatwal; ka dok ayubo bao ki got-gu, In dok
imed mu kene i komgi.
Acoli Baibul
© 1985, Bible Society of Uganda.
706
15Dok it ye ki lwak lutic mapol: I upa-godi, lugedo ki godi, lupac ki ludiro tic ducu
ma welgi pe kwanne, ki jo ma gikwiri i ticgi,
16ma gitiyo ki jabu, ki ryal-gu, ki mola ki nyonyo-gu, Doŋ ia malo icak tic cut!
Rwot obed kwedi.”
17Daudi dok ociko ludito ma i Icrael ducu pi konyo wode Solomon kun wacci,
18“Rwot Lubaŋa tye kwedwu? Dok pe en aye omiyowu kuc i kabedo ducu? En aye
otyeko miyo wegi lobo-ni i ciŋa; dok lobo doŋ gitayo ki i nyim Rwot ki i nyim
lwakke.
19Iyo, kombeddi doŋ wuket tamwu ki cwinywu ka yenyo Rwot Lubaŋawu. Doŋ
wutwarre malo wuciger kabedo maleŋ pa Rwot Lubaŋa, ka wek canduk me
gicikke pa Rwot ki jami pa Lubaŋa maleŋ-gu ducu gikelgi wa i ot ma doŋ gigero pi
nyiŋ Rwot.”
1 Tekwaro 23
1 Ka Daudi doŋ oti ma mwakane doŋ dwoŋ, ci ocako keto wode Solomon obedo
kabaka ma loyo Icrael.
Lwak dul pa Lulevi ki ajwagi ki dog ticgi
2Daudi ocoko ludito ma i Icrael ducu, kacel ki ajwagi ki Lulevi.
3Gikwano Lulevi ducu ma ditogi romo mwaka pyeradek dok kwede malo, ci wel
co ducu oromo alip pyeradek wiye aboro.
4Daudi owacci, “Jo alip pyeraryo wiye aŋwen ki i komgi gibiketogi ka tic i ot pa
Rwot; jo alip abicel gibibedo jagi ki luŋolkop;
5jo alip aŋwen gibibedo lugwok-doggola, ki jo alip aŋwen gibipako Rwot ki jami
wer ma yam atiyo pi pake kwede.”
6Ci Daudi opokogi i dul muporo awobe pa Levi, Gercom, Kokat ki Merari.
7Litino awobe pa Gercom gin aye Ladan ki Cimei.
8Litino awobe pa Ladan gin aye Jekiel ma laditgi, ki Jetam ki Joel, gin adek.
9Litino awobe pa Cimei gin aye Celomot, Kajiel ki Karan, gin adek. Magi gin aye
ludito kaka pa Ladan ma i odi pa kwarogi.
10Litino awobe pa Cimei gin aye Jakat, Jina, Jeuc ki Beria. Jo aŋwen-nu gin aye
litino awobe pa Cimei.
11Jakat aye onoŋo laditgi, ki me aryone Jija; ento Jeuc ki Beria pe gunywalo awobe
mapol, mumiyo gikwanogi macalo dog ot ma kwarogi acel.
12Litino awobe pa Kokat gin aye Amram, Ijar, Kebron ki Ujiel, gin aŋwen.
Acoli Baibul
© 1985, Bible Society of Uganda.
707
13 Litino awobe pa Amram gin aye Aron ki Moses. Aron gibolle tic me kwero jami
maleŋ makato, wek en ki litino awobene guwan odok eceta i nyim Rwot matwal,
dok guti bote, gulam gum i nyiŋe matwal.
14Ento litino awobe pa Moses ma dano pa Lubaŋa yam gikwanogi i kin kaka pa
Levi.
15Litino awobe pa Moses gin aye Gercom ki Eliejer.
16Litirro awobe pa Gercom: Cebuel aye laditgi.
17Litino awobe pa Eliejer: Rekabia aye laditgi. Eliejer pe onywalo litino awobe
mukene, ento Rekabia onywalo litino awobe mapol mada.
18Litino awobe pa Ijar, Celomit aye laditgi.
19Litino awobe pa Kebron gin aye Jeria ma laditgi, ki me aryone Amaria, me
adekke Jakajiel, ki me aŋwenne Jekameam.
20Litino awobe pa Ujiel gin aye Mika ma laditgi, ki me aryone Icia.
21Litino awobe pa Merari gin aye Makali ki Muci. Litino awobe pa Makali gin aye
Eleajar ki Kic.
22Eleajar oto ma pe onywalo awobe, onywalo anyira keken; ento ludoggolagi ma
awobe pa Kic aye gunyomogi.
23Litino awobe pa Muci gin aye Makali, Eder ki Jeremot, gin adek.
24Magi aye litino awobe pa Levi ma i odi pa kwarogi, ma gin ludito kaka ma i odi
pa kwarogi kit ma yam gicoyogi kwede, ma lubo wei ki nyiŋ dano ki acel acel ma
ditogi romo mwaka pyeraryo dok kwede malo, ma gibedo ka tiyo tic i ot pa
Lubaŋa.
25Pien Daudi onoŋo owacci, “Rwot Lubaŋa pa Icrael doŋ omiyo kuc ki jone; en
doŋ bedo: i Jerucalem matwal.
26 Pi meno Lulevi pe doŋ gimitogi pi tiŋo kema pa Rwot, kadi jami mo ma gitiyo
kwede.”
27Pi lok ma Daudi oloko me agikkine omiyo gicoyo wel Lulevi ma ditogi romo
mwaka pyeraryo ki dok kwede malo.
28 En dok owacci, “Ticgi bibedo me konyo awobe pa Aron ka tic i ot pa Rwot, kun
gigwoko dyekal ki kicika odi matinone, gilonyo jami maleŋ ducu, dok gitiyo kit tic
mu kene ducu ma i ot pa Lubaŋa.
29Dok ikonyo bene ki kela mugati ma giketo i nyim Rwot, ki moko kwon me
gityer me moko kwon, ki capat mareppe ma tobi pe iye, ki gityer me moko kwon
ma gitedo i otako nyonyo, ki gityer me moko kwon ma girubo ki moo, ki gin pimo
pek ki dwoŋ pa jami mapatpat.
Acoli Baibul
© 1985, Bible Society of Uganda.
708
30Gin gibicuŋ ka miyo pwoc ki pak bot Rwot odiko odiko, ki otyeno otyeno bene
kumeno,
31ki i kare ducu ma gityero gitum awaŋa bot Rwot i cen cabit, ki i por dwe, ki i
nino maditogu, gibicuŋ i nyim Rwot kare ducu, kun gilubo wel jo ma giciko.
32Gibigwoko kema me rwatte ki kabedo maleŋ kit meno, dok gibikonyo utmegigi,
awobe pa Aron, i ticgi ma i ot pa Rwot.”
1 Tekwaro 24
1Dul pa likwayo pa Aron gin ene. Litino awobe pa Aron gin aye Nadab, Abiu,
Eleajar ki Itamar.
2 Ento Nadab ki Abiu guto i kare ma wongi pud kwo, litinogi bene pe, mumi yo
Eleajar ki Itamar gudoko ajwagi pa Lubaŋa.
3Ci Daudi opokogi muporo dog ticgi ma giyerogi iye, kun jo ma gukonye gin aye
Jadok ma i kin likwayo pa Eleajar, ki Akimelek ma i kin likwayo pa Itamar.
4Doŋ macalo ginoŋo jo madito mapolle i kin likwayo pa Eleajar makato ma i kin
likwayo pa Itamar, gupoko ludito kaka ma i dog odi pa kwarogi apar wiye abicel
pi likwayo pa Eleajar, ki ludito kaka ma i odi pa kwarogi aboro pi likwayo pa
Itamar.
5Gipokogi ki bolo kwir, marom, pien ludito me kabedo maleŋ ki ludito pa Lubaŋa
yam gubedo i kin likwayo pa Eleajar ki i kin likwayo pa Itamar bene.
6Cemaya wod pa Netanel ma Lalevi, ma obedo karan, yam ocoyo nyiŋgi ki i nyim
kabaka, ki i nyim rwodi, ki ajwaka Jadok, ki Akimelek wod pa Abiatar, ki ludito
kaka ma i odi pa kwaro pa ajwagi ki pa Lulevi; yam guyero dog ot pa kwarogi acel
pi Eleajar ki acel giyero pi Itamar.
7Kwir mukwoŋo opoto i kom Yekoyarib, ki me aryo i kom Jedaya,
8me adek i kom Karim, me aŋwen i kom Ceorim,
9me abic i kom Malkija, me abicel i kom Mijamin,
10me abiro i kom Kakoj, me aboro i kom Abija,
11me aboŋwen i kom Yecwa, me apar i kom Cekania,
12me apar wiye acel i kom Eliacab, me apar wiye aryo i kom Jakim,
13me apar wiye adek i kom Kupa, me apar wiye aŋwen i kom Jecebeab,
14me apar wiye abic i kom Bilga, me apar wiye abicel i kom Imer,
15me apar wiye abiro i kom Kejir, me apar wiye aboro i kom Kapijej,
16me apar wiye aboŋwen i kom Petakia, me pyeraryo i kom Jekejikel,
Acoli Baibul
© 1985, Bible Society of Uganda.
709
17me pyeraryo wiye acel i kom Jakin, me pyeraryo wiye aryo i kom Gamul,
18me pyeraryo wiye adek i kom Delaya, me pyeraryo wiye aŋwen i kom Maajia.
19Dog tic ma giyero jo magi iye obedo me donyo i ot pa Rwot, kun gilubo cik ma
yam kwarogi Aron oketo pigi, macalo Rwot Lubaŋa pa Icrael yam ociko en
kwede.
20Lok kom likwayo pa Levi mudoŋŋe: i kin likwayo pa Amram giyero Cubael; ki i
kin likwayo pa Cubael giyero Jedeya.
21Likwayo pa Rekabia: i kin likwayo pa Rekabia giyero Icia ma laditgi.
22I kin likwayo pa Ijar giyero Celamot; i kin likwayo pa Celamotgiyero Jakat.
23I kin likwayo pa Kebron giyero Jeria ma laditgi, me aryone Amajia, me adek
Jakajiel, me aŋwen Jekameam.
24I kin likwayo pa Ujiel giyero Mika; i kin likwayo pa Mika giyero Camir.
25Omin Mika en aye Icia; i kin likwayo pa Icia giyero Jekaria.
26I kin likwayo pa Merari giyero Makali ki Muci. I kin likwayo pa Jajia giyero
Beno.
27Likwayo pa Merari gin aye Jajia, Beno, Cokam, Jakur ki Ibri.
28I kin likwayo pa Makali giyero Eleajar ma pe onywalo awobe.
29I kin likwayo pa Kic giyero Jeramel.
30I kin likwayo pa Muci giyero Makali, Eder ki Jerimot. Magi gin aye likwayo pa jo
Levi, kun lubo dog odi pa kwarogi.
31Jo magi bene, ludito kaka ma i dog odi pa kwarogi acel acel gubolo kwir, kun
ladit bolo kacel ki utmegine matino, macalo utmegigi ma likwayo pa Aron gubolo
ki i nyim kabaka Daudi, Jadok, Akimelek ki ludito kaka ma i dog odi pa kwaro pa
ajwagi ki pa Lulevi.
1 Tekwaro 25
Dul pa luwer
1Daudi ki ludito ma loyo tic gubolo tic ki jo mogo ma i kin likwayo pa Acap, pa
Eman ki pa Jedutun, wek gutit lok pa Lubaŋa macalo lunebi ki opuk ki naŋa ki
atego agoya-gu, Nyiŋ jo ma yam gitiyo tic man, ki dog ticgi gin ene:
2i kin litino pa Acap, Jakur, Yucepu, Netania ki Acarela, ma litino pa Acap, Acap
aye telogi i wer, kun tito lok ma a ki bot Lubaŋa, i te cik pa kabaka.
3Litino pa Jedutun gin Gedalia, Jeri, Jecaya, Cimei, Kacabia ki Matitia, gin abicel,
ma wongi Jedutun aye telogi i wer, kun tito lok a ma ki bot Lubaŋa ki opuk pi
miyo pwoc bot Rwot.
Acoli Baibul
© 1985, Bible Society of Uganda.
710
4Litino pa Eman gin Bukia, Matania, Ujiel, Cebuel, ki Jerimot, Anania, Kanani,
Eliata, Gidalti, ki Romamtiejer, Jocebekaca, Maloti, Kotir ki Makajiot.
5Magi ducu aye litino pa Eman ma lanen pa kabaka, macalo Lubaŋa yam ociko
bote ni ebipilo wiye; pien Lubaŋa omiyo ki Eman litino awobe apar wiye aŋwen
ki anyira adek.
6Gin ducu yam wongi aye telogi i wer i ot pa Rwot, kun giwero ki atego agoya,
naga ki opuk pi konyo lega ma i ot pa Lubaŋa, Acap, Jedutun ki Eman yam gitiyo i
te loc pa kabaka.
7Wei jo man giribo ki utmegigi ma yam gipwonyogi ki wer bot Rwot, jo ducu ma
yam luryeko, giromo miya aryo ki pyeraboro wiye aboro.
8Gin ducu gipokogi i dog tic kun gibolo kwir, kun jo matino ki jo madito, lupwony
ki jo ma gipwonyogi, gitimogi ducu marom.
9Kwir mukwoŋo opoto i kom Yucepu, ma jo pa Acap; me aryone opoto i kom
Gedalia, ci okwako en ki omegine, ki litino awobene, gin ducu apar wiye aryo;
10me adekke opoto i kom Jakur kacel ki litino awobene ki omegine, gin ducu apar
wiye aryo;
11me aŋwenne opoto i kom Ijri kacel ki litino awobene ki omegine, gin ducu apar
wiye aryo;
12me abicce opoto i kom Netania kacel ki litino awo bene ki omegine, gin ducu
apar wiye aryo;
13me abicelle opoto i kom Bukia kacel ki litino awobene ki omegine, gin ducu
apar wiye aryo;
14me abirone opoto i kom Jecarela kacel ki litino awobene ki omegine, gin ducu
apar wiye aryo;
15me aborone opoto i kom Jecaya kacel ki litino awo bene ki omegine, gin ducu
apar wiye aryo;
16me aboŋwenne opoto i kom Matania kacel ki litino awobene ki omegine, gin
ducu apar wiye aryo;
17me aparre opoto i kom Cimei kacel ki litino awobene ki omegine, gin ducu apar
wiye aryo;
18me apar wiye acelle opoto i kom Ajarel kacel ki litino awo bene ki omegine, gin
ducu apar wiye aryo;
19me apar wiye aryone opoto i kom Kacabia kacel ki litino awo bene ki omegine,
gin ducu apar wiye aryo;
Acoli Baibul
© 1985, Bible Society of Uganda.
711
20me apar wiye adekke opoto i kom Cubael kacel ki litino awobene ki omegine,
gin ducu apar wiye aryo;
21me apar wiye aŋwenne opoto i kom Matitia kacel ki litino awobene ki omegine,
gin ducu apar wiye aryo;
22me apar wiye abicce opoto i kom Jeremot kacel ki litino awo bene ki omegine,
gin ducu apar wiye aryo;
23me apar wiye abicelle opoto i kom Anania kacel ki litino awobene ki omegine,
gin ducu apar wiye aryo;
24me apar wiye abirone opoto i kom Jocebekaca kacel ki litino awobene ki
omegine, gin ducu apar wiye aryo;
25me apar wiye aborone opoto i kom Kanani kacel ki litino awo bene ki omegine,
gin ducu apar wiye aryo;
26me apar wiye aboŋwenne opoto i kom Maloti kacel ki litino awobene ki
omegine, gin ducu apar wiye aryo;
27me pyeraryone opoto i kom Eliata kacel ki litino awo bene ki omegine, gin ducu
apar wiye aryo;
28me pyeraryo wiye acelle opoto i kom Kotir kacel ki litino awobene ki omegine,
gin ducu apar wiye aryo;
29me pyeraryo wiye aryone opoto i kom Gidalti kacel ki litino awobene ki
omegine, gin ducu apar wiye aryo;
30me pyeraryo wiye adekke opoto i kom Makajiot kacel ki litino awobene ki
omegine, gin ducu apar wiye aryo;
31me pyeraryo wiye aŋwenne opoto i kom Romamtiejer kacel ki litino awobene
ki omegine, gin ducu apar wiye aryo.
1 Tekwaro 26
Lugwok-doggola
1Lok kom dul pa lugwokdoggola. I kin jo pa Kora guyero Mecelemia ma wod pa
Kore ma i kin likwayo pa Acap.
2Mecelemia onywalo awobe magi: Jekaria ma latin kayone, ka dok me aryone
Jediael, me adekke Jebadia, me aŋwenne Jatiniel,
3me abicce Elam, me abicelle Yekokanan, me abirone Eliekoenai.
4 Obed-edom onywalo awobe magi: Cemaya ma latin kayo, ka dok me aryone
Yekojabad, me adekke Joa, me aŋwenne Cakar, me abicce Netanel,
Acoli Baibul
© 1985, Bible Society of Uganda.
712
5me abicelle Amiel, me abirone Icakar, me aborone Peuletai; pien Lubaŋa omiye
gum.
6Ki wode Cemaya bene onywalo awobe ma gubedo rwodi i dog odi pa kwarogi,
pien gubedo jo makwiri atika.
7Litino awobe pa Cemaya gin aye Otini, Repael, Obed ki Eljabad, ma omegigi
gubedo jo makwiri, nyiŋgi Eliu ki Cemakia.
8Jo magi ducu gin aye likwayo pa Obed-edom kacel ki awobegi ki omegigi, jo
makwiri ma giromo tic; jo pa Obed-edom giromo pyerabicel wiye aryo.
9Mecelemia bene obedo ki awo bene ki omegine ma gikwiri, gin apar wiye aboro.
10Ki Koca ma i kin likwayo pa Merari onywalo awobe magi: Cimri aye laditgi; kadi
pe en aye latin kayo, ento wonne okero en odoko ladit;
11ka dok me aryone Ilkia, me adekke Tebalia, me aŋwenne Jekaria; awobe pa
Koca kacel ki omegine, ducu giromo apar wiye adek.
12Dul magi pa lugwok-doggola, ma dul acel acel tye ki laditte, gipokogi tic, kit ma
yam gipoko ki utmegigi bene ma gubedo ka tic i ot pa Rwot;
13dok gibolo kwir ma lubo dog odi pa kwarogi, pi noŋo doggola ma gibigwoko,
kun dog odi matino ki maditone gitimogi marom.
14Kwir ma gibolo pi doggola ma tuŋ wokceŋ opoto i kom Celemia. Gibolo kwir
bene pi wode Jekaria, ma en lami-tam ma ŋeyo piny mada, ci mere opoto pi
doggola ma tuŋ acam.
15Pa Obed-edom opoto pi doggola ma tuŋ acuc, ci pa awobene obedo ot kano
jami.
16Pa Cupim ki Koca opoto pi doggola ma tuŋ potoceŋ, kacel ki doggola ma
gilwoŋo Caleket ma i yo ma dok tuŋ malo. Lugwok-doggola gukemme ki luwotgi.
17Ki tuŋ wokceŋ gubedo jo abicel i nino acel acel, ki tuŋ acam jo aŋwen i nino acel
acel, ki tuŋ acuc bene jo aŋwen i nino acel acel, kacel ki jo aryo aryo i ot kano
jami.
18I ot ma tere aperu ma yo tuŋ potoceŋ onoŋo giketo jo aŋwen i ŋet yo, ki aryo i
ŋet ot ma tere aperu.
19Magi aye dul pa lugwok-doggola ma i kin jo pa Kora ki likwayo pa Merari.
Ludito ma gwoko odi me kano lim
20I kin Lulevi giketo Akija obedo ladit ma gwoko odi me kano lim ma i ot pa
Lubaŋa, ki odi me kano lim me mot ma gidyero bot Rwot.
21I kin likwayo pa Gercon likwayo pa Ladan aye gubedo ludito kaka i dog odi pa
kwarogi. Laditgi aye Jekieli.
Acoli Baibul
© 1985, Bible Society of Uganda.
713
22Litino awobe pa Jekieli, ma gin aye Jetam ki ominne Joel, gubedo ludito ma
gwoko odi me kano lim ma i ot pa Rwot.
23I kin jo pa Amram, pa Ijar, pa Kebron ki pa Ujiel.
24Cebuel, ma lakwar Gercom ma wod pa Moses, en aye rwot madit ma giketo pi
gwoko odi me kano limo
25Omegine gin ene: i kin likwayo pa Eliejer obedo wode Rekabia, ma wode Jecaya,
ma wode Joram, ma wode Jikri, ma wode Celomot.
26Celomot man ki omegine gubedo ludito ma gwoko odi me kano mot ducu ma
yam kabaka Daudi odyero bot Rwot, ki mot ma ludito kaka ma i odi pa kwarogi ki
ludito ma giloyo buca mony me jo alip, ki buca mony me jo miya, ki lutel wi mony
yam gudyero bene.
27Gin yam gudyero mot mua i lim ma giyako i lweny me yubo ot pa Rwot.
28Dok bene lim ducu ma yam Camuel ma lanen-piny, ki Caulo wod pa Kic, ki
Abneri wod pa Ner, ki Joab, wod pa Jeruya yam gudyero bot Rwot; mot ducu ma
gidyero Celomot ki omegine gubedo ka gwokone.
Ludito tic mukene
29I kom jo pa Ijar, giketo Kanania ki awobene pi tic ma woko ma i Icrael me bedo
jagi ki luŋolkop.
30I kom jo pa Kebron giketo Kacabia ki omegine ma gikwiri ma romo alip acel ki
miya abiro me ne no tic ma i Icrael ma loka Jordan yo tuŋ potoceŋ, pi tic pa Rwot
ducu ki pi tic pa kabaka bene.
31I kom jo pa Kebron laditgi obedo Jerija ma loyo jo pa Kebron ducu ma ocoko
dog odi pa kwarogi ducu. I mwaka me pyeraŋwen me loc pa Daudi yam gibedo ka
yenyo, ci ginoŋo jo makwiri atika ma i kingi i Jajer ma i Gilead.
32Kabaka Daudi oketo en ki omegine, jo makwiri ma romo alip aryo ki miya abiro,
ma gin ludito kaka ma i odi pa kwarogi, me neno tic pa jo pa Reuben, jo pa Gad ki
nucu kaka pa Manace pi lok ducu ma mako tic pa Lubaŋa ki pi lok pa kabaka.
1 Tekwaro 27
Ludito ma loyo tic pa kabaka
1Man aye nyiŋ jo Icrael ma ludito kaka ma i odi pa kwarogi, ludito ma giloyo buca
mony pa jo alip ki buca mony pa jo miya, ki luditogi ma yam gitiyo bot kabaka i
kom lok ducu ma mako dul pa jo ma gibino ki ma gicito dwe ki dwe pi mwaka
ducu, kun dul acel acel welle romo jo alip pyeraryo wiye aŋwen:
2Jacobeam ma wod pa Jabdiel en aye ladit ma loyo dul mukwono ma tiyo i dwe
mukwono; i dulle tye iye jo alip pyeraryo wiye aŋwen.
Acoli Baibul
© 1985, Bible Society of Uganda.
714
3En yam lakwar Perej, en yam ladit ma loyo luwi mony ducu pa mony ma gitiyo i
dwe mukwoŋo.
4Dodai ma jo Akoki aye ladit ma loyo jo ma tiyo i dwe me aryo; i dulle tye iye jo
alip pyeraryo wiye aŋwen.
5Ladit me adekke, ma loyo jo ma tiyo i dwe me adek, en aye Benaya wod pa
ajwaka Yekoyada, en aye laditgi; i dulle tye iye jo alip pyeraryo wiye aŋwen.
6Benaya man en aye twon oteka ma i kin jo pyeradek ca, dok en aye ma loyo jo
pyeradek-ku; wode Amijabad aye ladit ma loyo lwak ma i dulle.
7Me aŋwenne obedo Acael ma omin Joab, pi dwe me aŋwen; ŋat ma olube obedo
Jebadia ma wode. I dulle tye iye jo alip pyeraryo wiye aŋwen.
8Ladit me abicce, pi dwe me abic, en aye Camkut ma jo pa Ijra; i dulle tye iye jo
alip pyeraryo wiye aŋwen.
9Me abicelle pi dwe me abicel en aye Ira ma wod pa Ikec ma jo Tekoa; i dulle tye
iye jo alip pyeraryo wiye aŋwen.
10Me abirone, pi dwe me abiro, en aye Kelej ma jo Pelon, ma i kin likwayo pa
Epraim; i dulle tye iye jo alip pyeraryo wiye aŋwen.
11Me aborone, pi dwe me aboro, en aye Cibekai ma jo Kueat, pa jo pa Jera; i dulle
tye jo alip pyeraryo wiye aŋwen.
12Me aboŋwenne, pi dwe me aboŋwen, en aye Abiejer ma jo Anatot, ma
Labenjamin; i dulle tye iye jo alip pyeraryo wiye aŋwen.
13Me aparre, pi dwe me apar, en aye Makarai ma jo Netopa, ma jo Jera; i dulle tye
iye jo alip pyeraryo wiye aŋwen.
14Me apar wiye acelle, pi dwe me apar wiye acel, en aye Benaya ma jo Piraton, ma
i kin likwayo pa Epraim; i dulle tye i iye jo alip pyeraryo wiye aŋwen.
15Me apar wiye aryone, pi dwe me apar wiye aryo, en aye Keldai ma jo Netopa,
likwayo pa Otiniel; i dulle tye iye jo alip pyeraryo wiye aŋwen.
16Jo ma loyo kaka pa Icrael gin ene: ladit ma loyo jo pa Reuben en aye Eliejer ma
wod, pa Jikri; pi jo pa Cimeon, Cepatia ma wod pa Maaka;
17pi jo pa Levi, en Kacabia ma wod pa Kamuel; pi jo pa Aron, Jadok;
18pi jo pa Juda, Eliu, ma ŋat acel ma i kin omegi Daudi; pi jo pa Icakar, Omri ma
wod pa Mikael;
19pi jo pa Jabulon, Icmaya ma wod pa Obadia; pi jo pa Naputali, Jeremot ma wod
pa Ajriel;
20pi jo pa Epraim, Kocea ma wod pa Ajajia; pi nucu kaka pa Manace, Joel ma wod
pa Pedaya;
Acoli Baibul
© 1985, Bible Society of Uganda.
715
21pi nucu kaka pa Manace ma i Gilead, Iddo ma wod pa Jekaria; pi jo pa Benjamin,
Jaciel ma wod pa Abneri;
22pi jo pa Dan, Ajarel ma wod pa Jerokam. Magi aye ludito ma loyo kaka ducu ma i
Icrael.
23 Daudi yam pe okwano wel jo ma mwaka me ditogi pe romo pyeraryo, pien
Rwot yam ociko ni ebimiyo jo Icrael gibedo mapol macalo lwak lakalatwe me
polo.
24 Joab ma wod pa Jeruya yam ocako kwano welgi ento pe ocobo; kadi bed
kumeno akemo opoto i kom Icrael pi roc man, welgi bene pe gicoyo i buk me
tekwaro pa kabaka Daudi.
25Ŋat ma loyo odi me kano lim pa kabaka en aye Ajimavet ma wod pa Adiel; ki ma
loyo odi lim ma i lobo, ma i gaŋi madito ki matinone, ki i odi matego ma ocudo
malo liŋ aye Yonacan ma wod pa Ujia;
26ki ma loyo jo ma gitiyo tic me pur i poto en aye Ejiri ma wod pa Kelub;
27ki ma loyo poto olok en aye Cimei ma jo Rama; ki ma loyo gin ma ocek i poto
olok ma gikano i odi me kano kono yino en aye Jabdi ma jo Cipmi.
28Ŋat ma loyo yadi jeituni ki olam ma i bar Cepela en aye Baal-kanan ma jo Geder,
dok ŋat ma loyo ot kano moo jeituni en aye Yoaci.
29Ŋat ma loyo lwak dyaŋi ma gikwayogi i Caron aye Citrai ma jo Caron; ki ma loyo
lwak dyaŋi ma i nota ducu aye Capat ma wod pa Adlai.
30Ŋat ma loyo kinaga aye Obil ma jo Icmael; ki, ma loyo megi kana aye Jedeya ma
jo Meronot. Ŋat ma loyo romi ki dyegi aye Jajij ma jo Agri.
31Jo magi ducu gin lugwok-lim pa kabaka Daudi.
32Yonacan ma okeyo Daudi aye lami-tam, pien obedo dano ma niaŋ matut, dok
karan bene; en ki Jekiel ma wod pa Kakmoni gubedo lugwok litino awobe pa
kabaka.
33Akitopel obedo lami-tam pa kabaka, ki Kucai ma jo Arki obedo larem kabaka.
34Jo ma guleyo ka tyen Akitopel aye Yekoyada ma wod pa Benaya, ki Abiatar. Joab
aye ladit me mony pa kabaka.
1 Tekwaro 28
Daudi ociko Solomon pi gero ot pa Lubaŋa
1Daudi ocoko ludito pa jo Icrael ducu i Jerucalem, ludito ma loyo kaka ducu,
ludito ma loyo dul tic ducu ma gitiyo i te loc pa kabaka, ludito ma loyo buca mony
me jo alip, ki buca mony me jo miya, ludito ma gwoko jami ducu ki lim makwo
Acoli Baibul
© 1985, Bible Society of Uganda.
716
ducu pa kabaka ki pa awo bene, kacel ki ludito ma loyo gaŋ kai, ki jo ma twoni
oteka, ki jo ducu ma gunyebbe ki lweny.
2 Ci kabaka Daudi oa malo, ocuŋ, ocako waco ni, “Wuwiny an, wun utmega ki wun
lwakka. Yam abedo ki tam i cwinya me gero ot ka ma canduk me gicikke pa Rwot
biywe iye, ki ka ma gibiketo iye kom pa Lubaŋa me teno tyene; ci abedo ka yubo
kit me gerone ducu.
3Ento Lubaŋa ojuka kun wacca ni. ‘In pe ibigero ot mo pi nyina, pien in lalweny,
dok ityeko oyo lwak remo madwoŋ.’
4Kadi bed kumeno, ci Rwot Lubaŋa pa Icrael yam oyero an ki i kin doggola pa
kwarina ducu me bedo kabaka ma loyo jo Icrael matwal; pien yam oyero Juda
wek obed ladit, ki i ot pa Juda oyero ot pa wora, ki i kin litino awobe pa wora
cwinye okwanyo an me bedo kabaka ma loyo Icrael ducu.
5I kom litino awobena ducu, macalo Lubaŋa omiya litino awobe mapol, en oyero
iye woda Solomon me bedo i wi komker ma i te ker pa Rwot ma loyo Icrael.
6En rwacca ni, ‘Wodi Solomon aye bigerra ot ki dye kalle ducu, pien ayero en wek
obed woda, ki an bene abibedo wonne.
7Abimoko kerre bedo matwal, ka ce cwinye omoko matek me lubo cikka ki lok
ma aŋolo ducu kit ma en tye kwede i kare-ni.’
8Doŋ acikowu i nyim jo Icrael ducu, ki i nyim lwak pa Rwot ducu, ma kun Lubaŋa
bene winyo, wun wubed ka gwoko ki ka yenyo cik pa Rwot Lubaŋawu ducu, wek
wubed wegi lobo man maber-ri, ci wuwek obed ginaleya matwal bot likwayowu
ma gibilubo ŋewu.
9“In woda Solomon bene, ber iŋe Lubaŋa pa wora, iti ki en ki cwinyi ducu ki kero
komi ducu; pien Rwot ŋiyo cwiny dano ducu, dok ŋeyo gin ma cwiny dano yubo
ducu ki tamme ducu. Ka ce iyenyo en, ci in ibinoŋo kome; ento ka ce ibwoto en
woko, en bitenyi woko matwal.
10Ber igwokke matek, pien Rwot doŋ otyeko yero in pi gero ot me kabedo maleŋ;
bed laco, wek itim woko.”
11Ci Daudi omiyo bot wode Solomon cal kicika ot me donyo i ot pa Lubaŋa ma
yam gicoyo, ki cal odine ducu, ki cal odi kano lim, ki me kicika ma malo ducu, ki
me kicika odi matino ducu ma i iye, ki me kicika ma kom me kica bedo iye.
12Dok omiye cal ma nyuto dyekal me ot pa Rwot ducu kit ma yam cwinye otamo,
ki kicika odi matino ma orumo ot ducu, ki odi me kano lim ducu ma i ot pa
Lubaŋa, ki odi me kano lim me mot ma gidyero bot Rwot.
13Onyutte bene dul tic pa ajwagi ki Lulevi, ki kit kwa tic ducu ma gitiyo i ot pa
Rwot; ki kit kwa jami ducu ma gitiyo kwedgi i ot pa Rwot,
Acoli Baibul
© 1985, Bible Society of Uganda.
717
14ki pek pa jabu ma mitte pi jami me jabu ma i dog tic acel acel, ki pek pa jami me
ryal pi dog tic acel acel,
15ki pek pa okar-mac me jabu, ki mac laputgi, pek me jabu ma mitte pi okar-mac
acel acel ki lwak laputte ducu, ki pek pa ryal ma mitte pi okar-mac acel acel ki
lwak laputte ducu, muporo kit tic pa okarmac acel acel ma gitiyo kwede,
16ki pek me jabu ma mitte pi meja acel acel me mugati me aketa i nyim Rwot, ki
pek me ryal ma mitte pi tiyo meja me ryal ducu,
17ki jabu ma giliyo maberre pi gin lacob riŋo, ki becen ducu, ki kikopo ducu; dok
pi atabo jabu ducu, ki pekgi acel acel; pi atabo ryal ducu ki pekgi acel acel;
18ki pi keno tyer me wano odok eceta ma gitiyo ki jabu ma giliyo maleŋŋe, ki
pekke. Ka doki onyutte cal gadigadi mejabu pa lukerubi ma giyaro bwomgi me
umo canduk me gicikke pa Rwot.
19Man ducu en onyuto ka maleŋ pi gin ma yam Rwot ocoyo pire ki ciŋe: tic ducu
myero giti ma lubo kit cal meno.
20Daudi dok owaco bot wode Solomon ni, “Bed laco ma cwinyi nwaŋ, wek itim
woko. Pe ilwor, pe cwinyi oryaŋŋe: pien Rwot Lubaŋa, ma en aye Lubaŋana, tye
kwedi. En pe bibwoti ata, dok pe bitenyi, nio ka tic ducu ma gitiyo i ot pa Rwot
bitum.
21Nen, it ye ki lwak dul pa ajwagi ki pa Lulevi pi tiyo tic ducu me ot pa Lubaŋa; jo
ducu ma ludiro i kwa tic ducu, ma gitye ki miti, gibinywako tic kwedi; ki ludito ki
lwak ducu gibiwinyo dogi i lok ducu.”
1 Tekwaro 29
1 Kabaka Daudi dok owaco bot lwak ducu ma gucokke ni, “Latinna Solomon ma
Lubaŋa gire aye oyero en, pud tidi, peya tye ki ŋec mo, dok tic bene dit; pien gaŋ
kai man pe bibedo pa dano ento pa Rwot Lubaŋa.
2Pienno doŋ atyeko yubo jami ducu pi ot pa Lubaŋana kit munoŋo atwero, jabu pi
jami me jabu, ryal pi jami me ryal, mola pi jami me mola, nyonyo pi jami me
nyonyo, bao pi jami me bao, kun amedo iye lwak kidi onik mapol mada, ki litino
kidi me amwona i kom jabu, ki akuku-gu, ki godi ma raŋigi patpat, godi me wei
ma kitgi patpat, ki kidi matarre bene.
3Dok pien cwinya obedo yom i kom ot pa Lubaŋana, omiyo amiyo jami magi me
jabu ki me ryal mua i ciŋa pi ot pa Lubaŋana, kun amedo i kom lwak jami ducu
ma atyeko yubo pi ot maleŋ,
4gin ene: jabu ma pekke romo talanta adek, en aye jabu me Opir, ki ryal ma giliyo
maleŋŋe ma pekke romo talanta alip abiro pi mwono kom ot pa Rwot,
5ki pi tic ducu ma ludiro gibitiyo, jabu pi jami me jabu, ki ryal pi jami me ryal. Aŋa
ma bikelo jami ma cwinye opwoyo-ni, ma tin kwerre kene i nyim Rwot?”
Acoli Baibul
© 1985, Bible Society of Uganda.
718
6Ci ludito kaka ma i odi pa kwarigi gucako tyero mot ma igi opwoyo, ki ludito ma
loyo kaka bene gumiyo kit meno, ki ludito ma loyo buca mony me jo alip ki buca
mony jo miya, ki ludito ma loyo tic pa kabaka.
7Gumiyo jami magi pi tic me ot pa Lubaŋa: jabu ma romo talanta alip abic ki darik
alip apar, ki ryal ma romo talanta alip apar, ki mola ma romo talanta alip aboro,
ki nyonyo ma romo talanta alip miya acel.
8Ki ŋat ma tye ki godi me wei omiyogi i ot kano lim ma i ot pa Rwot, ma Jekiel ma
jo pa Gercon aye gwoko.
9Cwiny lwak obedo yom pien jo magi gumiyo mot ma cwinygi opwoyo, pien
gutyero mot bot Rwot ki cwinygi ducu. Kabaka Daudi bene cwinye obedo yom
matek.
Daudi opwoyo Rwot
10Mumiyo Daudi opwoyo Rwot i nyim lwak mucokke ducu, kun wacci, “Gipwo in
Rwot, Lubaŋa pa kwarowa Icrael, nino ma pe tum.
11 Ai Rwot, dit ki tek ki deyo ki loc ki woro ducu meri, pien jami ducu ma tye i
polo ki ma tye i lobo ducu meri. Ker bene meri, ai Rwot, in gipilo wii pien iloyo
jami ducu.
12Lonyo ki deyo ducu a ki boti, dok in aye iloyogi ducu. Twero ki tek ducu tye i
ciŋi, dok ciŋi aye miyo dano dit dok miyo tek ki jo ducu.
13Wan doŋ wapwoyi, in Lubaŋawa, kun wapako nyiŋi me deyo matek.
14“Ento an aŋa, ki lwakka kono gin aŋo, niumiyo wabedo ki twero kit man me
miyo jamiwa kit ma iwa opwoyo-ni? Pien jami ducu a ki boti, dok wadwokki giri.
15Pien wan wawelo i nyimi, ki lubedo, kit ma yam kwarowa tye kwede; ninowa
me bedo i lobo Lokke calo tipo, kabedowa pe iye.
16Ai Rwot Lubaŋawa, lwak jami man ducu ma wamiyo pi gerri ot pi nyiŋi maleŋ
gua ki i ciŋi, ducu jamini giri.
17An aŋeyo, ai Lubaŋana, in itemo cwiny dano, ipwoyo dano ma cwinye atir; pi
cwinya ma tye atir omiya atyero boti mot me jami magi ducu; doŋ atyeko neno
lwakki ki waŋa, gin ma gitye kany-nyi, ka gityero jamigi boti kit ma cwinygi omito
ki yomcwiny madwoŋ.
18Ai Rwot, Lubaŋa pa kwarowa Abraim ki Icaka ki Icrael, mi cwiny lwakki okem
tam ma kit ennu nakanaka, dok imi cwinygi okem boti keken.
19Dok mi bot woda Solomon gum me mako cikki ki cwinye ducu, ki lok ma ibolo,
ki lok ma iciko-gu, kun cobogi ducu; kun imiye gum me gero gaŋ kal ma doŋ
atyeko yubo jami pire-ni.”
Solomon oleyo ka tyen Daudi
(1 Luker 2.10-12)
Acoli Baibul
© 1985, Bible Society of Uganda.
719
20Lacen Daudi owaco bot lwak ducu mucokke ni, “Wupwo Rwot Lubaŋawu.”
Lwak mucokke ducu gucako pwoyo Rwot, Lubaŋa pa kwarigi, ci gukulo wigi piny,
guworo Rwot, dok gumiyo woro bot kabaka bene.
21Gutumo gitum bot Rwot, dok orwone bene gutyero gitum awaŋa bot Rwot,
twoni alip acel, nyogi romi alip acel ki litino romi alip acel, kacel ki gityer amata
ma otiko kit gityer acel acel, ki lwak gitum mukene mapol pi jo Icrael ducu.
22Gucamo dok gumato i nyim Rwot i nino meno ki yomcwiny madwoŋ twatwal.
Guketo Solomon wod pa Daudi me bedo kabaka tyen me aryone, kun giwire ki
moo me bedo laker pi Rwot, dok giwiro Jadok bene me bedo ajwaka pa Lubaŋa.
23 Lacen Solomon obedo kabaka i wi komker pa Rwot ma ka wonne Daudi; ci
obedo ki gumkom, kun jo Icrael giworo doge.
24Ci ludito ducu ki twoni oteka lweny ducu, kacel ki litino awobe pa kabaka Daudi
ducu, gucikke pi woro kabaka Solomon.
25Ci Lubaŋa omiyo Solomon yweka madit i nyim jo Icrael ducu, ci ocako onyo
deyo me loc i kome madwoŋ ma yam pe onen i kom kabaka me Icrael mo nia wa
con.
26Daudi wod pa Yece yam oloyo Icrael ducu kit meno.
27 Obedo ka loyo jo Icrael pi mwaka pyeraŋwen kulu; obedo ka loc i Kebron pi
mwaka abiro, ka dok i Jerucalem pi mwaka pyeradek wiye adek.
28Daudi oto ma doŋ oti woko likoŋ, i kare maber mupoŋ ki lonyo ki deyo; ci wode
Solomon oleyo ka tyene.
29Lok kom kabaka Daudi ducu nia i acakkine nio i agikkine gicoyogi i buk me
Tekwaro pa Camuel ma lanen ki i buk me Tekwaro pa lanebi Natan, ki i buk me
Tekwaro pa Gad ma lanen,
30kacel ki lok kom locce ducu, ki tekke ducu, ki lok ducu ma otimme i kome, ki i
kom Icrael ki i kom ker ducu ma i lobo.
Acoli Baibul
© 1985, Bible Society of Uganda.
720
2 Tekwaro
2 Tekwaro 1
Solomon olego ryeko
(1 Luker 3.3-15)
1Solomon wod pa Daudi omoko kerre matek, kun Rwot Lubaŋane bene onoŋo tye
kwede, ma omiyo en obedo madit twatwal.
2Solomon oloko ki jo Icrael ducu, bot ludito ma loyo buca mony me jo alip ki buca
mony me jo miya, ki bot luŋokop ki ludito ducu ma i Icrael ducu, ma gin aye
ludito wi kaka ki i odi pa kwarogi ducu.
3Solomon kacel ki lwak mucokke ducu gucito I kabedo me woro Lubaŋa i wi got
ma i Gibeon; pien kema me rwatte pa Lubaŋa, ma yam Moses latic pa Rwot otiyo
ki i tim, onoŋo pud bedo kunnu.
4 (Ento Daudi yam okwanyo canduk pa Lubaŋa ki i Kiriat-jearim, okelo i kabedo
ma ceŋ en oyubo pire, pien onoŋo oguro kema pire i Jerucalem,)
5 Onoŋo keno mola ma yam Bejalel wod pa Un, ma wod pa Kur otiyo-ni, pud tye
wa kunnu bene i nyim kema pa Rwot.
6Solomon ocito cok ki keno mola ma i nyim kema me rwatte, wa i nyim Rwot, ci
otyero iye gitum awaŋa alip acel kulu.
7I dyewor meno Lubaŋa onen Iye bot Solomon, owacce ni, “Peny gin ma abimiyo
boti.”
8Solomon ogamo doŋ Lubaŋa ni, “In yam myuto mar meri madwoŋ ma pe lokke
bot wora Daudi, dok iketo an adoko kabaka pi leyo ka Tyene.
9 Ai Rwot Lubaŋa, wek lok ma yam iciko bot wora Daudi tin doŋ ocobbe kakare,
pien iketo an adoko kabaka me loyo rok madit ma gipol ma rom ki apwa me ŋom.
10Ber tin imiya ryeko ki ŋeyo piny, wek aŋe kit me loyo rok man, pien aŋa ma
twero loyo lwakki man, madwoŋ ma rom manni?”
11Lubaŋa ogamo dog Solomon ni, “Ka meno aye gin ma tye i cwinyi, macalo in pe
ilego lim nyo lonyo nyo deyo, kadi pi jo ma gidagi ni myero ginekgi woko, pe bene
ilega, ni ami iri wi lobo nakanaka, ento ilego ryeko ki ŋeyo piny piri keni, wek ilo
lwakka ma aketo in ibedo kabakagi,
12ryeko ki ŋeyo piny doŋ amiyogi boti. Dok abimiyi lwak lonyo ki lim ki deyo, ma
pe tye ŋat acel mo i kin luker ma gukwoŋo nyimi ma yam olimo gin ma rom
meno, kadi wa kabaka mo ma bilubo kori pe bilimo kumeno.”
13Solomon ocako a woko ki i kabedo me woro Lubaŋa ma i wi got ma tye i
Gibeon, kun oa woko ki i nyim kema me rwatte, odok i Jerucalem, ci obedo ka
loyo jo Icrael.
Acoli Baibul
© 1985, Bible Society of Uganda.
721
Solomon lacat aguragura ki gadigadi lweny
(1 Luker 10.26-29)
14 Solomon yam ocoko gadigadi lweny ki lulweny ma riŋo ki aguragura, Obedo ki
gadigadi lweny alip acel ki miya aŋwen, ki wegi aguragura alip apar wiye aryo,
Oketo mogo i kingi i gaŋi me gadigadi lweny, ki mukene gubedo bote i Jerucalem.
15Kabaka Solomon yam omiyo ryal odoko gin ma lam ma rom ki gweŋ-gu i
Jerucalem, dok okelo yadi cedar mapol ata ma rom ki olam ma i bar Cepela.
16 En yam limo aguragura ma a ki i Ejipt ki Kuc; lucat-wil pa kabaka gamogi ki i
Kuc i wel lim ma onoŋo giyubo.
17Gadigadi ma gia ki i Ejipt welgi onoŋo romo cekel me ryal miya abicel, ki
aguragura acel welle cekel miya acel ki pyerabic; ka dok lucat-wil pa kabaka
catogi bot luker ducu pa jo Kit, ki bot luker me Ciria.
2 Tekwaro 2
Solomon ocikke ki kabaka Kuram
(1 Luker 5.1-18)
1Solomon otamo pi gero ot pa Lubaŋa pi nyiŋ Rwot, kacel ki gaŋ kalle kikome.
2Solomon oyero jo alip pyerabiro me yweko yec, ki jo alip pyeraboro me muko
godi i lobo ma obedo gotgot, ki jo alip adek ki miya abicel me bedo ludito ma loyo
lutic.
3Solomon dok ocwalo lok bot Kuram kabaka me Turo ni, “Kit ma yam ibedo ki
wora Daudi kun icwalle bao cedar me gero ode me bedone, ber ibed kweda bene
kit meno.
4Nen, ayubbe pi gero ot pi nyiŋ Rwot Lubaŋana, ci abidyero bote pi waŋo iye
odok eceta ma ŋwece kur i nyime, ki pi tyero iye mugati me gitum awaŋa odiko ki
otyeno, ki i ceŋ cabit ducu, ki i por dwe, ki i nino madito ma Rwot Lubaŋawa
oketo, ma yam en ociko pi jo Icrael matwal.
5Ot ma abigero-ni bibedo dit mada, pien Lubaŋawa du makato lubaŋa mukenegu
ducu.
6Ento aŋa ma twero gero ot pi Lubaŋa? Kadi polo kulu ma tye malo twal-li, pe
twero romo en bedo iye. An kono an aŋa ma atwero gero ot pire? Ento kono
atwero tiyo ot mo macalo kabedo me waŋo odok eceta i nyime keken.
7Pienno amito icwalla dano mo makwiri ma twero tic i kom jabu, ki ryal, ki mola,
ki nyonyo, ki boŋo ma lamar lamar, ki makwar ki ma bulu, ki dano ma gipwonyo
ki goro kom jami, wek oti ki lutic makwiri ma gitye kweda i Juda ki i Jerucalem,
ma yam wora Daudi oyubogi.
8Dok icwalla bao cedar, ki ciprec, ki bao algum ma gia i Lebanon, pien aŋeyo ni
luticci giŋeyo toŋo yadi ma i Lebanon. Dok luticca gibibedo ki luticci,
Acoli Baibul
© 1985, Bible Society of Uganda.
722
9wek guyubba bao madwoŋ, pien ot ma abigero-ni bibedo dit dok me aura.
10Abimiyo bot joni ma gitiŋo bao ŋano ma nyige ma romo guniya alip pyerabicel,
ki cayiri ma romo guniya alip pyerabicel, ki koŋo vino ma romo debe alip
pyeraŋwen, ki moo jeituni bene debe alip pyeraŋwen, obed pi luticci me
acamagi.”
11Kuram kabaka me Turo odok iye ki waraga ma ocwalo bot Solomon ni, “Pien
Rwot maro jone omiyo oketo in ibedo kabaka ma loyogi.”
12Kuram dok owacci, “Gipwo Rwot Lubaŋa pa Icrael, ma con otiyo polo ki lobo,
ma omiyo ki Daudi wode maryek, ma tye ki niaŋ matut, ma bigero ot pi Rwot,
kacel ki gaŋ kalle kikome.
13“An doŋ acwalli dano ma ladiro ma tye ki ŋec matut, en Kuram-abi,
14ma wod pa dako ma anyira Dan, ma wonne dano me Turo, Gipwonyo en ki tic i
kom jabu, ki ryal, ki mola, ki nyonyo ki godi, ki bao, ki boŋo ma lamar lamar, ki
ma bulu ki makwar ki camanini maberre, En ŋeyo bene tic ducu me goro coc i
kom jami, ŋeyo lubo kit cal mo me tic ma gimiye, kun tiyo kacel ki ludironi, ki
ludiro pa rwoda Daudi ma woru.
15Pienno gin ma rwoda owaco-ni, doŋ ocwal ki luticce, ŋano ki cayiri, ki moo ki
koŋo vino;
16Ci wan wabitoŋo kit bao ducu ma imito ki i Lebanon, wabitweyogi ci gibikwan i
wi pii macalo bwoda nio wa i Jopa, wek in doŋ iom iter i Jerucalem.”
17Solomon dok ocako kwano wel jo ducu me rok mukene ma gibedo i lobo Icrael,
kit ma yam wonne Daudi koŋ okwanogi-ni. Ginoŋo ni welgi romo jo alip miya
acel ki pyerabic wiye adek ki miya abicel.
18En oyero jo alip pyerabiro ki i kingi me yweko yec ducu, ki jo alip pyeraboro me
muko godi i lobo ma obedo gotgot, ki jo alip adek ki miya abicel me bedo ludito
ma loyo lutic, pi cuko cwiny dano wek guti tic.
2 Tekwaro 3
Solomon ogero ot pa Lubaŋa
(1 Luker 6.1-38)
1 Solomon ocako gero ot pa Rwot i Jerucalem i wi got me Moria, ka ma yam Rwot
onyutte iye bot wonne Daudi, i kabedo ma yam Daudi oyero, i kom laro moyo pa
Oman ma jo Jebuc.
2En ocako gerone i dwe me aryo i mwaka me aŋwen me locce.
3Solomon opimo ot pa Lubaŋa ma en omito gerone-ni kit man: borre romo futi
pyeraboŋwen, ki lacce futi pyeradek.
Acoli Baibul
© 1985, Bible Society of Uganda.
723
4Ki kicika ma i doggola me donyo ma i nyim kicika me ot lacce romo futi
pyeradek, ma roni ki lac me ot maditte; borre tuŋ malo roma futi miya acel ki
pyeraboro. Omwono iye woko ki jabu ma giliyo maber.
5Solomon oguro kor ot me kicika maditte ki bao ciprec, ci omwono kom bao
woko ki jabu maberre, ma gigoro iye cal yadi otit ki nyor.
6Odeyo i ot mamwonya mada ki godi matino me wel ma gimwono i kom jabu.
Jabune obedo jabu ma gikelo ki i Parvaim.
7Kit meno en omwono i ot ducu ki jabu, riine, rii doggolane, kor kicika ot ducu, ki
doggolane; ka dok ogoro cal lukerubi i kor kicika ot.
8 En dok otiyo kabedo maleŋ makato ducu; borre futi pyeradek, ma rom ki lac me
kicika ot maditte, ki lacce bene futi pyeradek. Omwono kome woko ki jabu
maberre ma romo talanta miya abicel.
9Pek me mucumar me jabu ma giguro kwede obedo cekel pyerabic. En dok
omwono kicika ma malo ducu ki jabu.
10 I kabedo maleŋ makato ducu en oketo iye cal lukerubi aryo me bao ma gipayo,
ci omwono komgi woko ki jabu.
11Bwom lukerubi ducu borre muyarre romo futi pyeradek. Bwomgi acel acel
borre romo futi abiro ki nucu. Wi bwom lakerubi acel ogudo kor ot, kun bwome
tuŋcel ma borre futi abiro ki nucu, wiye ogudo wi bwom lakerubi wadi;
12ki bwom lakerubi man bwome acel ma borre futi abiro ki nucu-ni, wiye bene
ogudo kicika ot, ki bwome mukene, ma romo futi abiro ki nucu-ni, wiye orwatte
ki bwom lakerubi mukwoŋo-ni.
13Bwom cal lukerubi magi borgi muyarre oromo futi pyeradek. Gucuŋ ki tyengi
ma gineno tuŋ kicika ot maditte.
14 Okwoyo boŋo kicika ki boŋo ma bulu ki ma lamar lamar ki makwarre, ki boŋo
camanini maberre, ma odero ki callukerubi.
Tic pa Kuram i ot pa Lubaŋa
(1 Luker 7.5-51)
15En dok otiyo wir aryo ma bocogi romo futi pyerabic wiye aryo, ki lalukana i
wigi ma bocogi romo futi abiro ki nucu, ci oketogi i nyim ot.
16Ka dok otiyo nyor macalo tiko ŋut, ci oketogi i wi wir aryo ducu, ka dok otimo
cal nyig okwer pomegranat miya acel, ci oketogi i kom nyor.
17Ocibo wir magi i nyim ot pa Lubaŋa, acel yo tuŋ acuc, ki mukene yo tuŋ acam.
Ocako nyiŋ ma yo tuŋ acuc-ci ni, Jakin, ki ma yo tuŋ acam-mi olwoŋo ni Boaj.
2 Tekwaro 4
Jami ma gitiyo pi ot pa Lubaŋa
Acoli Baibul
© 1985, Bible Society of Uganda.
724
(1 Luker 7.23-51)
1 Otiyo keno tyer me mola ma borre romo futi pyeradek, ki lacce bene futi
pyeradek; borre ma dok malo romo futi apar wiye abic.
2Ka dok otiyo nam me mola ma giliyo ma otwodde aduno, ma lacce romo futi
apar wiye abic, nia i doge tuŋcel nio i doge tuŋcel; borre tuŋ malo romo futi abiro
ki nucu. Gipimo doge ki tol ci oromo futi pyeraŋwen wiye abic.
3Ki i tere piny tye iye cal keno munyak ma orumo kom nam ducu, ma borre futi
pyeraŋwen wiye abic; cal keno magi giryeyogi latyeŋ aryo, I kare ma gitiyo nam,
gitiyo ki cal keno i kome lawanace!.
4Gicibo nam ocuŋ i wi cal twoni dyaŋi apar wiye aryo; giketo adek gineno yo tuŋ
acam, adek gineno yo tuŋ potoceŋ, adek gineno yo tuŋ acuc, ki adek gineno yo tuŋ
wokceŋ. Gicibo nam ocun i ŋe twoni-nu, kun ŋegi ducu odok tuŋ iye.
5Kome kinoŋ maromo incic adek; ki doge bene calo dog kikopo, ma, rom ki cal
ature leŋa, Piine romo debe makato alip abicel.
6 Ka dok otiyo otako apar me lwok, oketo abic yo tuŋ acuc, ki abic yo tuŋ acam.
Magi obedo me lako jami ducu ma gitiyo kwedgi pi gitum awaŋa: nam giketo me
lwok pa ajwagi.
7 Dok otiyo okar-mac me jabu apar kit ma giciko-ni, oketogi i ot pa Lubaŋa; oketo
abic yo tuŋ acuc ki abic yo tuŋ acam.
8 En dok otiyo meja apar, oketogi i ot pa Lubaŋa, abic yo tuŋ acuc ki abic yo tuŋ
acam. Dok otiyo becen me jabu miya acel.
9Ka dok oyubo dyekal pa ajwagi, ki dyekal maditte, ki kika me dyekal, omwono
kom ki ka ducu ki mola;
10ka oketo nam i twok ot i kin tuŋ acuc ki tuŋ wokceŋ.
11Kuram ocweyo agulu mapol bene, ki akwaya, ki becen-gu, Kit meno Kuram
otyeko tic i kom ot pa Lubaŋa pi kabaka Solomon.
12Otiyo wir aryo, ki lalukana aryo ma oluŋŋe macalo agulu ma giketo i wi wir, ki
obwo aryo me umo kom lalukana aryo ma oluŋŋe ma obedo i wi wir-ri.
13Dok otiyo cal okwer pomegranat miya aŋwen pi obwo aryo-nu, kun cal
pomegranat giryeyo latyeŋ aryo i kom obwo acel acel me umo kom lalukana aryo
ma oluŋŋe ma obedo i wi wir.
14Otiyo bene litino gadigadi apar, ki otakomola apar ma giluto i litino gadigadi,
15ki nam acel, ki cal twoni dyaŋi apar wiye aryo ma i te nam.
16Lwak agulu ki akwaya latokke-gu, ki gin lacob riŋo, ki jami ducu ma mitte pi tic
ki jami magi ma Kuram-abi otiyogi pi ot pa Rwot ki pi kabaka Solomon obedo me
mola ma gijwane maleŋ.
Acoli Baibul
© 1985, Bible Society of Uganda.
725
17Kabaka omiyo giliyo mola meno i pwor kulu Jordan, ka ma lobo agulu tye iye, i
kin Cukot ki Jereda.
18Solomon otimo gin lwak jami-nu madwoŋ twatwal, ma pek pa molane pe
gikwano.
19Solomon otiyo jami ducu ma tye i ot pa Lubaŋa kit man: keno tyer me jabu, ki
lwak meja me caŋo mugati ma giketo i nyim Rwot,
20okar-mac ki lwak laputgi me jabu ma giliyo maber, ma myero gubed ka lyel i
kabedo maleŋ ma i tyelo, kit ma giciko-ni;
21ki lwak cal ature, ki laput-gu, ki boyi lakar mac, ducu me jabu ma giliyo maber
makato.
22Magac-gu, becen-gu, atabo me odok eceta, ki weer me waŋo mac otiyogi ki jabu
ma giliyo maber; ki pata me ot pa Lubaŋa ma giketo i kom kika me kabedo maleŋ
ma i tyelo, ki i kika me kicika maditte bene, gubedo me jabu.
2 Tekwaro 5
1 Tic ma Solomon otiyo i kom ot pa Rwot otum kit meno. Solomon okelo jami ma
yam wonne Daudi odyero ki Rwot-ti, ci okano ryal, ki jabu, ki jami tic-gu ducu i ot
kano lim ma i ot pa Lubaŋa.
Solomon okelo canduk pa Rwot i ot pa Lubaŋa
(1 Luker 8.1-11)
2 Solomon ocoko ludoŋo pa jo Icrael ki ludito wi kaka ducu, ma gin aye lutel wi
doggola pa kwarogi ma i kin jo Icrael, ci gubino i Jerucalem pi kwanyo canduk me
gicikke pa Rwot ki i gaŋ kal pa Daudi, ma gilwoŋo ni Cion.
3Ci lwak jo Icrael ducu gucokke i nyim kabaka pi nino madito ma tye i dwe me
abiro-ni.
4Ludoŋo pa jo Icrael ducu gubino, ci Lulevi gucako tino canduk me gicikke.
5Gutero canduk ki kema me rwatte, kacel ki jami maleŋ ducu ma yam tye i kema;
ajwagi ki Lulevi gukelogi.
6Kabaka Solomon ki lwak jo Icrael ducu ma gucokke bote-ni, gubedo i nyim
canduk kun gitumo romi ki twoni-gu mapol ma welgi pe kwanne dok pe nene
bene.
7Kit meno ajwagi gucako kelo canduk me gicikke pa Rwot wa i kabedone ma i
tyelo me ot, en aye kabedo maleŋ makato ducu-ni, ci guketo piny i te bwom
lukerubi.
8Lukerubi guyaro bwomgi ka wi kabedo me canduk wek lukerubi guum wi
canduk woko kacel ki tal latiŋŋe ducu.
Acoli Baibul
© 1985, Bible Society of Uganda.
726
9Dok tal latiŋŋe yam wigi nen ki i kabedo maleŋ ma i nyim kabedo maleŋ ma i
tyelo-ni; ento pe gitwero nenogi ki woko; pud gitye kunnu nio wa onyoo.
10 Gin mo onoŋo pe tye i canduk, kono kidi aryo ma apada keken ma yam Moses
oketo i iye ki i Koreb, ka ma yam Rwot oketo iye gicikke ki jo Icrael, i kare ma gia
ki i lobo Ejipt.
11Ajwagi gukato woko ki i kabedo maleŋ, pien ajwagi ducu ma onoŋo gitye-ni doŋ
gutyeko lonnye kekengi, ma pe giparo pi dul ticgi;
12ci Lulevi ducu ma gin luwer, Acap ki Eman, ki Jedutun, ki awobegi, ki utmegigi,
onoŋo gurukke ki boŋŋi camanini mabecone, ci gimako atego agoya, ki naŋa ki
opuk. Kacel kwedgi obedo ajwagi ma giromo miya acel ki pyeraryo ma gin lukut
tumo
13 Tic pa lukut tum ki luwer en aye me ribo dwangi kacel ka pako ki ka pwoyo
Rwot, ki dwangi ma winnye maloŋo. I kare ma gucako wer, kacel ki tum ki atego
agoya ki jami mukene ducu me wer, pi pako Rwot kun giwero ni, “Pien en ber,
mar mere ma pe lokke bedo nakanaka,” ci deyo pa Rwot opoŋo i ot woko, en ot
pa Rwot.
14Pienno omiyo ajwagi pe gitwero cuŋ ka tiyo ticgi, pi pol meno, pien deyo pa
Rwot noŋo opoŋo i ot pa Lubaŋa woko.
2 Tekwaro 6
Kwero ot pa Lubaŋa pi tic maleŋ
(1 Luker 8.12-66)
1I nino meno Solomon owacci, “Rwot otyeko wacci en ebibedo i pol macollicuc.
2Agerri doŋ ot ma ocudo malo, wek obed kabedoni ma ibedo iye matwal.”
3Ka dok kabaka olokke, ci olamo gum i kom lwak jo Icrael ma gucokke ducu, kun
jo Icrael ma gucokke-ni gucuŋ mot.
4 En ocako lamo gum ni, “Gipwo Rwot, Lubaŋa pa Icrael, ma doŋ ciŋe otyeko cobo
gin ma am oloko ki doge bot wora Daudi-ni, kun wacci,
5‘Nia wa i kare ma akwanyo ki jona jo Icrael ki i Ejipt, peya ayero gaŋ mo ma i
kaka ma i Icrael pi gero iye ot mo, wek nyina obed iye. Dok pe ayero laker mo me
loyo jona jo Icrael;
6ento doŋ atyeko yero Jerucalem wek nyina obed kenyo, ka dok ayero Daudi me
bedo lalo lwakka jo Icrael.’
7I kare-nu onoŋo wora Daudi obedo ki tam i cwinye me gero ot pi nyiŋ Rwot,
Lubaŋa pa Icrael.
8Ento Rwot aye owaco bot wora Daudi ni, ‘Kit macalo onoŋo doŋ tam tye i cwinyi
me gero ot pi nyina, itimo ber pi keto lok meno i cwinyi.
Acoli Baibul
© 1985, Bible Society of Uganda.
727
9Ento pe in aye dok ibigerra ot, ento wodi ma ibinywalo aye bigero ot pi nyiŋa.’
10I kare-ni Rwot doŋ otyeko cobo gin ma en ociko i cikkene; pien an doŋ atyeko
leyo ka tyen wora Daudi, doŋ atyeko bedo i wi komker pa Icrael, kit ma yam
Rwot ociko-ni, dok atyeko gero ot pi nyiŋ Rwot Lubaŋa pa Icrael.
11Doŋ atyeko keto iye kabedo pa canduk pa Rwot, ma tye iye gicikke ma Rwot
con oketo ki jo Icrael.”
12Solomon dok ocuŋ i nyim keno tyer pa Rwot ki i nyim lwak jo Icrael ma
gucokke ducu, ocako taŋo ciŋe aryo ducu malo.
13Solomon onoŋo otiyo abam mola ma borre futi abiro ki nucu, ki acee futi abiro
ki nucu, ki borre nia piny dok malo futi aŋwen ki nucu, ocibo i dyekal; en ocuŋ i
wiye. Ka dok orumo coŋe piny i nyim lwak jo Icrael ducu ma gucokke, ka ocako
taŋo ciŋe aryo ducu malo okemo polo,
14kun wacci, “Ai Rwot, Lubaŋa pa Icrael, pe tye Lubaŋa mo macalo in, kadi malo i
polo nyo piny i wi lobo, ma tye ka gwoko gicikkene macalo in, ma inyuto mar
meri ma pe lokke bot luticci ma bedo ka lubi ki cwinygi ducu.
15Ibedo ka lubo kit gin ma yam itito bot wora Daudi, iyo, gin ma yam iloko ki dogi,
icako doŋ tiyo i kare man ki ciŋi, ci ico bo ducu maber.
16 Kombeddi ai Rwot, Lubaŋa pa Icrael, doŋ ilub gin ma yam iciko ki laticci wora
Daudi, kun iwacci, ‘Pe ibibedo laboŋo danoni mo i nyima ma bibedo i wi komker
pa Icrael, tekke awobeni gugwoko kitgi maber, kun gilubo cikka kit macalo ibedo
kwede i nyimani.’
17Ai Rwot, Lubaŋa pa Icrael, kombeddi mi lokki doŋ omok matek, kit ma cen iloko
ki wora Daudi ma laticci.
18 “Ento Lubaŋa bibedo i wi lobo-ni kacel ki dano ada? Nen, kadi oolo bene kutu
ma malone twatwal-li pe romo in me bedo iye, ci ot ma agero-ni tidine rom mene
kono!
19Dok in pud iciko iti ka winyo legana, an laticci, ki kit ma abako kwede doga, ai
Rwot Lubaŋana, doŋ iwiny koko ki lega ma atye ka lego i nyimi tin;
20 wek waŋi obed twolo onen ot man dyeceŋ ki dyewor, en aye kabedo ma yam
iwaco pire ni ibiketo iye nyiŋi, wek ibed ka winyo legana ma akelo boti kun
alokke akemo kabedo man atir.
21Dok iwiny bako dog laticci ki pa joni jo Icrael, i kare ma walego wakemo kabedo
man atir; iyo, in doŋ ibed ka winyone ki i polo ka ma ibedo iye-ni; ci ka doŋ ityeko
winyone, doŋ iwek balwa.
22“Ka ce dano mo otimo bal i kom wadi mo, ci gimiye okwono kwon mo pire, ka
obino ce okwoŋo kwoŋŋe ki i nyim keno tyerri ma i ot man,
Acoli Baibul
© 1985, Bible Society of Uganda.
728
23ci in Lubaŋa iwiny ki i polo, iket i tic; ŋol kop pa laticci-ni, imi kop olo dano
mutiŋo alii, kun iketo gin ma en otimo i wiye kene, dok imi dano ma pe obalo olo
kop, kun itime ber muporo leŋcwinye.
24“Ka ce mony pa lumerok guloyo jonijo Icrael pi balgi ma gutimo i komi, ka ce
guŋut gudwogo boti, ci gucako tuco nyiŋi, ma gilego in ka gibako doggi boti ki i ot
man,
25ci iwinygi ki polo, iwek bal pa joni jo Icrael, ka dok idwokgi cen wa i lobo ma
yam i miyo bot kwarogi.
26“Ka ce polo ocegge woko, ma kot mo pe ocwer pi lakit balgi mo i komi, ka ce
lwakki gucako lega kun gukemo kabedo man, kun gituco nyiŋi, ka guŋut ci
gubwoto balgi, ki i kare ma iketo can i komgi-ni,
27ci in Lubaŋa iwinygi ki i polo, iwek bal pa luticci, gin joni jo Icrael, dok ipwonygi
ki yo maber ma myero gulubi; ci doŋ imi kot ocwer i loboni-ni ma yam imiyo bot
lwakki obed megi.
28“Ka ce kec opoto i lobo, ka two gemo opoto, nyo ka bel obwarre nyo odoko
ocone, nyo ka bonyo opoto nyo okwil obino, ka ce merokgi orumogi i gaŋigi mogo
nyo kadi bed kit gemo aŋo, nyo kit two mo-ni,
29ka ce lwakki gucako lega nyo bako doggi, kadi bed dano acel kok boti, nyo joni
jo Icrael ducu, kun dano acel acel ŋeyo kit atwomme kene, ki cwercwinye bene,
ka ce otaŋo ciŋe okemo ki ot man;
30ci in Lubaŋa iwinygi ki i polo ka ma ibedo iye-ni, iwek balgi. Tim dano acel acel
kit ma iŋeyo kwede cwinye, ma rwatte ki kit kwone ducu, pien in aye, in keni,
iŋeyo kit cwiny pa dano ducu;
31meno bimiyo gibedo ka lworo in kun gilubo yo meri nino ducu ma gibedo, iye i
lobo ma yam imiyo bot kwarowa.
32“Obed kit meno bene ka ce larok mo, ma pe joni jo Icrael, obino kany ma oa ki i
lobo mo mabor, ma obino pi nyiŋi madit-ti, ki badi matek-ki, ki ciŋi ma iryeyo, ka
ce larok obino ce ocako lega ma okemo ot man,
33ci in Lubaŋa iwiny ki i polo ka ma ibedo iye-ni, itim kit gin ducu ma larok-ki
okok kwede i nyimi, wek rok ma wi lobo ducu guŋe nyiŋi, gucak lwori, kit ma I
wakki jo Icrael gilwori-ni, dok wek guŋe maber ni, ot man ma agero-ni, gilwoŋo
ki nyiŋi keken.
34“Ka ce lwakki gucito ka lwenyo i kom lumerokgi i kabedo mo ducu ma icwalogi
iye, ka ce gukelo legagi boti ma gukemo gaŋ man ma in iyero, ki ot man ma agero
pi nyiŋi-ni,
35ci in iwiny legagi ki bako doggi ki i polo, ci ikony korgi macalo ineno ni lokgi tye
atir.
Acoli Baibul
© 1985, Bible Society of Uganda.
729
36“Ka ce gutimo bal i komi, pien pe tye dano mo ma pe balo, ka ce kiniga omaki i
komgi, ci imiyogi i ciŋ lamerok mo, ma oyakogi ci oterogi i opii wa i lobo mo ka
mabor nyo ka ma cok;
37ento ka cwinygi otamo lok ki i lobo ma giterogi iye i opii-ni, ce guŋut ci gubako
doggi boti ki i lobo ma gitye iye i opii, kun gikok ni, ‘Wabalo, watyeko ŋak woko
ata, watiyo lwak bal-gu mapol’,
38ka ce gutyeko ŋut Ici tamgi ducu ki cwinygi ducu, ki i lobo ka ma giterogi iye i
opii-ni, kun doŋ gilego i nyimi ma gukemo lobogi, ma yam imiyo bot kwarogi-ni,
ki gaŋ ma nene iyero, ki ot ma atyeko gerone pi nyiŋi,
39in Lubaŋa iwiny legagi ki bako doggi ki i polo ka ma ibedo iye-ni, ci iye konyo
korgi ka ce ineno ni lokgi tye atir, dok iwek bal pa joni ma gubalo i komi.
40Ai Lubaŋa, kombeddi doŋ wek waŋi obed twolo ci icik iti iwiny lega ma gilego i
kabedo man.
41 “A malo, ai Rwot Lubaŋa, ci idony i kabedo me yweyoni, in ki canduk me tekki.
Ai Rwot Lubaŋa, wek ajwagini gurukke ki larre, wek joni maleŋ cwinygi obed
yom pi berri.
42Ai Rwot Lubaŋa, pe ikwer lega pa lakerri ma giwiro! Po pi mar meri ma pe
lokke i kom laticci Daudi.”
2 Tekwaro 7
1 Ka Solomon doŋ otyeko legane, ci mac obino piny ma a ki i polo, owaŋo gitum
awaŋa ki gitum mu kene ducu, ci deyo pa Rwot opoŋo i ot pa Lubaŋa woko.
2Ajwagi doŋ pe gitwero donyo i ot pa Rwot, pien deyo pa Rwot opoŋo i ot pa
Rwot woko.
3 Ka jo Icrael ducu guneno mac obino piny, ki deyo pa Rwot oboyo kom ot pa
Lubaŋa woko, gukulo wigi piny aryeba ic i dyekal ma gipeto iye godi, gumiyo
woro ki pwoc bo! Rwot, kun giwacci, “Pien en ber, mar mere ma pe lokke bedo
nakanaka.”
4Ka dok kabaka ki jo Icrael ducu gucako tyero gitum i nyim Rwot.
5Kabaka Solomon otyero gityer ma romo twoni dyaŋi alip pyeraryo wiye aryo, ki
romi alip miya acel ki pyeraryo. Kabaka ki jo Icrael ducu gukwero ot pa Lubaŋa
kit meno.
6Ajwagi gucuŋ i kabedogi, kacel ki Lulevi ma gumako jami me wer megi me pako
Rwot, kit ma yam kabaka Daudi oyubo pi miyo pwoc bot Rwot, ni, pien mar mere
ma pe lokke bedo nakanaka. Meno timme i kare ducu ma yam Daudi pako iye
Lubaŋa, kun gin gikonye ki jami wergi. Ki jo ma gucuŋ ma gukemogi gin ajwagi
ma gikuto tum, kun noŋo jo Icrael ducu gucuŋ mot.
Acoli Baibul
© 1985, Bible Society of Uganda.
730
7Solomon dok ocako kwero kabedo ma i cwiny dyekal ma tye i nyim ot pa Rwot-
ti. En otyero kunnu gitum awaŋa, ki moo dwolo-gu me gityer lakwecwiny, pien
keno tyer me mola ma Solomon otiyo-ni onoŋo tidi twatwal, pe romo keto iye
gitum awaŋa kacel ki gityer me moko kwon ki dwolo-gu.
8I kare meno Solomon okwero nino madito pi nino abiro kulu, kacel ki jo Icrael
ducu. Onoŋo lwak gucokke madwoŋ, kun gua wa i yo ma donyo i Kamat nio wa i
nota ora me Ejipt.
9I nino me aborone gubedo ki cokke madit; pien gubedo ki lega me kwero keno
tyer nino abiro kulu, ki nino madito mukene bene nino abiro.
10I kom nino dwe pyeraryo wiye adek i dwe me abiro en aye Solomon ocwalo
lwak gudok woko tugi. Lwak gudok i pacogi ki yomcwiny madwoŋ, ma igi okwe
pi gin ducu mabeco ma Rwot otimo pi Daudi ki pi Solomon ki pi lwakke jo Icrael.
Rwot onyutte bot Solomon tyen me aryo
(1 Luker 9.1-9)
11Kit meno Solomon otyeko gero ot pa Rwot ki ode en kabaka bene; tic ducu ma
yam en oyubo me atiya i ot pa Rwot ki i ode en ocobo maber twatwal.
12Ci Rwot onen bot Solomon i dyewor kun wacce ni, “Atyeko winyo legani, doŋ
atyeko yero kabedo man obed mera me bedo ot ka ma gibityero iye gitum bota.
13Ka ce acego polo ma kot doŋ pe cwer, nyo ka ce aciko ni bonyo ocam cam ma i
lobo otyek woko, nyo ka ce acwalo two gemo opoto i kom lwakka,
14ka ce lwakka ma gilwoŋogi ki nyiŋa-ni gumwolle woko, ce gulego ma gimito an
kikoma, ka guweko kit timgi maraco, ci dok abiwinyogi ki i polo, ci abikwanyo gin
ma tye ka balo lo bogi, ka dok abiweko balgi.
15Cakke tin waŋa bibedo twolo, dok abiciko ita ka winyo lega ma gibilego i
kabedo man.
16Pien tin an doŋ atyeko yero ot man, dok atyeko lonyone odoko maleŋ, wek
nyiŋa obed iye matwal; dok waŋa ki cwinya bikemo kunnu matwal.
17Ki ma tuŋ boti, ka ce ibibedo ki kit kwo i nyima ma yam woru Daudi obedo
kwede-ni, ce ka itiyo gin ma aciko ducu, kun igwoko cik ma aketo, ki gin ma doŋ
aŋolo,
18 ci an Lubaŋani abimoko komkerri me loyo Icrael matwal, kit ma yam aciko bot
woru Daudi kun awacce ni, ‘Pe ibibedo laboŋo danoni mo ma biloyo jo Icrael.’
19“Ento ka ce wuŋak woko, ma wubwoto lubo cikka ki mako lok ma aciko ma
aketogi i nyimwu, ce wukobo woko ka tiyo bot lubaŋa mogo mukene kun
wuworogi,
Acoli Baibul
© 1985, Bible Society of Uganda.
731
20ci miyo abiputowu woko ki i lobo ma yam amiyowu-ni; dok abikwanyo waŋa
woko, pe dok neno kom ot man ma atyeko lonyo odoko maleŋ pi nyiŋa-ni; miyo
nyiŋ Icrael bi doko carolok ki lok aboka i kin rok ducu.
21Jo ducu ma bikato ki ka ŋet ot man madit twatwal-li gibiuro ki jwat kun
giwacci; ‘Kit lok aŋo mumiyo Rwot otimo lobo-ni ki ot man ki tim macalo man?’
22Ka dok gibiwacci, ‘Pien gubwoto Rwot Lubaŋa pa kwarogi ma yam okwanyogi
ki, i lobo Ejipt, ci gukobo bot lubaŋa mogo mukene, dok gubedo ka worogi ma
kun gitiyo botgi bene; en aye lok mumiyo Rwot omiyo can opoto i komgi magwa-
ni.’ ”
2 Tekwaro 8
Tic mukene ma Solomon otiyo
(1 Luker 9.10-28)
1Gero odi aryo-ni ma Solomon ogero, gin aye ot pa Rwot ki ot pa kabaka, otero
mwaka pyeraryo kulu.
2Solomon dok ogero gaŋi odoco ma yam Kuram omiyogi bote, ci omiyo jo Icrael
gubedo i igi.
3Solomon dok ocito i Kamat-joba, ci omako woko.
4En ogero Tadmor ma i tim, ki gaŋi ducu me kano cam ma ogerogi i Kamat.
5Dok en ogero Bet-koron Mamalo ki Bet-koron Mapiny orumo gaŋi magi ki cel
gogo, oketo iye doggola ma gicego ki rii.
6Ogero Baalat bene, ki gaŋi ducu me kano cam ma yam Solomon tye kwedgi, ki
gaŋi me keto gadigadi mony, ki gaŋi pa lulweny ma giriŋo ki aguragura, ki kit
gedo ducu ma yam Solomon omito gerogi i Jerucalem, ki i Lebanon, ki i lobo ma
en loyo ducu.
7Jo ducu ma yam gubwot ci gudoŋ ki i kom jo Kit, jo Amor, jo Periji, jo Kiv ki jo
Jebuc, ma pe gin jo Icrael,
8gin aye Solomon oketo tic muroni i wigi, kit macalo tye-ni nio wa onyoo.
9Ento Solomon pe odiyo jo Icrael i tic me opii; gin gubedo askari, ki luditone, ki
ludito me gadigadi monnye, ki lulweny ma giriŋo ki aguragurane.
10Jo magi gin aye ludito tic pa Kabaka Solomon ma giloyo dog tic ducu; giromo
miya aryo ki pyerabic, gin aye giloyo lwak.
11Solomon okelo nya pa Parao nia ki i gaŋ kal pa Daudi otero i ot ma en ogero
pire, pien owacci, “Dakona pe bibedo i ot pa Daudi kabaka me Icrael, pien kabedo
ducu ma doŋ canduk pa Rwot obino iye-ni odoko kabedo maleŋ.”
12Dok Solomon obedo ka tyero gitum awaŋa i wi keno tyer pa Rwot ma yam en
ocano i nyim kicika ot ma i doggola me ot pa Rwot.
Acoli Baibul
© 1985, Bible Society of Uganda.
732
13 En obedo ka miyo gityer kit ma tic me nino acel acel mito kwede, kun lubo cik
pa Moses i cen cabit ducu, ki i por dwe, ki i nino madito adek me mwaka ki
mwaka-ni, ma gin aye nino madito me Mugati ma Tobi Pe Iye, nino madit me
kwero Agikki Cabit Abiro, ki nino madito me Bolo.
14Kit macalo yam wonne Daudi ociko, en oketo lwak dul pa ajwagi ki dog ticgi, ki
Lulevi gi dog ticgi me pako Lubaŋa ki me tic i nyim ajwagi, muporo tic me nino
acel acel. Opoko bene tic pi lugwok doggola ducu ki dulgi i doggola acel acel, kit
ma Daudi ma dano pa Lubaŋa yam ociko.
15Gin gubedo ka lubo cik ma kabaka ociko ki ajwagi ki Lulevi, pe guweko gin mo
ma mako lok ducu, ki ma mako kano lim.
16Solomon otyeko ticce ducu kit meno, cakke i nino ma giketo iye guti me te ot pa
Rwot nio ka otum, Ot pa Rwot otum kit meno.
17Solomon dok ocito wa i Ejiongeber ki i Elot ma i dog nam, ma i lobo Edom.
18Kuram yam ocwalo luticce ki mel bot Solomon; en ocwalo luticce ma guŋiyo ki
nam, ci gucito wa i Opir kacel ki lutic pa Solomon, guomo jabu ma romo talanta
miya aŋwen ki pyerabic ki kunnu, gukelo bot kabaka Solomon.
2 Tekwaro 9
Kabaka ma dako me lobo Ceba olimo Solomon
(1 Luker 10.1-13)
1 I kare ma kabaka ma dako me lobo Ceba owinyo pi yweka pa Solomon, en obino
bote i Jerucalem ka temo iye ki peny matego, Obino ki lwak jo madito mapol ma
gicom i kore, kacel ki lwak kinaga-gu ma giyweyo aŋwece, ki jabu madwoŋ
twatwal, ki litino godi me wel-gu. Ka obino bot Solomon, ci ocako titte lok ducu
ma onoŋo tye i cwinye.
2Solomon odok iye i pennye ducu; pe onoŋo tye lok mo wacel ma okanne ki bot
Solomon ma pe romo tucone bot dako-nu.
3Ka kabaka ma dako me Ceba oneno ryeko pa Solomon ducu, ki ot ma en ogero,
4ki cam ma i wi mejane, ki kit kabedo pa luditone, ki tic pa luticce, ki boŋŋime
arukagi, ki lutiŋ kikopo-gu, ci tam otum woko ki i cwinye.
5Owaco bot kabaka ni, “Lok ducu ma i komi ma yam gitero bota ki i lobona, ki lok
i kom ryekoni bene, onoŋo lokke tye kakare,
6ento yam pe aye lok ma gitero bota ducu, nio ka abino aneno ki waŋa. Ci nen,
kadi wa nucu ryekoni maditte onoŋo pe gititta kulu, pien ryekoni ki lonyoni kato
lok dog ma giterra awinyo-ni.
7Monni gitye ki yomcwiny kuman! Luticci magi ducu gitye ki yomcwiny ma rom
mene, ma gibedo ka cuŋ i nyimi jwijwi ka winyo lok me ryekoni!
Acoli Baibul
© 1985, Bible Society of Uganda.
733
8Gipwo Rwot Lubaŋani ma cwinye opwoyo in ci oketi i wi komker me bedo
kabaka pi Rwot Lubaŋani! Pien Lubaŋani omaro jo Icrael matwal, dok omito
mokogi gubed matek, en aye omiyo en oketi ibedo kabaka ma loyogi, wek ibed ka
ŋolo kop atir dok kakare.”
9En omiyo bot Solomon jabu madwoŋ ma romo talanta miya acel ki pyeraryo, ki
lwak aŋwece mapatpat madwoŋ twatwal, ki lwak litino godi me wel, I kare ca
onoŋo pe tye aŋwece mukene macalo meno ma kabaka me Ceba omiyo bot
Solomon-ni.
10Ka dok lutic pa Kuram ki lutic pa Solomon ma onoŋo gukelo jabu nia ki i Opir,
gukelo wa ki bao yat algum ki lwak godi matino me wel.
11Kabaka otiyo ki bao yat algum pi jeŋo kor ot pa Rwot ki kor ot pa kabaka. Otiyo
kwede opuk bene ki naŋa pa luwer. Kit jami macalo meno onoŋo peya yam onen
kulu i lobo Juda.
12Kabaka Solomon omiyo bot kabaka ma dako me Ceba jami ducu ma cwinye
omito, omiye gin ducu ma openyo, ma pe giribo iye jami ma onoŋo en okelo bot
kabaka. Kit meno kabaka me Ceba ocako wot me dok wa i lobone kikome, kacel ki
luticce ducu.
Lonyo pa Solomon ki ywekane
(1 Luker 10.14-29)
13Lwak jabu ma obino bot Solomon i mwaka acel acel pekke oromo talanta miya
abicel ki pyerabicel wiye abicel
14ma pe giribo iye ma lucat-wil gukelo; luker pa jo Arabia, ki ludito ma loyo lobo
bene gukelo jabu ki ryal bot Solomon.
15Kabaka Solomon otiyo lwak kwodi madoŋo miya aryo me jabu, ma gitetogi ki
nyol; i kom kwot acel acel odonyo iye jabu ma pekke romo cekel miya abicel.
16Dok otiyo kwodi matinone miya adek me jabu ma gitetogi ki nyol, kun kwot
acel acel giteto ki jabu ma pekke cok romo ratili apar, Kabaka oketogi i ot ma
gilwoŋo ni, Buŋa me Lebanon.
17Kabaka dok otiyo komker madit me lak lyec, ci omwono kome woko ki jabu ma
giliyo maber.
18Komker meno onoŋo tye ki rwomme abicel ki kom me jabu me teno tyen, ma
gikubogi i kom komker. Ka ŋete tuŋŋi ki tuŋŋi giketo iye ka teno ciŋ dano, ki
labwor aryo gucuŋ ka ŋet bad kom me teno ciŋ,
19kun tye bene lwak labwor apar wiye aryo ma gucuŋ i agikki rwom abicel-li,
tuŋŋi ki tuŋŋi. Pe tye kom mo ma gitiyo ma cal ki meno i te ker ducu.
Acoli Baibul
© 1985, Bible Society of Uganda.
734
20Jami ducu ma yam kabaka Solomon mato kwede onoŋo me jabu keken, wa jami
ducu ma gitiyo kwedgi i ot Buŋa me Lebanon yam gitiyogi ki jabu ma giliyo
maber; i kare pa Solomon pe tye ŋatti mo ma tamo pi ryal.
21Onoŋo kabaka tye ki lwak mel ma giwoto Tarcic kacel ki mel pa Kuram, Mel me
Tarcic yam dwogo cen ka mwaka okato adek adek kun gikelo lwak jabu ki ryal ki
lak lyec-gu, ki ayom-gu ki gunya-gu.
22Kabaka Solomon obedo dit makato lwak luker ma wi lobo ducu pi lonyone ki pi
ryekone.
23Lwak luker ducu me wi lobo gubedo ka yenyo kit yo me neno waŋ Solomon ki
pi winyo kit ryekone-gu ma Lubaŋa oketo i cwinyeni.
24Dano acel acel yam tero motte bote, kun gitero jami me ryal ki me jabu-gu, ki
ginaruka-gu, ki odok murra, ki aŋwece, ki aguragura-gu, ki kana-gu, mwaka ki
mwaka.
25 Solomon tye ki loc aguragura alip aŋwen pi aguragura ki gadigadi lwennye, ki
lulweny ma giriŋo ki aguragura alip apar wiye aryo, En yam oketo mogo i gaŋi
me gadigadi lweny ki mukene gubedo bot kabaka i Jerucalem.
26 En oloyo luker ducu cakke wa i kulu Euprate nio kwede i lobo pa jo Piliciti, ki i
wan lobo me Ejipt.
27Kabaka yam omiyo ryal odoko gin ma lam ma rom ki gweŋ-gu i Jerucalem, dok
okelo yadi cedar mapol ata ma rom ki olam ma i bar Cepela.
28 Solomon yam limo aguragura ma a ki i Ejipt ki i lobo ducu.
To pa Solomon
(1 Luker 11.41-43)
29Lok kom Solomon mudoŋŋe ducu, nia i acakki nio i agikkine, gityeko coyone i
buk me Tekwaro ma lanebi Natan ocoyo, ki i kin lok pa Lubaŋa ma Akija ma jo
Cilo otito, ka dok i buk me lok kom gin ma Iddo ma lanen oneno ma okemo kom
Jeroboam wod pa Nebat.
30Kare ma Solomon oloyo kwede jo Icrael kun bedo i Jerucalem oromo mwaka
pyeraŋwen.
31Solomon oto ci oywe kacel ki kwarine, ka giyike i gaŋ kai pa wonne Daudi.
Rekoboam ma wode aye oleyo ka tyene.
2 Tekwaro 10
Jemo pa jo Icrael i kom Rekoboam
(1 Luker 12.1-24)
1Rekoboam ocito i Cekem, pien onoŋo jo Icrael gumol gucito i Cekem ka keto en
me bedo kabaka.
Acoli Baibul
© 1985, Bible Society of Uganda.
735
2Ka Jeroboam wod pa Nebat owinyo pire, ci oa ki i Ejipt odok cen; pien onoŋo
Jeroboam yam pud tye i Ejipt ka ma yam oriŋo iye kabaka Solomon.
3Gicwalo lukwena ka lwoŋe, ci Jeroboam ki lwak jo Icrael ma gucokke ducu
guwaco bot Rekoboam ni,
4“Woru oketo yec mapek i komwa. In doŋ ilok tic matego ma woru omiyowa, ki
yec mapek ma en oketo i komwa-ni, obed mayot, ci wan wabibedo luticci.”
5En ogamo ni, “Wudwog bota kany i ŋe nino adek.” Ci lwak gudok cen.
6Kabaka Rekoboam ocako yubo lok ki ludoŋo muteggi, ma yam gicuŋ i nyim
wonne Solomon i kare ma en pud kwo, ci openyogi ni, “Wun wumiya kit tam aŋo
wek adok iye ki lwak man?”
7Gin guwacce ni, “Ka ce kica bimaki i kom lwak man, ma ikweyo cwinygi, kun
iloko botgi lok ducu mabeco, ci gin bene gibibedo Luticci matwal.”
8Ento en obwoto tam pa ludoŋo muteggi woko, ocako dok yubo lok ki awobe ma
yalwakke, ma gicuŋ i nyime.
9Openyogi ni, “Wun wumiya kit tam aŋo wek adok iye ki lwak man ma gupenya
ni, ‘Wek yec ma woru oketo i komwa mapek-ki obed yot’?”
10Ci awobe ma yalwakke guwacce ni, “Ibidok iye ki lwak ma gupenyi kit man ni,
‘Woru yam omiyo yecwa odoko pek, ento in imi obed yot botwa’; in ibidok iye ki
gin kit man ni, ‘Nyig ciŋa kinoŋ makato pyer wora.
11Doŋ abitiyo kit man: wora yam oketo yec mapek i komwu, an dok abimedone
bedo mapek. Wora yam opwodowu ki del anino, an abipwodowu ki yib oton.’ ”
12Jeroboam ki lwak ducu gubino bot Rekoboam i kom nino me adekke, kit ma
yam kabaka ociko ni, “Wudwog cen bota i nino me adekke.”
13Kabaka ocako dok i peny pa lwak ki gero, pien oweko tam ma ludoŋo muteggi
gumiye.
14Kabaka Rekoboam oloko ki lwak kit ma awobe guyubo kun wacci, “Wora yam
omiyo yecwu odoko pek, ento an abimedone bedo mapek; wora yam pwodowu ki
del anino, an abipwodowu ki yib oton.”
15Kabaka pe owinyo lok pa lwak; pien Rwot aye omiyo okwero, wek lokke
ocobbe kakare ma, yam en oloko bot Jeroboam wod pa Nebat kun ocwalo Akija
ma jo Cilo ocito otitte-ni.
16 Ka jo Icrael ducu guneno ni kabaka pe owinyogi, ci lwak gudok iye ki kaba ka
ni, “Wan watye ki waŋ pokwa aŋo i kom Daudi? Pe watye ki dul mo i kom latin pa
Yece. Wun jo Icrael wudok i kemawu! In Daudi, doŋ inen odi keni.” Ci jo Icrael
gucako pokke woko, gudok i pacogi.
17Ento Rekoboam pud loyo jo Icrael ma gibedo i gaŋi ma i Juda.
Acoli Baibul
© 1985, Bible Society of Uganda.
736
18Kabaka Rekoboam ocwalo Adoram, ladit ma loyo tic muroni, ci jo Icrael ducu
gucako cele ki got, guneke woko, Kabaka Rekoboam orune oito i wi gadigadi
lwennye, ci oriŋo kwede woko wa i Jerucalem.
19Kit meno jo Icrael gucako jemo woko i kom ot pa Daudi nio kwede wa onyoo.
2 Tekwaro 11
Lok ma lanebi Cemaya otito
(1 Luker 12.21-24)
1Ka Rekoboam odwogo cen i Jerucalem, ci ocoko jo ma giyero ki i ot pa Juda ki i
kin jo Benjamin, twoni lweny alip miya acel ki pyeraboro, pi lweny i kom jo Icrael
wek gidwok ker bot Rekoboam.
2Ento lok pa Rwot obino bot dano pa Lubaŋa ma nyiŋe Cemaya, kun wacci,
3“Wac ki Rekoboam wod pa Solomon ma kabaka me Juda, ki bot jo ducu me ot pa
Juda ki jo Benjamin ni,
4‘Rwot owaco kuman ni, Wun pe wubicito ka lweny i kom lutuwu ma gin jo
Icrael. Wek dano acel acel odok cen i pacone, pien lok man oa ki bota.’ ” Gin ducu
guwinyo lok pa Rwot, ci gudok cen i pacogi, pe dok gucito ka lweny i kom
Jeroboam.
Lonyo pa Rekoboam
5Rekoboam obedo i Jerucalem, ogero gaŋi gogo me mony i Juda.
6Ogero Beterekem, Etam, Tekoa,
7Bet-jur, Coko, Adulam,
8Gat, Mareca, Jip,
9Adoraim, Lakic, Ajeka,
10Jora, Aijalon, ki Kebron, gin ducu gaŋi ma girumo ki cel gogo ma gitye i Juda ki i
Benjamin.
11En oyubo cel gogo ducu obedo matek, oketo ludito mony i igi, okano iye cam, ki
moo ki koŋo vino.
12Ka dok oketo kwodi ki toŋi i gaŋi ducu, ci omiyogi gubedo matek mada. Kit
meno Juda ki Benjamin gudoŋ i te locce.
13Ajwagi ducu pa Lubaŋa ki Lulevi ma yam gitye i lobo Icrael gua ki i kabedogi
ducu, gubino ka bedo i ŋete.
14Lulevi gubwoto lobo ma gibedo iye gudok wa i Juda ki i Jerucalem, pien
Jeroboam ki likwayone gukwero woko ni pe doŋ guti tic macalo ajwagi pa Rwot.
Acoli Baibul
© 1985, Bible Society of Uganda.
737
15 Jeroboam oketo ajwagine ma en oyero me tic i wan jogi ma i wi godi, ki bot jogi
ma calo nyogi dyegi, ki bot cal litino twoni ma en otiyo.
16Jo ma yam guketo cwinygi ka cito bot Rwot Lubaŋa pa Icrael gulubo kor ajwagi
pa Rwot ki Lulevi, nia ki i kaka pa jo Icrael ducu, guwoto Jerucalem ka tyero
gitum bot Rwot, Lubaŋa pa kwarogi.
17Gujiŋo ker pa Juda matek, gumiyo Rekoboam wod pa Solomon obedo matek pi
mwaka adek, pien gubedo ka lubo kit pa Daudi ki Solomon pi mwaka adek.
18Rekoboam onyomo Makalat nya pa Jerimot wod pa Daudi, Min Makalat obedo
Abikail nya pa Eliab ma wod pa Yece.
19Makalat onywalo ki Rekoboam litino awobe magi, Jeuc, Cemaria ki Jakam.
20Ka dok ki i ŋeye en onyomo Maaka nya pa Abcalom ci onywalo kwede Abija,
Atai, Jija, ki Celomit.
21Rekoboam omaro Maaka nya pa Abcalom makato monne ducu ki mon aŋecane-
gu. En yam onyomo mon apar wiye aboro ci obedo ki mon aŋecane pyerabicel
kulu; onywalo awobe pyeraryo wiye aboro ki anyira pyerabicel.
22Rekoboam oketo wode Abija latin pa Maaka me bedo ladit ma loyo wi omegine,
pien yam onoŋo omito keto en me bedo kabaka.
23Rehoboain obedo ka tic ki ryeko, opoko awobene mogo i dul lobo ducu ma i
Juda ki Benjamin, oketogi i gaŋi me cel gogo ducu, opoko botgi cam madwoŋ, dok
bene onyomo botgi mon.
2 Tekwaro 12
Cicak omonyo jo Juda
(1 Luker 14.21-31)
1Ka ker pa Rekoboam doŋ omoko maber, kun medde ki cuŋ matek, en kacel ki jo
Icrael ducu gucako bwoto cik pa Rwot.
2I mwaka me loc pa Rekoboam me abicce, en aye Cicak kabaka me Ejipt obino
kwede ka lweny i kom jo Jerucalem, pien gubwoto Rwot woko.
3Gubino ki gadigadi lweny alip acel ki miya aryo, ki lulweny ma giriŋo ki
aguragura alip pyerabicel. Lwakjo ma welgi pe kwanne gubino kwede ma gua ki i
Ejipt, jo Libya, jo Cukiim, ki jo Etiopia.
4Ci omako gaŋi ma girumo ki cel gogo ma i Juda ducu nio kwede wa i Jerucalem.
5Cemaya ma lanebi ocito bot Rekoboam ki bot rwodi me Juda, ma onoŋo gucokke
i Jerucalem pi Cicak owaco botgi ni, “Rwot owaco kuman ni, ‘Wun wuryeko
bwoto an woko, pi meno an bene atyeko miyowu i ciŋ Cicak.’ “
6Rwodi me Icrael kacel ki kabaka gumwolle woko, omiyo guwacci, “Rwot lokke
tye kakare.”
Acoli Baibul
© 1985, Bible Society of Uganda.
738
7Ka Rwot oneno ni gumwolle kengi, lok pa Rwot obino bot Cemaya ma wacci,
“Gin gumwolle kengi; pe doŋ abityekogi woko, ento doŋ abilarogi, pe doŋ abitoyo
akemona i kom Jerucalem ki cin Cicak.
8Ento gibibedo luticce, ka wek guŋe tic kweda ki dok me tic ki luloc me lobo
mukene bene.”
9 Kit meno Cicak kabaka me Ejipt ocako bino ka lweny i kom Jerucalem, ci oyako
jami ma gikano i ot lim pa Rwot, ki jami ma gikano i ot lim pa kabaka. En oyako
woko ducu, dok oyako lwak kwodi me jabu ma yam Solomon otiyogi.
10Kabaka Rekoboam dok otiyo lwak kwodi mukene; otiyo kwodi mola, ci omiyogi
i ciŋ ludito pa lugwok kabaka ma gigwoko doggola ot pa kabaka.
11I kare ducu ma noŋo kabaka cito i ot pa Rwot, lugwok en yam gimako kwodi, ka
dok gidwoko kakagi i ot kicika pa lugwok kabaka.
12Ka doŋ en omwolle kene ci akemo pa Rwot oa woko i kome, ci pe miyo
gityekogi woko liweŋ, dok piny onoŋo ber i Juda.
13Kit meno Rekoboam omoko ker mere matek i Jerucalem dok obedo ka loc bene,
Rekoboam ocamo ker ma mwaka me ditte romo pyeraŋwen wiye acel, obedo ka
loc i Jerucalem pi mwaka apar wiye abiro, Jerucalem ma en aye gaŋ ma yam Rwot
oyero ki i kin kaka ducu me lerael pi keto iye nyiŋe. Nyiŋ minne Naama ma anyira
Ammon.
14En con obedo ka tiyo gin marac, pien pe oketo cwinye ka yenyo Rwot.
15Lok kom Rekoboam mudoŋŋe ducu, nia i acakki nio i agikkine, gityeko coyone i
buk me Tekwaro ma lanebi Cemaya ocoyo, ki i buk pa Iddo ma lanen, Lweny yam
obedo tye i kin Rekobo am ki Jeroboam pi kare ducu ma pe gik.
16Rekoboam oto, oywe kacel ki kwarine, ci giyiko kacel ki kwarine i gaŋ kai pa
Daudi; wode Abija aye oleyo ka tyene.
2 Tekwaro 13
Loc pa Abija
(1 Luker 15.1-8)
1I mwaka me apar wiye aboro me loc pa kabaka Jeroboam, en aye Abija ocako
loyo iye jo Juda.
2Obedo ka loc i Jerucalem pi mwaka adek, Nyiŋ minne Mikaya ma nya pa Uriel me
Gibea. Lweny obedo tye i kin Abija ki Jeroboam.
3Abija yam ocito ka lweny kun woto ki monnye ma gin oteka lweny, ma giromo
alip miya aŋwen ma giyerogi ayera, Ci Jeroboam orwayo monnye cok ka lweny i
ko me ki jo ma giyerogi matego alip miya aboro, ma gin twoni lweny.
Acoli Baibul
© 1985, Bible Society of Uganda.
739
4Abija ocuŋ i wi got Jemaraim ma tye i lobo gotgot ma i lobo Epraim, kun wacci,
“Winy lokka, in Jeroboam ki wun jo Icrael ducu!”
5Pe wuŋeyo mono ni Rwot Lubaŋa pa Icrael omiyo ker bot Daudi ki likwaye i
gicikke ma gimoko ki kado, me loyo Icrael matwal?
6Jeroboam wod pa Nebat, ma latic pa Solomon wod pa Daudi, pud dok ojemo
woko i kom rwode.
7Jo mogo ma konygi pe ma kitgi obedo atata gucokke bote, ci gubalo Rekoboam
wod pa Solomon woko. Pien onoŋo Rekoboam pud t idi ma timme bene pud woto
atata, dok pe otwero kwero tamgi.
8“Nen kombeddi wumito kwanyo ker pa Rwot woko ki i cin likwayo pa Daudi,
pien wun wutye lwak madwoŋ, dok wutye bene ki cal litino twoni me jabu ma
Jeroboam otiyo me bedo lubaŋawu.
9Wun pe doŋ wuryemo ajwagi pa Rwot woko, ma gin likwayo pa Aron, ki Lulevi,
ka dok wuketo ajwagi piwu kenwu macalo jo ma i lobo mukene-ni? Ka ŋat mo
obino, tekke okwero ko me kekene ki wod twon nyo nyogi romi abiro, ci tugi
doko ajwaka cut pi jogiwu ma pe gin Lubaŋa kikome.
10Ento ki tun botwa, Rwot en aye Lubaŋawa, peya wabwoto en, Wan watye ki
ajwagi ma gitiyo ki Rwot ma gin aye likwayo pa Aron, ki Lulevi ma gikonyogi ki
tic.
11Odiko odiko ki otyeno otyeno, giwaŋo gitum awaŋa ki odok eceta ma ŋwece
kur, gicano mugati i nyim Rwot i wi meja me jabu ma giliyo maber, dok gigwoko
okar mac me jabu wek macce obed ka lyel otyeno otyeno; wan watye ka gwoko
cik ma mako tic pa Rwot Lubaŋawa, ento wun wutyeko bwoto en woko.
12Nen, Lubaŋa tye kwedwa, tye ka telo wiwa, ki ajwagine gitye ki tum ma gikuto
me ywayo mony me lweny i komwu, Aa wun awobe pa Icrael, pe wulweny i kom
Rwot, Lubaŋa pa kwariwu: pien pe wutwero loyo mony.”
13Jeroboam onoŋo ocwalo dul mony gukanne woko me bino i komgi ki yo ŋegi;
kit meno onoŋo monnye tye i nyim jo Juda, ki jo mubuto gurumo piny woko tye
yo tuŋ ŋegi.
14Ka jo Juda guneno, gunoŋo ni mony tye i nyimgi ki i ŋegi bene; ci gucako kok
bot Rwot, kun ajwagi gikuto tum.
15Jo Juda gucako wayo me lweny. I kare ma jo Juda gudaŋŋe, Lubaŋa oloyo
Jeroboam woko, omiyo jo Icrael ducu guriŋo woko i nyim Abija ki jo Juda.
16Jo Icrael guriŋo woko, ci Lubaŋa omiyogi i ciŋ Abija.
17Abija ki jone gunekogi ki nek malit twatwal; jo ma guto giromo alip miya abic ki
i kom jo ma giyerogi ayera ki i kin jo Icrael.
Acoli Baibul
© 1985, Bible Society of Uganda.
740
18Giloyo jo Icrael kit meno, pien jo Juda ma oloyogi onoŋo gujeŋŋe i kom Rwot
Lubaŋa pa kwarigi.
19Abija olubo kor Jeroboam ci omayo gaŋi mogo pa jo Icrael woko ki bote, Betel
ki gaŋi matino ma i ŋete, Jecana ki gaŋi matino ma i ŋete, ki Epron ki gaŋi matino
ma i ŋete.
20Jeroboam pe dok olimo tek mo wacel i kare pa Abija; dok Rwot opwode, ci oto
woko.
21Ento Abija omedde odoko tek, Onyomo mon apar wiye aŋwen, onywalo kwedgi
litino awobe pyeraryo wiye aryo ki anyira apar wiye abicel.
22Lok kom Abija mudoŋŋe ducu, ma nyuto kite ma yam oloko, gityeko coyone i
lok pa lanebi Iddo.
2 Tekwaro 14
Loc pa Aca
(1 Luker 15.9-12)
1Abija oywe kacel ki kwarine, ci giyike i gaŋ kal pa Daudi; wode Aca aye oleyo ka
tyene. I karene lobo oywe mot ki kuc pi mwaka apar.
2Aca yam obedo ka tiyo gin maber dok ma nen atir i wan Rwot Lubaŋane.
3En okwanyo keno tyer ki waŋ jogi ma i wi godi pa lurok woko, omuko wir jogigi
bene, ka dok otoŋo yadi ma gicomo pi woro lok ma dako ma gilwoŋo Acera ducu
oreto woko piny,
4ka dok ociko jo Juda ni gubin bot Rwot, ma Lubaŋa pa kwarigi, dok gugwok
cikke ki gin ma en ociko.
5En bene yam omuko waŋ jogi ma i gaŋi ducu ma i Juda, okwanyo keno tyer me
waŋo odok eceta ducu, Ker okwe mot i karene.
6Ogero gaŋi ma girumo ki cel gogo i Juda, pien lobo onoŋo okwe mot. Pe obedo ki
lweny i lwak mwaka-nu ducu, pien Rwot omiyo kuc.
7En owaco bot jo Juda ni, “Wageru gaŋi magi, warumogi woko ki cel ma wagero i
kome odi matego ma ocudo malo, waket bene doggola iye ma gicego ki rii; lobo
doŋ pud mewa, pien wabedo ka bino bot Rwot Lubaŋawa, wabedo ka bino bote ci
en omiyowa kuc i kabedo ducu.” Gugedo dok gubedo ki lonyo madwoŋ.
8Aca obedo ki lumony ma gua ki i Juda ma giromo alip miya adek, ma gitye ki
kwodi ki toŋi, ki lumony ma gua ki i Benjamin ma giromo alip miya aryo ki
pyeraboro ma gutiŋo kwodi, ma gin bene lucel atum; gin ducu twoni oteka lweny
ma gitego.
9Jera ma Laetiopia obino ka lweny i komgi ki mony ma romo jo milion acel ki
gadigadi miya adek; gubino guo cok ki Mareca.
Acoli Baibul
© 1985, Bible Society of Uganda.
741
10Ci Aca ocito ka rwatte kwede, kun monygi oryeyo i nota Jepata i Mareca.
11Aca okok bot Rwot Lubaŋane ni, “Ai Rwot, pe tye lakony mo macalo in, ma
koriyo jo magoro ka lweny i kom jo matego, Konywa, ai Rwot Lubaŋawa, pien
wageno in, wabino ka lweny i kom lwak man madwoŋ-ŋi pi nyiŋi. Ai Rwot, in aye
Lubaŋawa; pe iye dano mo oloyi.”
12Kit meno omiyo Rwot oryemo jo Etiopia woko ki i nyim Aca ki i nyim jo Juda,
omiyo jo Etiopia guriŋo woko.
13Aca ki monnye guryemo korgi nio wa i Gerar, ci guneko jo Etiopia matek ma
dano mo acel pe obwot makwo; pien guket woko ata ki i nyim Rwot ki monnye.
Jo Juda gutiŋo lwak jami madwoŋ ma guyako gucito kwede.
14Guturo gaŋi ducu ma gurumo Gerar, pien Rwot omiyo lworo opoto i komgi.
Guyako gaŋi ducu, pien onoŋo jami me ayaka dwoŋ i igi twatwal.
15Guputo kema pa jo ma yam wegi dyaŋi, guyako romi madwoŋ twatwal ki
kinaga-gu, Gudok kwede cen i Jerucalem.
2 Tekwaro 15
Aca odwoko cwiny jone i kom Rwot
(1 Luker 15.13-15)
1Cwiny pa Lubaŋa obino i kom Ajaria wod pa Oded,
2omiyo en ocito orwatte ki Aca, ci otitte ni, “Winy an, Aca, ki jo Juda ki Benjamin
ducu. Rwot tye kwedwu, ka ce wun wutye kwede. Ka wuyenyo en, ci wubinoŋo
en, ento ka wubwoto en, en bene bibwotowu.
3Jo Icrael onoŋo gubedo laboŋo Lubaŋa me ada pi kare malac, wa ajwaka ma
pwonyogi bene onoŋo pe, dok gubedo laboŋo cik;
4ento i kare ma arubaruba madwoŋ odiyogi gulokke bot Rwot, Lubaŋa pa Icrael,
kun giyenyo en, omiyo gunoŋo en.
5I kare meno ducu onoŋo nar mo pe tye ki kuc me kato woko nyo kadi me dwogo
gaŋ, pien cwiny dano orubbe woko pi can mapatpat ma obedo ka poto i kom jo
ma gibedo i lobo ducu.
6Kingi opokke woko atata, rok lwenyo ki rok wadi ki gaŋ i kom gaŋ wadi, pien
Lubaŋa odiyogi ki can i kit yo mapatpat.
7Ento wun, cwinywu obed nwaŋ! Pe wuwek badwu okwe woko, pien Lubaŋa
biculo waŋ ticwu.”
8Ka Aca owinyo lok meno ducu, ma lanebi Ajaria wod pa Oded otito-ni, ci cwinye
odoko nwaŋ, ocako jwero cal jogi me kipyeda woko ducu ki i lobo Juda ki
Benjamin ki i gaŋi ducu ma en omayogi i lobo godi ma i Epraim, ci oyubo keno
tyer pa Rwot ma yam tye i nyim kicika ma gidonyo kwede i ot pa Rwot.
Acoli Baibul
© 1985, Bible Society of Uganda.
742
9En ocoko jo Juda ducu ki jo pa Benjamin, ki jo ma gua i Epraim ki Manace ki
Cimeon, ma onoŋo gibedo i kingi, pien onoŋo jo mapol gudak gua ki i Icrael
gukobo bote pien guneno ni Rwot Lubaŋa tye kwede.
10Gucokke i Jerucalem i dwe me adek i mwaka me apar wiye abic me loc pa Aca.
11Gutyero gitum bot Rwot i nino meno, kun gikwanyo ki i kom jami ma gukelo,
ma yam guyako, twoni ma romo miya abiro ki romi alip abiro.
12Ci gucako keto gicikke me cito bot Rwot, Lubaŋa pa kwarigi, ki cwinygi ducu ki
tipogi ducu;
13dok guciko matek ni ŋat ma pe bicito bot Rwot, Lubaŋa pa Icrael, myero ginek
woko, kadi bed dano matidi nyo dano muteggi, laco nyo dako.
14Gucako kwoŋo kwoŋ bot Rwot ki dwan maloŋo, kun gidaŋŋe, ma gikuto tum-gu
ki tuŋ romi-gu.
15Ci jo Juda ducu cwinygi obedo yom pi kwoŋo kwoŋ; pien gukwoŋo kwoŋ ki
cwinygi ducu, gubedo ka yenyo Rwot ki mitgi ducu, ci gunoŋo en, ka Rwot ocako
miyogi yweyo i kabedo ducu.
16Kabaka Aca oryemo wa minne Maaka woko, pe oye ni omed bedo daker pien en
otiyo cal me kipyeda pi Acera ma jok ma dako. Aca otoŋo cal jokke oŋido woko, ci
owaŋo woko i nota kulu Kidron.
17Ento waŋ jogi ma i wi godi pe gimukogi woko ki i Icrael Kadi bed kumeno, Aca
obedo ki leŋic i kom Rwot pi kare me kwone ducu.
18En okelo i ot pa Rwot mot ma wonne odyero, kacel ki mere kikome bene ma
odyero, ryal ki jabu ki weer-gu.
19Lweny koŋ dok obedo pe nio kwede wa i mwaka me pyeradek wiye abic me loc
pa Aca.
2 Tekwaro 16
Aca oribbe ki Ben-adad
(1 Luker 15.16-24)
1I mwaka me pyeradek wiye abicel me loc pa Aca, Baaca kabaka pa jo Icrael ocito
ka monyo jo Juda, ci orumo gaŋ me Rama ki cel matek, wek ogeŋ dano cito woko
nyo bino bot Aca kabaka me Juda.
2Ci Aca okwanyo ryal ki jabu ma i ot kano lim pa Rwot ki ma i ot pa kabaka, ci
ocwalo bot Ben-adad kabaka me Ciria, ma yam bedo i Damaciko, kun wacci,
3“Wek an ki in waribbe kacel, kit macalo ribbe obedo tye i kin wora ki woru-ni,
Nen, acwalli ryal ki jabu; cit wek icitur ribbe ma tye i kin in ki Baaca kabaka me
Icrael-li woko, wek en oa woko ki bota.”
Acoli Baibul
© 1985, Bible Society of Uganda.
743
4Ben-adad owinyo lok pa kabaka Aca, ci ocwalo ludito monnye ka monyo gaŋi pa
jo Icrael, ci guloyo Ijon, Dan, Abelmaim, ki gaŋi ducu me kano cam ma i lobo pa jo
Naputali.
5Ka Baaca owinyo lokke ci oweko gero cel Rama woko, ogiko ticce iye.
6Kabaka Aca owoto ki jo Juda ducu, guyweko litino godi ducu ma i Rama kacel ki
lwak baone, ma yam Baaca obedo ka gedo kwede, ci ogero kwede cel i Geba ki
Mijpa.
7I kare meno Kanani ma lanen obino bot kaba ka Aca, owacce ni, “Pien in doŋ
igeno kabaka me Ciria, pe igeno Rwot Lubaŋani, omiyo mony pa kaba ka me Ciria
guriŋo woko ki boti.
8Onoŋo mony pa jo Etiopia ki pa jo Libya yam dit twatwal ma gitye ki lwak
gadigadi lweny ki wegi aguragura-gu? Ento in ibedo ka geno Rwot, oweko
omiyogi i ciŋi.
9Pien wan Rwot neno lobo ducu, me nyuto tekke bot jo ma gibedo ki leŋic i kome.
In itimo lok me miŋo mada i lok man; pienno cakke tin in ibibedo ki lweny.”
10Cut kiniga omako Aca i kom lanen, ci okete i mabuc, otweye ki okol, pien ojul i
kome pi lok meno, Ka dok oketo can i kom jo mogo ma i kin lwak bene i kare
meno.
11Lok kom Aca nia i acakkine nio i agikkine gityeko coyone i buk pa Luker me
Juda ki me Icrael.
12I mwaka pyeradek wiye aboŋwen me loc pa Aca, en aye two omako iye tyene, ci
twone omedde marac mada; ento i twone-ni en pe oyenyo kony bot Rwot, obedo
mere ka yenyo kony ki bot ludaktar.
13Aca oto i mwaka me pyeraŋwen wiye acel me locce, oywe kacel ki kwarine.
14Giyike i lyel ma onoŋo en okwinyo pire kene i gaŋ kal pa Daudi, Gupyelo kome i
wi kitara ma giketo iye lwak aŋwece mapatpat ma giyubo ki diro pa luyub
aŋwece; ka dok gumoko mac madit mada pi miye deyo.
2 Tekwaro 17
Ker pa Yekocapat omoko matek
1Yekocapat ma wode aye oleyo ka tyen Aca, ci odoko tek mada i kom Icrael.
2Oketo mony i gaŋi ma girumo ki cel gogo ma i Juda ducu, ka dok oketo ludito wi
mony oromo i lobo Juda ducu ki gaŋi ma i Epraim ma yam wonne Aca omayogi-
ni.
3Rwot ogwoko Yekocapat, pien en obedo ka lubo kit pa wonne ma con-ni; pe
obedo ka yenyo kony ki bot lwak Baal-gu.
Acoli Baibul
© 1985, Bible Society of Uganda.
744
4En obedo ka yenyo kony ki bot Lubaŋa pa wonne ki lubo cikke ducu, pe obedo
ka lubo kit pa jo Icrael.
5Pienno omiyo Rwot omoko ker matek i ciŋe; ki jo Juda ducu gubedo ka kelo lim
ajog bot Yekocapat; onoŋo en tye ki lonyo madwoŋ wa ki deyo bene.
6Obedo ki tekcwiny pi lubo yo pa Rwot; dok omuko waŋ jogi ma i wi godi woko ki
i Juda, kacel ki yadi ma gicomo pi woro Acera ma jok ma dako-ni.
7I mwaka me adek me locce ocwalo rwodine Ben-kail, Obadia, Jekaria, Netanel ki
Mikaya ka pwony i gaŋi ma i Juda.
8Medo i komgi dok ocwalo Lulevi magi, Cemaya, Netania, Jebadia, Acael,
Cemiramot. Yekonatan, Adoniya, Tobiya ki Tobadoniya; ki ajwagi ma onoŋo
guwoto kwedgi obedo Elicama ki Jekoram.
9Gucako pwony i Juda, ma gitye ki buk me cik pa Rwot; gubedo bene ka wot i gaŋi
ducu me Juda kun gipwonyo dano.
10Lworo ocako mako ker ducu me lobo ma gurumo Juda, ci pe guero lweny i kom
Yekocapat.
11Lupiliciti mogo gukelo mot bot Yekocapat, guculo bote ryal, Jo Arab bene
gutero bote nyogi romi alip abiro ki miya abiro, ki nyogi dyegi alip abiro ki mi ya
abiro.
12Yekocapat ocako doŋo medde doko madit mada. En ogero cel gogo ki gaŋi me
kano jami i Juda.
13En obedo ki odi madito me kano jami i Juda, Obedo ki lwak askari i Jerucalem
ma gin twoni oteka lweny.
14Man aye onoŋo welgi ma giryeyo ma lubo dog odi pa kwarogi. I ot pa Juda
ludito mony ma loyo jo alip gin ene: Adna ladit me mony, kacel ki twoni oteka
lweny alip miya adek;
15ki ma lubo en obedo Yekokanan ladit me mony, ma loyo jo alip miya aryo ki
pyeraboro;
16ki ma olube obedo Amacia wod pa Jikri, ma odyero kome pi tic pa Rwot, kacel
ki jo alip miya aryo ma gin twoni oteka lweny.
17I ot pa Benjamin onoŋo tye Eliada, ma en twon oteka lweny, kacel ki jo alip
miya aryo ma gitye ki atum ki kwodi;
18ki ŋat ma olubo en obedo Yekojabad, kacel ki jo alip miya acel ki pyeraboro ma
gurukke pi lweny.
19Magi aye jo magubedo lutic pa kabaka, medo i kom jo ma yam kabaka oketogi i
gaŋi ma girumo ki cel gogo ma i Juda.
Acoli Baibul
© 1985, Bible Society of Uganda.
745
2 Tekwaro 18
Lanebi Mikaya otito ni gibiloyo Akab ki Yekocapat
(1 Luker 22.1-40)
1Yekocapat onoŋo tye ki lwak lonyo madwoij wa ki deyo bene; ocako ribbe ki
Akab, ci omiyo wode onyomo nya pa Akab.
2Lacen i ne mwaka mogo manok ocito bot Akab i Camaria. Akab oneko lwak romi
ki twoni dyaŋi mapol ata pire ki pi lwak ducu ma onoŋo gitye kwede, Man oti mo
pi bito en wek ocit kwede ka lweny i kom Ramot-gilead.
3Akab kabaka me Icrael open yo Yekocapat kabaka me Juda ni, “Ibicito kweda ka
lweny i kom gaŋ Ramot-gilead?” Yekocapat ogamo dog kabaka me Icrael kun
wacce ni, “An ki in wan acel, lwakka gin aye lwakki. Wabibedo kwedi i mony.”
4Yekocapat owaco bot kaba ka me Icrael ni, “Koŋ ikwoŋ penyo lok ki bot Rwot.”
5Kabaka me Icrael ocoko lwak lunebi ducu kacel, gucokke miya aŋwen, En owaco
botgi ni, “Wacit ka lweny i kom Ramot-gilead, nyo pa aciti?” Gin lu ne bi gugamo
ni, “Tugi cito cut, kabaka, pien Lubaŋa bimiyo i ciŋi.”
6Ento Yekocapat dok owaco ni, “Lanebi mo mukene pa Rwot pe tye ka ny, wek
koŋ dok wapeny doge?”
7Kabaka me Icrael ogamo dog Yekocapat ni, “Pud tye dano mo ma myero
wapenye wek wawiny dog Rwot ki bote, en Mikaya wod pa Imla; ento cwinya
dage matek, pien peya otitta kit lok mo maber, en titta lok maracce keken.”
Yekocapat ogamo ni, “Pe kumene, kabaka, wek lok kit meno obedi.”
8Kabaka me Icrael ocak o lwoŋo ladit mo ci owacce ni, “Cit icikel Mikaya wod pa
Imla oyotoyot.”
9Onoŋo kabaka me Icrael ki Yekocapat kabaka me Juda gubedo wi komkergi, ma
guruko jor kergi mabeco; gubedo kwede i laro moyo me dino bel ma i ŋet dogcel
ma gidonyo kwede i Camaria, kun lunebi ducu gitye ka tito lok i nyimgi.
10Jedekia wod pa Kenaana otiyo cal tuŋ lee me nyonyo pire kene, ci owacci,
“Rwot owaco kuman ni, ‘Ibitwomo jo Ciria ki magi nio ka ityekogi woko ducu.’ “
11Ci lunebi ducu gutito lok ma kit meno, kun giwacci, “Tugi cito i Ramot-gilead, ci
ibiloyo; Rwot bimiyo i ciŋi, kabaka.”
12Lakwena ma ocito ka lwoŋo Mikaya-ni obino owacci, “Nen ba, lok pa lunebi
ducu obedo me cuko cwiny kabaka; pienno wek lokki bene obed ma rom ki megi,
lokki bene obed lok me cuko cwmy.”
13Mikaya ogamo doge ni, “Macalo Rwot tye makwo-ni, gin ducu ma Lubaŋana
owacca, en aye abilokone.”
Acoli Baibul
© 1985, Bible Society of Uganda.
746
14Ka Mikaya oo bot kabaka, kabaka openye ni, “Mikaya, wacit ka lweny i kom
Ramot-gilead, nyo pe aciti?” En ogamo ni, “Tugi cito cut, ci ibiloyo; Rwot bimiyogi
i ciŋi.”
15Ento kabaka dok owacce ni, “An mono abiciki i nyiŋ Lubaŋa tyen adi ni ilokka
lok ada keken i nyiŋ Rwot?”
16 Ci Mikaya owacci, “Anene jo Icrael ducu guket woko lijayi i wi godi, macalo
romi ma gipe ki lakwat; dok Rwot bene owacci, ‘Jo-ni laditgi peke; wek ŋat acel
acel odok gire i pacone ki kuc.’ “
17Kabaka me Icrael owaco ki Yekocapat ni, “An pe onoŋo awacci ni, Mikaya pe
bitito lok mo maber ma otika, ento bitito maracce?”
18Mikaya ogamo ni, “Pi meno koŋ dok iwiny lok pa Rwot mono. Abedo ka neno
Rwot ma obedo i wi komkerre, kun lwak mony me polo ducu gucuŋ ka ŋete ki yo
tuŋ bade malacuc ki yo tuŋ bade malacam.
19Rwot owacci, ‘Aŋa mono ma bibito Akab kabaka me Icrael, wek ocit oto i
Ramot-gilead?’ Ci giwaco lok mapatpat.
20Lacen kit cwiny mo obino ci okato anyim ocuŋ wa i nyim Rwot, kun wacci, ‘An
aye abibito en.’ Rwot openye ni, ‘Ibibito en niŋniŋ?’
21En ogamo ni, ‘An abicito, ci abibedo cwiny ma lagoba kun aloko ki i dog
lunebine ducu.’ Rwot ogamo ni, ‘In ibibite, ci biye lokk i; doŋ icitim kumeno.’
22Kombeddi in doŋ inen ka Rwot otyeko keto cwiny ma lagoba i dog lunebini
magi ducu; Rwot doŋ otyeko ciko pi kelo lok marac i komi.”
23Ci Jedekia wod pa Kenaana ocito bot Mikaya cok ci odoŋo leme ki ciŋe, kun
wacci, “Cwiny Rwot dok oa ki i koma niŋniŋ ka okobo oloko boti?”
24Mikaya owaco ni. “Meno ibiniaŋ iye i nino ma ibidonyo i kicika ma i tyelo wek
ikanne iye.”
25Kabaka me Icrael owacci, “Wumak Mikaya woko, wudwoke cen wa bot Amon
ma laloyo me gaŋ, ki bot Yoaci ma wod pa kabaka.
26Iciwacogi ni, ‘Kabaka owaco kuman ni, Wuket dano man i mabuc, dok wumiye
ocam cam me mabuc, mugati ki pii keken, nio ka abidwogo paco ki kuc.’ “
27Mikaya ogamo ni, “Ka ce idwogo paco ki kuc, ci pe Rwot aye oloko ki i doga.”
Dok owacci, “Wun rok ducu doŋ wuwiny!”
To pa Akab
(1 Luker 22.29-35)
28Kit meno kabaka me Icrael ki Yekocapat kabaka me Juda gucako cito i Ramot-
gilead.
Acoli Baibul
© 1985, Bible Society of Uganda.
747
29Kabaka me Icrael owaco bot Yekocapat ni, “An abirukke macalo dano mo ata ka
doŋ acako cito ka lweny, ento in iruk jorri me ker.” Kabaka ocako rukke macalo
dano mo ata, ka ocito kwede i mony.
30Onoŋo kabaka me Ciria otyeko ciko ludito mony ma giloyo gadigadine me
lweny ni, “Pe wucilweny i kom dano mo matidi nyo madit, ento wucilweny i kom
kabaka me Icrael keken.”
31Ka ludito mony ma giloyo gadigadi lweny guneno Yekocapat, ci guwacci, “Meno
aye kabaka me Icrael kikome.” Ci gulokke ka lweny i kome. Yekocapat ocako
daŋŋe ki mwoc, ci Rwot okonye. Ci Lubaŋa okwanyogi woko ki bote.
32Ka ludito mony guneno ni pe en kabaka me Icrael, ci gulokke gudok woko cen
gubwoto lubo kore.
33Ento dano mo otelo atumme ocelo ata, ci ocelo kwede kabaka me Icrael atura;
atero obaro kin nyonyo me geŋo kore ki nyonyo mukene me geŋo kome ma
obedo macalo pok rec. Kabaka owaco ki laryem gadigadine ni, “Lokke idok cen
wek icikwanya woko ki i waŋ lweny, pien ret otyeko maka woko.”
34Ci lweny odoko malyet i nino meno, kabaka me Icrael obedo ojeŋŋe i
gadigadine kun waŋe okemo jo Ciria nio wa otyeno, ka ocako to ma ceŋ cito ka
poto.
2 Tekwaro 19
Lanebi Yeko ojuko Yekocapat
1Yekocapat kabaka me Juda odok cen maber wa i ode i Jerucalem.
2Ento Yeko wod pa Kanani ma lanen-piny aye ocito ka rwatte kwede, ci owaco
bot kabaka Yekocapat ni, “In imyero ka konyo jo maraco, ki maro jo ma gidag
Rwot? Akemo pa Rwot doŋ otyeko bino ka lweny i komi.
3Ento gin maber tye i kin jami ma itiyogi, pien ityeko jwero yadi ma gicomo pi
woro jok Acera woko ducu ki i lobo, ma iketo cwinyi ka yenyo Lubaŋa.”
Yekocapat oyero luŋolkop
4Yekocapat obedo i Jerucalem; dok owoto i kin dano cakke ki i Beer-ceba nio
kwede wa i lobo godi me Epraim, odwoko cwiny dano i kom Lubaŋa pa kwarigi.
5Dok oyero luŋolkop ki i gaŋi ducu ma girumo ki cel gogo ma tye i Juda, gaŋ ki
gaŋ,
6ka ociko luŋolkop ni, “Wubed ki tam i kom gin ma wutiyo, pien pe wubiŋolo kop
pi dano ento pi Rwot; en tye kwedwu ka wuŋolo kop.
7Pi meno wulwor Rwot kun wugwokke bene i kom gin ducu ma wutiyo, pien
Rwot Lubaŋawa pe mito giŋol kop ki go ba ma noŋo lok pe tye atir, nyo kadi
dworo kor dano, ki dok pe mito gigam lim me wilo loyo kop.”
Acoli Baibul
© 1985, Bible Society of Uganda.
748
8Ki i Jerucalem Yekocapat dok oyero Lulevi mogo, ajwagi, ki ludito wi kaka ma i
Icrael ducu, me bedo luŋolkop pi Rwot ki me winyo pido ma pyem tye iye ma
ŋolo koppe tek. Gubedo ka tic i Jerucalem.
9Ocikogi ni. “Wubitiyo kun wulworo Rwot, ki gen, dok ki cwinywu ducu.
10Ka ce utmegiwu ma gibedo i gaŋigi gukelo lok me pido mo ma mako lok me oyo
remo, ki ma mako cik pa Lubaŋa, nyo lok mo ma Lubaŋa ociko nyo oŋolo, wun
aye wubipwonyogi, wek pe gutiŋ alii mo i nyim Rwot, wek akemo pa Lubaŋa pe
obin i komwu ki i kom utmegiwu. Wubitiyone kit meno, wek pe wutiŋ bal alii mo.
11Dok wunen, Amaria ajwaka madit en aye ma loyowu i kom lok pa Rwot ducu;
Jebadia wod pa Icmael, ma laloyo ma i ot pa Juda, en aye ma loyo lok ma bot
kabaka ducu; ki Lulevi gibitic botwumacalo lukaraniwu, Wuti ki tekcwinywu
ducu, Rwot myero okony jo ma cwinygi atir!”
2 Tekwaro 20
Yekocapat oloyo jo Moab ki jo Ammon
1Lacen jo Moab ki jo Ammon ki jo mogo me Meun gubino ka lweny i kom
Yekocapat.
2Jo mogo gucito gutito bot Yekocapat ni, “Mony madwoŋ tye ka bino ka lweny i
komi ma gia ki i Edom, gua ki loka nam; nen, doŋ gitye wa i Kajajon-tamar” (en
aye En-gedi).
3Lworo ocako mako Yekocapat, en kikome ocako yenyo kony ki bot Rwot cut, ka
dok ociko pi ri kec oromo i lobo Juda ducu.
4Ci jo Juda gucokke kacel pi yenyo kony ki bot Rwot; dano ma gua ki i gaŋi ducu
me Juda gucito ka yenyo kony ki bot Rwot.
5Yekocapat oa malo ocuŋ i nyim jo Juda ki jo Jerucalem ma gucokke, ocuŋ i ot pa
Rwot, ki i nyim dyekal manyen,
6olego ni, “Ai Rwot, Lubaŋa pa kwariwa, in aye pe Lubaŋa ma i polo-ni? Pe in aye
iloyo lwak ker ducu ma i lwak rok-ki ducu? Tek ki twero tye i ciŋi, pienno pe tye
ŋatti mo ma twero cuŋ i nyimi.
7 Pe in aye Lubaŋawa, ma oryemo jo ma i lobo-ni ki i nyim joni jo Icrael, ci omiyo
bot likwayo pa Abraim laremi matwal-li?
8Ka gubedo iye, ci gugero piri kabedo maleŋ pi nyiŋi, kun giwacci,
9‘Ka gin mo marac opoto i komwa, macalo lweny nyo lok ma iŋolo i komwa, nyo
two gemo, nyo kec, ci wan wabicuŋ i nyim ot man, pien nyiŋi tye i ot man, ci
wabikok boti pi aroma can wa i nyimi; in ibiwinyo ci ilarowa.’
Acoli Baibul
© 1985, Bible Society of Uganda.
749
10 Doŋ inen jo Ammon, jo Moab, ki jo Lugot Ceir, ma yam in pe iye Icrael
omonyogi i kare ma gua ki i lobo Ejipt, ma yam gubwoto odoŋ ma pe gijwerogi
woko-ni.
11Nen ka doŋ giculowa waŋe ki bino ka ryemowa woko ki i loboni ma wacamo
ma yam imiyowa me bedo ginaleyawa.
12Ai Lubaŋawa in pe ibinologi kop? Pien wan pe watye ki tek me lweny i kom
mony man madwoŋ ma gubino ka lweny i komwa-ni. Pe waŋeyo gin ma watiyo,
ento waketo waŋwa i komi.”
13I kare-nu onoŋo jo Juda gucuŋ i nyim Rwot, ki jo ma gikwo i komgi, mongi ki
litinogi.
14Cwiny Rwot obino opoto i kom Jakajiel wod pa Jekaria, wod pa Benaya, wod pa
Jeyel, wod pa Matania, ma Lalevi ma jo pa Acap; onoŋo en tye i dye cokke.
15 En owaco ni, “Wuwiny, wun jo Juda ki jo Jerucalem, ki in kabaka Yekocapat:
Rwot owaco botwu kuman ni, ‘Pe wulwor, dok bene cwinywu pe opoti pi kom
lwak man madwoŋ-ŋi; pien lweny man pe mewu ento pa Lubaŋa gire.
16Diki wucit ka lweny i komgi; nen, gibibino kun giwok ki i wi cere me Jij;
wubinoŋogi wa ka ma nota ogik iye, yo tuŋ wokceŋ me tim Jeruel.
17 Lweny man pe wun aye wubilwenyo, wun wubed i kabedowu, wucuŋ iye mot,
wek wunen kit ma Rwot bilarowu kwede tin, wun jo Juda ki Jerucalem.’ Pe
wulwor, pe cwinywu opoti, diki wucit ka lweny i komgi, Rwot bibedo kwedwu.”
18Yekocapat okulo wiye oluŋo waŋe piny i ŋom, ci jo Juda ducu ki jo Jerucalem
guryebbe piny i nyim Rwot, kun giworo Rwot.
19Lacen Lulevi ma jo pa Kokat ki jo pa Kora, gucuŋ ka pako Rwot. Lubaŋa pa
Icrael, ki dwangi maloŋo.
20Gua malo odiko con ci gucito i tim Tekoa. I kare ma gicito, Yekocapat ocuŋ ci
owacci, “Wuwiny an, wun jo Juda kacel ki wun jo ducu ma wubedo i Jerucalem!
Wuye Rwot Lubaŋawu, ci wubicuŋ matek; wuyelok pa lunebine, ci wubiloyo.”
21Ka otyeko noŋo tam ki bot lwak, ocako yero jo ma myero gubed ka wer bot
Rwot kun gipake ma guruko bone maleŋ kun gitelo kwede nyim mony, ma
giwero kuman ni, “Wumi pwoc bot Rwot, pien mar mere ma pe lokke bedo
nakanaka.”
22Ka gucako wer ki pwoc, Rwot oketo mony ma gubuto pi kuro lweny ki jo
Ammon, ki jo Moab, ki jo got Ceir, ma gubino i kom Juda-ni, ci giloyogi woko.
23Pien jo Ammon ki jo Moab gubino ka lweny i kom jo ma gibedo i lobo godi me
Ceir, gujwerogi woko liweŋ. I kare ma lweny tum i kom jo ma gibedo i Ceir, gin
bene gucako nekke kekengi.
Acoli Baibul
© 1985, Bible Society of Uganda.
750
24Ka jo Juda gua malo guito wa i wi lubele ma yo tuŋ tim, ka guneno tuŋ bot lwak
mony-nyi, guneno lwak kom dano muto ka guradde piny; acel mo pe obwot.
25Ka Yekocapat ki lwakke gucito ka yako jamigi, ci gunoŋo dyaŋ i mapol, ki jami
ki boŋŋi ki jami me wel-gu, ma gubedo ka yako ne me bedo megi nio ka tiŋone
oloyogi. Gubedo ka yako jami pi nino adek, ento jami obedo dwoŋ mukato kare.
26I nino me aŋwenne gucokke i nota Beraka, pien gubedo ka pwoyo Rwot ki
kenyo; mumiyo nyiŋ kabedo meno gilwoŋo ni nota Beraka nio wa onyoo.
27Dano gudok cen, jo Juda ducu ki jo Jerucalem kun Yekocapat telo wigi; gudok
cen i Jerucalem ki nyatte, pien Rwot omiyo gubedo ki nyatte pi loyo lumerokgi.
28Gubino i Jerucalem ki nanagi ki opuk ki obute wa i ot pa Rwot.
29Lubaŋa omiyo lworo omako ker ducu ma i lobo mapatpat i kare ma guwinyo ni
Rwot obedo ka lweny ki lumerok pa jo Icrael.
30Kit meno ker pa Yekocapat obedo mupye mot, pien Lubaŋa omiye yweyo i
kabedo ma orumo ŋete ducu.
Loc pa Yekocapat
(1 Luker 22.41-50)
31Kit meno Yekocapat oloyo lobo Juda. Yekocapat ocamo ker ma mwaka me ditte
pyeradek wiye abic, ci obedo, ka loc i Jerucalem pi mwaka pyeraryo wiye abic.
Nyiŋ minne Ajuba ma nya pa Cilki.
32En obedo ka lubo k it pa wonne Aca ducu; pe olokke oweko lubo kore; en obedo
ka tiyo gin ma nen atir i wan Rwot.
33Ento wan jogi ma i wi godi pe gimuko woko; lwak ducu onoŋo pud peya guketo
cwinygi i kom Lubaŋa pa kwarigi.
34Lok kom Yekocapat mudoŋŋe ducu, nia i acakkine nio i agikkine, gityeko coyo i
lok me tekwaro pa Ye ko wod pa Kanani, ma gicoyo i buk pa Luker me Icrael.
35Lacen Yekocapat kabaka me Juda oribbe gin ki Akajia kabaka me Icrael, ma yam
obedo ka tiyo bal maraco.
36Oribbe kwede pi payo mel mapol me cito i Tarcic; gubedo ka payo mel i Ejion-
geber.
37Eliejer wod pa. Dodayaku me Mareca otito lok ma kemo Yekocapat, kun wacci,
“Rwot bijwero gin ma wutiyo-ni woko, pien ityeko ribbe ki Akajia.” Ci mel ducu
gutur woko, pe gucito i Tarcic.
2 Tekwaro 21
Loc pa Jekoram kabaka me Juda
(2 Luker 8.16-24)
Acoli Baibul
© 1985, Bible Society of Uganda.
751
1Yekocapat ote, oywe kacel ki kwarine, ci giyiko kacel ki kwarine i gaŋ kal pa
Daudi; wode Jekoram aye oleyo ka tyene.
2En yam tye ki omegine, ma gin awobe pa Yekocapat: Ajaria, Jekiel, Jekaria,
Ajaria, Mikael, ki Cepatia; gin ducu onoŋo awobe pa Yekocapat kabaka me Juda.
3Wongi omiyogi mot madito, me ryal, me jabu, ki me jami mabeco me wel, ki gaŋi
mogo ma i Juda ma girumogi ki cel gogo; ento en omiyo ker bot Jekoram, pien
Jekoram obedo latin kayone.
4Ka Jekoram obedo wi komker pa wonne ma doŋ kerre omoko matek, ci oneko
omegine woko ducu ki pala lucwan, kacel ki rwodi mogo ma i Icrael.
5Jekoram ocamo ker ma mwaka me ditte pyeradek wiye aryo, ci obedo ka loc i
Jerucalem pi mwaka aboro.
6Obedo ka lubo kit pa luker me Icrael, kun tiyo kit macalo jo me ot pa Akab
gutiyo; pien dakone nya pa Akab. Obedo ka tiyo gin ma nen marac i waŋ Rwot.
7 Ento Rwot pe omito tyeko Juda woko ducu, pi laticce Daudi, kit ma con ocikke
bote ni ebimiye bedo ki mac tara, en ki likwaye matwal.
8 I karene en aye jo Edom gujemo iye woko i kom loc pa Juda, ci guketo kabakagi
pigi kengi.
9Jekoram okato loka kacel ki ludito monnye ki ludito ma giloyo gadigadi lwennye
ducu; en oa woko i dyewor olwenyo i kom jo Edom. Jo Edom onoŋo gurumo en
woko kacel ki ludito ma giloyo gadigadi lwennye.
10Kit meno Edom ojemo woko i kom loc pa Juda nio wa onyoo. Ka dok Libna bene
ocako jemo woko i kom locce i kare-nu, pien en otyeko bwoto Rwot, Lubaŋa pa
kwarine.
11Dok bene en ogero waŋ jogi i wi godi i lobo godi me Juda; en omiyo jo ma
gibedo i Jerucalem gucako woro jogi, ma pe doŋ gitye ki gen i kom Rwot, omiyo
Juda oŋak.
12Cut olimo waraga ma oa ki bot lanebi Elia, ma wacce ni, “Rwot Lubaŋa pa
kwaru Daudi owaco kuman ni, ‘In pe ilubo kit pa woru Yekocapat, nyo kit pa Aca
kabaka me Juda,
13ento ibedo ka lubo kit pa luker me Icrael, ityeko miyo jo Juda ki jo ma gibedo i
Jerucalem guworo jogi, macalo jo me ot pa Akab gumiyo jo Icrael guworo jogi;
dok bene ityeko neko omegini woko ducu, jo me ot pa woru, ma onoŋo gibeco
gikato in.
14Nen, Rwot bikelo can madwoŋ i kom lwakki, i kom litinoni, i kom monni, ki i
kom jamini ducu;
Acoli Baibul
© 1985, Bible Society of Uganda.
752
15in kikomi ibibedo ki two matek two ma i cin ii-gu ducu, nio ka min ii bikatti
woko jwijwi pi two meno.’ ”
16Rwot omiyo kiniga omako jo Piliciti ki jo Arab ma gibedo cok ki jo Etiopia; ci
gubino gulwenyo i kom Jekoram.
17Ka gubinoka lweny i kom Juda gumonyo lobogi, ci guyako jami ducu ma
gunoŋo, Gutero jami ma i of pa kabaka, ki awo bene ki monne, guweko wode acel
keken mudoŋ, en aye Yekoakaj, ma wode matidine.
18I ŋe magi ducu Rwot opwode omiye two i cin iye ma pe twero can.
19Ka omedde i ŋe mwaka aryo, ci min iye obino woko pi two meno, ci oto ki arem
kom madwoŋ. Lwakke pe gumoko mac wacel pi miye deyo kit ma gimoko kwede
mac pi kwarine.
20En ooamo ker ma mwaka me ditte pyeradek wiye aryo, ci obedo ka loc i
Jerucalem pi mwaka aboro; cwiny dano mo pe ocwer pi tone. Giyike i gaŋ kai pa
Daudi, ento pe giyiko kome i Lyel pa luker.
2 Tekwaro 22
Loc pa Akajia kabaka me Juda
(2 Luker 8.25-29)
1Jo ma gibedo i Jerucalem guketo Akajia ma wode matidine odoko kabaka ma
oleyo ka tyene; pien mony pa jo ma yam gubino i gony kacel ki jo Arab gutyeko
neko awobe madito woko ducu. En gin mumiyo Akajia wod pa kabaka Jekoram
me Juda ocamo ker.
2Akajia onoŋo ditte romo mwaka pyeraŋwen wiye aryo ka ocamo ker, ci obedo
ka loci Jerucalem pi mwaka acel. Minne nyiŋe Atalia; en yam lakwar Omri.
3Akajia bene obedo ka lubo kit pa jo me ot pa Akab, pien minne aye obedo ka
miye tam me tiyo gin maraco.
4Obedo ka tiyo gin ma nen marac i wan Rwot, kit macalo jo me ot pa Akab gubedo
ka tiyone; pien gin aye gubedo ka miye tam me tiyo gin marac i kare ma wonne
doŋ oto, ci gutere i to.
5En bene oye tamgi, ocito gin ki Jekoram wod pa Akab kabaka me Icrael ka lweny
ki Kajael kabaka me Ciria i Ramot-gilead. Jo Ciria guketo ret i kom Joram,
6ci en odwogo ka mado rette i Jejreel, en aye waŋ ret ma jo Ciria guketo i kome ki
i Rama i kare ma en olwenyo i kom Kajael kabaka me Ciria. Akajia wod pa
Jekoram kabaka me Juda ocito ka limo Joram wod pa Akab i Jejreel, pien onoŋo
kome lit.
Yeko oneko Akajia
(2 Luker 9.27-29)
Acoli Baibul
© 1985, Bible Society of Uganda.
753
7Lubaŋa onoŋo doŋ otyeko yubo ni Akajia bito i kare ma en bicito ka limo Joram.
Pien ka ocito kunnu ci onywako wot gin ki Jekoram pi rwatte ki Yeko wod pa
Nimci, ma Rwot onoŋo owiro wek omuk jo me ot pa Akab woko.
8I kare ma Yeko tye ka cobo lok ma Rwot oŋolo i kom jo me ot pa Akab, en
orwatte ki ludito me Juda bene ki awobe pa omegi Akajia, ma gitiyo bot Akajia, ci
onekogi woko.
9En obedo ka yenyo Akajia, ci gimako en ki i Camaria ka ma okanne iye, gikelo en
bot Yeko ci Yeko oneke woko, Guyike, pien guwacci, “En lakwar Yekocapat, ma
yam obedo ka yenyo Rwot ki cwinye ducu.” Dano mo pe odoŋ i ot pa Akajia ma
romo camo ker.
Atalia omayo ker tektek
(2 Luker 11.1-21)
10Ka Atalia min Akajia oneno ni wode oto woko, ci en ocako jwero jo me dog ot
ker pa Juda woko ducu.
11Ento Yekocabeat nya pa kabaka, otiŋo Yoaci wod pa Akajia, ci okwalo woko ki i
kin awobe pa kabaka ma gibenekogi-ni, ci okano en ki lapidine i kicika mo me
buto. Yekocabeat, ma nya pa kabaka Jekoram obedo dako pa ajwaka Yekoyada,
en lamiŋ Akajia; okano Yoaci woko ki bot Atalia kit meno, omiyo Atalia pe oneke.
12En obedo kwedgi mwaka abicel, kun gikano en i ot pa Lubaŋa i kare ma Atalia
tye ka loyo lobo.
2 Tekwaro 23
1Ento i mwaka me abirone Yekoyada obedo ki tekcwiny, oketo gicikke ki ludito
ma lulo buca mony pa jo miya, Ajaria wod pa Jerokam, Icmael wod pa Yekokanan,
Ajaria wod pa Obed, Maceya wod pa Adaya, ki Elicapat wod pa Jikri.
2Ci guket i lobo Juda, gubedo ka coko Lulevi ki i gaŋi me Juda woko ducu, ki ludito
wi kaka ma i dog odi me Icrael ducu, ci gubino wa i Jerucalem.
3 Lwak mucokke ducu guketo gicikke ki kabaka ki i ot pa Lubaŋa, Ci Yekoyada
owaco botgi ni, “Nen, wod pa kabaka ene! Wuwek en aye obed laloc, kit ma yam
Rwot oloko i kom likwayo pa Daudi.
4Man aye gin ma wubitiyo: ki tuŋ botwu wun ajwagi ki Lulevi ma wua woko ki i
dog tic i nino me cabit, dul acel me adek gubed lugwok doggola,
5ki dul acel me adekke mukene gibikuro ot pa kabaka, ki dul acel me adek gubed i
doggola ma gilwoŋo ni Guti ot; ki lwak ducu gubed i dyekalme ot pa Rwot.
6Pe wuwek dano mo-odony i ot pa Rwot, kono ajwagi ki Lulevi ma lutic keken
aye wuwek gudony, pien gin jo maleŋ; ento lwak ducu gibigwoko cik pa Rwot.
Acoli Baibul
© 1985, Bible Society of Uganda.
754
7Lulevi gibirumo kabaka dyere, kun dano acel acel omako jami lwennye i ciŋe;
ento dano mo ma odonyo i ot gibineko woko. Wubibedo ki kabaka ka ma en
bicito iye ducu.”
8Lulevi ki jo Juda ducu gutiyo gin ducu kit macalo ajwaka Yekoyada ociko botgi.
Dano acel acel okelo lwakke, ma onoŋo giweko dog ticgi i nino me cabit, gubino
kacel ki jo ma gibino ka tic i nino me cabit; pien ajwaka Yekoyada pe oye ni
guwek dog ticgi ducu.
9Ajwaka Yekoyada ocako miyo ki ludito me mony lwak toŋi ki kwodi madito ki
matino ma onoŋo yam pa kabaka Daudi, ma onoŋo tye i ot pa Lubaŋa.
10En oketo lwak ka gwoko kabaka, kun dano acel acel omako jami lwennye i ciŋe,
cakke wa yo tuŋ acuc me ot ki nio kwede wa yo tuŋ acam me ot, kun girumo keno
tyer ki ot bene.
11Ka doŋ ocako kelo wod pa kabaka, oketo lalukana i wiye, ka omiye lok me
caden pa Lubaŋa i ciŋe, ka gituco atir ni en doŋ kabaka. Yekoyada ki awo bene
guwiro en ki moo, ci dano gudaŋŋe ni, “Kabaka obed kwo nakanaka!”
12Ka Atalia owinyo woo pa lwak ma giriŋo kun gipako kabaka, ci en ocito bot
lwak wa i ot pa Rwot.
13Ka oŋiyo piny, ci oneno kabaka Ocuŋ ka ŋet wir ki i dog ot, kun ludito me mony
ki lukut-tum gurumo kabaka, ki lwak jo ducu ma gua ki i kin gaŋ gubedo ka wo ki
tum kun cwinygi yom, ki luwer ma gumako jami wergi gutelo wer me kwero eno
Atalia ocako yeco boŋone kun kok ni, “Roro yai! Roro!”
14Ajwaka Yekoyada okelo ludito mony ma gubedo kacel ki mony, ocikogi ni,
“Wukel dako-nu woko ki i kin tyenwu. Ka ŋatti mo o lubo kore, ci wuneke woko
ki pala lucwan.” Pien ajwaka onoŋo tamo ni, “Pe myero gineke ki i ot pa Rwot.”
15Gucako keto ciŋgi i kom Atalia, ci guwok kwede ki i doggola ma aguragura
donyo kwede, guo wa i ot pa kabaka ci guneke kenyo.
16Yekoyada ocako keto gicikke i kin en ki lwak ducu ki kabaka wek gubed lwak
pa Rwot.
17Lwak ducu gucako mol gucito i ot pa jok Baal, ci gumuko gureto woko piny;
guturo keno tyerre ducu, dok guŋido cal jogine woko ducu matitino, ci guneko
Matan ajwaka pa Baal ki i nyim kena tyer.
18Lacen Yekoyada oketo lukurpiny me gwoko ot pa Rwot i te twero pa ajwagi ma
Lulevi, ki Lulevi ma yam Daudi opoko tic botgi pi bedo lugwok ot pa Rwot, kun
gityero gitum awaŋa bot Rwot, macalo gicoyo i cik pa Moses, ki yomcwiny kacel
ki wer, kit ma yam Daudi oyubo-ni.
19Oketo lugwok doggola i doggola ot pa Rwot, wek dano mo ma ko me ki keni pe
odony iye.
Acoli Baibul
© 1985, Bible Society of Uganda.
755
20En dok okwanyo ludito mony, ki rwodi, ki lulo wi lwak, kacel ki lwak ducu, ci
gucako kela ka baka woko ki i ot pa Rwot kun gidorre giwok ki i doggola ma malo
nio kwede wa i ot pa kabaka, Ci guketo kabaka obedo piny i wi komker pa luker.
21Kit meno lwak ma i lobo-nu ducu cwinygi obedo yom; gaŋ ocako kwe mot ki i
ŋe to pa Atalia ma gineko ki pala lucwan.
2 Tekwaro 24
Loc pa Yoaci kabaka me Juda
(2 Luker 12.1-21)
1Yoaci ocamo ker ma mwaka me ditte abiro, ci obedo ka loc i Jerucalem pi mwaka
pyeraŋwen, Nyiŋ minne Jibia me Beer-ceba.
2Yoaci obedo ka tiyo gin ma nen atir i waŋ Rwot pi kare me kwo pa ajwaka
Yekoyada ducu.
3Yekoyada onyomo bote mon aryo, onywalo kwedgi litino co ki anyira.
4Lacen Yoaci obedo ki tam pi yubo ot pa Rwot.
5Ocoko ajwagi ki Lulevi, ocako waco botgi ni, “Wucit wa i gaŋi pa jo Juda, wek
wucok lim ki bot jo Icrael ducu pi yu bo ot pa Lubaŋawu mwaka ki mwaka; ber
wunen ni wutiyo tic man oyotoyot.” Ento Lulevi pe guruyo tiyone oyotoyot.
6 Mumiyo kabaka olwoŋo Yekoyada ajwaka madit, openye ni, “Piŋo pe iweko
Lulevi gujogo lim ki bot jo ma bedo i Juda ki Jerucalem kit ma yam Moses latic pa
Rwot ociko ni myero gigam ki bot lwak jo Icrael pi tic me kema lok me caden?”
7Pien jo pa Atalia, ma en dako ma latim marac-ci, onoŋo yam guturo ki donyo i ot
pa Lubaŋa, ci gutero jami ducu ma yam gidyero pi ot pa Rwot, gutiyo kwedgi pi
woro Baal-gu.
8Pi meno kabaka ociko ni myero gipaa canduk, ci giguro ki woko i nyim doggola
me ot pa Rwot.
9Gitito lok oromo i Juda ki Jerucalem ducu, ni myero dano gukellim ajog pa Rwot
kit ma Moses latic pa Lubaŋa ociko ki jo Icrael i kare ma gitye i tim.
10Pienno rwodi kacel ki lwak ducu cwinygi obedo yom, ci gukelo lim ajog megi,
gubolo i canduk nio ka gin ducu gumiyo.
11I kare ducu ma Lulevi gikelo canduk bot ludito ma kabaka ocimo, ka ce guneno
ni lim tye i canduk madwoŋ, ci karan pa kabaka, kacel ki ajwaka madit, gibino
gikwanyo lim woko ki i canduk gicito kwede, ka gidwoko canduk kakare i
kabedone. Gubedo ka timo kit meno nino ki nino, ci gucoko lim madwoŋ.
12Kabaka ki Yekoyada gumiyo lim i ciŋ lutic ma giloyo dog tic me ot pa Rwot,
giculo ki lupa-godi ki lupa bao pi yu bo ot pa Rwot, giculo kwede bene lutic ki
nyonyo ki mola pi yu bo ot pa Rwot.
Acoli Baibul
© 1985, Bible Society of Uganda.
756
13Jo ma gimiyogi tic gutiyo ticgi matek ci yubone owoto oyot i ciŋgi maber, ci
guyubo ot pa Rwot odoko maber kit ma yam con, odoko tek kakare.
14Ka doŋ gutyeko ticgi, ci gukelo lim mudoŋŋe bot kabaka ki Yekoyada, ka gutiyo
ki jami ot pa Rwot, pi tic mapatpat ki pi gitum awaŋa, ki atabo me waŋo odok
eceta, ki jami me jabu ki me ryal. Gutyero gitum awaŋa i ot pa Rwot jwijwi i kare
me kwo pa Yekoyada ducu.
15Ento ka Yekoyada doŋ oteggi, oti woko, ci oto; i kare ma en to onoŋo mwakane
romo miya acel ki pyeradek.
16Giyike i gaŋ kal pa Daudi i kin luker, pien en obedo ka tiyo tic maber i Icrael,
kun tiyo pi Lubaŋa ki pi ot legane.
17Lacen i ŋe to pa Yekoyada, rwodi me Juda gubino guryebbe i nyim kabaka, ci
kabaka owinyo lokgi.
18Gucako bwoto ot pa Rwot, ma Lubaŋa pa kwarigi, gudok ka woro Acera ma jok
ma dako-ni, ki cal jogi apaya-gu. Cut akeca pa Rwot obino i kom jo Juda ki
Jerucalem pi bal meno.
19Ento pud omedde ki cwalo lunebi mogo botgi, wek gudwokgi cen bot Rwot, ci
gutito lokke botgi, ento dano gukwero winyo.
20 Cwiny pa Lubaŋa obino i kom Jekaria wod pa ajwaka Yekoyada ocuŋ i nyim
lwak ci owaco botgi ni, “Lubaŋa owaco kuman ni, ‘Piŋo wun wukalo wi cik pa
Rwot, miyo pe wulimo gum? Pierr wutyeko bwoto Rwot woko, en bene doŋ
otyeko bwotowu.’ “
21Ento gubedo ka libo en, ci gucele ki got pi cik pa kabaka, guneke i dyekal me ot
pa Rwot.
22Kabaka Yoaci pe opo pi kica ki pi ber ma Yekoyada won Jekaria yam onyuto i
kome, ento dok oneko wode woko. I kare ma en to, Jekaria owacci, “Ber Rwot
onen gin mutimme, ci ocul kworra!”
23I kare me tum mwaka mony pa jo Ciria obino ka lweny i kom Yoaci. Gubino i
kom Juda ki Jerucalem, gujwero rwodi pa lwak woko ducu ki i kin dano, ka dok
gucwalo jamigi ma guyako ducu bot kabaka me Damaciko.
24Kadi bed mony pa jo Ciria obino ki jo manok, ento Rwot omiyo mony madit pa
jo Juda i ciŋgi, pien onoŋo gubwoto Rwot, Lubaŋa pa kwarogi. Kit meno gucobo
kop ma Rwot oŋolo i kom Yoaci.
25Ka jo Ciria gua woko ki bote, gubwoto en ma doŋ guketo ret marac twatwal i
kome, Luticce gupiro lok i kome pi culo kwor pi remo pa wod pa ajwaka
Yekoyada, ci guneke woko i ot i wi kitandane. En oto kit meno, ci giyike i gaŋ kal
pa Daudi, ento pe giyiko en i Lyel pa luker.
Acoli Baibul
© 1985, Bible Society of Uganda.
757
26Jo ma gujemo i kome gin ene: Jabad wod pa Cimeat ma nya jo Ammon, ki
Yekojabad wod pa Cimrit ma nya jo Moab.
27Lok kom litino awobe pa Yoaci, ki lok mapol ma lunebi guloko i kome, ki lok
kom gero ot pa Lubaŋa odoco gityeko coyone i Buk Lagony-lok ma i buk pa Luker
Wode Amajia aye oleyo ka tyene.
2 Tekwaro 25
Loc pa Amajia
(2 Luker 14.1-20)
1Amajia ocamo ker ma mwaka me ditte pyeraryo wiye abic, ci obedo ka loc i
Jerucalem pi mwaka pyeraryo wiye aboŋwen, Nyiŋ minne Yekoadan me
Jerucalem.
2En obedo ka tiyo gin ma nen atir i waŋ Rwot, ento pe ki cwinye ducu.
3Ka ker omoko matek i ciŋe, ci ocako neko luticce ma yam guneko wonne ma
kabaka-ni.
4 Ento pe oneko litino pa lunek-ki, kit macalo gicoyo i buk me cik pa Moses ka ma
yam Rwot ociko ni, “Won latin pe gibineko pi bal pa wode, nyo latin pi bal pa
wonne; ento dano acel acel bito pi balle kikome.”
5Amajia dok ocoko lwak me Juda, ci oketogi muporo dog odi pa kwarogi i te
ludito ma giloyo buca mony pa jo alip ki pa jo miya, pi jo Juda ki jo Benjamin
ducu, Okwanojo ma mwaka me ditogi romo pyeraryo dok kwede malo, ci onoŋo
ni jo ma giyero ma gin twoni oteka lweny giromo alip miya adek, ma giyerogi
ayera ma giromo lweny, ma giŋeyo mako toŋ ki kwot.
6Dok onoŋo twoni oteka lweny alip miya acel mu kene ki bot jo Icrael kun owilogi
ki talanta me ryal miya acel.
7Ento dano pa Lubaŋa obino bote owacce ni, “Rwoda kabaka, pe iye mony pa
Icrael ocit kwedwu, pien Rwot pe tye ki jo Icrael, pe tye ki jo Epraim magi ducu.
8Ento ka in itamo ni ibilimo tek me lweny pi lok meno, ci Lubaŋa bireti woko piny
ki i nyim lumerokki; pien Lubaŋa tye ki tek me miyo kony ki me reto piny.”
9Amajia ogamo dog dano pa Lubaŋa ni, “Wabitimo aŋo pi talanta mi ya acel ma
doŋ atyeko miyone bot mony pa Icrael-li?” Dano pa Lubaŋa odok iye ni, “Rwot
twero miyi lim madwoŋ makato man.”
10Amajia ocako cwalo mony ma oa ki i Epraim gubino bote-ni, me dok woko cen i
pacogi doki. Ci kiniga omakogi matek i kom jo Juda, gucako dok i gaŋgi ki kiniga
mager.
11Ento Amajia odiyo cwinye, ci otero lwakke, ocito kwedgi wa i nota me Kado, ci
oneko jo Ceir ma giromo alip apar.
Acoli Baibul
© 1985, Bible Society of Uganda.
758
12Jo Juda gumako jo mukene makwo ma giromo alip apar bene, ci guterogi i wi
got ka gucorogi woko piny ki i wi got kunnu; gin ducu gupoto gunyot woko.
13Ento jo mony ma Amajia okwerogi ni pe gucit i lweny kwedgi-ni, ma ocwalogi
gudok cen-ni, gumonyo gaŋi me Juda, cakke ki i Camaria, nio kwede i Bet-koron,
ci guneko jo alip adek ki kunnu, dok guyako jami mapol.
14Ka Amajia odwogo ki ka neko jo Edom, okelo ki lwak lubaŋa pa jo Ceir, ci
ocibogi gucuŋ macalo lubaŋane cut, ocako worogi, kun tyero gitum botgi.
15Pi meno kiniga omako Rwot i kom Amajia ci ocwalo lanebi mo bote, ma owacce
ni, “Piŋo icako lubo kor lubaŋa me rok mukene, ma pe gutwero laro lwakgi
kikome ki i ciŋi-ni?”
16Ka pud tye ka lok kwede kabaka openye ni, “Wan waketo in me bedo lami-tam
pa kabaka bo? Tugi liŋ! Piŋo imito ni gineki woko?” Lanebi ocako liŋ, ento owacci,
“Aŋeyo ni Lubaŋa otyeko yubo me neki woko, pien in itiyo lok man ma pe iwinyo
tamma.”
17Amajia kabaka me Juda dok openyo tam ki bot jo mukene ci ocwalo lukwena
bot Yoaci wod pa Yekoakaj, wod pa Yeko, kabaka me Icrael, kun wacce ni, “Bin
wacam co wanenne waŋ ki waŋ.”
18Yoaci kabaka me Icrael odwoko lok bot Amajia kabaka me Juda kun waco ni,
“Yam okuto mo ma i wi Lebanon ocwalo kwena bot yat cedar me Lebanon, kun
wacci, ‘Miya nyari wek anyom ki woda.’ Ci lee tim mo me Lebanon ma owok ki
kunnu onyono okuto woko piny.
19In iwacci, ‘Doŋ atyeko neko Edom woko,’ ci cwinyi otiŋimalo ki wakke madwoŋ.
Bed ki deyo meno rommi, ci ibed kwede i paconi: piŋo irobo dog dano me kelo
ayela i komi, miyo ipoto wa ki Juda kacel kwedi.”
20Ento Amajia pe owinyo; pien onoŋo Lubaŋa oyubo ni, wek emigi i ciŋ
lumerokgi, pien gulokke bot lwak lubaŋa pa jo Edom.
21Yoaci kabaka me Icrael ocito; ci en ki Amajia kabaka me Juda gucamo co
gunenne kekengi i lweny i Bet-cemec, ma gaŋ me Juda.
22Icrael ocako loyo Juda, ci dano acel acel oriŋo woko i pacone.
23Yoaci kabaka me Icrael omako Amajia kabaka me Juda wod pa Yekoac, ma wod
pa Akajia, ki i Bet-cemec, ka otere wa i Jerucalem, ci omuko cel me Jerucalem ma
romo yadi miya aryo kulu, nia ki i dogcel ma gilwoŋo ni pa Epraim nio kwede wa
i dogcel ma i twok gaŋ.
24En oyako jabu ki ryal ducu ki atabo-gu ducu ma onoŋo i ot pa Lubaŋa, kacel ki
Obed-edom; oyako lim ki i ot kano lim pa kabaka, kacel ki jo ma gimako me
akoka, ci odok kwede wa i Camaria.
Acoli Baibul
© 1985, Bible Society of Uganda.
759
25Amajia wod pa Yoaci kabaka me Juda koŋ dok obedo kwo ki i ŋe to pa Yoaci
wod pa Yekoakaj, kabaka me Icrael pi mwaka apar wiye abic.
26Lok kom Amajia mudoŋŋe ducu, nia i acakkine nio i agikkine, gityeko coyone i
buk pa Luker me Juda ki Icrael.
27Cakke i kare ma en obwoto Rwot woko jo mogo gucako piro lok i kome ki i
Jerucalem, ci olwi oriŋo woko i Lakic. Ento gucwalo dano i kore wa i Lakic ci
guneke woko ki kunnu.
28Gukelo kome ki aguragura, ci giyiko kacel ki kwarine i gaŋ kal pa Daudi.
2 Tekwaro 26
Loc pa Ujia
(2 Luker 14.21-22;1.1-7)
1Lwak ducu gutiŋo Ujia, ma mwaka me ditte romo apar wiye abicel, ci guketo en
kabaka me leyo ka tyen wonne Amajia.
2En aye ogero Elot ci odwoko cen bot Juda, ki I ne to pa kabaka ma oywe kacel ki
kwari ŋe.
3Ujia ocamo ker ma mwaka me ditte romo apar wiye abicel, ci obedo ka loc i
Jerucalem pi mwaka pyerabic wiye aryo. Nyiŋ minne Yekolia me Jerucalem.
4Obedo ka tiyo gin ma nen atir i waŋ Rwot, kun lubo gin ducu ma yam wonne
Amajia otiyo.
5I kare pa Jekaria, en oketo cwinye ka yenyo Lubaŋa, pien Jekaria opwonyo en ki
kit me lworo Lubaŋa. Pi kare ducu ma en obedo ka keto cwinye i kom Rwot,
Lubaŋa omiye gum.
6En ocito ka lweny ki jo Piliciti, ci oturo cel me Gat woko, ki cel me Jabne ki me
Acidod; ka ogero gaŋi mukene i lobo ma i ŋet Acidod, ki i kabedo mukene ma i kin
jo Piliciti.
7Lubaŋa obedo ka konye ki lweny i kom jo Piliciti, ki i kom jo Arab ma gibedo i
Gurbaal, ki i kom jo Meun.
8Jo Ammon gubedo ka culo mucoro bot Ujia; nyiŋe oywek oo wa i waŋ lobo Ejipt,
pien onoŋo odoko tek mada.
9Ujia dok ogero odi matego ma ocudo malo i Jerucalem. Ogero acel i dogcel ma i
twok gaŋ, acel i dogcel ma cito i no ta ki acel i twoke mukene; ogerogi matek
twatwal.
10Ka dok ogero odi matego ma ocudo malo i tim, dok okwinyo lwak waŋ pii
mapol, pien onoŋo tye ki lim makwo madwoŋ; obedo ki lim i Cepela ki i bar bene,
dok obedo ki lupur ki lupur olok i lobo godi ki i lobo ducu ma ceko cam, pien en
maro pur.
Acoli Baibul
© 1985, Bible Society of Uganda.
760
11Ujia dok obedo ki mony pa askari ma giromo lweny, i lwak buca mapatpat, kit
macalo Jeyel ma karan-ni oryeyo kwede welgi gin ki ladit mony Maaceya, i te loc
pa Anania, ma en ŋat acel i kin ludito ma giloyo mony pa kabaka.
12Wel twoni oteka lweny ducu ma gin ludito kaka i odi pa kwarogi yam oromo
alip aryo ki miya abicel.
13I te loc pa ludito mony magi onoŋo tye iye mony ma romo jo alip miya adek ki
abiro, ki miya abic magitwero lweny, ma komgi tek ka lweny pi konyo kabaka ki
lweny i kom lumerokke.
14Ujia oyubo kwodi pi lumony ducu, ki toŋi, ki otaŋwic, ki koti nyonyo, ki lwak
atum, ki laliŋliŋ me lataŋdiyo.
15Dok oketo bao me lacel atero i Jerucalem ma luryeko guroto, wek guket i wi odi
matego ma ocudo malo i twok cel ducu, pi celo atero ki pi bayo lakidi madito-gu,
Nyiŋe oywek oromo lobo ducu, pien Lubaŋa obedo ka konye i yo me aura, nio ka
odoko tek.
16Ento kadi bed en obedo tek, obedo ki cwiny me wakke i iye, ma okelo can i
kome kene. Pien en oŋayo waŋ Rwot Lubaŋane; oette odonyo i ot pa Rwot ka
waŋo odok eceta i keno tyer me wano odok eceta.
17Ento ajwaka Ajaria olubo kore odonyo bote, kacel ki ajwagi pyeraboro ma gin
twoni matego.
18 Ci gucuŋ gupyem ki kabaka Ujia kun giwaco bote ni, “Man pe ticci, me waŋo
odok eceta bot Rwot, man tic pa ajwagi ma gin likwayo pa Aron, ma yam
gikwerogi me waŋo odok eceta. Kat woko ki i kabedo maleŋ; pien ityeko timo bal,
pe ibinoŋo iye deyo mo ma a ki bot Rwot Lubaŋa.”
19Cutcut kiniga omako Ujia woko, ma onoŋo pud tye ki atabo weer me waŋo odok
eceta i ciŋe. I kare ma kiniga omake i kom ajwagi, cut dobo opoto i kome ma
ajwagi bene gineno ma onoŋo gitye i ot pa Rwot, i ŋet keno tyer me odok eceta.
20Ajaria ajwaka madit, ki ajwagi ducu, gubedo ka neno en, ci guneno dobo tye i
tur nyime! Gucwale woko cen oyotoyot, en bene orune me cito woko, pien Rwot
otyeko pwode.
21Kabaka Ujia obedo ladobo nio wa i nino me tone; pi bedo ladobo omiyo opokke
obedo i ot ka ikene, pien pe giye ni en odony i ot pa Rwot. Yocam ma wode aye
obedo ladit ma loyo jo me ot pa kabaka, kun loyo kwede lwak me lobo meno.
22Lok kom Ujia mudoŋŋe ducu, nia i acakkine nio i agikkine, lanebi Icaya ma wod
pa Amoj aye ocoyo.
23 Ujia oto, oywe kacel ki kwarine, ci giyike kacel ki kwarine i kabedogi me yik ka
ma yam giyiko iye luker, kun guwacci, “En ladobo.” Wode Yocam aye oleyo ka
tyene.
Acoli Baibul
© 1985, Bible Society of Uganda.
761
2 Tekwaro 27
Loc pa Yocam
(2 Luker 15.32-38)
1Yocam ocamo ker ma mwaka me ditte pyeraryo wiye abic, ci obedo ka loc i
Jerucalem pi mwaka apar wiye abicel. Nyiŋ minne Yeruca ma nya pa Jadok.
2En obedo ka tiyo gin ma nen atir i waŋ Rwot, kun lubo gin ducu ma yam wonne
Ujia otiyo, ento pe obedo calo en pien pe omedo ki donyo i ot pa Rwot. Ento
onoŋo lwak pud gimedde ki timgi maraco.
3En ogero doggola ma malo me ot pa Rwot, ka dok obedo ka gedo i kom cel me
Opel matek twatwal.
4Omedde ki gero gaŋi i lobo gotgot me Juda, ki cel gogo-gu ki odi matego ma
ocudo malo i wi cere ma yadi dwoŋ iye.
5En olwenyo i kom kabaka pa jo Ammon ci oloyogi, jo Ammon gumiye ryal ma
romo talanta miya acel i mwaka meno, ki naŋo guniya alip apar, ki cayiri guniya
alip apar. Jo Ammon gubedo ka culo bote wel marom i mwaka me aryo ki me
adekke.
6Yocam omedde odoko tek pien obedo ka lubo yo ma atir i nyim Rwot Lubaŋane.
7Lok kom Yocam mudoŋŋe ducu, ki mony ducu ma en olwenyo, ki kite ducu, nen,
gityeko coyone i buk pa Luker me Icrael ki me Juda.
8En ocamo ker ma mwaka me ditte pyeraryo wiye abic, ci obedo ka loc i
Jerucalem pi mwaka apar wiye abicel.
9Yocam oto, oywe kacel ki kwarine, ci giyike i gaŋ kal pa Daudi, Wode Akaj aye
oleyo ka tyene.
2 Tekwaro 28
Loc pa Akaj
(2 Luker 16.1-20)
1Akaj ocamo ker ma mwaka me ditte pyeraryo, ci obedo ka loc i Jerucalem pi
mwaka apar wiye abicel. Pe obedo ka tiyo gia ma nen atir i wan Rwot, kit ma
kwarone Daudi yam otiyo-ni,
2ento obedo ka lubo kit pa luker me Icrael. En otiyo cal jok aliya pi lwak Baal-gu;
3obedo ka waŋo odok eceta i nota pa wod pa Kinom, dok owaŋo wode me gityer,
kun lubo kwede tim me kwer pa rok ducu ma Rwot yam oryemogi woko ki i nyim
jo Icrael.
4En obedo ka tyero gitum ki waŋo odok eceta i waŋ jogi ma i wi godi, ki i wi cere,
ki i waŋ ayweya ducu ma po te oluk-gu.
Acoli Baibul
© 1985, Bible Society of Uganda.
762
5 Pienno Rwot Lubaŋane omiyo en i ciŋ kabaka me Ciria, ma oloyo en ci oyako jo
mapol ki i kin lwakke oterogi woko wa i Damaciko. Dok gimiyo en i ciŋ kabaka
me Icrael, ma oloyo en kun oneko lwak jone madwoŋ.
6Pien Peka wod pa Remalia oneko jo alip miya ki pyeraryo i Juda i nino acel, gin
ducu gubedo twoni lweny matego, pien onoŋo doŋ gutyeko bwoto Rwot woko,
ma Lubaŋa pa kwarogi.
7Ka Jikri twon oteka me Epraim, oneko Maaceya wod pa kabaka, ki Ajrikam ma
ladit ma loyo i gaŋ kal, ki Elkana ma en aye lawaŋ kabaka.
8Jo Icrael guyako jo alip mi ya aryo ki i kin utmegigi, mon, awobe, ki anyira; dok
guyako jamigi mapol ci gutero i Camaria.
9Ento lanebi pa Rwot onoŋo tye kunnu, ma nyiŋe Oded; en ocito ka rwatte ki
mony ma onoŋo ocito i Camaria, ci owaco botgi ni, “Nenu, kiniga omako Rwot
Lubaŋa pa kwariwu i kom jo Juda ci omiyogi i ciŋwu, ento wun wunekogi ki
akemo madwoŋ mada ma pire owinnye wa i polo.
10Kombeddi tamwu tye ka rido lwak ma i Juda ki Jerucalem, co ki mon, wek
gubed opiiwu. Pe wutye ki bal ma okemowu i kom Rwot Lubaŋawu?
11Doŋ wuwiny lokka, ci wucwal jo ma wukwanyogi-ni gudok cen; gin utmegiwu,
wudwokgi ka ma wukwanyogi ki iye-ni, pien akemo pa Rwot tye i komwu
madwoŋ.”
12Ludito mukene me Epraim, gin aye Ajaria wod pa Yokanan, Berekia wod pa
Mecilemot, Jekijikia wod pa Calum, ki Amaca wod pa Kadlai, gucuŋ gujuko jo ma
gua i mony,
13kun giwacci, “Pe wubikelo jo ma giyakogi wa kany, pien tamwu tye me tiŋo alii
bot Rwot kun wamedo i kom balwa ki alii ma doŋ watyeko tiŋone-ni. Aliiwa doŋ
tye dwoŋ, dok bene akemo pa Rwot magwar tye i kom Icrael.”
14Kit meno jo ma gin lumony-nyi guweko dano ki jami ducu ma guyakogi i nyim
rwodi ki i nyim lwak mucokke ducu.
15Jo ma gicoyo nyiŋgi malo-nu gua gutero dano ma giyakogi-ni, kacel ki jami, ci
guruko jo ducu ma i kingi ma gitye no no munero ki boŋŋi ma lumony onoŋo
guyako. Gurukogi ki boŋŋi, ka gimiyogi war tyen wa ki cam bene ki ginamata-gu,
dok guwiro komgi ki moo. Lacen gutiŋo jo magoro i kingi ki kana, guterogi wa bot
jo tugi ma i Jeriko, gaŋ me otit, ka gudok cen i Camaria.
16I kare meno kabaka Akaj ocwalo kwena bot kabaka me Aciria kun lego kony ki
bote;
17pien onoŋo jo Edom gumonyo jo Juda ci guloyogi bene, guyako jo mogo i kingi,
guterogi i opii.
Acoli Baibul
© 1985, Bible Society of Uganda.
763
18Jo Piliciti bene gumonyo gaŋi ma i Cepela ki Negeb me Juda, Betcemec, Aijalon,
Gederot, Coko ki gaŋi matino ma i ŋete ducu, Timna ki gaŋi matino ma i ŋete
ducu, Gimjo ki gaŋi matino ma i ŋete ducu; ci gubedo iye.
19Rwot odwoko Juda woko piny pi Akaj kabaka me Icrael, pien obedo ka timo tim
mogo me carocaro i Juda, pien oŋayo wan Rwot woko.
20Pi meno omiyo Tiglat-pilecer kabaka me Aciria obino ka lweny i kome, ci otime
malit ma kaka miye kony ma twero miye tek.
21Akaj okwanyo jami ma i ot pa Rwot ki ma i ot pa kabaka ki ma i ot pa rwodi, ci
oculo mucoro bot kabaka me Aciria; ento pe omedo ki noŋo iye kit kony mo.
22I kare ma doŋ can odiye en kabaka Akaj acel-li omedde ameda ki ŋayo waŋ
Rwot.
23En otyero gitum bot lwak lubaŋa pa jo Damaciko ma onoŋo guloye, kun wacci,
“Pien lwak lubaŋa pa luker me Ciria okonyogi, an abityero gitum botgi wek
gukonya bene,” Ento gukelo can ma otyeko en ki jo Icrael ducu.
24Ci Akaj ocoko jami ducu ma gitiyo kwede i ot pa Lubaŋa ocako ŋido woko
matitino gin jami magi ma onoŋo gitiyo kwedgi i ot pa Lubaŋa, ka dok oloro
doggola me ot pa Rwot woko; cut otiyo keno tyer mapol pire kene ma romo i
Jerucalem ducu.
25I gaŋ acel acel ma i Juda oketo iye waŋ jogi ka ma giwaŋo iye odok eceta bot
lwak lubaŋa mukene-gu, ma omiyo kiniga omako Rwot Lubaŋa pa kwarine.
26Lok kom Akaj mudoŋŋe ducu, ki kite ducu, nia i acakkine nio i agikkine, gityeko
coyone i buk pa Luker me Juda ki me Icrael.
27 Akaj oto, oywe kacel ki kwarine, ci giyiko en i gaŋ, i Jerucalem, pien pe gutere i
lyel pa luker me Icrael. Ci wode Kejekia aye oleyo ka tyene.
2 Tekwaro 29
Loc pa Kejekia
(2 Luker 18.1-3)
1Kejekia ocamo ker ma mwaka me ditte pyeraryo wiye abic, ci obedo ka loc i
Jerucalem pi mwaka pyeraryo wiye aboŋwen, Nyiŋ minne Abija ma nya pa
Jekaria.
2Kejekia obedo ka tiyo gin ma nen atir i waŋ Rwot, kun lubo gin ducu ma yam
kwarone Daudi otiyo.
Kejekia odwoko kit me woro Lubaŋa i ot pa Rwot
3I mwaka mukwoŋo me locce, i dwe me acel, en aye en oyabo iye doggola me ot
pa Rwot, dok oyubogi.
4En okelo ajwagi ki Lulevi, omiyo gucokke kacel i dyekal yo tuŋ wokceŋ,
Acoli Baibul
© 1985, Bible Society of Uganda.
764
5ocako waco botgi ni, “Wuwiny lokka, wun Lulevi! Kombeddi wulonnye kenwu,
dok wulony ot pa Rwot. Lubaŋa pa kwariwu, obed maleŋ, wukwany cilo woko ki i
kabedo man maleŋ.
6Kwariwu guŋayo waŋ Rwot woko. Gubedo ka timo gin ma nen marac i waŋ
Rwot Lubaŋawa: gutyeko bwoto en woko, ma guloko wangi ka mukene ma
cwinygi pe i kom Rwot.
7Gin bene gucego doggola me kicika ma gidonyo kwede i ot, ka guneko mac tara
woko, pe guwaŋo odok eceta nyo kadi ki tyero gitum awaŋa i kabedo maleŋ bot
Lubaŋa pa Icrael.
8Pi meno akemo omako Rwot i kom Juda ki Jerucalem, ci omiyogi gudoko jo ma
kela lworo, ur ki jwat bot dano, macalo wun wutye ka nenone ki wanwu-ni.
9Nen ba, kwariwa ginekogi woko liweŋ ki pala lucwan dok awobewa, anyirawa ki
monwa ducu gitye i opii pi lok man.
10Tam ma tye i cwinya kombeddi en aye me keto cikke i kinwa ki Rwot, Lubaŋa
pa Icrael, wek kinigane magwar-ri oa woko ki i komwa.
11Pe wubed ata litinona, Rwot otyeko yerowu me cuŋ i nyime, ka tic bote, ki me
bedo lutic ma mere ma wuwaŋo odoko eceta bote.”
12Cutcut Lulevi magi gua, gin aye Makat wod pa Amacai, ki Joel wod pa Ajaria, ma
gin likwayo pa Kokat; ki likwayo pa Merari, ma gin aye Kic wod pa Abdi, ki Ajaria
wod pa Jekalelel; ki likwayo pa Gercon, ma gin aye Joa wod pa Jimma, ki Eden
wod pa Joa;
13ki i kom likwayo pa Elijapan ma gin aye Cimri ki Jeuel; ki likwayo pa Acap, ma
gin aye Jekaria ki Matania;
14ki likwayo pa Keman, ma gin aye Jekuel ki Cimel; ki likwayo pa Jedutun, gin aye
Cemaya ki Ujiel.
15Gucoko utmegigi kacel ci gulonnye kengi, ka doŋ gucako donyo i ot kit macalo
onoŋo kabaka ociko ma lubo lok pa Rwot, wek gulony ot pa Rwot.
16Ajwagi gudonyo gucito wa i kicika ma i tyelo ma i ot pa Rwot ka lonyone, ci
gukatti woko ki jami maraco me kwer ma gunoŋo i ot pa Rwot, gukelo guketo i
dyekal ma i ot pa Rwot; ka doŋ Lulevi gutiŋo gutero guonyo woko wa i laora kulu
Kidron.
17Gucako lonyo ot i nino dwe acel me dwe me acel, ka dok i nino dwe aboro me
dwe me acel gubino i kicika ma gidonyo kwede i ot pa Rwot, ka lacen gibedo ka
lonyo ot pa Rwot pi nino aboro, ci gutyeko ticgi i nino dwe apar wiye abicel me
dwe meno.
Acoli Baibul
© 1985, Bible Society of Uganda.
765
18Lacen gucito gudonyo bot Kejekia ci guwacce ni, “Doŋ watyeko lonyo ot pa
Rwot woko ducu, keno tyer me gitum awaŋa ki jami me tic ducu, ki meja ma
giketo iye mugati ma giketo i nyim Rwot, wa jami tic ducu.
19Dok jami tic ducu ma yam kabaka Akaj obolo woko i kare me locce ma onoŋo
pe ogwoko cik pa Rwot, wayubogi dok walonyo; nen, gitye i nyim keno tyer pa
Rwot.”
20Lacen kabaka Kejekia opuk woko con ci ocoko ludito ma giloyo gaŋ kacel, ocito
kwedgi i ot pa Rwot.
21Gucako kelo twoni abiro, nyogi romi abiro, litino romi abiro ki nyogi dyegi
abiro pi itum me bal pi ker, pi kabedo maleŋ ki pi Juda. Ci ociko ajwagi ma gin
likwayo pa Aron me tyerogi i wi keno tyer pa Rwot.
22Kit meno gucako neko twoni, ci ajwagi gukwanyo remone gucoro i kom keno
tyer, Ka dok guneko nyogi romi ci remone bene gucoro i kom keno tyer; i ŋeye
guneko litino romi ci remone gucoro i kom keno tye bene.
23Lacen gikelo nyogi dyegi bot kabaka ki jo ma gucokke ducu, pi gitum pi bal, ci
guketo ciŋgi i komgi;
24ajwagi guneko nyogi dyegi ka gutyero gitum pi bal ki remogi i wi keno tyer, me
lakwany bal ki i kom jo Icrael ducu. Kabaka onoŋo ociko ni myero gityer gitum
awaŋa ki gitum pi bal pi jo Icrael ducu.
25Kejekia omiyo Lulevi gucuŋ i ot pa Rwot gumako atego agoya-gu, ki naŋa-gu, ki
opuk-gu, kun olubo cik pa Daudi, ki Gad ma lanen-piny pa kabaka, ki cik pa lanebi
Natan. Cik man oa ki bot Rwot ma en omiyo owok ki bot lunebine.
26Lulevi gucuŋ gumako jami wer pa Daudi, kun ajwagi gumako tumgi.
27Cutcut Kejekia ociko ni myero gityer gitum awaŋa i wi keno tyer. I kare ma
gicako tyero gitum awaŋa, gicako wer me pako Rowt cut, kun gikuto tum-gu, ma
gigoyo bene jami Icrael.
28Lwak ma gucokke ducu gumiyo woro bot Lubaŋa, luwer guwero wer, ki lukut
tum gukuto tumgi; gumedde kwede nio waŋ ma tyero gitum awaŋa otum.
29Ka doŋ tyero gitum otum, ci kabaka kacel ki jo ma onoŋo gitye kwede ducu
guryebbe piny gumiyo woro bot Lubaŋa.
30Kabako Kejekia ki rwodine gucako ciko Lulevi me wero wer me pak bot kun
gilubo lok pa Daudi ki pa Acap ma lanen-liny. Ci guwero wer pak ki yomcwiny, ka
dok guryebbe piny gumiyo woro bot Rwot.
31Kejekia dok owacci, “Doŋ wutyeko kwerre kenwu bot Rwot; wunyik cok, wukel
gitum ki gityer me pwoc i ot pa Rwot.” Ci jo ma gucokke ducu gukelp gitum
mapol ki gityer me pwoc; ki jo ducu ma cwinygi aye opwoyo gukelo gitum awaŋa.
Acoli Baibul
© 1985, Bible Society of Uganda.
766
32Wel jami me gitum awaŋa ma lwak ma gucokke gukelo onoŋo tye twoni
pyerabiro, nyogi romi miya acel, ki litino romi miya aryo; magi ducu gikelogi me
gitum awaŋa bot Rwot.
33Doŋ gityer ma gikwero onoŋo obedo twoni miya abicel ki romi alip adek.
34Ento ajwagi onoŋo ginok twatwal ma pe gitwero yaŋo gitum awaŋa magi ducu,
omiyo utmegigi ma Lulevi gucako konyogi nio waŋ ma ajwagi mukene gulonnye
kengi nio ka gutyeko tic ducu pien Lulevi onoŋo cwinygi leŋ ma kato ajwagi i
lonnye kengi.
35Medo i kom wel gitum awaŋa madit twatwal-li, moo dwolo bene onoŋo tye me
gityer lakwecwiny, ki dok gubedo ka liyo koŋo vino pi gitum awaŋa. Gidwoko kit
me tic i ot pa Rwot kit meno.
36Omiyo Kejekia kacel ki lwak gubedo ki yomcwiny pi gin ma Lubaŋa otyeko tiyo
pi lwak; pien lokke obino atura.
2 Tekwaro 30
Kwero nino madito me Kato (Paska)
1Kejekia ocwalo kwena bot jo Icrael ducu ki jo Juda, ka dok ocoyo waraga ocwalo
bot jo Epraim ki Manace, ma tito botgi ni myero gubin i ot pa Rwot ma tye i
Jerucalem, ka kwero nino madito me Kato (Paska) bot Lubaŋa pa Icrael.
2 Onoŋo kabaka ki rwodine kacel ki jo ducu ma obedo i cokke i Jerucalem
gutyeko moko tam me kwero nino madito me Kato (Paska) i dwe me aryo;
3pien pe onoŋo gitwero kwero nino man i karene kikome pien ajwagi mapol
onoŋo pud peya gulonnye kekengi, ki lwak bene pe gucokke i Jerucalem.
4Yub meno onen atir twatwal i waŋ kabaka kacel ki lwak ducu me gubedo i
cokke.
5Ci giciko kwede pi yweko lok man wek orom i lobo Icrael ducu cakke ki i Beer-
ceba nio kwede i Dan, kun gitito ni lwak myero gubin ka kwero nino madito me
Kato (Paska) bot Rwot Lubaŋa pa Icrael, i Jerucalem; pien lwak mapol onoŋo pe
gubedo ka kwero nino man kit macalo giciko kwede.
6Kit meno lukwena gutero waraga pa kabaka ki rwodine guwoto i lobo Icrael ki
Juda ducu macalo kabaka ociko, kun giwaco ni, “Wun lwak me Icrael, wudwog
cen bot Rwot, Lubaŋa pa Abraim, pa Icaka ki pa Icrael, wek en odwog bot jo
mudoŋ i kinwu ma gubwot ki i cin luker me Aciria.
7Pe wubed macalo kwariwu ki utmegiwu, ma guŋayo waŋ Rwot Lubaŋa pa
kwarigi-ni, pi meno Lubaŋa omiyo lobogi odoko obur kit macalo wutye ka
nenone.
Acoli Baibul
© 1985, Bible Society of Uganda.
767
8Pe wubed ma ŋutwu nwaŋ kombeddi macalo yam kwariwu gubedo kwede, ento
wun wumi kwowu bot Rwot, wubin i kabedo man maleŋ ma en otyeko lonyo
matwal, kun wutiyo bot Rwot Lubaŋawu, wek kinigane mager-ri oa woko ki i
komwu.
9Ka ce wulokke wudwogo cen bot Rwot, ci kica bimako jo ma guyako utmegiwu
ki litinowu, ci gibiye gidwogo i lobo man. Myero wuŋe Rwot Lubaŋa en ber dok
lakica, ma pe bi loko waŋe ki i komwu, ka wulokke wudwogo cen bote.”
10Kit meno lukwena gucako wot i gaŋ ki gaŋ ma i lobo Epraim ki Manace, dok
gumedde ki wotgi nio wa i lobo Jebulun, ento dano gibedo ka nyerogi kun
gicayogi dok ginalogi.
11Jo manok keken ma i lobo pa Acer, pa Manace ki Jebulun aye gumwolle kengi
gubino i Jerucalem.
12Lubaŋa oketo ciŋe i kom jo Juda omiyo gubedo ki cwiny acel kun gitiyo gin ma
kabaka ki rwodine onoŋo guciko pire ma gulubo lok pa Rwot.
13Lwak jo mapol gucokke kacel gubino i Jerucalem i cokke madit twatwal ka
kwero nino madito me Mugati ma Tobi Pe Iye i dwe me aryo.
14Ka gucako tic ci gumuko keno tyer ducu ma yam tye i Jerucalem, ka dok
gumuko keno tyer ducu ka ma giwaŋo iye odok eceta gutero gubolo woko i laora
kulu Kidron.
15Ci guneko latin romo me Kato (Paska) i nino dwe apar wiye aŋwen me dwe me
aryo. Man omiyo lewic omako ajwagi ki Lulevi, oweko gucako lonnye kengi, ka
doŋ gukelo gitum awaŋa i ot pa Rwot.
16Gucako mako dog ticgi kit me kare ducu kun gilubo cik pa Moses ma en dano pa
Lubaŋa, Ajwagi ticgi obedo me coro remo ma gigamo ki i ciŋ Lulevi.
17Onoŋo tye jo mapol i cokke ma pe gulonnye kengi; pi meno omiyo Lulevi
guneko latin romo me Kato (Paska) pi ŋat acel acel ma pe olonnye, wek obed leŋ
pi Rwot.
18Jo mapol i kom lwak onoŋo gua ki i lobo Epraim, Manace, Icakar ki Jebulun, ma
pud peya gulonnye kengi, ento gubedo ka camo karama me Kato (Paska) i yo mu
kene mapat ki ma giciko con. Kadi bed kumeno, Kejekia olego pigi, kun wacci, “In
Rwot maber tim kica ki dano acel acel
19ma oketo cwinye ka bino bot Lubaŋa, Rwot Lubaŋa pa kwarine, kadi bed pe
ogwoko cik me kabedo maleŋ ma mako lok kom lonnye.”
20Rwot owinyo dog Kejekia, ci ocaŋo lwak.
21Ci jo Icrael ducu ma onoŋo gitye i Jerucalem i kare meno gucako kwero nino
madito me Mugati ma Tobi Pe Iye ki yomcwiny madwoŋ pi nino abiro; kun Lulevi
Acoli Baibul
© 1985, Bible Society of Uganda.
768
ki ajwagi gubedo ka pako Rwot nino ki nino, ma giwero wer bot Rwot ki tekgi
ducu.
22Kejekia oloko lok me cuko cwiny bot Lulevi ducu ma gunyuto diro maber i tic
pa Rwot. Kit meno lwak gubedo ka cam me kwero nino madito pi nino abiro, kun
gityero gityer lakwecwiny-gu, ma gimiyo pwoc bot Lubaŋa pa kwarigi.
23Lacen lwak ducu ma gucokke guye lawaŋacel me medde ki kwero nino madito
pi nino abiro mukene; ci gumedde kwede kit meno ki yomcwiny madwoŋ pi nino
abiro mukene.
24Onoŋo Kejekia kabaka me Juda omiyo twoni alip acel ki romi alip abiro bot
lwak ma gucokke pi gityer. Ka dok rwodine bene gumiyo twoni alip acel ki romi
alip apar bot lwak ma gucokke. Omiyo ajwagi mapol gulonnye kengi.
25Lwak jo Juda ducu ma i cokke, kacel ki ajwagi ki Lulevi, medo ki jo ma i cokke
ma gua ki i lobo Icrael, kadi wa lubedo ma gua ki i lobo Icrael, kacel ki jo ma gin
lubedo ma gibedo i Juda, ducu gubedo ki yomcwiny madit.
26Kit meno lwak gubedo ki yomcwiny madit i Jerucalem, pien nia wa i kare pa
Solomon ma wod pa Daudi kabaka me Icrael onoŋo gin macalo man kulu pe onen
i Jerucalem.
27Lacen ajwagi ki Lulevi gua malo gucuŋ ci gumiyo gum ki lwak, Lubaŋa owinyo
dwangi, dok legagi bene oo bote i kabedone maleŋ ma i polo.
2 Tekwaro 31
1Ka man otum, jo Icrael ducu ma onoŋo gitye gucito i gaŋi ducu ma i Juda gucako
ŋido wir jogi woko i dul matitino, gutoŋo yadi ducu ma yam gicomo pi woro jok
ma dako ma gilwoŋo Acera, ki waŋ jogi ma i wi godi kacel ki keno tyer ducu ma
gunoŋo i Juda, Benjamin, Epraim ki Manace, nio ka gubologi woko ducu. Lacen
lwak jo Icrael ducu gucako dok i gaŋigi, kun dano acel acel odok i pacone kikome.
Pok pa Kejekia bot ajwagi ki Lulevi
2Kejekia ocako keto ajwagi ki Lulevi i dul ticgi, oketogi i dul ki dul, ŋat acel acel
macalo ticce tye, ma gin ajwagi ki Lulevi ticgi obedo me tyero gitum awaŋa ki
gityer lakwecwiny, kun gitiyo bene i dog gaŋ mapatpat me ot pa Rwot pi miyo
pwoc ki pak.
3 Jami ma kabaka okwanyo me amiya ki i kom jamine kikome obedo pi gitum
awaŋa-gu: gitum awaŋa me odiko ki me otyeno, ki gitum awaŋa pi cabit-gu, por
dwe, ki pi nino madito ma giciko, ma gilubo kit macalo gicoyo i cik pa Rwot.
4 En bene ociko lwak ducu ma gibedo i Jerucalem ni gumi dul ma giciko me amiya
bot ajwagi ki Lulevi, wek gumi kwogi me tiyo ticgi kun gilubo cik pa Rwot.
Acoli Baibul
© 1985, Bible Society of Uganda.
769
5Cutcut ma cik man oket oromo i lobo ducu, ci jo Icrael gucako miyo jami mapol
ata, bel me wi mwaka, kono yino, moo, moo kic ki kit jami mukene ducu ma
guceko i pottigi; dok gukelo acel me apar me jami acel acel madwoŋ makato.
6Lwak jo Icrael ki jo Juda ma gibedo i gaŋi me Juda bene gukelo acel me apar me
dyaŋi ki romi, ki jami mukene ma gityeko dyerogi bot Rwot Lubaŋagi, ci gubakogi
lipim i odur mapol.
7Gucako pano jami magi i odur ki odur i dwe me adek, ci gutyeko paŋogi i dwe
me abiro.
8Ka Kejekia ki rwodi gubino guneno odur me jami ma gipaŋo, ci gupwoyo Rwot
kacel ki lwakke jo Icrael.
9Kejekia openyo ajwagi ki Lulevi pi odur magi.
10Ci Ajaria ajwaka madit, ma en dano me ot pa Jadok, odokke iye ni, “Nia ma lwak
gucako kelo jami me motgi i ot pa Rwot pe tye gin mo ma orem; wabedo ka camo
cam muromo dok mudoŋŋe obedo pol ata; pien Rwot omiyo gum ki jone, en aye
meno mumiyo watye ki lwak cam man ducu mudoŋ.”
11Kejekia dok ocikogi ni guyub kicika mogo i ot-pa Rwot; ci cut giyubo.
12Lwak gukelo gityer me motgi, acel me apar ki jami ma gidyero, ducu gukelo ki
cwinygi ducu. Rwot madit ma loyo wigi obedo Konania ma en Lalevi, ki ominne
Cimei obedo ŋat ma lube,
13kun giketo Jekiel, Ajajia, Nakat, Acael, Jerimot, Jojabad, Eliel, Icmakia, Makat, ki
Benaya me bedo lunen-tic pi konyo Konania ki ominne Cimei. Jo magi kabaka
Kejekia ki Ajaria ma en ladit ma loyo tic i ot pa Lubaŋa en aye guyerogi.
14Kore ma wod pa Imla ma Lalevi giketo en lagwok dog gaŋ ma yo tuŋ wokceŋ;
en ticce obedo me loyo gityer ma ic pwoyo bot Lubaŋa, me poko tyer ma gimiyo
bot Rwot ki gityer maleŋ makato.
15Eden, Miniamin, Yecwa, Cemaya, Amaria ki Cekania aye gubedo ka konyo en ki
gen madit i gaŋi pa ajwagi, pi poko dul jami bot utmegigi, jo muteggi ki-jo matino
ducu ma romrom kun lubo dul ticgi,
16pe lu bo kit ma gicoyogi i buk me tekwaro. Gipoko bot co ma ditogi romo
pyeradek dok kwede malo, jo ducu ma gidonyo i ot pa Rwot kit macalo tic me
nino acel acel tye kwede, ma gitiyo tic ma lubo dog ticgi ki dul ticgi.
17Gicoyo ajwagi kun lubo dog odi pa kwarogi; ento Lulevi cakke i kom dano ma
ditte mwaka pyeraryo dok kwede malo olu bo dog tic megi ki dul ticgi.
18Gicoyo ajwagi kacel ki jo ducu ma tye botgi, mongi, awobe, ki anyiragi, ki lwakgi
ducu; pien onoŋo gubedo lugen kun gigwokke kengi pi bedo maleŋ.
Acoli Baibul
© 1985, Bible Society of Uganda.
770
19Doŋ pi likwayo pa Aron, ajwagi ma onoŋo gibedo i lobo ma orumo gaŋigi,
giyero nyiŋ co mogo ki i gaŋigi acel acel bene me poko dul jami mogo bot laco
acel acel ma i kin ajwagi, ki bot dano acel acel ma i kin Lulevi ma gityeko coyo en.
20Kejekia otiyo ticce kit meno oromo i lobo Juda ducu; en obedo ka tiyo gin
maber, ma nen atir ki ma nyuto gen i nyim Rwot Lubaŋane.
21Kit tic acel acel ma en obedo ka tiyone ma mako tic i ot pa Lubaŋa ma lubo cik
ki gin ma giciko ducu, otiyo ki cwinye ducu, dok obedo ka yenyo Lubaŋane; ticce
owoto maber twatwal.
2 Tekwaro 32
Cenakerib omonyo lobo Juda
(2 Luker 18.13-37; Ic 36.1-22)
1I ŋe lok magi ki tic magi ducu me gen-gu, Cenakerib kabaka me Aciria obino ka
lweny i gaŋi ducu me Juda ma girumogi ki cel gogo, kun otamo me loyogi woko
wek gubed mere.
2Ka Kejekia oneno ni Cenakerib otyeko bino ma mito lweny i kom Jerucalem,
3ocako bedo ki yub gin ki rwodine kacel ki oteka lweny ducu me juko wan pii ma
i ŋe gaŋ; ci gin gukonye.
4Ci lwak mapol gucokke, gucako juko wan it kacel ki ora kulu ma yam piine mol
wok ki i lobo meno, kun giwacci, “Piŋo waweko luker me Aciria gibino kany
gilimo pii madwoŋ?”
5En ocako tic matek cut ci ogero cel matek ma yam orette woko piny-nyi, ka dok
oketo lubele i wiye, ki yo tuŋ wokone ogero cel mukene; ci omiyo Millo ma en
kabedo ma i gaŋ kal pa Daudi ocuŋ matek, En bene otiyo jami lweny ki kwodi
mapol ata.
6Ka dok ocako keto ludito luwi mony me loyo lwak, ocokogi ducu kacel i kabedo
mo malac ma i nyim dog gaŋ, ci oloko botgi lok me cuko cwiny, kun wacci,
7“Wubed tek dok jo macir. Pe wubed lwor, cwinywu bene pe myero oballe i nyim
kabaka me Aciria ki lwak ducu ma tye kacel kwede; pien ŋat madit makato en tye
kwedwa.
8En tye ki dul mony pa dano ma gigeno tekogi; ento wan watye ki Rwot
Lubaŋawa ma konyowa dok lwenyo piwa.” Lwak gucako bedo ki gen pi lok pa
Kejekia kabaka me Juda.
9Lacen Cenakerib kabaka me Aciria kacel ki dul monnye ducu ma onoŋo
gumonyo Lakic, ocwalo lukwenane gucito i Jerucalem bot Kejekia kabaka me
Juda ki lwak ducu me Juda ma onoŋo gitye i Jerucalem, kun giwacci,
10“Cenakerib, kabaka me Aciria, owaco kuman ni, ‘In ijeŋo genni i kom gin aŋo,
ma miyo pud icuŋ matek i Jerucalemmi?
Acoli Baibul
© 1985, Bible Society of Uganda.
771
11Kejekia mono pe tye ka umo waŋwu wek wuto woko ki kec kacel ki orwo pii,
ma noŋo en tito botwu ni, “Rwot Lubaŋawa tika bilarowa ki i cin kabaka me
Aciria”?
12En Kejekia acel-li aye pe ojwero waŋ jogine ma i wi godi kacel ki keno tyerre
woko ducu, kun ociko jo Juda ki jo Jerucalem ni, “Myero wubed ka woro Lubaŋa i
nyim keno tyer acel keken, dok wuwaŋ gitum mewu iye”?
13Tika wun wuŋeyo gin ma an kacel ki kwarina watyeko tiyone i kom lwak ducu
me lobo mukene? Wuneno lwak lubaŋa pa rok me lobo magi gutwero laro lwak
me lobo meno ki i ciŋa?
14Tye lubaŋa mo acel ki i kin lwak lubaŋa mukene-ni ma yam kwarina gujwero
wo ko liweŋ-ŋi ma twero laro lwakke ki i ciŋa, mumiyo wutamo ni Lubaŋawu
bene twero larowu ki i ciŋa?
15Pi meno, kombeddi pe wuwek Kejekia obwolwu nyo oum waŋwu kit man, dok
pe wuye lokke, pien pe tye lubaŋa me rok nyo ker mo ma yam olaro lwakke ki i
ciŋa nyo ki i ciŋ kwarina. Ci Lubaŋawu bitwero larowu ki i ciŋa niŋniŋ?’ ”
16Lukwena pa Cenakerib dok gumed de ki loko lok mapol i kom Rwot Lubaŋa ki i
kom laticce Kejekia.
17Ci Cenakerib kikome ocoyo waraga ma nyuto cac madwoŋ i kom Rwot Lubaŋa
pa Icrael ki loko lok marac i kome, kun wacci, “Kit macalo lwak lubaŋa me rok
mukene pe gutwero laro lwakgi ki i ciŋa, ci Lubaŋa pa Kejekia bene pe bitwero
laro lwakke ki i ciŋa.”
18Gucako daŋŋe i kom jo Jerucalem ma onoŋo gitye wi cel ki dwan maloŋo i leb
pa Lujudaya, kun giburogi ma gimiyogi lworo, ka wek gima gaŋ pa jo Jerucalem
woko.
19Gubedo ka loko lok i kom Lubaŋa pa jo Jerucalem kit macalo koŋ gubedo ka
loko i kom lwak lubaŋa pa lurok me wi lobo-ni, ma dano aye gutiyogi ki ciŋgi.
Rwot olaro Kejekia ki i ciŋ Cenakerib
(2 Luker 19.1-37; Ic 37.1-38)
20Lacen kabaka Kejekia kacel ki lanebi Icaya, wod pa Amoj, gulego pi lok man kun
gicwalo kokogi i polo.
21Ci Rwot ocwalo lamalaika cut, ma otyeko twoni oteka lweny ki ludito wi mony
ki ludito mukene woko ducu ki i gony pa kabaka me Aciria, Kit meno en odok i
lobone ki lewic ma waŋe olwal woko. I kare ma en obino odonyo i ot pa lubaŋane,
litinone ma en onywalogi gutone ki pala lucwan guneke woko kenyo.
22Meno en aye kit ma Rwot olaro kwede Kejekia ki jo ma gibedo i Jerucalem ki i
ciŋ Cenakerib kabaka me Aciria, ka dok ki i ciŋ lumerokgi ducu. Rwot omiyogi
yweyo i kabedo ducu.
Acoli Baibul
© 1985, Bible Society of Uganda.
772
23Jo mapol gucako kelo mot mapol bot Rwot i Jerucalem kun gikelo bene jami
mabeco me wel bot Kejekia kabaka me Juda; cakke i kare meno wot kwede anyim
gimiye woro madit twatwal i nyim rok me lobo ducu.
Two pa Kejekia
(2 Luker 20.1-11; Ic 38.1-22)
24I kare meno two omako Kejekia ma onoŋo cok to woko, ci olego Rwot; Rwot
odokke iye kun omiye lanyut.
25Ento Kejekia pe otimo gin mo macalo adwoggi me gin maber ma gitiyo bote,
pien obedo ki wakke i cwinye. Pi meno akemo omako Rwot i kome kacel ki jo
Juda ki jo Jerucalem.
26Ento Kejekia omwolle kene oweko wakke ma i cwinye, en kacel ki jo ma gibedo
i Jerucalem, omiyo akemo pa Rwot pe obino i komgi i kare pa Kejekia.
Kejekia ojolo lukwena ma gua ki i Babilon
(2 Luker 20.12-19; Ic 39.1-8)
27Kejekia onoŋo tye ki lonyo kacel ki yweka madwoŋ mada. En ogero ot kano lim
pi keto ryal, jabu, litino godi me wel, aŋwece, kwodi ki pi jami me wel-gu ducu.
28Ogoyo bene dero me kano cam, ka ma en keto iye bel, koŋo vino, ki moo, ogoyo
bene dwol pi kit kwa dyaŋ i ducu, ki dwol romi bene.
29En ogero gaŋi mapol pire kene, ocoko romi ki dyaŋi mapol ata; pien Lubaŋa
onoŋo omiye jami madwoŋ twatwal.
30En Kejekia acel-li aye oloro wan pii ma tye yo tuŋ malo ka ma pii ma a i Gikon
mol kato kwede woko, en dok oyubo omiyo pii omol okemo yo tuŋ potoceŋ i ŋet
gaŋ kal pa Daudi. Kejekia obedo ki gum maber kacel ki lonyo i kom ticce ducu ma
en otiyo.
31Doŋ i lok ma dok i kom lukwena pa luker me Babilon, ma gicwalogi bote me
penyo en pi lanyut ma onoŋo Lubaŋa otiyo i lobone, Lubaŋa oweko gire pire
kene, pi temo en ki pi ŋeyo lok ducu ma tye i cwinye.
To pa Kejekia
(2 Luker 20.20-21)
32Lok kom Kejekia mudoŋŋe ducu, ki tic mabeco ma en otiyo, nen, gityeko coyone
i lok kom ginanyuta ma lanebi Icaya wod pa Amoj oneno, i buk pa Luker me luca
ki Icrael.
33Kejekia oto, oywe kacel ki kwarine ci giyike i lyel ma malo ma i kin lyel pa
likwayo pa Daudi. Jo Juda ki jo ma gibedo i Jerucalem ducu gumiye deyo i kare me
tone. Ci wode Manace aye oleyo ka tyene.
2 Tekwaro 33
Kare me loc pa Manace
(2 Luker 21.1-18)
Acoli Baibul
© 1985, Bible Society of Uganda.
773
1Manace ocamo ker ma mwaka me ditte romo apar wiye aryo, ci obedo ka loc i
Jerucalem pi mwaka pyerabic wiye abic.
2 Manace obedo ka tiyo gin ma nen marac i wan Rwot, kun lubo kwede tim mer
kwer pa rok ducu ma yam Rwot oryemogi woko ki i nyim jo Icrael.
3En dok oroco waŋ jogi ma i wi godi, ogero odoco ka ma yam wonne Kejekia
ojwerogi woko-ni. Ocano keno tyer pi lwak Baal-gu, ka dok ocomo yadi pi woro
Acera ma jok ma dako-ni, ocako woro mony ma i polo ducu, kun tiyo botgi.
4 Dok ocano keno tyer pa jogi-gu i ot pa Rwot, ka ma yam Rwot owacci, “Abiketo
nyiŋa bedo i Jerucalem matwal.”
5Ka dok ocano lwak keno tyer pa mony ma i polo ducu i dyekal aryo me ot pa
Rwot.
6Ocako wano awobene ki mac me gityer i nota pa wod pa Kinom, dok obedo ka
tyet ki ajaa ki ŋiyo i dyel-gu kun uyo ki lutal ki lukor tipo-gu ki megi jogi. Obedo
ka tiya gin ma nen marac i waŋ Rwot, kun miyo kiniga mako Rwot.
7 Ka dok omiyo gipayo cal jok, ocibo i ot pa Lubaŋa, ma yam Lubaŋa owaco i
kome bot Daudi ki bot wode Solomon ni, “I ot man, ki i Jerucalem, ma yam ayero
ki i kin kaka ma i Icrael ducu, abiketo nyiŋa bedo iye matwal.
8Pe doŋ abimiyo tyen jo Icrael bedo ka wirre woko i ŋe lobo ma yam amiyo bot
kwariwu-ni, tekke gibigwokke gilubo kit lok ducu ma atyeko cikogi kwede, kun
gilubo cik ducu ma yam laticca Moses ocikogi kwede.”
9Manace obito jo Juda ki jo ma gibedo i Jerucalem, omiyo gubedo ka timo gin
marac, makato lurok ma Rwot yam ojwerogi woko ki i nyim jo Icrael.
10Rwot oloko ki Manace kacel ki lwakke, ento gin pe guwinyo lokke.
11Pi meno Rwot ocwalo ludito ma loyo mony pa kabaka me Aciria, gumako
Manace ki goli, gutweye ki nyor mola ci gutere kwede i Babilon.
12I kare ma en tye i can obako doge, olego kica ki bot Rwot Lubaŋane ci omwolle
kene mada i nyim Lubaŋa pa kwarine.
13En olego, ci Lubaŋa owinyo legane dok owinyo lega me bako doge, ka ocako
dwoko en doki i Jerucalem i kerre kikome. Ci Manace oŋeyo atir ni Rwot aye
Lubaŋa.
14Lacen en ogero cel ma woko me gaŋ kal pa Daudi ki yo tuŋ potoceŋ me Gikon, i
nota, ogero oo wa i yo ma wok ki i dog gaŋ ma gilwoŋo ni dog gaŋ me Rec, orumo
ki Opel, ogero ma ocudo malo likuŋ; dok bene oketo ludito ma loyo mony i gaŋi
ducu ma girumo ki cel gogo ma i Juda.
Acoli Baibul
© 1985, Bible Society of Uganda.
774
15En ojwero lwak lubaŋa me rok-gu kacel ki cal jok-gu woko ki i ot pa Rwot, ka
dok omuko keno tyer ducu ma yam en ocano ka ma gigero iye ot pa Rwot, ki ma
onoŋo gitye i Jerucalem, ocokogi ducu obologi woko i ŋe gaŋ.
16En dok ocano keno tyer pa Rwot odoco, ka otyero iye gitum me gityer
lakwecwiny ki gityer me miyo pwoc; ci ociko jo Juda me woro Rwot Lubaŋa pa
Icrael.
17Lwak pud gumedde ki tyero gitum i wi godi, ento gityerogi bot Rwot Lubaŋagi
keken.
18Lok kom Manace mudoŋŋe ducu, legane bot Lubaŋane, ki lok pa lunene ma
guloko bote i nyiŋ Rwot Lubaŋa pa Icrael,
19ki lagam me legane ma Lubaŋa odwoko bote, balle ki kit ma en oŋayo kwede
waŋ Rwot, ki kabedo ma en ogero iye waŋ jogi i wi godi, ka doŋ ocibo lwak yadi
me woro Acera ma jok ma dako-ni, ki cal jogine ma ocibo ma onoŋo pud peya
omwolle kene, nen, gityeko coyone i buk Lok pa Lunen.
20Kit meno Manace oto, oywe kacel ki kwarine, ci giyike i ode; wode Amon aye
oleyo ka tyene.
Loc pa Amon
(2 Luker 21.19-26)
21Amon ocamo ker ma mwaka me ditte pyeraryo wiye aryo, ci obedo ka loc i
Jerucalem pi mwaka aryo.
22Amon obedo ka tiyo gin ma nen marac i waŋ Rwot, kit macalo wonne Manace
obedo ka tiyo. Amon obedo ka tyero gitum bot cal lubaŋa-gu ma yam wonne
Manace otiyo, kun worogi bene.
23En pe omwolle kene i nyim Rwot, kit macalo wonne Manace yam omwolle
kwede, ento Amon obedo ka tiŋo alii makato teretere.
24Luticce gupiro lok i kome, ci guneko en woko i ode.
25Ento lwak me lo bo-nu guneko jo ducu ma onoŋo gupiro lok i kom kabaka
Amon; ci gin lwak me lobo-nu guketo wode Yocia me bedo kabaka ma kakare.
2 Tekwaro 34
Loc pa Yocia
(2 Luker 22.1-2)
1 Yocia ocamo ker ma mwaka me ditte aboro, ci obedo ka loc i Jerucalem pi
mwaka pyeradek wiye acel.
2Y ocia obedo ka tiyo gin ma nen atir i waŋ Rwot, obedo ka lubo kit pa kwarone
Daudi ducu, pe obedo ka cabbe yo tuŋ acuc nyo yo tuŋ acam.
Yocia ojwero ka woro jok-gu woko
(2 Luker 23.4-20)
Acoli Baibul
© 1985, Bible Society of Uganda.
775
3I mwaka me aboro me locce, ma onoŋo en pud awobi matidi, Yocia ocako keto
cwinye ka yenyo Lubaŋa pa kwarone Daudi; ki i mwaka me apar wiye aryone
ocako lonyo Juda ki Jerucalem kun omuko waŋ jogi ma i wi godi woko ducu,
ojwero yadi ma gicomo pi woro jok Acera ducu, ki cal ma gipayo, ki cal jogi ma
gicweyo-gu ducu.
4 Omiyo gimuko keno tyer pa lwak Baal-gu ducu ma en neno; ka dok omuko keno
tyer ma gucudo malo i wigi ka ma giwaŋo iye odok eceta, Ci dok ojwero yadi me
woro jok Acera ducu, ki cal apaya, ki cal jogi ma giliyo aliya, oŋidogi woko
matitino, ka orego odoko apwa, ka ocako onyone i wi lyel pa jo ma yam gubedo
ka tyero gityer bot cal jogi magi.
5 En bene owaŋo cogo pa ajwagi i wi keno tyergi, pi lonyo Juda ki Jerucalem.
6Ki i gaŋi pa jo Manace, Epraim ki Cimeon, nio kwede wa i gaŋi pa jo Naputali, ki i
wi oburgi murumo kenyo,
7en omuko keno tyer pa jogi, ki cal jok Acera-gu ducu, ki cal jogi mukene, oluro
matitino twatwal, ka dok omuko bene lwak keno tyer ka ma giwaŋo iye odok
eceta ki i lobo Icrael ducu. Ka lacen odok cen i Jerucalem.
Ginoŋo buk me cik i kare me loc pa Yocia
(2 Luker 22.3–23.3)
8I mwaka me apar wiye aboro me locce, ma doŋ onoŋo en otyeko kwanyo gin
marac woko ki i lobo kacel ki i ot pa Lubaŋa Yocia ocwalo Capan wod pa Ajalia, ki
Maaceya laloc me gaŋ, ki Joa wod pa Joakaj, ma en laco lok ma timme, ka yubo ot
pa Rwot Lubaŋane.
9Gubino bot Ilkia ajwaka madit ci gumiyo bote lim ma yam gikelo i ot pa Lubaŋa,
ma Lulevi ki lukur doggola yam gujogo ki bot jo Manace ki Epraim dok ki bot jo
Icrael ducu mudoŋ, ki bot jo Juda ki Benjamin ducu, ki bot jo ma gibedo i
Jerucalem.
10Gumiyo lim man bot ludito tic i ot pa Rwot; ci gin lutic magi ma gitiyo i ot pa
Rwot gumiyo lim man pi yubo ot pa Rwot ka ma oballe, ki rocone odoco.
11Gumiyo lim man bot lu pa-bao ki bot lugedo wek guwil ki godi ma gipayo, ki me
wilo yadi pi gin latwe bao, ki pi rii pi odi ducu ma yam luker me Juda guweko
oballe odoko wi obur-ni.
12Ci co magi gutiyo tic ki gen. Jo ma loyogi onoŋo giketo Jakat ki Obadia ma gin
Lulevi, ma jo me ot pa Merari, ki Jekaria ki Meculam, ma jo me ot pa Kokat,
giketogi me bedo lulo dog tic i ot pa Rwot. Lulevi ducu ma yam guŋiyo ki jami me
wer
13giketogi me bedo lulo jo ma tiŋo yec, ma dok bene ticgi me cuŋu dano i dog tic
mapatpat; Lulevi mukene gubedo lucoc, lunyampara ki lugwok doggola ot pa
Lubaŋa.
Acoli Baibul
© 1985, Bible Society of Uganda.
776
14I kare ma gitye ka kwanyo lim ma onoŋo gikelo i ot pa Rwot, ci Ilkia ajwaka
madit otugi noŋo buk me cik pa Rwot ma yam omiyo ki Moses.
15Cutcut Ilkia owaco bot Capan ma karan ni, “Atyeko noŋo buk me cik i ot pa
Rwot.” Ilkia ocako miyo buk man bot Capan.
16Capan okelo buk man bot kabaka, ka omedde ki tito lok bot kabaka ni, “Tic ducu
ma iciko ni luticci guti, gin gitye ka tiyone.
17Gukwanyo lim ma gunoŋo i ot pa Rwot gumiyo i ciŋ lulo dog tic ki lutic.”
18Ka dok Capan karan otito bot kabaka ni, “Ajwaka Ilkia otyeko miya buk mo.” Ci
Capan ocako kwanone i nyim kabaka.
19Ka kabaka owinyo lok me cik, ci oyeco boŋŋine woko.
20Omiyo kabaka ociko Ilkia, Akikam wod pa Capan, Abudon wod pa Mika, Capan
ma karan, ki Acaya ma latic pa kabaka, kun waco ni,
21“Wucit, wupeny dog Rwot pira ki pi jo ma gudoŋ i Icrael ki i Juda, pi lok ma i
buk man ma gityeko nono-ni, Akemo pa Rwot kara olyetto i komwa matek, pien
kwariwa pe gubedo ka woro lok ducu ma i buk man, pi tic kwede i kit ducu ma
yam gicoyo kwede ma mako komwa.”
22Kit meno Ilkia kacel ki jo ma kabaka ocwalogi gucito bot Kulda ma lanebi ma
dako ma cware Calum wod pa Tokat, ma wod pa Kacra, ma lagwok boŋŋi pa
kabaka. Dako-nu onoŋo bedo i Jerucalem i dul gaŋ ma gilwoŋo Dul gaŋ me
Aryone; ci guloko kwede lok i kom gin mutimme.
23En owaco botgi ni, “Rwot Lubaŋa owaco ku man ni, ‘Wutit ki dano ma
ocwalowu bota ni.
24Rwot owaco kuman ni, Nen ba, abikelo gin marac poto i kom kabedo man, ki i
kom jo ma gibedo iye, pi co bo lok ducu ma giceno ki dano ina gicoyoi buk ma
gikwano i nyim kabaka me Juda.
25Gin gutyeko bwota woko kun giwaŋo odok eceta bot lwak lubaŋa mukene, wek
gimi kiniga obed ka maka pi jogi ducu ma gitiyo ki ciŋgi-ni. Pienno akemona
bilyetto matek i kom kabedo man ma pe doŋ bikwe.
26Ento lok ma dok i kom kabaka me Juda ma ocwalowu ka penyo dog Rwot, wun
wubiwacce kit man ni, Rwot Lubaŋa pa Icrael owaco kit man ni, i kom lok ma
iwinyo-ni,
27doŋ ityeko ŋut ki i cwinyi ci imwolle keni i nyim Rwot i kare ma iwinyo lok ma
yam aloko i kom kabedo man ki i kom jo ma gibedo iye, imwolle woko keni i
nyima, ci icako yeco boŋŋini woko kun ikok kwede i nyima; pienno an bene
atyeko winyo kokoni, man lok pa Rwot kikome.
Acoli Baibul
© 1985, Bible Society of Uganda.
777
28Nen ba, an abidwoki i kin kwarini, ci gibiyiki i lyelli ki kuc, dok waŋi pe bineno
gin marac ducu ma abikelo i kom kabedo man ki i kom jo ma gibedo iye.’ ” Ci gin
gudwoko lok bot kabaka.
29I ŋe meno kabaka ocwalo kwena bot ludoŋo me Juda ki me Jerucalem ci
gucokke kacel.
30Kabaka ocako cito i ot pa Rwot kacel ki jo Juda ducu, jo ma gibedo i Jerucalem
ajwagi kacel ki Lulevi ki lwak ducu, jo madito ki jo matino; ci okwano botgi buk
me gicikke ma ginoŋo i ot pa Rwot.
31Kabaka ocuŋ i kabedone ocako keto gicikke i nyim Rwot ni, ebilubo gin ma
Rwot mito dok ebigwoko cikke ki gin ma en ociko ducu, ki cwinye ducu, ki tipone
ducu, kun etiyo lok me gicikke ma gicoyo i buk meno.
32En ociko dano ducu ma onoŋo gitye i Jerucalem ki i Benjamin i kare meno ni
gulub gicikke meno. Jo ma gibedo i Jerucalem gubedo ka lubo gicikke pa Lubaŋa,
ma Lubaŋa pa kwarigi.
33Ka dok Yocia ojwero jami me kipyeda woko ducu ma i dul lobo ducu pa jo
Icrael, omiyo jo ducu ma i Icrael guworo Rwot Lubaŋagi, I karene ducu pe
gulokke guweko lubo kor Rwot Lubaŋa pa kwarigi.
2 Tekwaro 35
Yocia okwero nino madito me Kato (Paska)
(2 Luker 23.21-23)
1Yocia okwero nino madit me Kato (Paska) pa Rwot i Jerucalem. Ci guneko litino
romi me Kato (Paska) i nino dwe apar wiye aŋwen me dwe mukwoŋo.
2En oyero ajwagi ci oketogi i dog ticgi, dok ocuko cwinygi i kom tic ma i ot pa
Rwot.
3Dok owaco bot Lulevi ma gin aye gupwonyo jo Icrael ducu-ni, ma gin jo maleŋ i
nyim Rwot, ni, “Wuket canduk maleŋ i ot ma Solomon wod pa Daudi, kabaka me
Icrael, yam ogero; pe myero dok wubed ka tiŋone i wi gwokwu. Wun doŋ wuti
bot Rwot Lubaŋawu ki lwakke jo Icrael.
4Wuyubbe kun wulubo dog odi pa kwariwu ki dulwu, kun wulubo bene gin ma
yam Daudi kabaka me Icrael ociko ki gin ma wode Solomon ociko.
5Dok wucuŋ i kabedo maleŋ, wucuŋ kun wulubo dog odi pa kwari utmegiwu ma
gin jo me lobo-ni, kun dul acel acel pa Lulevi ocuŋ pi dog ot acel acel pa lwak.
6Kit meno doŋ wunek litino romi me Kato (Paska), wulonnye kenwu, wuyub gin
ma mitte pi utmegiwu, wek gulub lok pa Rwot ma Moses ociko.”
7Yocia omiyo litino romi ki litino dyegi alip pyeradek, ki twoni alip adek, bot lwak
pi gityer me Kato (Paska) pi lwak jo ducu ma onoŋo gitye kenyo. Jami magi ducu
jami ma oa i kom jami pa kabaka.
Acoli Baibul
© 1985, Bible Society of Uganda.
778
8Ki rwodi bene gumiyo gin ma cwinygi opwoyo bot lwak, bot ajwagi ki bot Lulevi.
Ilkia, Jekaria ki Jekiel, ma gin ludito ma giloyo tic ma i ot pa Lubaŋa, gumiyo bot
ajwagi litino romi ki dyegi alip aryo ki miya abicel ki twoni miya adek me gityer
me Kato (Paska).
9Konania ki omegine, ki Cemaya ki Netanel, ki Kacabia, Jeyel ki. Jojabad, ma gin
ludito pa Lulevi, gumiyo litino romi ki dyegi alip abic, ki twoni miya abic, bot
Lulevi me gityer me Kato (Paska).
10I kare ma doŋ giyubo jami ducu kakare, ajwagi gucako cuŋ i kabedogi, ki Lulevi
bene gucuŋ i dul ki dul i dog ticgi kun gin ducu gilubo gin ma kabaka ociko.
11Guneko litino romi me Kato (Paska), ci ajwagi ticgi obedo me coro remo ma
gigamo ki bot Lulevi ina gitye ka yaŋo riŋo.
12I kare ma gitimo man giketo dul mukene me gitum awaŋa cen, ma gibipoko i
kin lwak kun gilubo dog odi pa kwarigi, wek gutyer bot Rwot, macalo gicoyo i
buk pa Moses. Ci gutiyo ki twoni bene kit meno.
13 Gubulo litino romi me Kato (Paska) ki mac kun gilubo cik ma yam giciko; ento
jami me gityer maleŋ gutedo ateda ki otako ki agulu, ki cupuriya, ka gucako
tiŋone gutyero bot lwak oyotoyot.
14I ne meno gubedo ka yubo jami pigi kengi ki pi ajwagi, pien ajwagi ma gin
likwayo pa Aron onoŋo gitye ki tic madwoŋ twatwal me waŋo gitum awaŋa-gu ki
moo dwolo-gu nio wa i wor, Kit meno Lulevi guyubo jami pigi kengi ki pi ajwagi
bene ma gin likwayo pa Aron.
15 Likwayo pa Acap ma gin luwer, gubedo i kabedogi macalo Daudi, Acap, Keman,
ki Jedutun ma lanen pa kabaka onoŋo guciko; ki lugwok doggola ot pa Rwot ducu
gubedo i doggola acel acel. Pe gumito weko ticgi pien guniaŋ ni utmegigi ma
Lulevi gubedo ka yubbe pigi bene.
16Meno aye kit ma giyubo ki tic pa Rwot i nino-nu, pi kwero nino madit me Kato
(Paska) ki pi tyero gitum awaŋa i kom keno tyer pa Rwot, kun gilubo lok ma
kabaka Yocia ociko.
17 Jo Icrael ducu ma onoŋo gitye kunnu gukwero nino madit me Kato (Paska) i
kare meno, ki dok gukwero bene nino madito me Mugati ma Tobi Pe Iye pi nino
abiro.
18Pe tye nino mo madit me Kato (Paska) ma gikwero kit man i Icrael nia i kare pa
lanebi Camuel. Dok pe tye laker mo i kin luker me Icrael ma yam okwero nino me
Kato (Paska) macalo Yocia okwero, kacel ki ajwagi ki Lulevi, jo Juda ki jo
Jerucalem ducu ma onoŋo gubedo tye, ki jo ducu ma gibedo i Jerucalem.
19I mwaka me apar wiye aboro me loc pa Yocia en aye gikwero iye nino man
madit me Kato (Paska).
To pa Yocia
Acoli Baibul
© 1985, Bible Society of Uganda.
779
(2 Luker 23.28-30)
20I ŋe man ducu, ma doŋ Yocia otyeko yubo ot pa Lubaŋa, Neko kabaka me Ejipt
ocito ka lweny i Karkemic ma cok ki kulu Euprate, ki Yociaa bene ocrto ka lweny i
kome cut.
21Ento Neko ocwalo kwena bot Yocia ma guwacci, “Imito, watimme niŋniŋ: kaba
ka me Juda? Tin an pe abino ka lweny i komi, ento abino ka lwenyo i kom jo ma
atye ka lweny i komgi; dok Lubaŋa ociko me tiyo man oyotoyot. Wek pyem ki
Lubaŋa ma tye kweda-ni miyo neki woko.”
22Ento Yocia pe oloko ŋeye ki kabaka Neko, ci orukke macalo dano mo ata wek
elweny kwede. Yocia pe owinyo lok pa Neko ma oa ki i dog Lubaŋa kadi ki acel
ento ocerre ocito ka lweny kwede iba; Megido.
23Cutcut gutugi celo kabaka Yocia woko; ci kabaka owaco bot luticce ni,
“Wukwanya woko ki i wan lweny, pien doŋ gutyeko keto ret marac twatwal, i,
koma.”
24Ci luticce gukwanye woko ki I gadigadine gukete i gadigadine me aryone ka
gutere i Jerucalem. Yocia oto, ci giyike i lyel pa kwarine. Jo Juda ki jo Jerucalem
ducu gukumo matek pi Yocia.
25Jeremia bene okok matek pi Yocia; co kacel ki mon ma gubedo ka wer guloko pi
Yocia i kokogi cakke i kare ca nio wa onyoo. Guketo man odoko cik i Icrael ducu:
nen gityeko coyone i buk me Koko.
26Lok kom Yocia mudoŋŋe ducu, ki tic mabeco ma en otiyo ducu kit ma gicoyo
kwede i buk me cik pa Rwot,
27gin ma yam en otiyo ducu, nia i acakkine nio i agikkine, nen, gityeko coyone I
buk pa Luker me Icrael ki me Juda.
2 Tekwaro 36
Loc pa Yekoakaj ki tur me kerre
(2 Luker 23.31-35)
1Lwak ma gin wegi lobo gukwa nyo Yekoakaj wod pa Yocia, ci guketo en kabaka
me leyo ka tyen wonne i Jerucalem.
2Yekoakaj ocamo ker ma mwaka me ditte pyeraryo wiye adek, ci obedo ka loc i
Jerucalem pi dwe adek.
3Lacen Kabaka me Ejipt oryemo Yekoakaj woko ki i ker ka oketo wel ajog mapek
i kom jo Juda i wel me kilo alip abic me ryal ki kile pyerabic me jabu.
4 Kabaka me Ejipt oketo Eliakim omin Yekoakaj obedo kabaka me Juda ki me
Jerucalem ci ocako loko nyiŋe Yekoyakim; ento Neko okwanyo Yekoakaj otero
woko i Ejipt.
Loc pa Yekoyakim
Acoli Baibul
© 1985, Bible Society of Uganda.
780
(2 Luker 23.36–24.7)
5 Yekoyakim ocamo ker ma mwaka me ditte pyeraryo wiye abic, ci obedo ka loc i
Jerucalem pi mwaka apar wiye acel. Obedo ka tiyo gin ma nen marac i waŋ Rwot
Lubaŋane.
6 Nebukadnejar kabaka me Babilon obino ka lweny i kome, CI omake otweye ki
nyor ka otere kwede woko i Babilon.
7Nebukadnejar bene okwanyo jami mogo ki i kin jami ma gitiyo kwedgi i ot pa
Rwot oterogi i Babilon, ci oketogi i gaŋ kalle i Babilon.
8Lok kom Yekoyakim mudoŋŋe ducu, ki tim me kipyeda ducu ma yam otiyo, kacel
ici lok ma ginoŋo i kome, nen, gityeko coyone i buk pa Luker me Icrael ki me Juda,
Wode Yekoyakin aye oleyo ka tyene.
Gitero Yekoyakin i Babilon i opii
(2 Luker 24.8-17)
9Yekoyakin ocamo ker ma mwaka me ditte aboro, ci obedo ka loc i Jerucalem pi
dwe adek ki nino apar. Obedo ka tiyo gin ma nen marac i wan Rwot.
10 I dog oro en aye Nebukadnejar ocwalo luticce ka ome ci gutere wa i Babilon.
Otero wa jami mabeco ma gitiyo kwedgi i ot pa Rwot. Ci oketo ominne Jedekia
obedo kabaka me loyo jo Juda ki Jerucalem.
Loc pa Jedekia
(2 Luker 24.18-20)
11 Jedekia ocamo ker ma mwaka me ditte pyeraryo wiye acel, ci obedo ka loc i
Jerucalem pi mwaka apar wiye acel.
12Obedo ka tiyo gin ma nen marac i waŋ Rwot Lubaŋane. En pe omwolle i nyim
lanebi Jeremia, ma oloko kwede lok ma oa ki bot Rwot.
13 Jedekia bene ojemo i kom kabaka Nebukadnejar ma yam omiyo en ekwono
kwon ki nyiŋ Lubaŋa; omiyo cwinye obedo nwaŋ ma pe mito lokke bot Rwot,
Lubaŋa pa Icrael.
14Ajwagi ma gin lutel kacel ki lwak mukene-gu ducu pe gugeno Rwot matwal,
gubedo ka lubo gin me kwer pa rok mukene, omiyo gubalo kwede ot pa Rwot wo
ko ma yam Rwot otyeko lonyo obedo leŋ i Jerucalem.
15Rwot, Lubaŋa pa kwarigi, obedo ka cwalo lok botgi teretere kun oro lukwenane
me tito botgi, pien kica omako en i kom lwakke ki pi kabedo mere;
16ento gin gubedo ka ŋalo lukwena pa Lubaŋa, ma gicayo lokke-gu, dok gijwiyo
lunebine bene, nio ka akemo omako Rwot i kom lwakke, ma gin mo ma romo
jukone doŋ pe.
Gitero jo Juda i opii
(2 Luker 25.8-21; Jer 39.8-10;52.13-30)
Acoli Baibul
© 1985, Bible Society of Uganda.
781
17 Rwot ocako kela kabaka pa jo Kaldaya ka lweny i komgi, ci oneko awobe ki
pala lucwan ki i kabedo maleŋ ma i ot pa Lubaŋa, pe obedo ki kica i kom awobi
nyo nyako, jo muteggi nyo jo muti; magi ducu Lubaŋa omiyogi woko i ciŋe.
18Ki jami ducu ma yam gitiyo kwedgi i ot pa Lubaŋa, jami madito ki matinone, ki
lonyo ma gikano i ot pa Rwot, ki lonyo ma kabaka okano ki pa rwodine ducu,
kabaka pa jo Kaldaya otero woko ducu i Babilon.
19Giwaŋo ot pa Lubaŋa woko, ka dok gimuko cel murumo Jerucalem, ci giwaŋo
odi ma gibedo iye woko ducu ki mac, kun gibalo bene wa jami ma pigi tego.
20En otero jo ma guloyo ki i lak to i Babilon, ci gudoko opiine ki pa litinone nio ka
ker me Percia ocuŋ matek.
21 Man obedo pi cobo lok pa Rwot ma yam oloko ki i dog Jeremia, nio wan ma
lobo otyeko kwero cabitte ducu. Pi kare ducu ma lobo giweko ata noŋo tye ka
kwero karene me yweyo mot macalo i ceŋ cabit, nio ka wel mwaka ocobo kakare
ma oromo pyerabiro.
Ciro ociko ni jo Icrael gudok cen
(Ejira 1.1-3)
22I mwaka mukwoŋo me loc pa Ciro kabaka me Percia, wek lok pa Rwot ma yam
oloko ki i dog Jeremia ocobbe kakare, cutcut Rwot otugo cwiny Ciro kabaka me
Percia omiyo en otito lok oromo i lobo ma i te kerre ducu. En ocoyo lok man bene
ki waraga ni,
23“Ciro kabaka me Percia owaco kuman ni, ‘Rwot, ma en Lubaŋa me polo, otyeko
miyo ker ducu ma i wi lobo i ciŋa, dok ocika ni ager ot pire i Jerucalem, ma tye i
Juda. Bot ŋat mo keken ma i kinwu ma i kom lwakke ducu awaco ni, Rwot
Lubaŋane myero obed kwede. Wek en oa ociti.’ ”
Acoli Baibul
© 1985, Bible Society of Uganda.
782
Ejira
Ejira 1
Ciro otito lok
(2 Tek 36.22-23)
1 I mwaka mukwoŋo me loc pa Ciro kabaka me Percia, wek lok pa Rwot ma yam
oloko ki i dog Jeremia ocobbe kakare, cutcut Rwot otugo cwiny Ciro kabaka me
Percia omiyo en otito lok oromo i lobo ma i te kerre ducu. En ocoyo lok man bene
ki waraga ni,
2 “Ciro kabaka me Percia owaco kuman ni, Rwot, ma en Lubaŋa me polo, otyeko
miyo ker ducu ma i wi lobo i ciŋa, dok ocika ni ager ot pire i Jerucalem ma tye i
Juda.
3Bot ŋat mo keken ma i kinwu ma i kom lwakke ducu awaco ni, Lubaŋane myero
obed kwede. Wek en oa ocit i Jerucalem, ma tye i Juda, ka gero ot pa Rwot,
Lubaŋa pa Icrael, en Lubaŋa ma gaŋ kalle Jerucalem.
4Pienno dano acel acel ma pud odoŋ i kabedo mo ma en bedo iye, wek jo ma i
kabedo meno gumiye kony me ryal ki jabu, kacel ki jami-gu ki lim makwo, kun
gimedo i kom gityer ma igi opwoyo ma gimiyo pi ot pa Lubaŋa ma tye i
Jerucalem.”
Jo ma giterogi i opii gudwogo cen i Jerucalem
5Ludito ma giloyo dog odi pa kwarogi ma tye i kaka pa Juda ki Benjamin, kacel ki
ajwagi ki Lulevi ma Lubaŋa otugo cwinygi, gucako yubbe me cito ka gero ot pa
Rwot ma tye Jerucalem odoco.
6Jo ducu murumogi gumiyogi kony me jami me ryal, jabu, ki lwak jami mapatpat,
kacel ki lim makwo-gu, ki mot ma welgi doŋo, medo i kom lim ducu ma dano
gutyero ma cwinygi opwoyo me miyone.
7Kabaka Ciro bene okwanyo jami ma yam gitiyo kwedgi i ot pa Rwot woko ma
yam Nebukadnejar oyako ki i Jerucalem ci otero oketo i ot jok pa lwak lubaŋane.
8Ciro kaba ka me Percia okelogi ci omiyogi i cin Mitredat ma lakan lim, en ma
okwano lwak jami meno ducu i nyim Cecbajar ma en rwot me Juda.
9Wel jami onoŋo yam tye kit man: Becen me jabu alip acel, becen me ryal alip
acel, ata bo weer me waŋo odok eceta pyeraryo wiye aboŋwen,
10atabo me jabu pyeradek, atabo me ryal alip aryo ki miya aŋwen ki apar, ki jami
mukene alip acel;
11jami me jabu ki me ryal ducu oromo alip abic ki miya aŋwen ki pyerabicel wiye
aboŋwen, Jami magi ducu Cecbajar odwokogi i Jerucalem i kare ma jo ma yam
giterogi i opii i Babilon gidwokogi kwede cen i Jerucalem.
Acoli Baibul
© 1985, Bible Society of Uganda.
783
Ejira 2
Wel dano ma gudwogo cen ki i opii
(Nek 7.5-73)
1Magi gin aye jo me dul lobo Juda ma yam giyakogi ci giterogi i opii i lobo Babilon
ma Nebukadnejar kabaka me Babilon con otweyogi kunnu: ci gudwogo i
Jerucalem ki i Juda, kun dano acel acel dok i gaŋŋe kikome.
2Gin gudwogo kacel ki Jerubabel, ki Yecwa, ki Nekemia, ki Ceraya, ki Rcelaya, ki
Mordekai, ki Bilcan, ki Micpar, ki Bigvai, ki Rekum, ki Baana. Man aye wel co ma i
kin jo Icrael:
3Likwayo pa Paroc, alip aryo ki miya acel ki pyerabiro wiye aryo.
4Likwayo pa Cepatia, miya adek ki pyerabiro wiye aryo.
5Likwayo pa Ara, miya abiro ki pyerabiro wiye abic.
6Likwayo pa Pakat-moab, ma gin aye likwayo pa Yecwa ki Joab, alip aryo ki miya
aboro ki apar wiye aryo.
7Ki likwayo pa Elam, alip acel ki miya aryo ki pyerabic wiye aŋwen.
8Likwayo pa Jatu, miya aboŋwen ki pyeraŋwen wiye abic.
9Likwayo pa Jakaj, miya abiro ki pyerabicel.
10Likwayo pa Bani, miya abicel ki pyeraŋwen wiye aryo.
11Likwayo pa Bebai, miya abicel ki pyeraryo wiye adek.
12Likwayo pa Ajgad, alip acel ki miya aryo ki pyeraryo wiye aryo.
13Likwayo pa Adonikam, miya abicel ki pyerabicel wiye abicel.
14Likwayo pa Bigvai, alip aryo ki pyerabic wiye abicel.
15Likwayo pa Adin, miya aŋwen ki pyerabic wiye aŋwen.
16Likwayo pa Ater, ma en aye likwayo pa Kejekia, pyeraboŋwen wiye aboro.
17Likwayo pa Bejai, miya adek ki pyeraryo wiye adek.
18Likwayo pa Jora, miya acel ki apar wiye aryo.
19Likwayo pa Kacum, miya aryo ki pyeraryo wiye adek.
20Likwayo pa Gibar, pyeraboŋwen wiye abic.
21Jo Beterekem, miya acel ki pyeraryo wiye adek.
22Jo Netopa, pyerabic wiye abicel.
23Jo Anatot, miya acel ki pyeraryo wiye aboro.
24Jo Ajimavet, pyeraŋwen wiye aryo.
Acoli Baibul
© 1985, Bible Society of Uganda.
784
25Jo Kiriatarim, jo Kepira, ki jo Beerot, miya abiro ki pyeraŋwen wiye adek.
26Jo Rama ki jo Geba, miya abicel ki pyeraryo wiye acel.
27Jo Mikmac, miya acel ki pyeraryo wiye aryo.
28Jo Betel ki Ai, miya aryo ki pyeraryo wiye adek.
29Jo Nebo, pyerabic wiye aryo.
30Jo Magbie, miya acel ki pyerabicel wiye abicel.
31Jo Elam mukene-ne, alip acel ki miya aryo ki pyerabic wiye aŋwen.
32Jo Karim, miya adek ki pyeraryo.
33Jo Lod, jo Kadid, ki jo Ono, miya abiro ki pyeraryo wiye abic.
34Jo Jeriko, miya adek ki pyeraŋwen wiye abic.
35Jo Cenaa alip adek ki miya abicel ki pyeradek.
36Man aye wel ajwagi: likwayo pa Jedaya, ma i dog ot pa Yecwa, miya aboŋwen ki
pyerabiro wiye adek.
37Likwayo pa Imer, alip acel ki pyerabic wiye aryo.
38Likwayo pa Packur, alip acel ki miya aryo ki pyeraŋwen wiye abiro.
39Likwayo pa Karim, alip acel ki apar wiye abiro.
40Man aye wel Lulevi: Likwayo pa Yecwa ki Kadmiel, ma i kin likwayo pa
Kodavia, pyerabiro wiye aŋwen.
41Luwer ma likwayo pa Acap, miya acel ki pyeraryo wiye aboro.
42Likwayo pa lugwok-doggola ma gin likwayo pa Calum, likwayo pa Ater, likwayo
pa Talmon, likwayo pa Akub, likwayo pa Katita, ki likwayo pa Cobai, gin ducu
onoŋo giromo miya acel ki pyeradek wiye aboŋwen.
43Magi aye lutic i ot pa Lubaŋa: likwayo pa Jika, likwayo pa Kacupa, likwayo pa
Tabaot,
44likwayo pa Keroc, likwayo pa Ciaka, likwayo pa Padon,
45likwayo pa Lebana, likwayo pa Agaba, likwayo pa Akub,
46likwayo pa Kagab, likwayo pa Camlai, likwayo pa Kanan,
47likwayo pa Gidel, likwayo pa Gakar, likwayo pa Re-aya,
48likwayo pa Rejin, likwayo pa Nekoda, likwayo pa Gajam,
49likwayo pa Uja, likwayo pa Pacea, likwayo pa Becai,
50likwayo pa Acna, likwayo pa Meunim, likwayo pa Nepicim,
Acoli Baibul
© 1985, Bible Society of Uganda.
785
51likwayo pa Bakbuk, likwayo pa Akupa, likwayo pa Arur,
52likwayo pa Bajlut, likwayo pa Mekida, likwayo pa Arca,
53likwayo pa Barkoc, likwayo pa Cicera, likwayo pa Tema,
54likwayo pa Nejia, ki likwayo pa Atipa.
55Likwayo pa lutic pa Solomon gin ene: likwayo pa Cotai, likwayo pa Kaeoperet,
likwayo pa Peruda,
56likwayo pa Jaala, likwayo pa Darkon, likwayo pa Gidel,
57likwayo pa Cepatia, likwayo pa Katil, likwayo pa Poceret-kajebaim, ki likwayo
pa Ami.
58Jo ma gitiyo i ot pa Lubaŋa ki likwayo pa lutic pa Solomon onoŋo welgi romo
miya adek ki pyeraboŋwen wiye aryo.
59Magi aye jo ma gubino ma gua ki i Tel-mela, Tel-karca, Kerub, Adan ki Imer,
kadi bed pe gitwero nyuto dog odi pa kwarogi, ka onoŋo yam gin jo Icrael:
60gin likwayo pa Delaya, likwayo pa Tobia, ki likwayo pa Nekoda, gin ducu miya
abicel ki pyerabic wiye aryo.
61Dok jo magi gitye i kin likwayo pa ajwagi: likwayo pa Kabaya likwayo pa Kakoj,
ki likwayo pa Barjilai. En yam onyomo dakone ki kin anyira pa Barjilai ma jo
Gilead; yam gilwoŋo en ki nyiŋgi.
62Gin gubedo ka yenyo nyiŋgi i kin lwak nyiŋ ma gicoyogi i buk me tekwaro, ento
pe gunoŋo iye nyiŋgi, omiyo gikwanyogi woko ki i kin ajwagi calo jo ma komgi ki
keni.
63 Laloyo otito botgi ni gin pe gunywak camo cam maleŋ maka to, nio wan ma
ajwaka binen ma bipenyo dog Rwot ki Urim ki Tumim.
64Lwak ma gucokke ducu welgi romo alip pyeraŋwen wiye aryo ki miya adek ki
pyerabicel,
65ma pe gikwano iye lwak luticgi ki aŋecagi ma welgi romo alip abiro ki miya
adek ki pyeradek wiye abiro. Onoŋo gitye bene ki luwer ma co ki ma mon miya
aryo.
66Aguraguragi yam tye miya abiro ki pyeradek wiye abicel, ki kanagi maditone mi
ya aryo ki pyeraŋwen wiye abic,
67kinagagi romo miya aŋwen ki pyeradek wiye abic, ki kanagi romo alip abicel ki
miya abiro ki pyeraryo.
68I kare ma jo mogo ma i kin ludito wi kaka, gubino i ot pa Rwot ma tye i
Jerucalem, gutyero gityer ma cwinygi opwoyo pi gero ot pa Lubaŋa, i kabedone
macon kikome.
Acoli Baibul
© 1985, Bible Society of Uganda.
786
69Gumiyo lim i ot kano lim me tic kit macalo gitwero, darik me jabu alip
pyerabicel wiye acel, mina me ryal alip abic, ki boŋŋi aruka pa ajwagi miya acel.
70 Ajwagi ki Lulevi ki jo mogo mukene gubedo i Jerucalem ki i kabedo ma cok
kwede; luwer, lugwok-doggola, ki lutic i ot pa Lubaŋa i gaŋigi, ki jo Icrael ducu
bene gubedo i gaŋigi.
Ejira 3
Gicako woro Rwot i Jerucalem odoco
1Ka dwe me abiro oromo, onoŋo doŋ jo Icrael gubedo mot i gaŋigi, ci lwak
gucokke i Jerucalem ki cwiny acel.
2 Cutcut Yecwa wod pa Jojadak kacel ki ajwagi luwote, ki Jerubabel wod pa
Cealtiel ki lutugi, gucako caŋo keno tyer pa Lubaŋa pa Icrael, pi tyero iye gitum
awaŋa, kit macalo yam gicoyo i cik pa Moses ma dano pa Lubaŋa-ni.
3Gucano keno tyer i kabedone kikome, kadi bed lworo omakogi pi lwak jo
mukene ma gitye i lobo-nu, ci gutyero iye gitum awaŋa bot Rwot, kun giwaŋo
gitum odiko ki otyeno.
4Ka gukwero nino madito me Bolo, kit ma con gicoyo, kun gityero gitum awaŋa
nino ducu kun welle lubo cik ma mitte pi nino acel acel.
5 Ka doŋ i ne meno gimedde ki tyero gitum awaŋa nino ducu, gityer me por dwe
ki me nino madito ma Rwot ociko ducu, ki gityer ma dano acel acel miyo bot
Rwot kit ma iye opwoyo.
6Cakke i kom nino dwe mukwoŋo me dwe me abiro en aye gucako tyero iye
gitum awaŋa bot Rwot, Ento guti me te ot pa Rwot onoŋo pud peya giketo.
7Pienno gumiyo lim bot lupa-godi ki bot lupac. Dok gumiyo cam ki ginamata-gu,
ki moo bot jo Cidon ki jo Turo wek gukel yadi cedar ki i Lebanon wa i dog nam, i
Jopa, pi twero ma Ciro kabaka me Percia omiyo botgi.
Gicako gero ot pa Lubaŋa odoco
8I mwaka me aryone ma lubo dwogogi i Jerucalem i ot pa Lubaŋa, i dwe me aryo,
en aye Jerubabel wod pa Cealtiel ki Yecwa wod pa Jojadak gucako kwede tic,
kacel ki utmegigi mukene, kacel ki ajwagi ki Lulevi ki jo ducu ma yam gudok i
Jerucalem ma gua ki i lobo ka ma giterogi iye i opii. Guyero Lulevi, ma mwaka me
ditogi romo pyeraryo ki makato pi ketogi me bedo ludito ma giloyo tic i kom ot
pa Rwot.
9Yecwa ki awobene ki lutugi, ki Kadmiel ki awo bene ma likwayo pa Juda, gin
ducu guloyo lutic ma i ot pa Lubaŋa, kacel ki awobe pa Kenadad ki Lulevi, ki
litinogi kacel ki lutugi.
10 Ka doŋ lugedo guketo guti me te ot pa Rwot, ajwagi guruko ginaruka me tic
megi gukato kwede anyim ma gumako tumgi; ki Lulevi ma likwayo pa Acap
Acoli Baibul
© 1985, Bible Society of Uganda.
787
onoŋo gitye ki atego agoya-gu me pako Rwot, kit ma yam Daudi kabaka me Icrael
ociko.
11 Guwero wer kun gileyo aleya, ma gipako Rwot dok gimiyo pwoc bote, kun
giwero ni, “Pien en ber, mar mere ma pe lokke bedo nakanaka bot jo Icrael.”
Lwak ducu gudaŋŋe ki woo madwoŋ, ka gipako Rwot, pien doŋ giketo guti me te
ot pa Rwot.
12Ento lwak jo mapol ki i kin ajwagi ki Lulevi ki ludito ma giloyo dog odi pa
kwarogi, jo muteggi ma yam guneno ot pa Rwot mukwono ca, gukok matek ki
dwan maloŋo i kare ma guneno ka gitye ka keto guti me te ot man, kadi ka jo
mapol onoŋo gubedo ka daŋŋe ki yomcwiny;
13mumiyo dano pe gutwero poko kin dwan ma jo gidaŋŋe kwede pi yomcwiny ki
dwan me daŋŋe ma jo gikok kwede akoka-ni, pien onoŋo lwak gubedo ka daŋŋe
matek twatwal, dok dwangi bene owinnye wa ka mabor.
Ejira 4
Lumerok gujuko tic me ot pa Lubaŋa
1Ka lumerok pa jo Juda ki jo pa Benjamin guwinyo ni jo ma gudwo go ki i opii i
rok gitye ka gero ot pa Rwot, Lubaŋa pa Icrael,
2 ci cut gubino bot Jerubabel ki ludito ma giloyo dog odi pa kwarogi kun giwaco
botgi ni, “Wuwek waribbe kwedwu i gedo man, pien wan bene waworo
Lubaŋawu-ni macalo wun, dok wan bene wabedo ka tyero gitum bote cakke wa i
kare pa Ecar-kadon kabaka me Aciria ma yam okelowa kany-nyi.”
3Ento Jerubabel, ki Yecwa, ki ludito mukene ma giloyo dog odi pa kwarogi ma i
Icrael gugamo doggi ni, “Wun pe wutwero ribbe kwedwa me gero ot mo pi
Lubaŋawa; wan kenwa watwero gero ot pi Rwot, Lubaŋa pa Icrael, macalo
kabaka Ciro kabaka me Percia yam ociko ki wan.”
4Ka dok lwak jo mukene ma gitye i lobo-nu gucako balo cwiny jo Juda woko,
omiyo gubedo ki lworo me gedo.
5Jo meno guwilo lumi-tam pa kabaka mogo me balo ticgi woko, i kare pa Ciro
kabaka me Percia, nio kwede wa i kare me loc pa Dario kabaka me Percia.
6 I kare me loc pa Akacwero, i acakki me locce, gucoyo lok me adot i kom jo ma
gibedo i Juda ki i Jerucalem.
7I kare me loc pa Aritakcec, jo magi Biclam ki Mitredat ki Tabcel ki ludito wadgi
ducu, gucoyo waraga bot Aritakcec kabaka me Percia; yam gicoyo ki leb Aram ka
giloko.
8Rekum ma en ladit me mony ki Cimcai ma karan gucoyo waraga bot kabaka
Aritakcec ma tito lok i kom Jerucalem kit man ni.
Acoli Baibul
© 1985, Bible Society of Uganda.
788
9Rekum ma ladit me mony, ki Cimcai ma karan gucoyo waraga man kacel ki
ludito wadgi ducu, luŋolkop, ki luloc me lobo, ki ludito, pa jo Percia ki jo Erek, ki
jo Babilon, ki jo Cuca, ma gin aye jo Elam,
10kacel ki lwak rok mukene ducu ma yam laker madit me awora Ocnapar okobogi
woko omiyo gubedo i gaŋi ma i lobo Camaria ki i kabedo mukene mapatpat ma i
dul lobo ma gilwoŋo Loka Kulu Euprate.
11Man aye kopi me waraga ma gucwalo bote-ni, lokke kwanne kit man, “Bot
kabaka Aritakcec: Wan luticci ma wabedo i lobo me Loka Kulu, wacwalo motwa
boti.
12Wek kabaka oŋe ni Lujudaya ma gua ki boti gudwogo botwa, koni gutyeko cito
woko i Jerucalem, Gitye ka gero gaŋ pa jo ma lujemo ma gin jo maraco-ni odoco;
gicok doŋ ka tyeko tic i kom cel murumo gaŋ dok gitye ka yubo te gutine.
13Myero kabaka oŋe lok man ni, ka ce gaŋ man gigero odoco, ka gigero cel otum,
ci pe doŋ gibimiyo ajog dok pe gibiculo kit mucoro mo. Dok lim ma gibicwalo bot
kabaka bene bijwik woko.
14Kit macalo wan lutic i gaŋ kal pa kabaka, pe bedo ber ka waweko gituro twero
pa kabaka woko ma kun wan waneno anena, mumiyo wacwalo lok man pi titone
boti in kabaka,
15wek koŋ ginen dok giyeny lok i buk ma gicoyo iye lok mutimme i kom
kwarowu. Ibinoŋo i lok ma gicoyo i buk me lok mutimme ma bimiyo iniaŋ atir ni
gaŋ man kara gaŋ me jemo ada, ma miyo can ki arem i kom luker ki luloc me
lobo, pi atubegi ma ocakke magwa i gaŋ meno nia wa con. Meno aye gin mumiyo
yam gimuko gaŋ man woko.
16Wamito kabaka oŋe ni, ka ce gaŋ man gigero odoco, ki cel bene otum, in doŋ pe
ibibedo ki twero mo i lobo ma i Loka Kulu.”
17Kabaka ocwalo botgi lagam me waraga kit man, “Bot Rekum ladit me mony ki
Cimcai karan, ki lwak ducu ma gin ludito wadiwu ma gibedo i Camaria ki i lobo
ducu me Loka Kulu, amotowu.
18Doŋ amito wuŋe ni waraga ma wucwalo botwa kany gikwano ducu maber i
nyima.
19Ci doŋ amiyo twero, kun bene giŋiyo ma giyenyo i buk, ci ginoŋo ada ni gaŋ
man nia wa i kare macon obedo ka jemo woko i kom luker ducu, dok ni jemo
kacel ki atube obedo ka timme iye.
20Ki luker matego yam gubedo ka loyo Jerucalem, ma guloyo bene wa ki lobo
ducu me Loka Kulu, ma lwak gubedo ka culo ajog ki mucoro ducu botgi.
21Pienno myero wuket cik wek gijuk jo meno woko, wek gaŋ man pe dok giger
odoco, nio wan ma an kikoma aketo cik.
Acoli Baibul
© 1985, Bible Society of Uganda.
789
22Wuket cwinywu i kom lok meno, pe wubed ata ma pe wuŋeyo ticwu, Piŋo
wumito weko lim pa kabaka ki twer mere balle woko ata?”
23I kare ma doŋ gikwano waraga pa kabaka Aritakcec i nyim Rekum ki Cimcai ma
karan ki bot ludito wadgi ducu, gucako cito oyotoyot bot Lujudaya ma onoŋo
gitye i Jerucalem ci gujukogi woko ki tek.
24 Tic i kom ot pa Lubaŋa ma tye i Jerucalem ocun woko; ticce ocun nio wa i
mwaka me aryo me loc pa Dario kabaka me Percia.
Ejira 5
Gityeko gero ot pa Lubaŋa odoco
1I kare meno, lunebi magi, Aggai ki Jekaria wod pa Iddo, gutito lok bot Lujudaya
ma gitye i Juda ki i Jerucalem, i nyiŋ Lubaŋa pa Icrael ma en aye loyogi-ni.
2 Ka dok Jerubabel wod pa Cealtiel ki Yecwa wod pa Jojadak gucako gero ot pa
Lubaŋa ma tye i Jerucalem odoco; onoŋo lunebi pa Lubaŋa bene tye kacel kwedgi
ma konyogi ki tic.
3I kare meno kikome en aye Tatenai ma laloc me dul lobo me Loka Kulu ki Cetar-
bojenai ki ludito wadgi gubino botgi ci guloko kwedgi kit man ni, “Aŋa
mumiyowu twero me gero ot man ki me tyeko gedo man?”
4Gin bene gupenyogi kit man ni, “Lugedo ma gitye ka gedo-ni nyiŋgi aŋagi?”
5Ento wan Lubaŋa yam tye ka neno ludoŋo pa Lujudaya, omiyo pe gijuko ticgi nio
wan ma lok ma gicwalo-ni oo bot Dario, ma kun gikuro lagam me waraga ma
gibidwoko pi lok meno.
6Man aye lok ma i waraga ma Tatenai ma en laloc me dul lobo ma tye Loka Kulu
ki Cetar-bojenai ki ludito wadgi ducu gucoyo ci gucwalo bot Dario;
7gucwalle lok ma gicoyo kit man ni, “Bot kabaka Dario, kuc obed boti.
8Myero kabaka oŋe ni wan wacito i lobo Juda, wao wa i ot pa Lubaŋa madit. Gitye
ka gerone ki godi apaya madoŋo, ki dok giguro bao bene me umo kom ot nia ki i
dye ot piny nio kwede wa i kwori me dan ot ducu; tic man tye ka wot mot maber
twatwal dok ticce ye ciŋgi maber.
9Wan wapenyo ludoŋo ma kunnu ka waloko botgi kit man ni, ‘Aŋa mumiyowu
twero me gero ot man ki me tyeko cel murumo ducu?’
10Ka dok wapenyo wa nyiŋgi bene, wek watit boti, ka wacoyo nyiŋ ludito ma
gitelo wigi.
11Gin gugamo dogwa kit man ni, ‘Wan lutic pa Lubaŋa me polo ki lobo, wan watye
ka gero ot man odoco, en ot ma yam gigero i lwak mwaka mapol mukato anec, ma
con kabaka madit pa jo Icrael ogero nio ka otyeko.
Acoli Baibul
© 1985, Bible Society of Uganda.
790
12 Ento ka kwarowa yam gumiyo kiniga omako Lubaŋa me polo i komgi, ci
omiyogi i ciŋ Nebukadnejar ma Lakaldaya, kabaka me Babilon, ma obalo ot man
woko ka oterogi wa I lobo Babilon.
13Ento i mwaka mukwono me loc pa Ciro kabaka me Babilon, Ciro oketo cik ma
miyo twero ni ot pa Lubaŋa man myero giger odoco.
14Dok bene jami me jabu ki me ryal ma yam gitiyo kwedgi i ot pa Lubaŋa, ma yam
Nebukadnejar oyako ki i ot pa Lubaŋa ma yam tye i Jerucalem ci oterogi oketogi i
ot pa lubaŋa ma i Babilon, jami magi ducu kabaka Ciro acel-lu aye yam
okwanyogi woko ki i ot pa lubaŋa ma tye i Babilon, ka omiyogi bot dano ma nyiŋe
Cecbajar, ma yam Ciro oketo obedo laloc;
15ka dok ocike ni, “Kwany jami magi itergi iciketgi i ot pa Lubaŋa ma tye i
Jerucalem, ka dok iwek giger ot pa Lubaŋa odoco i kabedone kikome.”
16Cecbajar man yam obino ci oketo te guti me ot pa Rwot Lubaŋa ma i Jerucalem;
cakke wa i kare ca nio wa koni gubedo ka gerone, ma pud bene peya otum.’
17Ka ce kabaka oneno ni tye atir, wek koŋ giyeny lokke i ot kano lok ma gicoyo
ma tye i Babilon, wek ginen atir ka yam kabaka Ciro oketo cik ma omiyo twero
me gero ot pa Lubaŋa man ma i Jerucalem-mi odoco. Koŋ kabaka onen kit ma en
ŋolo kwede lokke ci ocwal botwa.”
Ejira 6
1Kabaka Dario omiyo twero, ci giyenyo lokke i Babilon ki i ot me kano lok ka ma
gigwoko iye buk me lok ma yam gicoyo.
2Ginoŋo buk ma yam gicoyo iye lok i Ekbatana gaŋ kai me loko Media, ma gicoyo
iye ni, “Lok mutimme:
3I mwaka mukwoŋo me loc pa kabaka Ciro, kabaka Ciro omiyo twero ni, lok ma
mako gedo ot pa Lubaŋa ma i Jerucalem, wuwek ot meno giger odoco, en aye
kabedo ka ma gityero iye gitum ki ka ma gityero iye gitum awaŋa-ni, borre obed
futi pyeraboŋwen
4ki lacce futi pyeraboŋwen bene, ki godi apaya madoŋo, latyeŋ adek ma gurumo
ot woko ducu ki bao tyen acel. Lim ma gibiculo pi tic bia ki i kom lim pa kabaka.
5Dok bene wuwek jami me jabu ki me ryal me ot pa Lubaŋa, ma yam
Nebukadnejar oyakogi ki i ot pa Lubaŋa ma tye i Jerucalem ci okelogi i Babiloni-
ni, gidwokgi cen wek giketgi i ot pa Lubaŋa ma tye i Jerucalem, kun jami acel acel
giketo i kabedone kikome; ibiketogi i ot pa Lubaŋa.”
6“Pi meno in Tatenai, laloc me lobo me Loka Kulu, ki Cetar-bojenai, ki ludito
wadwu luloc mukene ma gitye i lobo me Loka Kulu, wunyik woko cen ki i ot pa
Lubaŋa:
Acoli Baibul
© 1985, Bible Society of Uganda.
791
7wuwek tic me ot pa Lubaŋa owot anyim kit ma mitte. Wuwek laloc pa Lujudaya
ki ludoŋo pa Lujudaya guger ot pa Lubaŋa odoco i kom kabedone macon kikome.
8Dok acikowu me konyo ludoŋo magi pa Lujudaya pi gero ot pa Lubaŋa odoco;
myero gicul lim ma mitte bot jo magi laboŋo galle, kun gikwanyo limme ki i kom
lim me ker ma gijogo, mua ki i lobo me Loka Kulu.
9Ka ce gimito litino twoni, ki nyogi romi, nyo romi me gitum awaŋa me atyera bot
Lubaŋa me polo, nyo ŋano, kado, ki koŋo vino, nyo moo, macalo ajwagi pa Lubaŋa
ma gitye i Jerucalem gimito, myero wumi gin meno botgi nino ducu ma pe wuken.
10Wubitimo kir man wek gutyer gityer ma Lubaŋa me polo bipwoyo, ki lego pi
kwo pa kabaka ki litinone.
11Dok amiyo twero ni ka ce dano mo oturo cik man, ci rii wi ot mere gibiwoto
woko, gipayo girobe kwede, ode bi doko odur yugi.
12Ka kabaka mo nyo rok mo oette otemo loko cik man, nyo obalo ot pa Lubaŋa
man ma tye i Jerucalem, Lubaŋa ma yam oyero kabedo meno wek eket iye nyiŋe
myero otur twerogi woko. An Dario amiyo twero; giwek tic otine kakare ki
mitkom kun gilubo cik man maber.”
Gikwero ot pa Lubaŋa pi ticce
13Ka kabaka Dario ocwalo kop, ci Tatenai, ma laloc me dul lobo me Loka Kulu, ki
Cetar-bojenai, ki ludito wadgi, gutiyo tic ki mitkom kit ma kabaka Dario ociko.
14 Ludoŋo pa Lujudaya gugedo gedo ma tic bene omedde owoto anyim maber, pi
lok me cuko cwiny ma lanebi Aggai ki Jekaria wod pa Iddo gutito. Gutyeko tic me
gedo kit macalo ceŋ Lubaŋa pa Icrael ocikogi kwede ki pi cik pa Ciro, Dario ki pa
Aritakcec kabaka me Percia.
15Gutyeko tic me gedo me ot pa Lubaŋa man i nino dwe adek me dwe me Adar, i
mwaka me abicel me loc pa kabaka Dario.
16Lacen jo Icrael, ajwagi ki Lulevi, kacel ki jo mu kene ma yam gudwogo cen ki i
opii i rok, gukwero ot pa Lubaŋa ki yomcwiny.
17I nino me kwero ot pa Lubaŋa kikome gutyero twoni miya acel, ki nyogi romi
miya aryo, litino romi miya aŋwen, ki nyogi dyegi apar wiye aryo, ma oporo wel
kaka pa jo Icrael pi gitum me bal pi jo Icrael ducu.
18Gipoko ajwagi ki Lulevi i dul, pi tic pa Lubaŋa i Jerucalem, kun gilubo gin ma
gicoyo i buk pa Moses.
Nino me Kato (Paska)
19 Jo ma gudwogo cen ki i opii gukwero nino madit me Kato (Paska) i nino dwe
apar wiye aŋwen me dwe mukwoŋo.
Acoli Baibul
© 1985, Bible Society of Uganda.
792
20Onoŋo ajwagi ducu kacel ki Lulevi doŋ gutyeko lonnye kekengi; gin ducu
gudoko leŋ. Omiyo guneko litino romi me gitum pi jo ducu ma yam gudwogo gua
ki i opii, ki pi ajwagi luwotgi, ki pigi kengi.
21Jo Icrael ma gudwogo ma gua ki i opii i rok aye gubedo ka camone, kacel ki jo
ducu ma doŋ guweko kwo me kafiri ma gupokke woko ki i kin lwak ma gin wegi
lobo, gubino ka woro Rwot, Lubaŋa pa Icrael.
22Ka dok gukwero nino madito me Mugati ma Tobi Pe Iye ki yomcwiny pi nino
abiro; pien Rwot omiyogi yomcwiny, dok oloko cwiny kabaka me Aciria i komgi,
wek okonygi ki tic me gero ot pa Lubaŋa, Lubaŋa pa Icrael.
Ejira 7
Ejira ki lwakke guo i Jerucalem
1Lacen ki i ne lok man, ma onoŋo Aritakcec kabaka me Percia aye loyo lobo, Ejira
yam oa ki i lobo Babilon ocito i Jerucalem. En yam obedo wod pa Ceraya, wod pa
Ajaria, wod pa Ilkia,
2wod pa Calum, wod pa Jadok, wod pa. Akitub,
3wod pa Amaria, wod pa Ajaria, wod pa Merayot,
4wod pa Jerakia, wod pa Uji, wod pa Buki,
5wod pa Abicua, wod pa Finekaci, wod pa Eleajar, wod pa Aron ajwaka madit.
6En aye Ejira ma yam obedo karan dok laryeko i cik pa Moses ma con Rwot
Lubaŋa pa Icrael omiyo ki Moses; kabaka omiye jami ducu ma yam en olego, pien
Rwot Lubaŋane onoŋo tye ka konye.
7Jo ma gucito kwede i Jerucalem bene i mwaka me abiro me loc pa Aritakcec,
obedo ajwagi ki Lulevi, luwer, lugwok-doggola, ki lutic i ot pa Lubaŋa.
8En oo i Jerucalem i dwe me abic, me mwaka me abiro me loc pa kabaka.
9Gua woko ki i lobo Babilon i nino dwe acel me dwe me acel bene, ci guo i
Jerucalem i dwe me abic ninone acel, pien Rwot Lubaŋane onoŋo tye ka konye.
10Ejira yam oketo cwinye ka kwano ki niaŋ cik pa Rwot, kun tiyo, lubo, dok
pwonyo cikke ki gin ma en ociko ducu bot jo Icrael.
Lok ma kabaka Aritakcec ocwalo bot Ejira
11Man aye kopi me waraga ma kabaka Aritakcec yam omiyo bot ajwaka Ejira, ma
lapwony-cik pa Lubaŋa, dano ma opwonnye i tyen lok me cik pa Rwot ki cik ma
en ociko pi jo Icrael:
12ni, “An Aritakcec kabaka ma loyo luker ducu, amiyo waraga man bot ajwaka
Ejira, ma lapwony-cik pa Lubaŋa me polo.
Acoli Baibul
© 1985, Bible Society of Uganda.
793
13An kombeddi amiyo twero ni dano mo keken ki i kom jo Icrael nyo ajwagigi nyo
Lulevigi ma gitye i te locca ma oye mine kene me cito i Jerucalem, myero ocit
kacel kwedi.
14An kabaka kacel ki lumi-tam ma mera abiro aye wacwalli wek icipeny lok ma
tye i Juda ki i Jerucalem, me neno kit macalo cik pa Lubaŋawu, ma yam omiyo i
ciŋini, gitye ka lubone kwede.
15Myero iter ryal ki jabu ma an kacel ki lumitamma wamiyo ki yomcwiny me
atyera bot Lubaŋa pa Icrael, ma ode tye i Jerucalem.
16Dok bene myero iter ryal ki jabu ma in icoko ki i lobo Babilon ducu, ki gityer ma
ic opwoyo ma jo Icrael kacel ki ajwagi gumiyo, ma gukwoŋo kwoŋ me miyo gin
mo kit macalo cwiny dano acel acel omito pi ot pa Lubaŋagi ma tye i Jerucalem.
17Doŋ myero igwokke iti ki lim man maber me wilo twoni dyaŋi, nyogi romi, ki
gityer me moko kwon ki koŋo vino, ka icak tyerogi i kom keno tyer ma i ot pa
Lubaŋawu ma tye i Jerucalem.
18Dok in ki utmegi wutwero tic ki ryal ki jabu mogo ma odon kit macalo wuneno
ni ber, kun wulubo cik pa Lubaŋawu.
19Dok myero iter lwak jami tic ma gimiyo boti me tic kwedgi i ot pa Lubaŋa-ni,
ibiterogi ducu i nyim Lubaŋa me Jerucalem.
20Ka tye gin mo mukene ma mitte pi ot pa Lubaŋawu, ma myero in inoŋ, ci itwero
wilone ki lim ma gikwanyo ki i ot kano lim pa kabaka.
21“An kabaka Aritakcec, amiyo twero bot lukan lim ducu ma gitye i lobo me Loka
Kulu ni, Gin ducu ma ajwaka Ejira, ma lapwony-cik pa Lubaŋa me polo, bimito ki
botwu, myero wumi bote oyotoyot ki mitkom,
22ma welle pe kato talanta me ryal miya acel, guniya ŋano miya adek, ki koŋo
vino debe miya aryo, ki debe me moo miya aryo, ki kado ma welle pe ginyuto.
23Gin ducu ma Lubaŋa me polo ociko, wuti kakare kikore i tic i kom ot pa Lubaŋa
me poto, wek akemo pe omake i koma ki i kom jo ma bibedo i loc i anyim ki i
ŋeya.
24Dok bene wagenowu ni pe myero wujog lim me mucoro mo ki bot ajwagi,
Lulevi, luwer, lugwok-doggola, ki lutic ma gitiyo i ot pa Lubaŋa, nyo lutic mukene
ma gitiyo i ot pa Lubaŋa.
25“In, Ejira, ti ki ryeko ma Lubaŋani omiyi, ket luŋolkop madito ki luŋolkop
matino wek gubed ka ŋolo kop pa lwak ducu ma gibedo i lobo me Loka Kulu;
myero gubed jo ma ŋeyo cik pa Lubaŋawu. Jo ma pe giŋeyo cik pa Lubaŋawu, in
ipwonygi wek guŋe.
Acoli Baibul
© 1985, Bible Society of Uganda.
794
26Ka ce ŋat mo pe bilubo cik pa Lubaŋawu kacel ki cik me lobona, myero gimiye
pwod magwar, macalo kop me to, nyo kop me ryeme woko ki i lobo-ni, nyo me
yako jamine woko, nyo pi tweyo en i mabuc.”
Ejira opako Lubaŋa
27Gipwo Rwot, Lubaŋa pa kwarowa! En aye muketo gin maca lo man i cwiny
kabaka, pi deyo ot pa Rwot ma i Jerucalem maber.
28Dok onyuto bota mar mere ma pe lokke i nyim kabaka kacel ki lumi-tamme
ducu, ki i nyim ludito ma gin twoni oteka pa kabaka. Abedo ki tekcwiny pien
Rwot Lubaŋana onoŋo tye ka konya dok abito ludito wi kaka pa jo Icrael adwogo
kacel kwedgi.
Ejira 8
Jo ma yam giterogi i opii ma gudwogo i Jerucalem
1Magi aye nyiŋ ludito ma giloyo dog odi pa kwarogi, ma gudwogo kacel kweda ki
i lobo Babilon, i kare me loc pa kabaka Aritakcec:
2ma gicoyo nyiŋgi i buk me tekwarogi: Gercom, ki i kin likwayo pa Finekaci.
Daniel, ki i kin likwayo pa Itamar. Katuc, ki i kin likwayo pa Daudi,
3ma i kin likwayo pa Cekania. Jekaria, ki i kin likwayo pa Paroc, kacel jo megi ma
gicoyo nyiŋgi giromo miya acel ki pyerabic.
4Eliekoenai wod pa Jerakia, ki i kin likwayo pa Pakat-moab, kacel ki jone ma
welgi oromo miya aryo.
5Cekania wod pa Jakajiel, ki i kin likwayo pa Jatu, kacel ki jone miya adek.
6Ebed wod pa Yonacan, ki i kin likwayo pa Adin, kacel ki jone pyerabic.
7Jecaya wod pa Atalia, ki i kin likwayo pa Elam, kacel ki jone pyerabiro.
8Jebadia wod pa Mikael, ki i kin likwayo pa Cepatia, kacel ki jone pyeraboro.
9Obadia wod pa Jekiel, ki i kin likwayo pa Joab, kacel ki jone miya aryo ki apar
wiye aboro.
10Celomit wod pa Jocipia, ki i kin likwayo pa Bani, kacel ki jone miya acel ki
pyerabicel.
11Jekaria, wod pa Bebai, ki i kin likwayo pa Bebai, kacel ki jone pyeraryo wiye
aboro.
12Yokanan wod pa Kakatan, ki i kin likwayo pa Ajgad, kacel kijone miya acel ki
apar.
13Elipelet, Jeuel, ki Cemaya, ki i kin likwayo pa Adonikam, jo ma gucito lacen,
kacel ki jo megi pyerabicel.
Acoli Baibul
© 1985, Bible Society of Uganda.
795
14Utai ki Jakur, ki i kin likwayo pa Bigvai, kacel ki jo megi pyerabiro.
Ejira onoŋo Lulevi pi tic i ot pa Lubaŋa
15An yam acokogi kacel i dog kulu ma mol dok yo tuŋ Akava, wagony iye wabedo
kunnu pi nino adek. Ka abedo ka ŋiyo dano anoŋo ni ajwagi gitye, ento Lulevi pe
gitye kadi ki acel mo.
16Ka dok acwalo kwena me lwoŋo jo magi, Eliejer, Ariel, Cemaya, Elnatan, Jarib,
Elnatan, Natan, Jekaria, ki Meculam, gin aye ludito wi lwakgi dok alwoŋo Joyarib
ki Elnatan ma yam gin jo ma tye ki niaŋ matut,
17ka acwalogi bot Iddo, ma en ladit ma loyo kabedo me Kacipia, kun atito botgi
lok ducu ma myero gin gucilok bot Iddo ki utmegine ma gin lutic i ot pa Lubaŋa
ma i kabedo me Kacipia, me cwalo botwa dano ma gibitic i ot pa Lubaŋawa.
18Pi Rwot Lubaŋawa ma onoŋo tye ka konyowa omiyo gucwalo botwa Cerebia
dano ma ŋeyo piny, ma en tye i kin likwayo pa Makali ma en lakwar pa Levi dok
lakwar Icrael bene; en obino ki litinone kacel ki utmegine, gin ducu apar wiye
aboro;
19ka dok gucwalo Kacabia ki Jecaya ma gitye i kin likwayo pa Merari, kacel ki
utmegigi, ki litinogi gin ducu pyeraryo.
20Doŋ medo i kom lutic i ot pa Lubaŋa miya aryo ki pyeraryo, ma con Daudi ki
luditone guketo pi tic bot Lulevi, gin ducu gicoyo nyiŋgi woko piny kikore.
Ejira otelo wi lwak i kare me ri kec ki lega
21An dok aciko pi ri kec kunnu, ki i dog kulu Akava, wek wamwolle kenwa i nyim
Lubaŋawa, wek waleg en omiwa wawot maber, wan kikomwa, litinowa, kacel ki
jamiwa ducu.
22Kono nene apenyo kabaka ni omiya lwak askari ki wegi aguragura me
gwokowa i kom lumerokwa ma iyo, lewic onoŋo twero maka; pien onoŋo doŋ
watito bot kabaka woko ni, “Lubaŋawa bibedo ki jo ma giyenye pi konyogi, ki tek
me akemone bedo i kom jo ducu ma gibwoto en woko.”
23Wari kec kun walego Lubaŋawa ni ogwokwa, ci en owinyo legawa bene.
Mot pi ot pa Lubaŋa
24Ka dok aketo ludito magi apar wiye aryo ma giloyo ajwagi: Cerebia, Kacabia, ki
jo apar mukene ma gin utmegigi kacel kwedgi.
25Ci apimo botgi ryal ki jabu ki jami me tic, amiyogi gityer me ot pa Lubaŋawa ma
con kabaka ki lumi-tamme ki luditone ki jo Icrael ducu ma gitye i kare-nu
gumiyo.
26Apimo ryal ma romo talanta miya abicel ki pyerabic, ki jami mukene ma romo
talanta miya acel, ki jabu ma romo talanta miya acel,
Acoli Baibul
© 1985, Bible Society of Uganda.
796
27ki atabo jabu pyeraryo ma acel acel peke romo darik alip acel, ki atabo mola
aryo ma giliyo maber ma rom ki jami me jabu.
28Awaco botgi ni, “Wun dano maleŋ i nyim Rwot, ki jami ducu bene leŋ; ryal ki
jabu ducu gin aye mot me gityer ma cwiny dano opwoyo me miyone bot Rwot,
Lubaŋa pa kwarowu.
29Wugwokgi, wunengi maber nio ka wupimogi i nyim ajwagi madito ki Lulevi
kacel ki ludito ma giloyo dog odi pa kwarogi ma i Jerucalem, kun wupimo ki i
kicika ma i ot pa Rwot.”
30Ajwagi ki Lulevi gutiŋo ryal ki jabu ma gupimo kacel ki jami mukene ducu,
guterogi guketo i ot pa Lubaŋawa i Jerucalem.
Wot me dok i Jerucalem
31Lacen wacako wot ki i dog kulu Akaya i nino me apar wiye aryo me dwe me
acel, me cito i Jerucalem; Lubaŋawa aye obedo ka konyowa, dok ogwokowa ki i
ciŋ lumerok ki i ciŋ luli bo ma gubuto ka kiyowa iyo.
32Ka wao i Jerucalem, ci wabedo kunnu pi nino adek.
33I nino me aŋwenne, wacito i ot pa Lubaŋawa, wacako pimo iye ryal ki jabu ki
jami tic ducu wamiyogi i ciŋ ajwaka Meremot, ma wod pa Uria. Onoŋo en tye
kacel ki Eleajar wod pa Finekaci, kacel ki Lulevi ma gitye kwedgi, ma gin aye
Jojabad wod pa Yecwa ki Noadia wod pa Binui.
34Gikwano jami woko liweŋ, dok gipimogi bene ka gicoyo pekgi i buk i cawa
meno.
35I kare meno jo ma yam gudwogo ki i opii i rok, gucako tyero gitum awaŋa bot
Lubaŋa pa Icrael. Gutyero twoni dyaŋi apar wiye aryo pi jo Icrael ducu, ki nyogi
romi pyeraboŋwen wiye abicel, ki litino nyogi romi pyerabiro wiye abiro, ki
nyogi dyegi apar wiye aryo pi gitum me bal; meno ducu obedo gitum awaŋa bot
Rwot.
36Gin gumiyo cik pa kabaka bot rwodi ki bot luloc ma gitye i lobo me Loka Kulu;
gin bene gukonyo dano kacel ki ot pa Lubaŋa.
Ejira 9
Ejira owinyo pi nyomo anyira rok ma pe gin Lujudaya
1I kare ma gin meno gityeko timone, ludito gubino bota gutitta ni, “Jo Icrael,
ajwagi, kacel ki Lulevi, pud peya gupokke woko ki i kom jo mukene ma gibedo i
lobo-nu me bedo kengi ki pi tim me kipyedagi jo Kanaan, jo Kit, jo Periji, jo Jebuc,
jo Ammon, jo Moab, jo Ejipt, ki jo Amor.
2Co ma gin Lujudaya gubedo ka nyomo anyiragi mogo gubedo mongi kikomgi ki
mon pa litinogi; omiyo kwa jo maleŋ pa Lubaŋa guribbe woko kacel ki jo mukene
Acoli Baibul
© 1985, Bible Society of Uganda.
797
ma gibedo i lobo-nu ma gin jo maraco. Ludito ma giloyo lwak kacel ki rwodi aye
gubedo lubal madoŋo i lok man.”
3Ka awinyo lok meno, ci ayeco ginarukana woko, ka aputo yer wiya ki i wiya ki
dok aputo yer tika ki i tika bene, acako bedo ma piny orem kweda woko.
4Lacen jo ducu ma komgi omyel ka guwinyo lok pa Lubaŋa pa Icrael, pi ŋayo waŋ
Lubaŋa ma jo ma gudwogo ki i opii gubedo kwede, ci gucako gurre guruma woko
dyere ma abedo ma piny orem kweda woko nio wa i kare ma gityero gitum me
otyeno.
5I kare meno ma gityero gitum me otyeno en aye aa woko kwede ki ka ma onoŋo
abedo ka ri kec iye-ni, ma ginarukana ducu guyec woko, ka arumo coŋa piny ma
ataŋo ciŋa bot Rwot Lubaŋana,
6kun awacce ni, “Ai Lubaŋa, lewic maka mada me ilo wiya ka atye i nyimi, ai
Lubaŋana, pien bal ma wan watimo odurre madit lipim ma kato wiwa woko, ki
alii mewa otorre madit lipim malo oo wa i polo.
7Cakke i kare pa kwarowa nio wa kombeddi wan ki lwakki wabedo ka timo lwak
bal mapol, Doŋ pi balwa, omiyo wan ki lukerwa, ki ajwagiwa yam gimiyowa i Ciŋ
luker ma i lobo pa lurok, ginekowa ki pala lucwan, ki i rok kunnu giyakowa, dok
gitimowa ki tim me lewic, macalo watye i kare man.
8Ento pi kare manok keken Rwot Lubaŋawa, kica omaki i komwa, ci imiyo jo
mukene ki i kinwa gubwot dok gubedo i kabedo maleŋ-ŋi mot maber. Lubaŋawa
iweko wabwot ki i opii dok imiyowa kwo manyen.
9Onoŋo wan opii, ento in Lubaŋawa pe yam iwekowa ata i kare ma watye i opii,
Dok inyuto mar meri ma pe lokke i nyim luker me Percia, omiyo guwekowa
makwo dok guye ni wager ot pa Lubaŋawa odoco, ki yubo jami muballe i oburre,
gumiyo gigwokowa bene maber i Judaya ki i Jerucalem.
10“Kombeddi ai Lubaŋawa, wan dok wawaco aao ki i ŋe lok man mutyeko timme-
ni? Doŋ wabwoto lubo cikki woko ducu,
11gin cik ma yam iciko dok imiyo owok ki i dog luticci ma lunebi, kun iwacci,
‘Lobo ma wubidonyo iye ka camone me bedo mewu matwal-li, en aye lobo pa jo
ma komgi ki keni, pien jo ma gibedo iye gupoŋo lobo meno woko ki tim me
kipyeda nia tuŋcel nio kwede i agik lobo tuŋcel dok gubedo jo ma komgi ki keni.
12 Mumiyo wun pe wumi litinogi gunyom anyirawu, ki litinowu bene pe gunyom
anyiragi, wun pe myero wuyeny kuc ki lonyogi ma gitye kwede; wek wubed jo
matego, ki dok wucam gin maber ma i lobo, ma wubiweko bene bot litinowu me
bedo ginaleyagi matwal.’
13Lacen i ŋe lok magi ducu ma opoto i komwa pi balwa ma watimogi ki pi alii
madit ma watiŋo, kadi bed in, ai Lubaŋawa ineno maber, ci doŋ iketo can i
Acoli Baibul
© 1985, Bible Society of Uganda.
798
komwa manok ma pe oporo lwak bal ma watimo, dok ikonyowa omiyo wabwot
watye makwo-ni.
14Wan dok pud wabituro cikki aye kun wamedde ki nyom i kinwa ki jo ma gitiyo
bal kipyeda-ni? Ka watimo meno, kiniga pe bimaki i komwa matek nio ka
Ityekowa ducu, ma dano mo acel i kinwa pe bibwot?
15Ai Rwot Lubaŋa pa Icrael, in iporre, pien imiyo wabwot ki i lak to. Nen, watuco
bal aliiwa boti, pe watye ki kit twero mo me cuŋ i nyimi pi bal man.”
Ejira 10
Yub me giko nyom i kin lurok ki jo Icrael
1I kare ma Ejira tye i ot ka lega kun tuco bal, kun kok, poto kwede piny, dok Lwak
jo Icrael mapol, co, mon ki litinogi gucokke gukok matek twatwal.
2Cutcut Cekania wod pa Jekiel, ma i kin likwayo pa Elam, owaco bot Ejira ni,
“Waŋayo waŋ Lubaŋawa woko pi nyomo mon ma gin lurok ma gitye i lobo-ni,
ento kadi bed kumeno jo Icrael pud gitye ki gen i kom Lubaŋa kadi lok meno
otimme.
3Wan koŋ doŋ waketu gicikke ki Lubaŋawa me ryemo mon magi woko ducu
kacel ki litinogi. Wabitiyo gin ma in kacel ki jo mukene ma giworo cik pa
Lubaŋawa wutito botwa ni wati; wabitiyo gin ducu ma cik pa Lubaŋa mito.
4In ia malo, pien man ticci, wan bene wacuŋ i ŋeyi; myero ibed tek dok itim
kumeno.”
5Ka Ejira oa malo ci omiyo lutel pa ajwagi ki pa Lulevi ki pa jo Icrael ducu
gukwoŋo kwoŋ ni gibitiyo gin ma Cekania doŋ oyubo ni giti. Kit meno gucako
kwoŋo kwoŋ.
6Ejira oa woko ki i nyim ot pa Lubaŋa, odonyo i kicika pa Yekokanan wod pa
Eliacib, obuto kunnu nino acel, kun pe camo gin mo kadi wa mato pii bene. Dok
obedo ka kumo pi jo ma gua ki i opii ma guŋayo waŋ Lubaŋa woko.
7Ka doŋ gitito lok oromo i lobo Juda ki Jerucalem ki bot jo ducu ma cen gudwogo
ki i opii ni gin ducu myero gucokke i Jerucalem.
8Giciko ni ka dano mo pe obino i kin nino adek-ki, ludito ma giloyo lwak ki
ludoŋo guwacci jamine ducu myero giyak gidyer ki Lubaŋa, ki en kikome bene
myero giryeme oa woko ki i kin lwak ma gudwogo ki i opii.
9Cutcut jo Juda ki jo Benjamin ducu gucokke i Jerucalem i kin nino adek-ki, i nino
dwe pyeraryo me dwe me aboŋwen, Lwak ducu gubedo i dyekal ma i nyim ot pa
Lubaŋa. Onoŋo kot obedo ka cwer matek; pi lok man ma pire tek ki pi ŋico, omiyo
kom dano acel acel obedo ka myel amyela.
Acoli Baibul
© 1985, Bible Society of Uganda.
799
10Ajwaka Ejira oa Ocuŋ owaco bot lwak ni, “Wun wuturo cik pa Lubaŋa omiyo
wukelo alit wumedo i kom bal alii pa jo Icrael pi nyomo mon ma gin lurok.
11Wutuc balwu kombeddi i nyim Rwot Lubaŋa pa kwarowu, kun wutiyo gin ma
en mito; dok myero wupokke woko pat ki i kom jo ma gibedo i lobo-ni, wuryem
monwu ma gin lurok-ki bene woko.”
12Lwak ducu gugamo ki dwan maloŋo ni, “Obed kit meno, wabitiyo gin ducu ma
doŋ iwaco-ni.”
13Gin gumedde guwacce ni, “Lwak tye dwoŋ mada dok bene obedo kare ma kot
cwer iye madwoŋ; pe watwero cuŋ i dyekal ata kit man. Man pe gin ma gitwero
tiyo nino acel nyo aryo keken, pien wan watyeko timo bal madit twatwal i lok
man.
14Wek ludito ma giloyowa aye gucuŋ pi nyiŋ lwak ducu ma gucokke; wek gicik jo
ducu ma gibedo i gaŋiwa ma gunyomo mon ma gin lurok gubin i nino mo ma
giciko, kacel ki ludoŋo ma loyogi ki luŋolkop ma i gaŋi ducu, nio waŋ ma
gikwanyo kiniga pa Lubaŋa mager ki i komwa pi lok man.”
15Ŋat mo onoŋo pe okwero yub man, ento kono Yonacan wod pa Acakel ki
Jakijeya wod pa Tikva keken aye gukwero, dok Meculam ki Cabetai ma gin Lulevi
bene gukonyo korgi iye.
16Jo ma gudwogo ki i opii gutimo kit meno. Ajwaka Ejira oyero dano, ludito ma
loyo dog odi pa kwarogi, dano acel acel ma giyero en ocoyo nyiŋe woko piny, kun
lubo dog odi pa kwarogi. I kom nino dwe acel me dwe me apar en aye gubedo iye
piny ka neno lok meno;
17i nino dwe acel me dwe me acel onoŋo doŋ gutyeko yenyo lok i kom co ducu ma
yam gunyomo mon ma gin lurok.
18Magi aye nyiŋ co ma yam gunyomo mon ma gin lurok ma gitye i kin likwayo pa
ajwagi, gin aye Maceya, Eliejer, Jarib, ki Gedalia, ma gitye i kin likwayo pa Yecwa
wod pa Jojadak kacel ki utmegine.
19Gin gucikke pigi kengi me ryemo mongi woko, ki dok gutyero gitum pi tiŋo
aliigi ma obedo nyok romo ma gukwanyo ki i kom romigi pi tino aliigi.
20Ki i kin likwayo pa Imer gin aye Kanani ki Jebadia.
21Ki i kin likwayo pa Karim: gin aye Maceya, Elija, Cemaya, Jekiel, ki Ujia.
22Ki i kin likwayo pa Packur gin aye Elioenai, Maceya, Icmael, Natanel, ki Elaca.
23Jo ma i kin likwayo pa Lulevi: gin aye Jojabad, Cimei, Kelaya ma gilwoŋo bene
ni, Kelita, ki Petakia, Juda, ki Eliejer.
24Ki i dul pa luwer gin aye Eliacib. Ki i dul pa lugwokdoggola gin aye Calum,
Telem, ki Uri.
Acoli Baibul
© 1985, Bible Society of Uganda.
800
25Ki i kom likwayo pa jo Icrael: Ki i kin likwayo pa Paroc gin aye Ramia, Ijia,
Malkija, Mijamin, Eleajar, Kacabia, ki Benaya.
26Ki i kin likwayo pa Elam gin aye Matania, Jekaria, Jekiel, Abdi, Jeremot, ki Elija.
27Ki i kin likwayo pa Jatu gin aye Elioenai, Eliacib, Matania, Jeremot, Jabad, ki
Ajija.
28Ki i kin likwayo pa. Bebai gin aye Yekokanan, Anania, Jabai, ki Atlai.
29Ki i kin likwayo pa Bani gin aye Meculam, Maluk, Adaya, Jacub, Ceal, ki Jeremot.
30Ki i kin likwayo pa Pakatmoab: gin aye Adna, Celal, Benaya, Maceya, Matania,
Bejalel, Binui, ki Manace.
31Ki i kin likwayo pa Karim gin aye Eliejer, Icija, Malkija, Cemaya, Cimeon.
32Benjamin, Maluk, ki Cemaria.
33Ki i kin likwayo pa Kacum gin aye Matenai, Matata, Jabad, Elipelet, Jeremai,
Manace, ki Cimei.
34Ki i kin likwayo pa Bani gin aye Madai, Amram, Uel,
35Benaya, Bedeya, Keluki,
36Vania, Meremot, Eliacib,
37Matania, Matenai, ki Jacu.
38Ki i kin likwayo pa Binui gin aye Cimei,
39Celemia, Natan, Adaya,
40Maknadebai, Cacai, Carai,
41Ajarel, Celemia, Cemaria,
42Calum, Amaria, ki Yucepu.
43Ki i kin likwayo pa Nebo gin aye Jeyel, Matitia, Jabad, Jebina, Jadai, Joel, ki
Benaya.
44Jo magi ducu onoŋo yam gunyomo mon ma gin lurok, ci guryemogi woko kacel
ki litinogi ducu.
Acoli Baibul
© 1985, Bible Society of Uganda.
801
Nekemia
Nekemia 1
Nekemia olego pi Jerucalem
1Man lok pa Nekemia wod pa Kakalia. I dwe me Kiclev, i mwaka me pyeraryo me
loc pa kabaka Aritakcec, an Nekemia onoŋo atye i gaŋ madit me Cuca,
2ci Kanani, ma ŋat acel ma i kom utmegina, obino bota kacel ki jo mogo ma gua ki
i Juda. An apenyogi lok i kom Jerucalem ki i kom jo ma gubwot, ma yam giterogi i
opii ci gudok cen kunnu.
3Gm guwacca ni, “Jo ma gitye i lobowa kunnu ma gubwot ma yam giterogi i opii
gitye ki peko madit ma jo mukene cayogi bene; ki dogcel me Jerucalem gimuko
opoto woko piny, dok dog gaŋŋe ducu giwaŋo woko ki mac.”
4Ka awinyo lok meno ducu, ci abedo piny akok matek. Abedo ka kumo pi nino
mapol; kun ari kec ma pe acamo cam ento abedo ka lego Lubaŋa me polo.
5Alego kun awacci, “Ai Rwot Lubaŋa me polo, in idit, dok wabedo ki lworo i
nyimi. In Lubaŋa me ada dok igwoko gicikkeni ki mar meri ma pe lokke pi jo ma
gimari dok ma gilubo cik meri.
6Rwot, nen an, dok iwiny legana, ma atye ka legone dyeceŋ ki dyewor pi luticci,
lwak me Icrael. Atuco balwa i nyimi ni, wan jo Icrael, watyeko timo bal i nyimi.
Iyo, an ki jo me doggola pa kwara watimo bal.
7Wan watimo gin marac mada nyimi, pe wabedo ka tiyo gin ma iciko, pe walubo
cik meri ma yam imiyo botwa kun wok ki bot laticci Moses.
8 Po i kom lok ma yam iciko ki laticci Moses, kun iwacci, ‘Ka pe wulubo cikka; ci
abikeyowu woko ata i kin lurok;
9 ento ka wulokke wudwogo bota kun wulubo cikka, kadi bed gikeyowu giketowu
woko ata nio wa i agikki piny, an abicokowu adwokowu cen wa i kabedo ma doŋ
atyeko yerone pi nyiŋa wek wuwora iye.’
10Rwot, jo man gin luticci, dok gin lwakki ma yam ilarogi ki tweroni madwoŋ dok
ki tekki.
11Ai Rwot, kombeddi winy legana ki lega pa luticci mukene-gu ma gitye ki cwiny
me woro in, Mina gum tin, imi kica omak kabaka i koma.”
Nekemia ocito Jerucalem
I kare meno onoŋo an abedo ladit ma loyo lok i kom kono yino ma kabaka mato.
Nekemia 2
Acoli Baibul
© 1985, Bible Society of Uganda.
802
1I dwe me Nican, i mwaka me pyeraryo meloc pa kabaka Aritak cec, ma onoŋo
kabaka tye ka cam, akwanyo koŋo vino atero bote. Onoŋo yam peya abedo ki
cwercwiny mo i nyime.
2Kabaka ocako penya ni, “Piŋo waŋi nen ki can, inen calo komi yot do? Man can
mo aye tye i cwinyi.” Cutcut lworo ocako maka woko marac.
3 Ci agamo dog kabaka ni, “Kabaka obed kwo nakanaka! Waŋa pe twero nen ki
can piŋo, ma kun kono gaŋ kal ka ma giyiko iye kwarowa ducu doŋ odoko obur,
ma dog gaŋŋe giwaŋo woko liweŋ ki mac?”
4Kabaka dok openya ni, “Doŋ imito gin aŋo kono?” Cutcut alego Lubaŋa me polo.
5Ka doŋ agamo dog kabaka ni, “Ka ce ineno ni ber, laditta kabaka, ka itwero ye
legana, wek acit i lobo me Juda i gaŋ kal ka ma kwarowa giyikogi iye, wek aciyub
gaŋ meno odoco.”
6Kabaka odokka iye ma onoŋo daker mere obedo ka ŋete, owacci, “Wot meno
biteri kare ma rom mene, dok ibidwogo awene?” Ci atitte bene nino ma abia iye
kikome; kabaka oye pi citona kunnu.
7Ka dok awaco bot kabaka ni, “Ka ce ineno ni ber, myero gico waraga ci imiya
ater bot luloc ma i lobo ma tye Loka Kulu, ma tito botgi ni myero guye akat acit i
Juda.
8Dok apenyo kabaka bene ni myero oco waraga omiya ater bot Acap, ma lagwok
buŋa pa kabaka, wek omiya yadi wek giti ki bao pi dogcel me gogo ma gwoko ot
pa Lubaŋa, ki pi cel ma orumo gaŋ, ki pi ot ma an abibedo iye.” Kabaka oye ci
omiya gin ducu ma alege pire, pien Lubaŋa onoŋo tye ka konya.
9Kabaka ocwalo an kacel ki ludito me mony ki dul pa wegi aguragura, ci acito i
lobo ma tye Loka Kulu tuŋ potoceŋ, ci amiyo waraga pa kabaka bot luloc me lobo.
10Ento Canbalat ma jo Bet-koron, ki Tobia ma en jo Ammon, ka guwinyo lok man,
ci gubedo ki keco i cwinygi matek pien guŋeyo ni dano mo obino pi konyo kor jo
Icrael.
Nekemia ocuko cwiny lwak me gero cel odoco
11Acito i Jerucalem ci ari kunnu pi nino adek,
12ma pe atito bot ŋat mo tam ma Lubaŋa otyeko keto i cwinya ma myero ati
kwede pi Jerucalem. Cutcut i cwiny dyewor aa malo wacako wot kacel ki lurema
mogo. Pe onoŋo watye ki lee mo mukene kono kana ma abedo i wiye-ni keken.
13Akato acito woko i dyewor kun awok i dogcel me cito i nota nio kwede i waŋ It
pa Too ki i dogcel ma cito wi odur, ci acako ŋiyo cel me Jerucalem ducu ma yam
gimuko opoto woko piny, kacel ki dogcel ducu ma yam giwaŋo woko liweŋ ki
mac-ci.
Acoli Baibul
© 1985, Bible Society of Uganda.
803
14Ka dok alokke acito i Dogcel me Wan It ki i Kut pa Kabaka. Kana ma abedo i
wiye-ni onoŋo pe twero noŋo yo mo ma myero ekat ki iye.
15Kit meno aa i dyewor acito ka ŋiyo cel kun awok ki i nota; ka adok cen i gaŋ ki i
dogcel ma ci to i nota, ki yo ma acito kwede.
16Pe tye ŋat mo i kin ludito ma giloyo lwak ma oŋeyo ka ma acito iye ki gin ma
abedo ka tiyone. Onoŋo peya atito gin mo bot Lujudaya, ajwagi, ludito ma giloyo
lwak ducu, kadi ki bot jo mukene ma onoŋo myero guti tic meno.
17Ka doŋ awaco botgi ni, “Wunen kit ayela ma watye kwede kombeddi, wunen
Jerucalem doŋ odoko obur, wa dog celle ducu giwaŋo woko. Wubin wacaku gero
cel me Jerucalem odoco, wek lewic pe obed ka makowa.”
18Ka dok atitogi kit macalo Lubaŋa obedo kweda dok okonya maber, kacel ki lok
ducu ma cen kabaka owacca. Gin gugamo ni, “Wacaku gerone odoco.” Ci guyubbe
me cako tic cut, gujiŋo badgi me tiyo tic maber.
19Ento ka Canbalat ma jo Bet-koron, Tobia ma latic, ma jo Ammon, ki Gecem ma
Laarab guwinyo pi gin ma watye ka tiyone, gucako nywarowa kun gicayowa bene
ma giwacci, “Man gin aŋo ma wutye ka tiyone-rii? Wun wumito jemo i kom
kabaka?”
20An adok iye botgi ni, “Lubaŋa me polo aye bikonyowa, wan luticce, wabicako
gedo. Ento pe tye dul mo ma gipoko ki wun i Jerucalem, kadi wa twero mo,
nyiŋwu bene pe gipo pire.”
Nekemia 3
Kit ma gipoko kwede cel me gag i kin lutic
1Eliacib ma ajwaka madit, ki ajwagi ma gin utmegine, gugero Dogcel me Romo,
Gukwero wek obed maleŋ dok guketo kikane. Gugero nio wa i lubele me Miya ki
Lubele ma gilwoŋo Kananel.
2Jo Jeriko gugero dul mukene ma cok kwede ki Jakur wod pa Imri ogero bene dul
ma lubo enno.
3Likwayo pa Acena gugero dogcel me Rec; guriyo baone ka guketo kikane, bolti,
ki rii me doggola me lorone.
4Dano ma olubogi obedo Meremot wod pa Uria, ma wod pa Kakoj, ma oyubo dul
ma i ŋete. Dano ma oyubo dul ma i ŋete obedo Meculam wod pa Berekia ma wod
pa Mecejabel. Dano mukene ma oyu bo dul ma i ŋete obedo Jadok wod pa Baana.
5Jo ma guyubo dul mukene ma i ŋete malubo gin aye jo Tekoa, ento luditogi me
awora pe guye tiyo tic mapek ma jo ma loyogi gumiyogi.
6Ka dok Joyada wod pa Pacea, ki Meculam wod pa Beeodeya guyubo Dogcel
Macon: guriyo baone ka guketo kikane, ki bolti ki rii me doggola me lorone.
Acoli Baibul
© 1985, Bible Society of Uganda.
804
7Jo ma guyubo dul mukene ma i ŋete obedo Melatia jo Gibeon, ki Jadon jo
Meronot kacel ki jo ma i gaŋi me Gibeon ki Mijpa, ma gitye i te loc pa laloc me
lobo ma Loka Kulu.
8Ujiel wod pa Karaya ma en latet jabu bene oyubo dul mukene ma i ŋete. Ŋat
mukene ma olube obedo Anarua ma layub moo ma ŋwece kur, oyubo dul
mukene; ci guroco Jerucalem odwogo kakare nio kwede wa i kom cel malacce.
9Ŋat mukene ma olubogi en aye Repaya wod pa Kur, ma en loyo nucu lobo ma
orumo Jerucalem, en bene oyu bo dul nukene.
10Ŋat mukene ma olubo obedo Jedaya wod pa Karumap, en oyubo mere dul ma
okemo ode; ki ŋat ma olube obedo Katuc wod pa Kacabneya, en oyubo dul
mukene.
11Ki Malkija wod pa Karim ki Kacub wod pa Pakat-moab guyubo dul mukene ki
cel Gogo me Keno me tedo mugati ducu.
12Ŋat mukene ma olubo obedo Calum wod pa Kalokeci, ma loyo nucu lobo ma
orumo Jerucalem, en oyu bo dul mukene ki anyirane bene gukonye.
13Kanun ki jo ma gibedo i Janoa guyubo dogcel ma cito i nota. Guroco cel odok
kakare ka guketo kikane, ki bolti ki rii me doggola me lorone, ka guyubo cel gogo
ma borre romo yadi miya abic, nio kwede wa i dogcel ma cito wi odur.
14Malkija wod pa Recab, ma laloc me lobo ma orumo Bet-akerem, oyubo dogcel
ma cito wi odur; ogero odoco ka oketo kikane, ki bolti ki rii me doggola me
lorone ducu.
15Calum wod pa Kolkoje, laloc me lobo Mijpa, oyubo Dogcel me Waŋ It; ogero
odoco dok oumo wiye ka oketo kikane, ki bolti ki rii me doggola me lorone ducu;
ka dok en ogero cel orumo Kut Cela ma cok ki po to pa kabaka, nio kwede wa i
rwom ma lor piny nia ki i gaŋ kal pa Daudi.
16Ŋat ma olubo en obedo Nekemia wod pa Ajbuk, ma laloc me nucu lobo Bet-jur;
en oyubo ka ma okemme ki Lyel pa Daudi, ma cok ki kut ma gikwinyo akwinya ki
ciŋ, yo tuŋ odi pa twoni oteka lweny.
Lulevi ma gubedo ka tiyo tic i kom cel
17Jo ma olubo en obedo Lulevi magi: Rekum wod pa Bani, ki ŋat ma olube obedo
Kacabia, ma laloc me nucu lobo ma orumo Keila; guyubo pi nyiŋ lobone.
18Lacen utmegigi bene guyubo, gin ene: Bavai wod pa Kenadad, ma laloc me nucu
lobo ma orumo Keila.
19Ŋat ma lubo en obedo Ejer wod pa Yecwa, ma laloc me Mijpa; en oyubo dulle
me aryone mukene mukemme ki ot kano jami lweny me mony ma i twok cel.
20Dano ma olubo en obedo Baruk wod pa Jabai; en oyubo dulle mukene nia ki i
twokke ma yo tuŋ doggola me ot pa Eliacib ajwaka madit.
Acoli Baibul
© 1985, Bible Society of Uganda.
805
21Dano ma olubo en obedo Meremot wod pa Uria, ma wod pa Kakoj; oyubo dul ot
mukene nia ki i doggola me ot pa Eliacib nio wa i agikki ot.
Ajwagi ma gutiyo tic i kom cel
22Jo ma gulube obedo ajwagi, jo ma gibedo i lobo bar; guyubo dul mukene.
23Jo ma olubogi obedo Benjamin ki Kacub; guyubo dul mukemo ot megi. Ŋat ma
olubogi obedo Ajaria wod pa Maceya, ma wod pa Anania ma oyubo mere ki yo
tuŋ ode kikome.
24Dano ma olubo en obedo Binui wod pa Kenadad; en oyubo dul mukene, nia ki i
kom ot pa Ajaria nio kwede i twok cel
25nio kwede ka ma ogonne. Ka Palal wod pa Ujai oyu bo gulle ma i iye, kacel ki cel
ma ocudo malo mukemo ot pa kabaka ma i dyekal pa: lukur-piny, Dano ma olubo
en obedo Pedaya wod pa Paroc.
26Lutic i ot pa Lubaŋa ma gibedo i kom Opel, guyubo dulle mu kene mukemo
Dogcel me Pii tuŋ wokceŋ, mukemo dul cel ma ocudo malo
Lugedo mukene
27Jo ma gulubo en obedo jo Tekoa; guyubo dul mukene mukemo cel gogo madit
ma wiye ocudo malo likuŋ nio kwede wa i kom cel ma cok ki Opel.
28Ajwagi guyubo ka wi Dogcel me Aguragura, kun ŋat acel acel yu bo mukemo
tuŋ ode kikome.
29Ŋat ma olubogi obedo Jadok wod pa Imer ma oyubo mere ka ma okemo ode
kikome. Ŋat ma olubo en obedo Cemaya wod pa Cekania, ma lagwok dogcel ma
tuŋ wokceŋ: en oyubo bene dul mu kene.
30Jo ma gulube obedo Anania wod pa Celemia, ki Kanun wod pa Jalap me abicelle;
guyubo dul mukene, ŋat ma olubo en obedo Meculam wod pa Berekia ma oyubo
ka ma okemo kicikane.
31Ŋat mulubo en obedo Malkija, ŋat acel i kom lutet jabu; en oyubo dul mu kene
nia ki i ot pa lutic i ot pa Lubaŋa ki pa lucat-wil, ma okemo dogcel me coyo nyiŋ jo
nio kwede wa i kicika ma malo ma i twoke.
32I kin kicika ma malo ma i twoke ki Dogcel me Romo, jo ma giliyo jabu, ki
lucatwil aye guyubo dul mukene.
Nekemia 4
Lurok gutemo balo tic pa Nekemia
1I kare-nu ka Canbalat owinyo ni wan Lujudaya watye ka gero cel me Jerucalem
odoco, ci kiniga ki akemo madwoŋ omake, ocako cayowa.
Acoli Baibul
© 1985, Bible Society of Uganda.
806
2Ki kinigane-ni en ocako nywarowa ki i nyim luwote ki i nyim mony me Camaria
kun waco ni, “Man Lujudaya ma gigoro-ni gitye ka tiyo aŋo kaa? Gitamo ni
gitwero gero gaŋ man odoco? Gibityero gitum mo? Gitwero tyeko tic man i nino
acel keken? Gitwero payo godi me gedo ducu ki i kom godi ma gudurre i wi odur
yugi ma giwaŋo-ni?”
3Tobia ma Laammon onoŋo ocun ka ŋete, owacci, “Kit cel aŋo ma gin twero
gerone? Kadi too mamwa-ni ka owoto ki i wiye, ci muko cel gotgi-ni reto woko
piny!”
4Ai Lubaŋawa, winy ka gicayowa ba; lok cac ma gicayo ki wan odok i wigi, imi
giyak jamigi woko ducu dok gimakgi gitergi i opii i lobo pa lurok.
5Pe iwek bal megi, dok wii pe myero owil i kom balgi, pien guyetowa wan ma
watye ka gedo-ni.
6Kit meno wan wamedde ki gero cel; ci watyeko gero cel woko oyotoyot oo wa
malo i nucu me borre ma yam con ca, Man otimme pien lwak onoŋo gitye ki
cwiny me tic kikome.
7Ento i kare ma Canbalat ki Tobia ki jo Arab, jo Ammon ki jo Acidod guwinyo ni
watye ka wot anyim ki tic me yubo cel me Jerucalem ki dok ni wacako culo ka ma
twolone woko ducu, ci kiniga omakogi matek.
8Ci gucokke kacel ka piro lok me cito ka lweny i kom Jerucalem, ki kelo
anyobanyoba bot dano ma gitye kunnu.
9Ento wan wamedde ki lego Lubaŋawa, dok waketo co me kuro piny me
gwokowa dyeceŋ ki dyewor ki i komgi.
10Ento jo Juda gubedo ka wacci, “Kero kom luywek godi doŋ otum woko; dok yugi
bene odurre iye lipim; pe doŋ watwero gero cel.”
11Lukworwa gutamo ni wan pe wabitwero nenogi dok pe wabitwero ŋeyo gin ma
tye ka timme, nio ka gibio wa botwa kany, ci ginekowa dok gigiko ticwa woko.
12Lujudaya ma gibedo i kin lumerokwa gubedo ka bino botwa kare ki kare kun
gitito botwa tyen ma romo apar kulu yub ma lumerokwa gitye kwede i komwa;
kun gibino ma gia ki i kabedo ducu ka ma gibedo iye.
13Oyotoyot acako poko jami lweny magi bot lwak, pala lucwan, toŋi ki atum, ci
aketogi gubedo i kabedo mo ma i ŋe cel kun lubo doggolagi, ka ma pud odoŋ
twolo.
14Aneno gin ma tye ka timme, ci aa malo awaco bot ludito ma gin lutel wic, ki
ludito ma giloyo lwak, ki bot lwak ducu ni, “Pe wubed ki lworo mo i kom
lukworwa. Wupo ni Rwot dit dok gilworo; pienno wun wulweny matek pi jo me
lobowu, pi litinowu, pi monwu, ki pi pacowu.”
Acoli Baibul
© 1985, Bible Society of Uganda.
807
15Ka lumerokwa guwinyo ni lok me yubgi otyeko winnye botwa ci guniaŋ ni
Lubaŋa oturo yubgi woko, ci wan ducu wacako dok cen ka tic i kom cel, dano acel
acel odok i dog ticce.
16Cakke i kare meno nucu pa lwakka gubedo ka gedo, ki nucugi mukene gumako
toŋi, kwodi, ki atum-gu, ka guruko koti me nyonyo pi lweny, kun ludoŋo pa lwak
gucwako jo me ot pa Juda ducu,
17ma onoŋo gitye ka gero cel odoco. Jo ma gin lutiŋ yec bene gabedo ka tic kit
man, dano acel acel tiŋo jami ma mitte pi gedo ki ciŋe acel, ki jami lwennye noŋo
omako i ciŋe tuŋ cel.
18Ka dok dano acel acel i kinjo ma gin lugedo bedo ki pala lucwanne ma otweyo
woko i pyere kun noŋo tye kwede ka gedo. Dano ma en lakut tum onoŋo bedo
mere cok ka ŋeta.
19Atito ki rwodi kacel ki ludito ma giloyo lwak i dog tic ni, “Tic doŋ onya odoko
dwoŋ twatwal, omiyo kinwa odon malac ki kinwa opokke woko ki i kom cel, kin
dano odoko bor ki lawote.
20I kabedo ma wuwinyo tum okok iye, myero wucokke botwa kunnu. Lubaŋawa
bilweny piwa.”
21Kit meno nino ducu cakke okogweno nio i dyewor ka lakalatwe otuc wabedo ka
tic i kom cel, ma noŋo nucu pa lwakwa mukene gucuŋ ki toŋi i ciŋgi gikuro piny.
22An dok awaco ki lwak i kare-nu ni, “Wek dano acel acel ki laticce gudoŋ gubut i
Jerucalem, ci gubed ka kuro piny piwa i dyewor ka dok guti tic i dyeceŋ.”
23Pe tye dano mo i kinwa, kadi an kikoma nyo utmegina nyo lukur-piny ma
gulubo kora ma olunyo boŋŋine. Dano acel acel obedo ki jami lwennye i ciŋe.
Nekemia 5
Nekemia ojuko culo lim me magoba woko
1Lacen jo mapol, co kacel ki mongi, gucako ŋur i kom Lujudaya wadigi.
2Jo mogo guwacci, “Wan kacel ki litino awobewa ki anyirawa doŋ wadoko dwoŋ;
wamito kal me acama wek wabed kwo.”
3Jo mukene bene guwacci, “Wan wajeŋo pottiwa, potti olokwa, kacel ki odiwa
ducu, wek wanoŋ kal wacam, pien kec tye marac.”
4Dok jo mukene bene guwacci, “Wan doŋ watyeko deno lim me culo mucoro pa
kabaka kun wajeŋo pottiwa ki potti olokwa pire.
5Wan mono pe wamito jami ma rom aroma ki jami ma Lujudaya wadiwa gimito?
Litinowa kono pe giber ma rom ki litinogi? Ento watye ka miyo litinowa gibedo
opii. Doŋ watyeko cato anyirawa mukene woko macalo opii. Wan pe watye ki
twer mo, pien doŋ gityeko kwanyo pottiwa ki potti olokwa woko ducu ki botwa.”
Acoli Baibul
© 1985, Bible Society of Uganda.
808
6I kare ma an Nekemia awinyo koko megi kacel ki lok pa lwak,
7 kiniga omaka matek, abedo ka lwodo lok ki i cwinya kekena, acako laro lok ki
rwodi kacel ki ludito ma giloyo lobo, kun awaccigi ni, “Wun wutye ka noŋo
magoba i kom omegiwu.” Alwoŋo cokke madit me neno lok i komgi,
8kun awaco botgi ni, “Wabedo ka koko omegiwa ma gin Lujudaya ki lim kit
macalo watwero, ma yam gicatogi woko bot lurok. Ento wun wutye ka cato
omegiwu kikome ni wan Lujudaya wadigi aye dok wawilgi!” Ludito guliŋ aliŋa
litik, ma pe gitwero noŋo lok mo ma myero guwaci.
9Ka dok awaccigi ni, “Gin ma wutye ka tiyone-ni pe ber. Wun pe myero wulwor
Lubaŋawa i timwu ducu? Ka pe wulworo Lubaŋawa, ci miyo lumerokwa
gicayowa.
10Ento an kacel ki utmegina ki luticca ducu wamiyo gideno lim ki kai ki botwa.
Wan waweku tam ducu me limo magoba-ni obedi.
11Tin wudwok pottigi odok i ciŋgi, potti olokgi, potti jeitunigi kacel ki odigi ducu,
Dok wuŋol banya ma gitye kwede botwu macalo me lim ryalgi, kai, kono vino,
nyo moogu ma wubedo ka jogone ki botgi-ni.”
12Ludito gugamo ni. “Wan wabitiyo kit ma iwaco-ni, wabidwoko jami magi ducu
botgi, dok pe wabipenyogi ni gucul banyawa.” Alwoŋo ajwagi, ci amiyo ludito
gukwoŋo kwoŋ ma moko ni gibigwoko cikkegi.
13Acako yeŋo kitambara ki i pyera kun adoŋo taca ma awacci, “Man aye kit ma
Lubaŋa biyeŋo kwede dano mo ma i kinwu ma pe bicobo kwoŋ kun gwoko cikke.
Ci Lubaŋa biyeŋo odiwu ki jami ducu ma wutye kwede, biweko wudoŋ noŋo
laboŋo gin mo.” Jo ducu ma onoŋo gitye i cokke gugamo ni, “Amen” dok gupako
Rwot. Lwak gutiyo kit macalo gucikke kwede.
14Pi mwaka apar wiye aryo ma onoŋo an laloc me lobo Juda, cakke i mwaka me
pyeraryo nio kwede i mwaka pyeradek wiye aryo me loc pa kabaka Aritakcec, pe
tye utmegina mo kadi ki an mucamo kit cam ma giyubo ni gimi bota macalo laloc
me lobo.
15Luloc ma yam gubedo i loc ma gutelo nyima guketo peko madwoŋ i kom lwak
pi jogo lim me ryal pyeraŋwen, ki koŋo vino, ki cam. Luticgi guloko lwak gudoko
opiigi, guketo peko madwoŋ bene i kom lwak. Ento an pe atimo kumeno, pien an
abedo ka lworo Lubaŋa.
16An aketo tekona ducu ka tero cel meno odoco, pe alimo dullobo mo me bedona.
Dok luticca ducu gucokke kunnu gubedo megi ka tiyo tic me gedo.
17Dok onoŋo atye ki jo ma romo miya acel ki pyerabic, ma gin Lujudaya ki ludito
ma loyo lwak, ma wabedo kwedgi dok ma wacamo kwedgi cam kacel i wi me
jana, medo i kom jo ma gubino bota ma gua ki i kin lurok ma gurumowa.
Acoli Baibul
© 1985, Bible Society of Uganda.
809
18Nino acel acel onoŋo aneko twon acel, ki romi mabeco abicel, ki dok gineko
gweni mapol pira kit meno dok pi nino apar apar aonyo koŋo vino manyen. Ento
i kom jami magi ducu ma atiyo pe abedo ki miti mo ni gim iya dul cam mo ma
giciko ni laloc myero onoŋ, pien onoŋo lwak doŋ gitye ki peko madwoŋ atika ma
obwoyo komgi woko.
19Alegi, ai Lubaŋana, po pi gin ducu ma atiyo pi lwak man, wek anoŋ pwoc pire.
Nekemia 6
Piro lok i kom Nekemia
1Ka Canbalat, Tobia, Gecem, kacel ki jo ducu ma gin lukworwa guwinyo ni atyeko
gero cel woko, dok ni ka mo ma omuk ma twolone doŋ pe, i kare meno onoŋo
pud peya aketo rii me doggola me loro dog gaŋ ducu,
2ci Canbalat ki Gecem gucwalo lok bota, kun giwacci, “Bin wek wabed kacel i gaŋ
mo ma i bar me Ono.” Ento gin onoŋo gimito timma marac.
3An acwalo kwena botgi kun awaccigi ni, “An atye ka tiyo tic mo ma pire dit
mada, pe atwero bino kunnu ka rwatte kwedwu. Pe atwero weko tic man cuŋ pi
bino me nenowu keken.”
4Gubedo ka cwalo kwena bota ma rom kit meno tyen aŋwen kulu, an bene
adwoko botgi lagam lakite acel.
5Dok Canbalat ocwalo laticce bota ki waraga i ciŋe ma pe gimwono doge lakite
acel-lu pi tyen me abicce.
6Lok ma gicoyo iye tye kit man ni, “Gecem otitta ni cwinyo lok tye ka wot i kin
lwak ma gicok kwedwa ni meno, in kacel ki lwak pa Lujudaya wumito jemo;
meno aye gin mumiyo wutye ka gero cel odoco-ni. Lok man tito bene ni in ikette
keni me bedo kabakagi.
7Dok bene lok man otittiwa ni in doŋ ityeko keto lunebi me tuco lok atyer i
Jerucalem i komi ni, ‘Kabaka doŋ tye i Juda.’ Lok meno doŋ gibitito bot kabaka,
Pienno ber ibin warib tam wayub lokke kacel kwedi.”
8An dok adwoko lok bote, kun awacce ni, “Pe tye gin mo macalo meno ma
otimme, lok meno wun wunwaro ki wiwu.”
9Onoŋogutemme me burowa wek wagik tic, kun gitamo ni, “Komgi bidoko nyap i
tic, ci bimiyo tic doŋ pe bitine.” Ento kombeddi, ai Lubaŋa, doŋ imiya abed matek.
10Ka acito wa i ot pa Cemaya wod pa Delaya, ma wod pa Meketabel, ma pe twero
weko ode, ci cut an acito ka Lime. En owacca ni, “Wek wacit kwedi kacel i kabedo
maleŋ ma i ot pa Lubaŋa, ci walor doggola me ot pa Lubaŋa woko; pien gin bibino
ka neki woko. I dyewor mo keken gibibino gineki woko.”
Acoli Baibul
© 1985, Bible Society of Uganda.
810
11Ento an agamo doge ni, “An pe acal ki dano ma riŋo lawote ci kanne woko. In
itamo ni abitemo laro kwana ki kanne i ot pa Lubaŋa? Pe atwero cito.”
12Ka abedo ka tamo lok man, lacen, ci aniaŋ atir ni Lubaŋa onoŋo pe oloko kwede,
ento onoŋo Tobia ki Canbalat aye kara guwile ki lim wek otit lok macalo meno
me bito an.
13Guwile ki lim wek obur an abed ki lworo apot i bal, wek gicak balo nyiŋa kun
gicaya kwede-gu.
14Ai Lubaŋana, po i kom Tobia ki Canbalat, pi gin ma gubedo ka timone i koma, ci
iket can i komgi. Dok ipo i kom lanebi ma dako ma nyiŋe Noadia kacel ki lwak
lunebi mukene ducu ma yam gutemo buro an ki miya lworo.
Agikki me tic
15I ŋe tic pi nino pyerabic wiye aryo tic me gero cel otum woko, i nino dwe
pyeraryo wiye abic me dwe me Elul .
16I kare ma lumerokwa ma gibedo i rok murumowa guwinyo lok man, ci lworo
omakogi ma komgi oto woko lirut; pien dano acel acel onoŋo oŋeyo atir ni tic
man otine pi kony pa Lubaŋa.
17Ento i kare-nu ducu ludito pa Lujudaya gubedo ka coyo waraga mapol gucwalo
bot Tobia, ki Tobia bene coyo waraga cwalo botgi.
18Lwak mapol ma i Juda onoŋo gitye tuŋ bote ma gucikke bote ki kwoŋo kwoŋ,
dok en onoŋo obedo oro Cekania ma wod pa Ara. Dok wode Yekokanan bene
onoŋo yam onyomo nya pa Meculam wod pa Berekia.
19Jo mogo bene guloko i nyima lok kom tic maber ma Tobia yam otiyo, ka
gidwoko bote lok ducu ma an awaco botgi, Tobia yam omedde ki cwalo waraga
bota pi miyo lworo bota.
Nekemia 7
Nekemia oyero luloc ci oketogi i Jerucalem
1Ka tic me gero cel doŋ otum, ma aketo doggola lalor dogcel ducu, aketo lugwok-
doggola, ki luwer, ka dok ayero Lulevi aketogi i dog ticgi,
2ci aketo jo aryo me loyo gaŋ me Jerucalem, omera Kanani, ki Anania, ma ladit wi
mony ma loyo gaŋ me cel gogo. Anania obedo dano ma genne, dok ŋat ma lworo
Lubaŋa makato lwak mukene-gu ducu.
3Ci awaco botgi ni, “Pe wuwek giyab dogcel me Jerucalem nie ka ceŋ doŋ odoko
lyet, ka dok gilor dogcel woko giceggi ki rii ma noŋo pud peya lukur-piny guweko
dog ticgi ma ceŋ cito ka poto. Ka dok bene atito botgi ni guyer lukur-piny ki i kin
lwak ma gibedo i Jerucalem, ci guketgi i dog tic ma mitte, dano acel acel myero
obed i kabedone, kun kuro piny ka ma okemme ki ode kikome.”
Acoli Baibul
© 1985, Bible Society of Uganda.
811
4Gaŋ meno onoŋo lac dok dit mada, ento jo ma gibedo iye onoŋo pe gidwoŋ, dok
onoŋo pud peya gigero odi mapol iye.
Wel dano ma gudwogo cen ki opii
(Ejira 2.1-70)
5Lubaŋa dok oketo tam i cwinya me guro lwak, rwodi ki ludito ma giloyo wi lwak
kacel, wek gico nyiŋgi i buk me tekwarogi. Ci anoŋo i buk me tekwaro nyiŋ jo ma
gilubo jo mukwoŋo dwogo cen ki i opii, anoŋo gicoyo nyiŋgi kit man:
6Magi gin aye lwak ma gibedo i lobo Juda ma ceŋ gudwogo cen ki i opii ka ma
yam Nebukadnejar kabaka me Babilon oterogi iye macalo lumabuc.
7Gin gudwogo kacel ki Jerubabel, ki Yecwa, Nekemia, Ajaria, Raamia, Nakamani,
Mordekai, Bilcan, Micperet, Bigvai, Nekum, ki Baana. Man aye wel co ma i kin jo
Icrael.
8Likwayo pa Paroc, alip aryo ki miya acel ki pyerabiro wiye aryo.
9Likwayo pa Cepatia, miya adek ki pyerabiro wiye aryo.
10Likwayo pa Ara, miya abicel ki pyerabic wiye aryo.
11Likwayo pa Pakat-moab, ma gin aye likwayo pa Yecwa ki Joab, alip aryo ki miya
aboro ki apar wiye aboro.
12Likwayo pa Elam, alip acel ki miya aryo ki pyerabic wiye aŋwen.
13Likwayo pa Jatu, miya aboro ki pyeraŋwen wiye abic.
14Likwayo pa Jakaj, miya abiro ki pyerabicel.
15Likwayo pa Binui, miya abicel ki pyeraŋwen wiye aboro.
16Likwayo pa Bebai, miya abicel ki pyeraryo wiye aboro.
17Likwayo pa Ajgad, alip aryo ki miya adek ki pyeraryo wiye aryo.
18Likwayo pa Adonikam, miya abicel ki pyerabicel wiye abiro.
19Likwayo pa Bigvai, alip aryo ki pyerabicel wiye abiro.
20Likwayo pa Adin, miya abicel ki pyerabic wiye abic.
21Likwayo pa Ater, ma en aye likwayo pa Kejekia, pyeraboŋwen wiye aboro.
22Likwayo pa Kacum, miya adek ki pyeraryo wiye aboro.
23Likwayo pa Bejai, miya adek ki pyeraryo wiye aŋwen.
24Likwayo pa Karip miya acel ki apar wiye aryo.
25Likwayo pa Gibeon, pyeraboŋwen wiye abic.
26Jo Beterekem kacel ki jo Netopa, miya acel ki pyeraboro wiye aboro.
Acoli Baibul
© 1985, Bible Society of Uganda.
812
27Jo Anatot, miya acel ki pyeraryo wiye aboro.
28Jo Betajimavet, pyeraŋwen wiye aryo.
29Jo Kiriatarim, jo Kepira, ki jo Beerot, miya abiro ki pyeraŋwen wiye adek.
30Jo Rama ki jo Geba, miya abicel ki pyeraryo wiye acel.
31Jo Mikmac, miya acel ki pyeraryo wiye aryo.
32Jo Betel ki jo Ai, miya acel ki pyeraryo wiye adek.
33Jo Nebo mukene-ne, pyerabic wiye aryo.
34Jo Elam mukene-ne, alip acel ki miya aryo ki pyerabic wiye aŋwen.
35Likwayo pa Karim, miya adek ki pyeraryo.
36Jo Jeriko, miya adek ki pyeraŋwen wiye abic.
37Jo Lod, jo Kadid, ki jo Ono, miya abiro ki pyeraryo wiye acel.
38Jo Cenaa, alip adek ki miya aboŋwen ki pyeradek.
39Man aye wel ajwagi: likwayo pa Jedaya, ma i dog ot pa Yecwa, miya aboŋwen ki
pyerabiro wiye adek.
40Likwayo pa Imer, alip acel ki pyerabic wrye aiyo.
41Likwayo pa Packur, alip acel ki miya aryo ki pyeraŋwen wiye abiro.
42Likwayo pa Karim, alip acel ki apar wiye abiro.
43Man aye wel Lulevi: likwayo pa Yecwa ki Kadmiel, ma i kin likwayo pa Kodeva,
pyerabiro wiye aŋwen.
468
44Luwer ma gin likwayo pa Acap, miya acel ki pyeraŋwen wiye aboro.
45Likwayo pa lugwok-doggola ma gin aye likwayo pa Calum, likwayo pa Ater,
likwayo pa Talmon, likwayo pa Akub, likwayo pa Katita, likwayo pa Cobai, gin
ducu onoŋo giromo miya acel ki pyeradek wiye aboro.
46Magi gin aye lutic i ot pa Lubaŋa: likwayo pa Jika, likwayo pa Kacupa, likwayo
pa Tabaot,
47likwayo pa Keroc, likwayo pa Cia, likwayo pa Padon,
48likwayo pa Lebana, likwayo pa Agaba, likwayo pa Camlai,
49likwayo pa Kanan, likwayo pa Gidel, likwayo pa Gakar,
50likwayo pa Reaya, likwayo pa Rejin, likwayo pa Nekoda,
51likwayo pa Gajam, likwayo pa Uja, likwayo pa Pacea,
Acoli Baibul
© 1985, Bible Society of Uganda.
813
52likwayo pa Becai, likwayo pa Meunim, likwayo pa Nepucecim,
53likwayo pa Bakbuk, likwayo pa Akupa, likwayo pa Arur,
54likwayo pa Bajlit, likwayo pa Mekida, likwayo pa Arca,
55likwayo pa Barkoc, likwayo pa Cicera, likwayo pa Tema,
56likwayo pa Nejia, ki likwayo pa Katipa.
57Likwayo pa lutic pa Solomon gin ene: likwayo pa Cotai, likwayo pa Coperet,
likwayo pa Perida,
58likwayo pa Jaala, likwayo pa Darkon, likwayo pa Gidel,
59likwayo pa Cepatia, likwayo pa Katil, likwayo pa Poceret-kajebaim, ki likwayo
pa Amon.
60Jo ma gitiyo i ot pa Lubaŋa ki likwayo pa lutic pa Solomon, onoŋo welgi romo
miya adek ki pyeraboŋwen wiye aryo.
61Magi aye gin jo ma gubino ma gua ki i Tel-mela, Tel-karca, Kerub, Adon ki Imer,
ento onoŋo pe gitwero nyuto dog odi pa kwarogi, ka ce onoŋo yam gin jo Icrael:
62likwayo pa Delaya, likwayo pa Tobia, ki likwayo pa Nekoda, gin ducu miya
abicel ki pyeraŋwen wiye aryo.
63Dok jo magi gitye i kin likwayo pa ajwagi: likwayo pa Kobaya, likwayo pa Kakoj,
likwayo pa Baŋilai ma yam onyomo dakone ki i kin anyira pa Baŋilai ma jo
Gilead; yam gilwoŋo en ki nyiŋgi.
64Gin gubedo ka yenyo nyiŋgi i kin lwak nyiŋ ma gicoyogi i buk me tekwaro, ento
pe gunoŋo iye nyiŋgi, omiyo gikwanyogi woko ki i kin ajwagi calo jo ma komgi ki
keni.
65 Laloyo otito botgi ni gin pe gunywak camo cam maleŋ makato, nio waŋ ma
ajwaka binen ma bipenyo dog Rwot ki Urim ki Tumim.
66Lwak ma gucokke ducu welgi romo alip pyeraŋwen wiye aryo ki miya adek ki
pyerabicel,
67ma pe gikwano iye lwak luticgi ki aŋecagi ma welgi romo alip abiro ki miya
adek ki pyeradek wiye abiro. Onoŋo gitye bene ki luwer ma co ki ma mon miya
aryo ki pyeraŋwen wiye abic.
68Aguraguragi yam tye miya abiro ki pyeradek wiye abicel, ki kanagi maditone
miya aryo ki pyeraŋwen wiye abic
69kinagagi romo miya aŋwen ki pyeradek wiye abic, ki kanagi romo alip abicel ki
miya abiro ki pyeraryo.
Acoli Baibul
© 1985, Bible Society of Uganda.
814
70I kare meno jo mogo ma i kin ludito wi kaka ma giloyo dog odi pa kwarogi
gumiyo kony me lim pi gero ot pa Lubaŋa. Laloyo omiyo lim i ot kano lim ma
romo darik me jabu alip acel, becen pyerabic, ki boŋŋi aruka pa ajwagi ma romo
miya abic ki pyeradek.
71Jo mogo ma i kin ludito wi kaka ma giloyo dog odi pa kwarogi bene gumiyo lim
i ot kano lim pi tic, lim ma roino darik me jabu alip pyeraryo ki mina me ryal alip
aryo ki miya aryo.
72Jo mukene mudoŋŋe gumiyo lim ma romo darik me jabu alip pyeraryo, ki mina
me ryal alip aryo, ki boŋŋi aruka pa ajwagi ma romo pyerabicel wiye abiro.
73 Ajwagi, Lulevi, ki lugwok-doggola, luwer, ki jo mogo mukene, lutic i ot pa
Lubaŋa ki jo Icrael ducu gubedo i gaŋigi.
Nekemia 8
1I kare ma dwe me abiro oromo, onoŋo jo Icrael doŋ gitye i gaŋigi. Ci lwak
gucokke ki cwiny acel i dyekal ma i nyim Dogcel me Pii; ci gutito bot Ejira ma
lapwony-cik pa Lubaŋa ni okel buk me cik pa Moses ma yam Lubaŋa omiyo bot jo
Icrael.
2Ci Ejira okelo buk me cik i nyim cokke, ma tye iye co ki mon ki jo ducu ma yam
giromo winyone ki niaŋ iye maber, i nino dwe mukwoŋo me dwe me abiro.
3Ejira ocako kwanone i nyimgi, kun ocuŋ okemo dyekal ma i nyim Dogcel me Pii-
ni, ocako kwanone odiko nio wa dyeceŋ, kun kwano i nyim co ki mon ducu ki jo
ma gitwero niaŋ lokke maber, kun dano ducu guciko itgi ka winyo lok ma i buk
me cik.
4Ejira ma lapwony-cik pa Lubaŋa ocuŋ i wi abam bao ma gitiyo pi kwano lok
meno, Jo magi yam gucuŋ ka ŋete tuŋ lacuc, Matitia, Cema, Anaya, Uria, Ilkia, ki
Maceya; ka dok jo magi gucuŋ ka ŋete tuŋ lacam, Pedaya, Micael, Malkija, Kacum,
Kacbadana, Jekaria, ki Meculam.
5I kare ma Ejira ocuŋ malo ka maleŋ i kabedo me kwano buk, lwak ducu guciko
waŋgi i kome, Oyabo buk ci dano ducu gua malo gucuŋ.
6Ejira okwoŋo ki pwoyo Rwot, Lubaŋa madit; ci lwak ducu gugamo ni, “Amen,
Amen,” kun giriŋo ciŋgi malo; ka dok guryebbe piny, ci guworo Rwot ma gukulo
wigi piny i ŋom.
7Ka dok lwak gucuŋ i kabedogi, ci Lulevi magi: Yecwa, Bani, Cerebia, Jamin, Akub,
Cebetai, Kodia, Maceya, Kelita, Ajaria, Jojabad, Kanan, ki Pelaya, gukonyo lwak me
niaŋ te cik maber, kun onoŋo lwak gubedo i kabedogi mot.
8Gukwano lok me cik nia ki i buk me cik, en aye buk me cik pa Lubaŋa, dok
gugonyo te lokke matir bot lwak, wek guniaŋ lok ma gikwano.
Acoli Baibul
© 1985, Bible Society of Uganda.
815
9Ka lwak doŋ guwinyo lok ma gikwano ki i buk me cik, gucako koko cut. Ci
Nekemia ma onoŋo en laloc, ki Ejira ma onoŋo ajwaka dok bene lapwony-cik pa
Lubaŋa, kacel ki Lulevi ma gupwonyo lwak guwaco bot lwak ni, “Man aye nino
maleŋ bot Rwot Lubaŋawa; pe wukum dok bene pe wukoki.”
10Dok owaco botgi ni, “Doŋ wuwot, wucit wucam moo ki wumat koŋo vino
maliŋo, wucwal cam mogo bot dano mo ma pe ki cam; pien tin aye nino maleŋ
bot Rwotwa; pien yomcwiny pa Rwot en aye tek mewu.”
11Lulevi gujuko dano guliŋ mot, kun giwacci “Wubed mot laliŋ, pien man aye nino
maleŋ; pe wubed ki cwercwiny.”
12Lwak guket gucito i gaŋigi ka cam ki ka mat, dok gucwalo cam mogo ma gitye
kwede bot luwotgi mukene, pi bedo ki yomcwiny madwoŋ, pien guwinyo lok ma
gikwano gitito botgi ci guniaŋ maber.
13I kom nino me aryone ludito ma giloyo dog odi pa kwarogi ma i kin lwak ducu,
kacel ki ajwagi ki Lulevi, gucito bot Ejira ma lapwony-cik pa Lubaŋa pi ŋiyo lok
ducu ma tye i buk me cik.
14 Ci gunoŋo ka ma gicoyo i buk me cik ni Rwot yam ociko Moses ni jo Icrael
myero gubed i bolo pi kwero nino madito me dwe me abirone,
15dok myero guywek lokke wek gutit i gaŋigi ducu ki i Jerucalem, kun giwacci,
“Wucit i wi godi ka kela jaŋ jeituni, ki jeituni ma i tim, ki yadi ma ŋwecgi kur, yat
otit ki yadi ma potgi oluk wek wayub bolo mapol, kit ma gicoyo i buk me cik.”
16Lwak ducu gucito ka kelo jami ma gitito pire-ni ci gutiyo bolo mapol me bedogi,
kun dano acel acel timo mere, i wi odigi, i dyekalgi, ki i dyekal me ot pa Lubaŋa, ki
i dyekal ma i Dogcel me Pii, ki i dyekal ma i dogcel ma gilwoŋo ni pa Epraim.
17Ki cokke pa lwak ma con gudwogo ki i opii i rok mukene gutiyo bologi ci
gubedo iye; cakke i kare pa Yocwa wod pa Nun nio kwede wa i nino meno jo
Icrael pe gutiyo kit meno. Ci gubedo ki yomcwiny madit twatwal.
18Dok nino ki nino gikwano lok ma tye i buk me cik pa Lubaŋa i kom nino
mukwoŋo nio kwede wa i nino me agikkine. Gukwero nino me cokke maleŋ pi
nino abiro; i kom nino me aborone ci gubedo ki cokke maleŋ, ma lubo cik kikome.
Nekemia 9
Jo Icrael gutuco balgi
1I dwe man ninone pyeraryo wiye aŋwen jo Icrael gucokke, kun giri kec ma
guruko boŋo cola, ma gunywano wigi ki lobo ma nyuto cwercwinygi.
2Jo Icrael gupokke woko kengi ki i kom lurok ducu, ka gucuŋ ka tuco balgi kacel
ki bal pa kwarogi ma yam gutimo.
Acoli Baibul
© 1985, Bible Society of Uganda.
816
3Gucuŋ i kabedogi, kun gikwano botgi lok ma tye i buk me cik pa Rwot Lubaŋagi
pi cawa adek; ka i ŋeye gutuco balgi ci guworo Rwot Lubaŋagi pi cawa adek
mukene.
4Lulevi magi gucuŋ i wi abam, Yecwa, Bani! Kadmiel, Cebania, Buni. Cerebia, Bani
ki Kenani; gin ducu gudaŋŋe ki dwan maloŋo bot Rwot Lubaŋagi.
5Dok gin Lulevi magi, Yecwa, Kadmiel, Bani, Kacabneya, Cerebia, Kodia, Cebania
ki Petakia guwacci, “Wua malo wupak Rwot Lubaŋawu; wupake nakanaka. Wek
dano acel acel opak nyiŋi me deyo makato ducu, ai Rwot, kadi bed pwoc ki pak pa
dano pe rom ki ditti.”
Lega me tuco bal
6Ka doŋ gulego lega man ni, “In aye i Rwot, in keni; in ma iketo polo ma malo
makato ducu, ki lwak lakalatwe ma tye i polo-gu ducu, dok iketo lobo ki nam ki
jami ducu ma tye i igi; in aye imiyo kwo botgi ducu; ki mony me polo ducu
giryebbe piny ka woro in.
7In aye i Rwot, Lubaŋa ma yam iyero Abram ci ikwanyo en woko ki Or lobo pa
Lukaldaya, ka icako miyo bote nyiŋ man Abraim.
8 Dok con inoŋo ni en ŋat ma lagen, ka doŋ iketo gicikke kwede pi miyo lobo pa jo
Kanaan, lobo pa jo Kit, lobo pa jo Amor, lobo pa jo Periji, lobo pa jo Jebuc ki lobo
pa jo Girgac, me bedo lobo ma likwaye gibibedo iye, In ico bo lok ma iciko, pien in
Lubaŋa muporre.
9 “In yam ineno atwom ma kwarowa gubedo kwede i Ejipt, dok bene iwinyo
kokogi ki i dog Nam Makwar,
10 in itiyo bene lanyut ki taŋo me aura i kom Parao ki luticce ducu, ki i kom jo
ducu ma i lobone, pien in onoŋo iŋeyo kit ma gubedo kwede ka uno kwarowa; ma
omiyo in ilimo iye yweka, macalo tye kwede nio wa onyoo.
11 In yam ipoko i dye nam pi lwakki, ka itelogi imiyo gukato ki iye i wi ŋom
mutwo. Dok ibolo merok ma gulubo korgi woko i pii, imiyo gumwony ci gulwiny
woko i kut matut, macalo gweŋ ma lwiny piny i i pii mager.
12 In yam itelo nyimgi i dyeceŋ ki pol mucuŋ macalo wir, ka dok itelo wigi i
dyewor ki mac mucuŋ macalo wir me menyo botgi yo ka ma myero guwot gucit
iye.
13 In ilor ibino piny i kom got Cinai, ci iloko ki lwakki ki kunnu ki i polo; ka imiyo
botgi cik maber ki pwony ma myero gin gulubi kacel ki gin ma iciko ducu.
14In ipwonyogi ni gugwok cabitti obed maleŋ, ka dok imiyogi cik kacel ki gin ma
in iciko ni gugwoki, kun wok ki bot laticci Moses.
Acoli Baibul
© 1985, Bible Society of Uganda.
817
15 I kare ma kec onekogi in ipitogi ki kwon mua ki i polo, ka dok imiyo gumato pii
mua ki i kom pata got i kare ma orwo pii onekogi. Itito botgi bene ni gudony
gucam lobo ma yam ikwoŋo pire ni ibimiyo botgi.
16 “Ento gin kacel ki kwarowa wigi obedo tek ci gubedo ki wakke, omiyo gukwero
lubo cikki.
17 Gukwero lubone; dok wigi owil woko i kom taŋo mapol me aura ma ibedo ka
tiyo i kingi; wigi obedo tek ci guyero dano mo acel me bedo laditgi wek otel wigi
odwokgi cen i opii i Ejipt. Ento in Lubaŋa ma weko bal pa danoi in iber dok lakica,
kiniga pe maki oyot, mar meri dwoŋ ma pe lokke, yam pe ibwotogi ata.
18 Kadi bed yam gucweyo cal wod twon dyaŋ ma giliyo aliya, kun giwacci, ‘Man
aye Lubaŋawa mukwanyowa woko ki i Ejipt,’ gin ma gutiyo gutiyo me yeto in,
19 ento in pe ibwotogi ata Him pi kicani; ki pol mucuŋ macalo wir ma obedo ka
telo wigi iyo-ni, onoŋo pe orwenyo woko ki botgi i dyeceŋ, kadi mac mucuŋ
macalo wir ma obedo ka menyo botgi yo ma giwoto iye i dyewor bene pe
orwenyo woko ki botgi.
20In imiyo Cwiny meri maber me pwonyogi, dok pe iweko pitogi ki manna,
imiyogi bene gumato pii me kweyo orwo.
21In yam igwokogi maber i tim pi mwaka pyeraŋwen, kun imiyo botgi gin ducu
ma gin mito, dok boŋŋigi yam pe guti guyec woko ducu, ki tyengi bene yam pe
okwot.
22 In imiyo gulwenyo ci guloyo lwak rok mapol, ipoko botgi lobo ma cok ki wan
apokki lobogi, kun gumayo lobo pa Cikon kabaka me Kecibon kacel ki lobo pa Og
kabaka me Bacan.
23 In imiyo likwayogi gunya mapol gudoko macalo lwak lakalatwe ma i polo, in
yam imiyogi lobo ma myero gubed iye, en lobo ma yam ikwoŋo pire ni ibimiyo
bot kwarogi wek gucam obed megi.
24 Likwayogi gudonyo ci gumayo lobo pa jo Kanaan woko; dok in iloyo wegi lobo
ma gibedo kunnu, ci i niyogi i ciŋgi gin kacel ki lukergi ki lwakgi ducu wek guti
kwedgi gin ma gimito.
25 Lwakki yam gumako gaŋi cel gogo kacel ki lobo ma ceko cam, ka gukwanyo odi
ki lonyo ducu ma tye iye, ki bur pii ma gituco odonyo i nom piny, ki potti me
yadijeituni ki lwak yadi ducu ma nyako nyiggi, kacel ki potti olok ma ginyako
nyiggi madwoŋ; ma yam gucamo guyeŋ kwede ka gucako cwe ma cwinygi obedo
yom twatwal pi jami mapol mabeco ma imiyogi-ni.
26 “Ento lwakki gujemo dok gukwero lubo cikki; gubolo cikki odok yo tuŋ i ŋegi,
kun gineko lunebini, ma gujukogi ni gulokke gudwog boti, ci pe guwinyo, gubedo
ka yeti kare ducu.
Acoli Baibul
© 1985, Bible Society of Uganda.
818
27Pi meno omiyo iweko lukworgi oloyogi i lweny, dok gudiyogi matek; gukok boti
i kare ma gitye i can ni ikonygi bene, ci in iwinyo kokogi ki i polo. Doŋ pi kicani
madwoŋ omiyo icwalo botgi jo ma myero otel wigi, gin jo ma yam olarogi ki i ciŋ
lumerokgi-ni.
28Ento i kare ma kuc dok odwogo botgi, gin gucako timo bal dok aye i nyimi,
oweko in dok imiyogi i ciŋ lumerokgi, guloyogi. Kadi bed kumeno i kare ma guŋut
gulokke gudwogo gukok boti, ci iwinyo kokogi ki i polo pi tyen mapol ci ilarogi pi
kicani madwoŋ.
29 In itito botgi ni gulokke gudwog cen boti dok gulub cikki. Ento gin gubedo ki
wakke ci gukwero lubo cikki ducu, kadi bed nene atir ni mako cikki aye miyo
dano bedo ki kwo, ento gin gutimo bal i kom gin ma in iciko. Gubedo ki tekwic
gukwero lubo cikki.
30Ibedo ka jukogi pi mwaka mapol, kun ijukogi ki Cwiny meri ma con otiyo i i
lunebini; ento gin pe guwinyo. Omiyo iwekogi gubedo i te loc pa lwak me lobo me
rok mukene.
31Ento pi kicani madwoŋ omiyo pe ityekogi woko, dok bene pe ibwotogi ata; pien
onoŋo in Lubaŋa ma i won kica madwoŋ, ma kica maki twatwal.
32 “Kombeddi, ai Lubaŋawa madit, ma won twero, dok in Lubaŋa ma gilworo,
pien igwoko gicikkeni ki mar meri ma pe lokke, can mapek twatwal-li pe iwek
obed gin matidi mo ki tuŋ boti, can meno opoto i komwa, ki i kom lukerwa, ki i
kom rwodiwa, ki i kom ajwagiwa, ki i kom lunebiwa, ki i kom kwarowa, ki i kom
lwakki ducu, nia wa i kare pa luker me Aciria nio kwede wa onyoo.
33Ento in itimo gin ma tye atir pi pwodowa kit meno; in ibedo ka tic kwedwa ki
ada, ento wan aye ma watyeko timo bal.
34Lukerwa, rwodiwa, kacel ki ajwagiwa, ki kwarowa ducu yam pe gugwoko cikki,
dok, pe gulubo gin ma iciko kadi wa jukki ducu ma onoŋo ijukogi kwede.
35Luker guloyo lwakki pi gum madit ma imiyo botgi, i kare ma gubedo ka malac i
ŋom maber ma ceko cam ma imiyo botgi, ento gin pe gulokke, pe guweko timgi
marac wek guti gin ma imito.
36Nen, kombeddi wan doŋ wadoko opii i lobo ma yam imiyowa ni wacam gin ma
ocek i potone ki yomcwiny, kacel ki jami ducu mabeco ma noŋŋe iye.
37Lonyo me lobo ducu wamiyo bot luker ma in iketogi me loyowa pi balwa; gin
gitye ki tek me loyo komwa ki Umwa makwo ducu, kit ma gimito, omiyo wan
kombeddi watye ki atwom madwoŋ.”
Lwak guketo ciŋgi i cikke
38Pi gin ducu ma doŋ otyeko timme, wan Lujudaya kombeddi waketo ciŋwa i
cikke ma wacoyo acoya i buk, dok rwodiwa, Lulevi ki ajwagiwa ducu guketo ciŋgi
i cikke man me mokone matwal.
Acoli Baibul
© 1985, Bible Society of Uganda.
819
Nekemia 10
1Ŋat mukwoŋo keto ciŋe obedo Nekemia wod pa Kakalia, ma en laloc me lobo, ka
i ŋeye Jedekia bene oketo ciŋe.
2Jo ma guketo ciŋgi bene obedo ajwagi magi: Ceraya, Ajaria, Jeremia,
3Packur, Amaria, Malkija,
4Katuc, Cebania, Maluk,
5Karim, Meremot, Obadia,
6Daniel, Gineton, Baruk,
7Meculam, Abija, Mijamin,
8Maajia, Bilgai, Cemaya.
9Lulevi ma guketo ciŋgi obedo Yecwa wod pa Ajania, Binui ma i kin likwayo pa
Kenadad, Kadmiel;
10ki utmegigi, Cebania, Kodia, Kelita, Pelaya, Kanan,
11Mika, Rekob, Kacabia,
12Jakur, Cerebia, Cebania,
13Kodia, Bani, Beninu.
14Jo magi aye gubedo ludito ma loyo lwak: Paroc, Pakat-moab, Elam, Jatu, Bani,
15Buni, Ajgad, Bebai,
16Adoniya, Bigvai, Adin,
17Ater, Kejekia, Ajur,
18Kodia, Kacum, Bejai,
19Karip, Anatot, Nebai,
20Magpiac, Meculam, Kejir,
21Mecejabel, Jadok, Jadua,
22Pelatia, Kanan, Anaya,
23Kocea, Anania, Kacub,
24Kalokeci, Pilka, Cobek,
25Rekum, Kacabna, Maaceya,
26Akia, K anan, Anan,
27Maluk, Karim, Baana.
Acoli Baibul
© 1985, Bible Society of Uganda.
820
Cikke
28Wan jo Icrael, ajwagi, Lulevi, lugwok-doggola me ot pa Lubaŋa, luwer, ki lutic i
ot pa Lubaŋa ki jo mukene ducu ma wapokke woko kenwa ki i kom jo ma gibedo i
lobo meno, wek walub cik pa Lubaŋa, wan kacel ki monwa ki litinowa awobe ki
anyira ducu ma doŋ gin dito ma giromo niaŋ lok,
29kombeddi waribbe ki utmegiwa, ki luditowa kun wakwoŋo kwoŋ ma walamme
kekenwa ni wek can opot i komwa ka ce pe wabilubo cik man, kun pe walubo cik
pa Lubaŋa ma yam Moses latic pa Lubaŋa omiyo botwa. Wakwoŋo ni wabibedo
kun watiyo gin ma Rwot ma en R wotwa yam ociko, ki dok ni wabigwoko cikke
ducu ki gin ma en mito.
30 Wan pe wabimiyo lurok ma gibedo i lobowa ginyomo anyirawa, ki wan bene
pe wabinyomo anyiragi bot awobewa.
31 Ka ce lurok ma gitye i lobo man gukelo jamigi mo nyo kai, nyo kit nyig cam mo
me catone botwa i nino me cabit, nyo i nino mo maleŋ, ci wan pe wabiwilo jamigi.
Dok pe wabipuro pur i mwaka me abirone, i kare meno bene wabiŋolo banya
ducu ma myero gicul.
32 Wan waye me miyo dul me adek i cekel acel mwaka ki mwaka me konyo tic i ot
pa Lubaŋawa.
33Wabimiyo jami magi pi woro Lubaŋa; mugati me aketa i nyim Rwot, gityer me
moko kwon pi nino ducu, ki gityer me gitum awaŋa me nino ducu, gityer maleŋ pi
nino me cabit ducu, nino madito me por dwe, nino madito ma giciko ducu, jami
maleŋ-gu ducu, ki gitum me bal pi kwanyo bal pa jo Icrael, ki jami ma mitte pi tic
ducu ma gitiyo i ot pa Lubaŋa.
34Wan lwak, kacel ki ajwagi, ki Lulevi, wabibolo kwir mwaka ki mwaka me moko
kaka mene ma myero gukel yen i ot pa Lubaŋa me wano gitum awaŋa ma gityero
bot Rwot Lubaŋawa, kit macalo cik mito, kun gilubo dog odi pa kwarogi, i kare
ma giciko.
35 Wan waye me tero kai manyen ma wakayo, kacel ki nyig yadi ducu mukwoŋo
cek, macalo gityer i ot pa Lubaŋa mwaka ki mwaka.
36 Dok bene ŋat acel acel i kinwa bitero latin laco ma en latin me kayone, miyo
bot ajwagi gin lutic i ot pa Lubaŋa, me dyerone bot Lubaŋa, ki dok bene wabimiyo
litino dyaŋiwa me kayo ma dyaŋiwa gunywalo ki litino kayo romi nyo dyegi ma
romiwa nyo dyegiwa gunywalo, kit macalo cik mito.
37 Wabitero mo ko kwon me kai manyen mukwoŋo cek wamiyo bot ajwagi, kacel
kijami me kony mewa ma wamiyo, ki gityer mukene ducu macalo me koŋo vino,
moo nyig yat jeituni ki kit kwa nyig yadi ducu mapatpat, mwaka ki ki mwaka, kun
waketo i kicika odi matino me ot pa Lubaŋa, Wabimiyo dul acel me apar me kwa
cam mapatpat ma wapuro bot Lulevi ma gin lujog dul acel me apar ki bot lupur
ma tye i gaŋiwa.
Acoli Baibul
© 1985, Bible Society of Uganda.
821
38 Ajwagi ma gin likwayo pa Aron gubed kacel ki Lulevi i kare ma noŋo gigamo
dul acel me apar. Lulevi myero gutyer dul acel me apar me jami ma gijogo i ot pa
Lubaŋa, i kicika me odi matino, ki i odi me kano jami.
39Jo Icrael kacel ki Lulevi myero gumi kai, koŋo vino, ki moo me nyig jeituni gukel
i odi me kano jami, ka ma gigwoko iye jami ma gitiyo kwedgi i kabedo maleŋ, ka
ma ajwagi gitye iye i dog tic, lugwok-doggola, ki dul pa luwer. Wan pe wabibwoto
ot pa Lubaŋawa ata.
Nekemia 11
Jo ma gubedo i Jerucalem
(1 Tek 9.1-34)
1Lutel wi lwak onoŋo gibedo i Jerucalem, ki lwak mukene-gu gubolo kwir me
yero ŋat acel i kom jo apar me cito ka bedo i gaŋ maleŋ me Jerucalem, ma kun
noŋo jo mukene mudoŋŋe gibedo i gaŋi mukene.
2Lwak gupwoyo jo ma gumine pigi kengi me bedo i Jerucalem.
3 Magi aye ludito me lobo Juda ma gubedo i Jerucalem. Ento i gaŋi mukene ducu
ma i Juda dano acel acel con obedo i lobone ma i gaŋigi, jo Icrael, ajwagi, Lulevi,
lutic i ot pa Lubaŋa, ki likwayo pa lutic pa Solomon.
4Likwayo pa Juda ki likwayo pa Benjamin bene gubedo i Jerucalem. Magi aye
likwayo pa Juda ma gubedo i Jerucalem: Ataya ma wod pa Ujia, ma wod pa
Jekaria, ma wod pa Amaria, ma wod pa Cepatia, ma wod pa Makalalel, ma i kin
likwayo pa Perej;
5ki Maaceya wod pa Baruk, ma wod pa Kolkoje, ma wod pa Kajaya, ma wod pa
Adaya, ma wod pa Joyarib, ma wod pa Jekaria, ma i kin likwayo pa Cela.
6Likwayo pa Perej ducu ma gubedo i Jerucalem onoŋo giromo miya aŋwen ki
pyerabicel wiye aboro ma gin twoni oteka.
7Magi aye likwayo pa Benjamin: Calu wod pa Meculam, ma wod pa Joed, wod pa
Pedaya, ma wod pa Kolaya, ma wod pa Maaceya, ma wod pa Itiel, ma wod pa
Jecaya.
8Jo ma gulubo en obedo Gabai, Calai, ki jo miya aboŋwen ki pyeraryo wiye aboro.
9Joel wod pa Jikri obedo laditgi: ki Juda wod pa Kacenua obedo ladit me aryo ma
loyo gaŋ.
10Magi aye likwayo pa ajwagi: Jedaya wod pa Joyarib, Jakin,
11Ceraya wod pa Ilkia ma wod pa Meculam ma wod pa Jadok, ma wod pa
Merayot, ma wod pa Akitub, laloc me ot pa Lubaŋa,
Acoli Baibul
© 1985, Bible Society of Uganda.
822
12ki utmegigi ma gutiyo tic i kom ot, gin ducu miya aboro ki pyeraryo wiye aryo;
ki Adaya wod pa Jerokam, ma wod pa Pelalia, ma wod pa Amji, ma wod pa
Jekaria, ma wod pa Packur, ma wod pa Malkija,
13ki utmegine, ma giloyo dog odi pa kwarogi, gin ducu giromo miya aryo ki
pyeraŋwen wiye aryo; ki Amacai, ma wod pa Ajarel, ma wod pa Imer,
14ki utmegigi, ma gin twoni oteka ma nene, gin ducu giromo miya acel ki
pyeraryo wiye aboro. Jabdiel wod pa Kagedolim aye obedo laditgi.
15Magi aye likwayo pa Lulevi: Cemaya wod pa Kacub, ma wod pa Ajrikam, ma
wod pa Kacabia, ma wod pa Buni;
16ki Cabetai, ki Jojabad, ma gin ludito i kin ludito pa Lulevi, ma gubedo ka loyo
dano i dog tic ma yo tuŋ woko ma gitiyo i kom ot pa Lubaŋa;
17ki Matania wod pa Mika, ma wod pa Jabdi, ma wod pa Acap, ma obedo latel ma
cako lega me pwoc, ki Bakbukia, ma en dano me aryone i kin utmegine; ki Abda
wod pa Camua, ma wod pa Galal, ma wod pa Jedutun.
18Lulevi ducu ma gubedo i gaŋ maleŋ giromo miya aryo ki pyeraboro wiye
aŋwen.
19Lugwok-doggola me ot pa Lubaŋa obedo Akub, Talmon ki utmegigi ma yam
gigwoko doggola; onoŋo giromo miya acel ki pyerabiro wiye aryo.
20Jo Icrael mukene ma gudoŋ kacel ki Lulevi ki ajwagi gubedo i dul lobo ma yam
gimiyo me bedo megi matwal i gaŋi mukene ma tye i Juda.
21Ento lutic i ot pa Lubaŋa gubedo i kabedo ma tye i Jerucalem ma gilwoŋo ni
Opel; kun ludito ma loyogi i dog tic gin aye Jika ki Gicpa.
22Ladit ma obedo lanen ma onoŋo loyo Lulevi i dog tic i Jerucalem obedo Uji wod
pa Bani, ma wod pa Kacabia, ma wod pa Matania, ma wod pa Mika, ma i kin
likwayo pa Acap, ma gin yam luwer pi tic ma i ot pa Lubaŋa.
23Kabaka onoŋo oketo cik ma t iko gin luwer kun tito botgi kit macalo kaka
mapatpat myero guwer kwede wer i ot pa Lubaŋa, kun gileyo aleya nino ki nino.
24Petakia wod pa Mecejabel, ma en ŋat acel i kin likwayo pa Jera ma i kaka pa
Juda, yam obedo lami-tam pa kabaka i kom lok ducu ma mako lwak.
25Jo mapol ma i kom lwak gubedo i gaŋi matino ma cok kipottigi. Jo Juda gubedo i
gaŋ ma gilwoŋo ni Kiriat-arba ki i gaŋi matino ma i ŋete, ki i Dibon ki i gaŋi
matino ma i ŋete, ki i Jekabjeel ki i gaŋi matino ma i ŋete.
26Gin bene gubedo i gaŋi magi: Yecwa, Molada ki Bet-pelet,
27Kajacual ma i Beer-ceba ki i gaŋi matino ma i ŋete,
28Jiklag Mekona ki gaŋi matino ma i ŋete,
Acoli Baibul
© 1985, Bible Society of Uganda.
823
29En-rimmon, Jora, Jarmut,
30Janoa, Adulam ki gaŋi matinoma i ŋetgi ducu, Lakic ki poto ma i ŋete, ki Ajeka ki
gaŋi matino ma i ŋete. Gin gugony gubedo nia Beer-ceba nio kwede wa i no ta pa
Kinom.
31Jo Benjamin bene gubedo i Geba nio kwede yo tuŋ anyim, i Mikmac, Aija, Betel
ki gaŋi matino ma i ŋete.
32Anatot, Nob, Anania,
33Kajor Rama, Gitaim,
34Kadid, Jeboim, Nebalat,
35Lod, ki Ono, nota pa lutic diro.
36Dok dul jo pa Lulevi mukene ma i Juda giribogi woko i kom jo Benjamin.
Nekemia 12
Ajwagi pa Lubaŋa ki Lulevi
1Magi aye ajwagi pa Lubaŋa ki Lulevi ma yam gua ki i opii ma gudwogo kacel ki
Jerubabel wod pa Cealtiel ki Yecwa: Ceraya, Jeremia; Ejira,
2Amaria, Maluk, Katuc,
3Cekania, Rekum, Meremot,
4Iddo, Ginetoi, Abija,
5Mijamin, Maadia, Bilga,
6Cemaya, Joyarib, Jedaya,
7Calu, Amok, Ilkia, Jedaya. Jo magi aye gubedo ludito pa ajwagi ki pa utmegigi i
kare pa Yecwa.
8Jo magi aye Lulevi: Yecwa, Binui, Kadmiel, Cerebia, Juda, ki Matania, ma en ki
utmegine obedo ŋat acel ma loyo lok i kom wer me lega me pwoc ma giwero bot
Lubaŋa.
9Bakbukia, ki Uno ma utmegigi bene gicuŋ tuŋcel ma gikemme kwedgi i kare me
lega.
10Yecwa onywalo Joyakim, Joyakim onywalo Eliacib, Eliacib onywalo Joyada,
11Joyada onywalo Yonacan; ki Yonacan onywalo Jadua.
Ludito ma giloyo doggola pa ajwagi
12I kare ma Joyakim obedo ajwaka madit, ajwagi magi aye onoŋo gin ludito ma
loyo doggola pa kwarogi: i kaka pa Ceraya, Meraya, i kaka pa Jeremia, Anania;
Acoli Baibul
© 1985, Bible Society of Uganda.
824
13i kaka pa Ejira, Meculam, i kaka pa Amaria, Yekokanan;
14i kaka pa Maluki, Yonacan; i kaka pa Cebania, Yucepu;
15i kaka pa Karim, Adna; i kaka pa Merayot, Kelkai;
16i kaka pa Iddo, Jekaria; i kaka pa Gineton, Meculam;
17i kaka pa Abija, Jikri; i kaka pa Miniamin, i kaka pa Moadia, Peletai;
18i kaka pa Bilga, Camua; i kaka pa Cemaya, Yekonatan;
19i kaka pa Joyarib, Matenai; i kaka pa Jedaya, Uji;
20i kaka pa Calai, Kalai; i kaka pa Amok, Eber;
21i kaka pa Ilkia, Kacabia; i kaka pa Jedaya, Netanel.
Ludito ma giloyo doggola pa Lulevi
22Gicoyo nyiŋ ludito ma giloyo jo me doggola pa kwaro pa Lulevi woko ducu
kikore, i kare me kwo pa Eliacib, Joyada, Yokanari, ki Jadua. Dok bene gicoyo nyiŋ
ajwagi ducu nio wa i kare me loc pa kabaka Dario me Percia.
23Likwayo pa Levi ma giloyo doggola pa, kwarogi gicoyo nyiŋgi woko i buk me
Tekwaro nio wa i kare pa Yokanan wod pa Eliacib.
Poko tic ma myero giti i ot pa Lubaŋa kikore
24Lulevi onoŋo giribogi woko gubedo i dul mapatpat ma lulocgi i dog tic obedo
Kacabia, Cerebia, ki Yecwa wod pa Kadmiel. Dul aryo gipako Lubaŋa ki wer
lawaŋacel kun giloco wer aloca, ma gimiyo pwoc bot Lubaŋa, kun gilubo cik ma
kabaka Daudi ma en dano pa Lubaŋa yam ociko.
25Jo magi aye gubedo lugwok-doggola me ot: pa Lubaŋa, dok bene onoŋo gikuro
ot kano jami ki i doggola me ot pa Lubaŋa: Matania, Bakbukia, Obadia, Meculam,
Talmon, ki Akub.
26Jo magi gubedo i kare pa Joyakim, wod pa Yecwa ma en wod pa Yekojadak, ki i
kare pa Nekemia ma obedo laloc, ki i kare pa Ejira ma en obedo ajwaka dok bene
obedo lapwony-cik pa Lubaŋa.
Kwero cel me gaŋ ma giyubo
27I kare me kwero cel me Jerucalem, gikelo Lulevi ducu ki i kabedo ducu ma yam
gibedo iye, wek dano acel acel okwer nino man ki yomcwiny, ki wer me miyo
pwoc, kacel ki wer ma gigoyo ki atego agoya-gu, ki naŋa ki opuk-gu.
28Jo me doggola pa luwer gua ki i kabedo ducu murumo Jerucalem, ki i gaŋi ducu
pa jo Netopa;
29ki jo mukene gua ki i Bet-gilgal ki i lobo murumo Geba ki Ajimavet, ka ma
onoŋo yam doŋ gugero iye pacogi murumo Jerucalem.
Acoli Baibul
© 1985, Bible Society of Uganda.
825
30Ajwagi kacel ki Lulevi gulonnye kekengi; ka dok gulonyo lwak ki dogcel ducu ki
cel me gaŋ bene.
31An akelo rwodi me Juda aketo gucuŋ malo i wi cel me gaŋ, ka acako ketogi i dul
madito aryo guwoto gurumo gaŋ, kun giwero wer me miyo pwoc bot Lubaŋa. Jo
ma i buca acel guwoto ki i wi cel me gaŋ nio kwede wa i dogcel ma cito wi odur;
32ki Kocaya owoto kun lubo ŋegi, ka dok nucu pa rwodi me Juda gulube.
33Ajwagi magi ma gubedo ka kuto tum aye dok gulubo: Ajaria, Ejira, Meculam,
34Juda, Benjamin, Cemaya, ki Jeremia.
35Ka dok ajwagi ma gubino gulubogi ma gubedo ka kuto tum obedo Jekaria wod
pa Yonacan, ma wod pa Cemaya, ma wod pa Matania, ma wod pa Mikaya, ma wod
pa Jakur, ma wod pa Acap,
36kacel ki jo magi ma gin jo me kaka ne ma gulube: Cemaya, Ajarel, Milalai, Gilalai,
Maai, Netanel, Juda ki Kanani; gubino ma gumako jami me wer pa Daudi ma en
dano pa Lubaŋa. Ejira ma en lapwony-cik pa Lubaŋa owoto mere anyim obedo ka
telo wigi.
37Ka guo i Dogcel me Waŋ It guwoto atir guito i kom rwom ma cito i gaŋ kai pa
Daudi, ci gukato ot kai pa Daudi woko guwok ki malo, ka gudok cen i kom cel ma
cok ki Dogcel me Pii ma tye yo tuŋ wokceŋ me Jerucalem.
38Jo ma i dul mu kene ma gubedo ka miyo pwoc bot Lubaŋa guwoto gudok yo tuŋ
lacam, ka doŋ an, kacel ki nucu pa lwak wacako lubogi. Wawoto ki i wi cel ma
malo i nyim Lubele me Keno, wao kwede i kom cel malac,
39ki kunnu wawoto wakato ki i wi dogcel pa Epraim wawok ki i dog gaŋ macon,
ka wao kwede i Dogcel me Rec, ka wawok ki i ŋet Lubele ma gilwoŋo Kananel ki i
ŋet Lubele ma gilwoŋo Miya, ka wacito wao kwede wa i Dogcel me Romo; ka doŋ
wabino wagiko wotwa cok ki dogcel pa lukurpiny.
40Kit meno lwak ducu ma gitye i dul aryo-ni ma gubedo ka miyo pwoc bot Lubaŋa
guo i kabedo ka ma ot pa Lubaŋa tye iye, an kacel ki nucu ludito pa lwak onoŋo
watye kacel.
41Ajwagi magi onoŋo gitye i dul ma mera: Eliakim, Maaceya, Miniamin, Mikaya,
Elioenai, Jekaria ki Anania, ma gumako tum;
42ki Maaceya, Cemaya, Eleajar, Uji, Yekokanan, Malkija, Elam ki Ejer, Luwer
guwero wer ki dwangi maloŋo adada ma Jejrakia aye obedo ka telogi ki wer.
43I nino meno gityero gitum mapol, dok lwak bene gubedo ki yomcwiny madwoŋ,
pien Lubaŋa omiyo cwinygi obedo yom twatwal. Mon kacel ki litino bene cwinygi
obedo yom matek i kare meno me kwero cel me gaŋ. Mumiyo woo me yomcwiny
ma jo gubedo ka daŋŋe kwede i Jerucalem owinnye wa i kabedo ma tye ka
mabor.
Acoli Baibul
© 1985, Bible Society of Uganda.
826
Jami ma gimiyo pi ajwagi ki Lulevi
44I kom nino meno giyero jo ma giloyo kicika odi me kano jami, ka ma gigwoko
iye jami ma gimiyo me kony pi ot pa Lubaŋa, kal manyen ki nyig yat mukwoŋo
cek i mwaka acel acel, kacel ki dul acel me apar, me keto i igi jami ducu kit macalo
cik mito pi konyo ajwagi ki Lulevi, kun lubo kit wei potti ma i gaŋi matino. Jo Juda
cwinygi obedo yom twatwal i kom ajwagi ki Lulevi ma gubedo ka tic.
45 Gin gutiyo gin ma Lubaŋagi ocikogi, dok bene gutiyo tic me lonyo dano, kit
macalo yam luwer ki lugwok-doggola gutimo, kit macalo con Daudi ki wode
Solomon guciko.
46I kare pa Daudi ki Acap ma onoŋo ladit me wer, luwer onoŋo giwero wer me
pak ki me miyo pwoc bot Lubaŋa.
47I kare pa Jerubabel ki i kare pa Nekemia jo Icrael ducu gubedo ka miyo jami
macalo mot nino ducu pi konyo luwer me ot pa Lubaŋa, ki pi lugwok ot pa
Lubaŋa. Lwak gumiyo gityer maleŋ bot Lulevi, ki Lulevi Pene gumiyo dul ma
mitte bot ajwagi ma gin likwayo pa Aron.
Nekemia 13
Nekemia odwoko cwiny dano i kom Rwot
1 I kare meno gikwano cik pa Moses bot lwak wek guwiny; ci gunoŋo i dul mo ka
ma gicoyo ni pe giye dano mo ma en jo Ammon kadi ki jo Moab mo me donyo i
cokke pa lwak ma gin jo pa Lubaŋa.
2 Lok man gicoyo pien onoŋo jo Ammon ki jo Moab yam gukwero miyo cam ki pii
bot jo Icrael i kare ma gia woko ki i Ejipt. Gin guwilo Balaam me ceno jo Icrael,
ento Lubaŋawa oloko cenowaŋi odoko gum botwa.
3I kare ma jo Icrael doŋ guwinyo gikwano cik, ci gucako poko jo ma gin likwayo
pa lurok woko ducu ki i kom jo Icrael.
4I kare ma lok man peya otimme, onoŋo ajwaka Eliacib ma yam giketo en me loyo
kicika ma i ot pa Lubaŋa, omako larem gin ki Tobia.
5En oyu bo kicika acel malac pi Tobia, ma yam onoŋo obedo me gwoko jami
macalo gityer me moko kwon ki odok luban ma gityero, jami ma gitiyo kwedgi i
ot pa Lubaŋa, ki dul acel me apar me kal, koŋo vino ki moo ma yam gimiyo bot
Lulevi ki luwer ki lugwok-doggola pi lubo cik, kacel ki jami me mot pi konyo
ajwagi.
6I kare ma lokke timme onoŋo an ape i Jerucalem, pien i mwaka me pyeradek
wiye aryo me loc pa Aritakcec kabaka me Babilon onoŋo acito ka tito lok man bot
kabaka. I kare mo alego kabaka ni adok cen,
7ci en oye omiyo adok cen i Jerucalem, ci cut anoŋo ni Eliacib otimo bal me ye ni
Tobia obed i kicika acel i dyekal ma i ot pa Lubaŋa.
Acoli Baibul
© 1985, Bible Society of Uganda.
827
8Kiniga omaka matek, ci abolo jami pa Tobia me ot woko ducu ki i kicika meno.
9Dok amiyo cik cut me lonyo kicika ducu; ka doŋ acako dwoko iye jami ma gitiyo
kwedgi i ot pa Lubaŋa, kacel ki gityer me moko kwon ki odok luban.
10 Dok bene anoŋo ni Lulevi kacel ki luwer ma gubedo ka tic gua woko ki i
Jerucalem gudok cen i pottigi, pien lwak pe gumiyo dul ma giciko me amiya ki
Lulevi.
11Ci an acako da i kom ludito ma giloyo lwak kun awacci, “Piŋo wuweko gibwoto
ot pa Lubaŋa?” Acako coko Lulevi kacel ki luwer adwokogi cen i ot pa Lubaŋa ci
aketogi i dog ticgi i kabedogi.
12 Jo Juda ducu gukelo dul acel me apar me kai, kono yino ki moo i kicika odi me
kano jami.
13Aketo jo magi me loyo tic i kom kicika odi me kano jami: Celemia ma en ajwaka,
Jadok ma lapwony-cik ki Pedaya ma en Lalevi. Dok aketo Kanan wod pa Jakur, ma
wod pa Matania, me bedo lakonygi, pien onoŋo dano ducu giŋeyo ni gin jo ma
lugen; ticgi obedo me poko jami bot utmegigi.
14Ai Lubaŋana, po pira i kom lok man, pe ijwa ticca mabeco ma doŋ atyeko tiyone
me yubo ot pa Rwot Lubaŋana ki pi ticce woko.
15 I kare meno abedo ka neno jo mapol ma i Juda gubedo ka biyo kono yino i bur
ka ma gibiyo iye i nino me cabit, kun jo mukene guyweko nyig kai, kono yino,
nyig olok, nyig oduro ki kit kwa yec ducu mapatpat gutweyo i wi kana gutero i
Jerucalem, i nino me cabit. Ci an ajukogi bene ni pe gucat cam i nino meno.
16Jo mogo ma gua ki i lobo ma orumo lobo Turo onoŋo bene yam gibedo i
Jerucalem, ci gukelo rec ki kwa jami ducu me acata, ci gucato bot jo Juda ki i
Jerucalem i nino me cabit.
17Omiyo akeco matek i kom ludito me Juda kun awaco botgi ni, “Man kit gin
marac aŋo ma wutye ka tiyone-ni, ma wupyedo kwede cen cabit-ti?
18Lubaŋawa mo no pe okelo can man i komwa ki i kom gaŋ man ni pien kwarowa
bene yam gutiyo kit meno? Wun dok wutye ka medo akemo pa Lubaŋa ni obin i
kom jo Icrael pi pyedo cen cabit.”
19Amiyo cik ni i acakki cabit ducu, tekke piny doŋ mito yuto, dogcel ducu myero
gilor woko, ma pe dok myero giyabgi nio wan ma nino me cabit oka to, Aketo
jona mogo ka kuro dog gaŋi me neno ni yec mo pe gikelogi i gaŋ i cen cabit.
20Lucat-wil ki lucat jami ducu ma kitgi patpat ma gukelo jamigi gubuto i ne gaŋ
me Jerucalem, kicel nyo kiryo.
21Ento ajukogi kun apenyogi ni, “Piŋo wun wubuto woko i ne gaŋ i nyim cel? Ka
dok wumedde ka timo kit meno ci abilweny kwedwu ki tek.” Nia i kare meno pe
dok gudwogo cen i cen cabit.
Acoli Baibul
© 1985, Bible Society of Uganda.
828
22Amiyo cik bot Lulevi ni myero gulonnye kekengi ci gucit ka kuro dogcel ducu,
me neno ni gigwoko nino me cabit obedo maleŋ. Ai Lubaŋana, po pira, ki pi lok
man bene, dok ilar kwona pi dit me mar meri ma pe lokke.
23 I kare-nu bene aneno co mapol ma gin Lujudaya gunyomo anyira Acidod,
Ammon ki Moab, gudoko mongi.
24Omiyo nucu pa litinogi gubedo ka loko leb pa jo Acidod, ki leb oa jo mukene ma
doŋ pe gitwero loko, Leb Ibru ma en leb pa jo Juda.
25Akeco i komgi omiyo acenogi woko kun apwodo jo mogo ki i kingi, dok aputo
yer wigi woko; amiyo gukwoŋo kwoŋ i nyiŋ Lubaŋa, kun awacci, “Wun pe
wubimiyo anyirawu bot awobegi ni gunyom, dok gin bene pe gukwany anyirawu
me anyoma pi awobegi kadi wun pe myero wunyomme kwedgi.
26 Solomon yam pe otimo bal pi lok pa mon ma gin anyira rok? I kin rok mapol
onoŋo pe tye kabaka mo macalo Solomon pien Lubaŋa omaro Solomon makato
omiyo Lubaŋa oketo en obedo kabaka ma loyo Icrael; ento kadi bed kumeno mon
ma gin anyira rok mukene gumiyo en opoŋo i bal.
27Wun bene wumito wan walub lanen me gin marac ma wun wutimo, wek pe
walub cik pa Lubaŋawa, pi nyomo anyira pa lurok me bedo monwa?”
28 Dok dano mo acel i kom likwayo pa Yekoyada, wod pa Eliacib ajwaka madit,
onoŋo onyomo nya pa Canbalat ma jo Bet-koron, ci aryemo en woko ki bota.
29Ai Lubaŋana, in ipo pigi, pien doŋ gubalo nyiŋgi woko me bedo ajwagi, dok
bene gubalo gicikke ma iketo i kin in ki ajwagi kacel ki Lulevi.
30An doŋ alonyo jo Icrael woko kit meno i kom gin ducu ma obedo pa lurok, ka
acako moko tic pa ajwagi ki Lulevi, kun dano acel acel ŋeyo dog ticce ma myero
eti.
31Ka dok ayubo kit ma myero gikel iye yen me gityer i kare ma mitte kikome,
kacel ki gityer me cam me wi mwaka ma okwoŋo cek. Ai Lubaŋana, doŋ ipo pira,
itima maber.
Acoli Baibul
© 1985, Bible Society of Uganda.
829
Esta
Esta 1
Daker Vasti ocayo dog kabaka Akacwero
1 Man lok mutimme i kare pa Akacwero ma yam loyo piny nia ki i India nio
kwede wa i lobo Etiopia, kun loyo dul lobo mapat-pat ma romo miya acel ki
pyeraryo wiye abiro kulu.
2I kare meno kabaka Akacwero obedo i wi kom kerre i gaŋ kalle i Cuca.
3I mwaka me adek me locce en ocako tedo karama pi rwodine ki ludito wi ticce
ducu; ludito wi mony me Percia ki me Media gubino iye, kacel ki ludito me awora
ki lulo dullobo mapatpat ducu.
4En obedo ka nyuto botgi lonyo ki deyo ma tye i te kerre ki dit me locce, ki woro
ma lwak omiye, pi lwak nino mapol, nino miya acel ki pyeraboro kulu.
5Ka kare meno ducu doŋ otum, kabaka ocako tedo karama pi jo ducu ma gibedo i
gaŋ madit me Cuca, jo madoŋo ki matino. Obedo kwedgi pi nino abiro i dyekal ki i
poto me ka nam ma tye i ŋet ot mere.
6Dyekalle gidero ki cuka boŋo pamba matarre ki boŋo ma bulu ma gitweyo ki tol
uci camanini ki tol ma lamar lamar ma girwako i agit me ryal ma i kom wir ma
gitiyo ki got mapwot me wel. Gi-bedo onoŋo tye ma gitiyo ki jabu ki ryal. Ka ma
gicibogi iye onoŋo gipeto iye godi ma gidero ki kidi matino makwar ki matar, ki
gin mukene ma ryeny ki ki di matino me wel.
7Gikelo ginamata i kikopo mejabu ma kitgi patpat; kabaka onoŋo omiyo gionyo
koŋo vino mabup twatwal muporo lonyone.
8Koŋo vino bene gimato ma lubo cik, kun pe gidiyo dano mo tektek; pien onoŋo
kabaka omiyo cik bot ludito tic ducu ma i gaŋ kalle ni dano acel acel omat kit ma
cwinye mito.
9Vasti ma en aye daker otedo karama bene pi mon, obedo kwedgi i gaŋ kal pa
kabaka Akacwero.
10I nino me abiro me karama meno, ma cwiny kabaka doŋ odoko yom ki mat, en
ociko Meuman, Bijita, Karbona Bigita, Abagita, Jetar ki Karkac, ma gin aye ludito
kal abiro ma gikologi ma gitiyo bot kabaka Akacwero,
11ni myero gukel Vasti ma daker mere i nyime, kun girwako lalukanane me ker i
wiye, wek onyute bot lwak jo ma rokgi patpat ki bot rwodi wek gunen kit ma
dakone ber kwede, pien mwonya mada me anena.
12Ento Vasti okwero lubo cik pa kabaka ma onoŋo ooro ludito kalle bote-ni, ci pe
obino. Pienno omiyo kiniga omako kabaka mada, cwinye owaŋ matek.
Acoli Baibul
© 1985, Bible Society of Uganda.
830
13Ci kabaka ocako lok ki luryeko ma giŋeyo lok me kare mapatpat, pien meno
obedo kit pa kabaka; kare ducu en penyo lok bot jo ma giŋeyo cik ki kit me ŋolo
kop.
14Jo ma cok kwede gin aye Karcena, Cetar, Adimata, Tarcic, Merec, Marcena ki
Memukan, ma gin rwodi pa jo Percia ki Media ma gitye ki twero me bino bot
kabaka i kare mo keken, ludito ma gikwoŋo nyim jo mukene ducu ma i kerre pi
ditogi.
15Openyogi ni, “I te cik myero gitim gin aŋo i kom daker Vasti, pien pe olubo cik
pa kabaka Akacwero ma onoŋo ooro ludito kalle bote pi lwoŋe?”
16Ci Memukan odok iye i nyim kabaka ki rwodi ni, “Daker Vasti pe otimo bal bot
kabaka keken, ento bot rwodi ducu me rok ducu ma i dul lobo ducu ma kabaka
Akacwero loyo-ni;
17pien tim man ma daker otimo-ni lokke biŋene bot mon ducu, miyo gibicayo
coggi ki i waŋgi atyer kun giwacci, ‘Kabaka Akacwero owacci gikel daker bote,
ento dako okwero bino woko.’
18Wa tin kikome mon madito pa jo Percia ki Media ma gutyeko winyo tim pa
daker gibitito pire bot rwodi ma i te locpa kabaka, ci meno binyayo cac ki kiniga
madwoŋ mada.
19Ka ce ineno ni ber, wek gicwal cik ma iketo pi ditti in kabaka, dok wek gico i kin
cik pa jo Percia ki jo Media ma pe doŋ gitwero lokoneni, daker Vasti doŋ pe
myero oo i nyim kabaka Akacwero. Dok wek kabaka omi ditte me bedo daker bot
dako mukene ma dok ber kato en woko.
20Ka cik ma kabaka biketo-ni gibitito pire romo lobo ducu ma i te kerre, kit
macalo ditte tye kwedeni, ci bimiyo mon ducu woro coggi, jo me rwom ma malo
ki me rwom ma piny.”
21Lok meno oyomo cwiny kabaka ki rwodi, ci kabaka otiyo kit macalo Memukan
owaco.
22Ocwalo waraga i kabedo ducu ma en loyo, kun onoŋo gicoyo bot jo me dul lobo
acel acel ki kit nukuta ma jo kunnu giŋeyo, ki i leb mapatpat ma oporo rok
mapatpat ducu. Ocoyo ni laco acel acel myero obed rwot i ode, dok ni olok lok
kun lubo leb pa lutugi.
Esta 2
Giloko Esta odoko daker
1Lacen ki i ŋe lok man, i kare ma kiniga pa kabaka Akacwero doŋ opye, en ocako
po pi Vasti ki gin ma ceŋ otimo, ki gin ma giciko i kome.
2Ci lutic pa kabaka ma gitiyo bote guwacci, “Myero giyeny anyira pi kabaka,
anyira ma mwonya ma pud gudoŋo adoŋa.
Acoli Baibul
© 1985, Bible Society of Uganda.
831
3Wek kabaka oyer ludito oketgi i dul lobo acel acel ma en loyo, gucok anyira magi
ducu i ot pa mon i gaŋ kalle Cuca, gibed i te Loc pa Egai ladit kai ma gwoko mon
pa kabaka. Myero gipok botgi moo ma ŋwece kur me wirregi,
4ci wek nyako mo ma oye waŋ kabaka odok daker ma ka Vasti.” Lok man oyomo
cwiny kabaka, ci otimo kumeno.
5Onoŋo tye Lajudaya mo ma bedo i gaŋ madit me Cuca ma nyiŋe Mordekai.
Wonne obedo Jair, wod pa Cimei ma wod pa Kic me kaka pa jo Benjamin.
6 I kare ma Nebukadnejar kabaka me Babilon otero Yekonia kabaka me Juda i
opii, kun otere i kin lwak jo mukene ma okwanyogi ki i Jerucalem onoŋo
Mordekai obedo i kin jo ma gitero.
7En onoŋo opito Adaca, ma en aye Esta, nya omin wonne, pien onoŋo pe tye ki
wonne kadi minne. Nyako-ni onoŋo ber dok mwonya mada; i kare ma wonne ki
minne guto woko Mordekai oloko en odoko macalo nyare.
8Doŋ i kare ma kabaka oketo cikke lokke oywek, ma doŋ gicoko anyira mapol i
gaŋ madit me Cuca, giketogi i cin Egai ma lagwok mon pi kabaka, Esta bene gitero
i gaŋ kai kunnu, gikete i cin Egai.
9Ci nyako-ni oyomo cwinye twatwal, cwinye opwoye mada, omiyo en omine moo
wirre mapatpat oyotoyot, kacel ki cam muromo pi en, dok oyero aŋeca abiro ki i
gaŋ kal pa kabaka pi konyo en, ci omiyo en ki aŋecane kabedo maber makato i
gaŋ pa mon pa kabaka.
10Esta pe onyuto rokke, kadi ki wat mere, pien Mordekai ociko en ni pe onyuti.
11Doŋ nino ducu Mordekai woto i ŋe cel me gaŋ pa mon wek ene kit ma Esta tye
kwede ki gin ma timme ikome.
12Kare ma giciko pi gwoko mon pi yubo bergi oromo mwaka acel kulu; pi dwe
abicel giwirre ki moo murra, dok pi dwe abicel mukene gitiyo ki moo mapatpat
ma ŋwecgi kur ki moo ma mon wirre kwede. Ka lacen gitero nyako acel acel bot
kabaka Akacwero ka karene oromo.
13Ka kare pa nyako mo oromo me cito ka nenne ki kabaka, giye en tero kit jami
ducu ma iye mito ma en a kwede ki ka ma gigwoko iye mon cito kwede i gaŋ kai
pa kabaka.
14En ci to otyeno ci dwogo cen odiko cito i kabedo me aryo ma gigwoko iye mon,
ma lagwok mon ma kakany nyiŋe Ca-acgaj. En dano ma gikolo ma gwoko mon
aŋeca pa kabaka. Ka nyako doŋ odwogo pe dok dok cen bot kabaka, kono nyo ka
kabaka doŋ mito en ce olwoŋo en ki nyiŋe.
15Ka nino pa Esta nya pa Abikail omin won Mordekai, ma Mordekai oloko en
odoko nyare, oromo me cito ka neno kabaka en pe ocokke ki gin mo openyo mere
Acoli Baibul
© 1985, Bible Society of Uganda.
832
ladit Egai ma gikolo ma en aye lagwok mon pa kabaka, ci olubo tamme. Dano
ducu ma guneno Esta gupwoye mada.
16I kare ma gitero Esta bot kabaka Akacwero i gaŋ kai kerre i dwe me apar, ma en
aye dwe me Tebet , i mwaka me abiro me loc pa kabaka,
17kabaka ocako maro Esta makato mon mukene-gu ducu. Esta onoŋo kica ki gum
madit mada ki bote, makato anyira mukene ducu. Ci doŋ kabaka otugi kwanyo
lalukana oruko i wiye, oketo en me bedo daker ka-ka Vasti.
18Ci kabaka otedo karama madit mada ki rwodine ki ludito wi ticce ducu; man
obedo karama me woro Esta, Omiyo bene yweyo i dul lobo ducu ma en loyo, dok
opoko mot kit macalo lonyo me kerre tye kwede.
Mordekai onyuto lok ma gipiro pi neko kabaka
19I kare ma gicoko anyira kacel tyen me aryone, gimiyo bot Mordekai dit i te loc
pa kabaka.
20Esta onoŋo pe otito kit watte nyo rokke, kit ma Mordekai onoŋo ocike kwede;
pien Esta onoŋo winyo Mordekai kit ma yam opite kwede.
21I nino mo onoŋo Mordekai obedo i dog tic pa kabaka, Bigitan ki Terec, jo aryo
ma gikologi ma gigwoko doggola pa kabaka gubedo ki kiniga, ci guyenyo yo me
neko kabaka Akacwero woko.
22Lok man Mordekai oŋeyo woko ci otito woko ki Esta daker, ci Esta otito ki
kabaka kun waco ni Mordekai aye otitte.
23Ka giyenyo tyen lok man ginoŋo ni ada, ci jo aryonu ducu giyutogi woko i yat
me deyo dano. Lok man gicoyo i buk me Lok Mutimme i nyim kabaka.
Esta 3
Aman opiro lok me neko Lujudaya
1Lacen ki i ŋe meno kabaka Akacwero omiyo dit ki Aman ma jo Agag, wod pa
Amedata, omedo rwomme omiye tic me loyo rwodi ducu ma i te locce.
2Doŋ lutic pa kabaka ma gitiyo tic i te locce gikulle piny giworo Aman, pien
kabaka onoŋo ociko kumeno. Ento Mordekai pe okulle piny pi wore.
3Ci lutic ma gitiyo i te loc pa kabaka gupenyo Mordekai ni, “Piŋo ituro cik pa
kabaka?”
4Gubedo ka lok bote nino ki nino ento en pe owinyo, mumiyo gucako tito bot
Aman me neno ka en twero ye ni Mordekai otim kumeno, pien Mordekai onoŋo
otito botgi ni en Lajudaya.
5Ka Aman oneno ni Mordekai pe kulle piny pi wore, kiniga ocako make mada.
Acoli Baibul
© 1985, Bible Society of Uganda.
833
6Ento pe omito ni enek Mordekai kene; macalo doŋ oniaŋ ni Mordekai Lajudaya,
omito ni enoŋ yo me neko Lujudaya ducu ma i te loc pa kabaka Akacwero.
7I dwe mukwoŋo, ma en aye dwe me Nican, i mwaka me apar wiye aryo me loc pa
kabaka Akacwero, gicako bolo kwir ma gilwoŋo ni Pur i nyim Aman nino ki nino,
Gibedo ka bolone dwe ki dwe, nio ka ogik i kom dwe me apar wiye aryo, ma en
aye dwe me Adar.
8Ci Aman ocako tito bot kabaka Akacwero ni, “Tye rok mo ma guket woko ata i
kin rok mu kene mapatpat ma i dul lobo ducu ma i te kerri. Cikgi pat ki cik pa rok
mukene ducu, dok pe gigwoko cikki, in kabaka; doŋ kony mo pe boti me weko ni
jo meno gubedi.
9Ka kabaka oye, myero oket cik me tyekogi woko, ci abiculo talanta alip apar me
ryal bot jo ma giloyo tic pa kabaka, wek guket i ot kano lim pa kabaka.”
10Ci kabaka owoto agit ki i ciŋe, omiyo bot Aman ma jo Agag, wod pa Amedata,
lamerok pa Lujudaya.
11Ci kabaka owaco bot Aman ni, “Lim ducu gibimini, ki rok meno bene, wek iti
kwedgi kit ma ii mito.”
12Gicako lwoŋo lukaran pa kabaka i nino dwe apar wiye adek me dwe mukwoŋo,
ci gucako coyo cik kitmacalo Aman ociko ducu bot luloyo madoŋo pa kabaka, ki
bot lulo dul lobo mapatpat ducu, ki bot rwodi ma loyo rok mapatpat ducu, kun
onoŋo gicoyo bot jo me dul lobo acel acel ki kit nukuta ma jo kunnu giŋeyo, ki i
leb mapatpat ma oporo rok mapatpat ducu. Gicoyo i nyiŋ kabaka Akacwero, ci
gimwono kun gidiyo agit pa kabaka i kom odok.
13Gimiyo luter-waraga guriŋo ki waraga i dul lobo ducu ma i te loc pa kabaka ni
myero ginek, gityek dok gijwer Lujudaya wo ko ducu, jo matino ki madoŋo, mon
wa litino, i nino acel keken, i nino dwe apar wiye adek me dwe me apar wiye
aryo, ma en aye dwe me Adar, ci giyak jamigi woko bene.
14Gipoko kopi me waraga meno i dul lobo acel acel me yeko lok man doŋ obed
macalo cik, wek rok ducu gubed ma guterre pi nino meno.
15Luterwaraga guriŋo oyotoyot mada pi cik pa kabaka, dok cik meno gimiyo
oŋene i gaŋ madit me Cuca bene, Aman ki kabaka gubedo megi piny ka mat, ento
jo ma tye i gaŋ me Cuca gubedo ka cabbe megi acaba.
Esta 4
Esta oye bako doge pi Lujudaya
1Ka Mordekai oŋeyo gin mutimme ducu, oyeco boŋŋine woko ci ocako ruko boŋo
cola ki onyo buru i wiye, ocito kwede i dye gaŋ madit, kun daŋŋe ki koko ki
cwercwiny.
Acoli Baibul
© 1985, Bible Society of Uganda.
834
2Ocito kwede wa i dogcel pa kabaka; noŋo cik okwero ni dano ma oruko boŋo
cola pe odony i cel pa kabaka.
3I dul lobo acel acel, ma lok pa kabaka oo botgi ki cik man, obedo kumo madit
mada i kin Lujudaya, Guri kec, gukok, gukumo, ci polgi guruko boŋo cola kun
gubuko wigi ki buru.
4I kare ma aŋeca pa Esta ki luticce ma gikolo gubino gutitte, daker oninnye mada
ki cwercwiny, ci en ocwalo boŋŋi ni Mordekai oruki wek oluny boŋo cola woko,
ento Mordekai pe ogamogi.
5Lacen Esta olwoŋo Atak, ŋat acel i kom lutic pa kabaka ma gikolo, ma onoŋo
gimiyo bote me bedo laor, ci ocwale ka penyo Mordekai gin aŋo mutimme, piŋo
en timo kumeno.
6Atak ocito bot Mordekai i dye bar malac me gaŋ madit, i nyim dogcel pa kabaka.
7Mordekai otitte gin ducu mutimme i kome, ki wel lim kikome ma Aman ocikke
me culone i ot kano lim pa kabaka pi neko Lujudaya.
8Mordekai bene omine kopi me waraga me cik ma gipoko i Cuca pi nekogi, wek
en onyut ki Esta, oniaŋ lok meno, wek ocik Esta ni ocit bot kabaka obak doge,
wek kabaka otim kica ki jo me rokke.
9Ci Atak ocito otito lok man ki Esta kit ma Mordekai owacce-ni.
10Cutcut Esta oloko ki Atak kun cwalo kwena bot Mordekai ni,
11“Lutic pa kabaka ducu ki dano ma i dul lobo ducu ma i te locce giŋeyo ni kit
dano mo, laco nyo dako, ma ocito bot kabaka, ka odonyo wa i dyekal ma i iye ma
pe gilwoŋe alwona, tye mere cik acel keken ma omako dano ducu, ni, dano-nu
myero ginek woko, kono nyo ka kabaka oilo odoo kerre me jabu tuŋ bote, en aye
twero kwo, Ento an pud peya gilwoŋa i nyim kabaka pi nino pyeradek kulu.”
12Ci gitito ki Mordekai lok ma Esta owaco.
13Mordekai odwoko lok ni gitit bot Esta ni, en pe otam ni etye i gaŋ kal pa kabaka
nyo miyo ebiloyo makato Lujudaya mukene ducu.
14Pien ka eliŋ i kare ma kit man kony ki lar bibino bot Lujudaya ki i kabedo
mukene, ento en ki ot pa wonne gibito woko. Aŋa kono ma ŋeyo ka nyo gimiyo en
odoko daker pi kare macalo man?
15Esta owacci, “Titu ki Mordekai ni,
16ocit ogur Lujudaya ducu ma gitye i Cuca kacel, gucak ri kec pira, pe gucam gin
mo dok pe gumat gin mo pi nino adek dyewor ki dyeceŋ. An bene ki aŋecana
wabiri kit macalo gin giri-ni. Ci doŋ abicito bot kabaka kadi bed cik okwero. Ka
doŋ ato, ci wek ato.”
17Mordekai ocito otiyo ducu kit ma Esta ocike kwede, kwede.
Acoli Baibul
© 1985, Bible Society of Uganda.
835
Esta 5
Esta olwoŋo kabaka ki Aman me bino i karamane
1I nino me adekke Esta oruko jor me kerre ocuŋ kwede i dyekal ma iye ma i gaŋ
kal pa kabaka, ma opimme ki ot malac me cokke, En kabaka kono obedo i wi
komkerre i gaŋ kalle ma opimme ki dog cel me gaŋ kal.
2I kare ma kabaka oneno daker Esta ocuŋ i dyekal, obedo ki yomcwiny madit
twatwal, oilo odoo kerre me jabu ma onoŋo tye i ciŋe tuŋ bot Esta. Ci Esta onyiko
oboŋo wi odoo ker.
3Kabaka ocako penye ni, “Kop aŋo, daker Esta? Imito atimmi gin aŋo? Gitwero
mini kadi bed nucu kerra.”
4Ci Esta owaco ni, “Ka onoŋo ber piri, kabaka, amito ni wubin wun ki Aman i cam
ma ayubo piri tin.”
5Ci kabaka owacci, “Wukel Aman oyot, wek, wati gin ma Esta mito-ni.” Ka kabaka
gin ki Aman gucako bino ka cam ma Esta oyubo.
6I ka re ma gucako mato koŋo vino, kabaka openyo Esta ni, “Gin aŋo ma myero
piri? Gitwero mini. Gin aŋo ma ilego? Kadi wa nucu kerra, jami ducu gitwero cobo
kakare.”
7Ento Esta owacci, “Legana ki gin ma apenyo en aye ni,
8ka in kabaka itwero tima ber me ye lokka ki cobo gin ma alego, myero in kabaka
idwog kany wun ki Aman diki ka cam ma abiyubo piwu, ci diki abitimo macalo in
kabaka iwaco.”
9Ci Aman ocito ma cwinye yom mada i nino meno, Ento Aman ka oneno Mordekai
i dogcel pa kabaka pe oa malo, pe kome bene oryaŋŋe pire, kiniga omake matek
twatwal ri kom Mordekai.
10Kadi bed kit ennu, Aman ociro dok odiyo cwinye, ci ocito paco. Ooro dano ka
lwoŋo lureme ki dakone Jerec.
11Aman ocako boko pi lonyone kit ma dwoŋ kwede, ki kwano wel awobene,
rwom mapatpat ma, kabaka omiye me wore, ki kit ma omiye kwede twero
mamalo ma kato rwodi ki lutic pa kabaka mukene ducu.
12Aman omedo doki ni, “Wa cam ma daker Esta oyubo pe oye ŋatti mo me bi no
iye, kono wan ki kabaka keken. Dikini doki olwoŋa ka cam aye wan ki kabaka.
13Ento magi ducu pud peya berra kit macalo aneno Mordekai Lajudaya pud bedo
i dogcel pa kabakani.”
14Ci dakone Jerec ki lureme ducu guwacci, “Yub yat me deyo dano mabor twatwal
ma romo futi pyerabiro wiye abic, wek di ki odiko itit ki kabaka ni myero gide
Acoli Baibul
© 1985, Bible Society of Uganda.
836
Mordekai iye; ka wek icit ki yomcwiny ka cam ma giyubo piwu wun ki kabaka.”
Tam man oyomo i Aman twatwal; otugi yubo yat me deyo dano wok cut.
Esta 6
Gidiyo Aman pi miyo deyo bot Mordekai
1I dyewor meno kabaka pe onino; ci en omiyo cik ni myero gikel buk me po gin
mabeco ma jo mogo gutiyo, buk me tekwaro, ci gikwano i nyim kabaka.
2 Ci gucako noŋo ka ma yam Mordekai otito iye lok i kom Bigitana ki Terec, jo
aryo ma gikologi ma gigwoko doggola pa kabaka ma guyenyo yo me neko kabaka
Akacwero.
3Ci kabaka openyo ni, “Woro aŋo nyo dit aŋo ma gimiyo ki Mordekai pi gin ma en
otiyo-ni?” Lutic pa kabaka gugamo ni, “Pe gimiye gin mo.”
4Ci kabaka openyo ni, “Aŋa ma tye i dyekal?” Aman aye pud odonyo i dyekal ma
woko i gaŋ kal kun mito tito ki kabaka pi deyo Mordekai, i yat ma en oyubo pi
deyone.
5Lutic pa kabaka gugamo ni, “Aman ocuŋ i dyekal ca.” Kabaka owacci, “Wulwoŋe
obin kany.”
6Ci Aman obino, kabaka openye ni, “Myero gitim aŋo ki dano ma kabaka maro
keto deyo i kome?” Aman otamo ni, “Man aŋa ma kabaka twero maro miye deyo
makato an-ni?”
7Aman odok iye ki kabaka ni, “Dano ma kabaka maro kelo deyo i kome,
8myero gikel jor me ker ma kabaka oruko ki aguragura me ker ma kabaka riŋo
kwede, ma giruko lalukana i wiye giruke kwede.
9Jor ki aguragura myero giket i ciŋ dano madit me awora pa kabaka, wek en oruk
dano ma kabaka maro keto deyo i kome-ni, ci ocit kwede i dye bar malac me gaŋ
madit, kun noŋo obedo i wi aguragura, ka tito i nyim dano ducu ni, ‘Man aye kit
ma gibitimo ki dano ma kabaka maro keto deyo i kume.’ “
10Kabaka owacci, “Rune oyot, Aman, iom jor ki aguragura kit macalo iwaco, tugi
tiyo kit meno i kom Mordekai Lajudaya ma bedo i dog ticca-ni, Pe iwek gin mo
odoŋ i kom jami ducu ma ikwanogini.”
11Ci Aman okwanyo jor ki aguragura, ocako ruko Mordekai, ocito kwede i aye bar
malac me gaŋ madit, kun Mordekai obedo wi aguragura, ci obedo ka tito ki dwan
maloŋo ni, “Man kit ma gibitimo ki dano ma kabaka maro keto deyo i kome!”
12Lacen Mordekai odok i dogcel pa kabaka. Ento Aman orune me dok i gaŋe kun
kumo, ma oumo wiye woko.
13Ci Aman ocako tito ki dakone Jerec ki bot lureme ducu gin ducu mutimme i
kome. Lacen jo ma miye ryeko, kacel ki ki dakone, guwacce ni, “Ka Mordekai ma
Acoli Baibul
© 1985, Bible Society of Uganda.
837
koni doŋ ocako loyi ki dit obedo Lajudaya, pe itwero pyem kwede, ento ibipoto i
rwom ma piny twatwal i nyime.”
14Ma pud giloko kwede, cutcut luor pa kabaka ma gikologi gutuc guwacci, “Gimiti
oyot twatwal pi karama ma Esta oyubo piri.”
Esta 7
Gineko Aman woko
1Kabaka gin ki Aman gucito i karama bot daker Esta.
2Doŋ i nino man me aryone doki, ka gitye ka mato koŋo vino, kabaka dok openyo
Esta ni, “Gin aŋo ma myero piri, daker Esta? Gin aŋo ma ilego? Kadi wa nucu
kerra, jami ducu gitwero cobo kakare.”
3Ci daker Esta owacci, “Ka in kabaka itwero tima ber me ye lokka, abako doga ni
pe ineka, dok pe inek jo me rokka, Man aye gin ma alego ki boti.
4Pien wan doŋ gicatowa woko, an ki jo me rokka, ni myero ginekwa woko,
gityekwa, gijwerwa woko. Kono nene gicatowa woko, co ki mon, macalo opii,
kono pe awaco lok mo, pien can wa pe myero gipor ki rwenyo lim pa kabaka.”
5Ci kabaka Akacwero openyo daker Esta ni, “Aŋa ma owaco lok meno? En kono
tye kwene ma ette ka timo lok ma kit meno-ni?”
6Ci Esta owacci, “A wayi latim aranyi, lamerok! Aman ma kite rac-ci yo!” I kare
meno Aman obedo ki lworo madit mada i nyim kabaka ki daker.
7Kabaka oa woko ki i karama ki kiniga madit mada, okato wa i dyekal ma i ŋet ot
ker; ento Aman odoŋ ka lego pi kwone bot daker Esta, pien oneno ni kabaka doŋ
oyubbe me keto can i kome.
8Ka kabaka odwogo ki i dyekal i ŋet ot ker, ka odonyo i ot ka ma onoŋo gubedo
iye ka mato koŋo vino, onoŋo Aman orumo coŋe i ŋet ki tanda ka ma Esta obedo
iye. Ci kabaka owacci, “Imito timo anywar i kom daker ki i waŋa, wa i oda
kikoma?” Ma pud kabaka loko aloka, gitweyo wan Aman woko cut.
9Ci Karbona ma en aye ŋat acel i kin dano ma gikologi ma lugwok kabaka owacci,
“Tye yat me deyo dano ma Aman oyubo pi deyo Mordekai, dano ma lokke olaro
kwo pa kabaka-ni, tye ocuŋ i gaŋ pa Aman, borre romo futi pyerabiro wiye abic
kulu.”
10Kabaka owacci, “Wude en iye.” Ci gucako deyo Aman i wi yat meno ma en
oyubo pi deyo Mordekai. Ci kiniga pa kabaka doŋ ocako kec.
Esta 9
Lujudaya guneko lumerokgi
Acoli Baibul
© 1985, Bible Society of Uganda.
838
1Ci nino dwe apar wiye adek me dwe me apar wiye aryo oromo, ma en aye dwe
me Adar. Meno aye nino kikome ma lumerok pa Lujudaya gimito ni gilogi iye pi
lok me cik ma kabaka oketo, ento onoŋo olokke odoko nino ma Lujudaya aye
myero gulo iye lumerokgi.
2I nino meno Lujudaya gucokke kacel i gaŋgi i dul lobo ducu liweŋ ma i te loc pa
kabaka Akacwero, me neko jo-nu ma onoŋo mito timo aranyi i komgi. Pe tye ŋatti
mo ma romo cuŋ i nyimgi, pien lworo omako rok ducu i komgi.
3Rwodi ducu me dul lobo mapatpat, ki luloyo madoŋo, ki lulo dano, ki lutic pa
kabaka, gukonyo Lujudaya, pien lworo madit mada omakogi i kom Mordekai.
4Pien onoŋo Mordekai odoko dano me awora mada i ot pa kabaka, doŋ ywekane
oromo dul lobo ducu, Twero pa Mordekai owoto ki medde mada.
5Ci Lujudaya gucako lweny i kom lumerokgi ducu; gunekogi ki pala lucwan,
gutyekogi woko, gutimo gin ma igi mito i kom jo ma onoŋo gidag wangi-ni.
6I gaŋ kal madit me Cuca kikome, Lujudaya guneko dano ma romo miya abic,
gutyekogi woko.
7Guneko bene Parcandata, Dalpon ki Acapata,
8Porata, Adalia ki Aridata,
9Parmacata, Aricai, Aridai ki Vaijata,
10ma gin aye awobe apar pa Aman wod pa Amedata, lamerok pa Lujudaya; ento
pe guyako jami mo.
11I nino-nu kikome jo ma ginekogi i gaŋ kai me Cuca ginyuto welgi ki kabaka.
12Kabaka otito ki daker Esta ni, “Lujudaya guneko lumerokgi miya abic i gaŋ kai
me Cuca ki awohe apar pa Aman bene, Gin doŋ gutimo gin aŋo i dul lobo mukene
ma i te kerra-ni? Gin aŋo ma myero piri? Gitwero mini, Gin aŋo ma pud ipenyo?
Gitwero cobone.”
13Ci Esta ogamo ni, “Ka kabaka oye, myero giket cik ni diki doki Lujudaya ma tye i
Cuca gutim macalo tin-ni. Ki awobe apar pa Aman doki myero gilyer komgi i wi
yat me deyo dano.”
14Kabaka oye ni myero gitim kumeno; girriiyo cik meno oŋene i Cuca ci gulyero
kom awobe apar pa Aman i wi yat me deyo dano.
15Lujudaya ma onoŋo gitye i Cuca gucokke kacel doki i nino dwe apar wiye
aŋwen me dwe me Adar, ci guneko dano miya adek i Cuca, ento pe guyako jami
mo.
Nino madito me Purim
Acoli Baibul
© 1985, Bible Society of Uganda.
839
16Lujudaya mukene ma gibedo i dul lobo mapatpat ma i te Loc pa kabaka guŋbbe
kacel bene pi gwoko komgi. Guneko dano alip pyerabiro wiye abic i kom jo ma
daggi-ni, mumiyo gunoŋo yweyo i kom lumerokgi; ento pe guyako jami mo.
17Meno otimme i nino dwe apar wiye adek me dwe me Adar. I nino dwe apar
wiye aŋwen en aye guywe iye, ci giloko odoko nino me tedo karama ki me
yomcwiny.
18Ento Lujudaya ma onoŋo gitye i Cuca gukkeco i nino dwe apar wiye adek ki
apar wiye aŋwen, mumiyo gin guywe i nino dwe apar wiye abic, ci guloko nino
meno odoko nino me tedo karama ki me yomcwiny.
19Pi meno Lujudaya ma gibedo i caro, i kin gaŋ, gikwero nino dwe apar wiye
aŋwen me dwe me Adar macalo nino me yomcwiny ki me tedo karama ki me
yweyo, ki nino ma dano poko iye mot me jami mabeco bot luwotgi.
20Mordekai ocoyo lok magi ducu, ocwalo waraga bot Lujudaya ducu ma gibedo i
dul lobo ducu ma i te loc pa kabaka Akacwero, ma gitye cok ki ma gitye ka mabor.
21Ocikogi ni myero gikwer nino dwe apar wiye aŋwen me dwe me Adar, ki nino
dwe apar wiye abic bene me dwe meno, mwaka ki mwaka,
22ni gin aye nino ma Lujudaya gunoŋo iye yweyo i kom lumerokgi, dwe ma gua
kwede ki i cwercwiny medwogo kwede i yomcwiny, ma gua kwede ki i kumo me
dwogo kwede i kuc; wek gulok nino magi gubed nino me tedo karama ki me
yomcwiny, nino me cwalo jami mabeco bot luwotgi, ki me cwalo mot bot lucan.
23Lujudaya guye me timo kit ma onoŋo doŋ gucako kwede ki kit ma Mordekai
ocoyo botgi-ni.
24 Pien Aman ma jo Agag wod pa Amedata, lamerok pa Lujudaya ducu, opiro lok i
kom Lujudaya me nekogi woko, ci obolo kwir ma gilwoŋo ni Pur me loyo tekogi
wek etyekgi woko.
25Ento ka Esta obino i nyim kabaka omiyo twer i coc ni lok marac ma en opiro i
kom Lujudaya myero gidwok i wiye, dok ni awobe pa Aman myero gidegi woko i
wi yat me deyo dano.
26Pienno nino-ni gilwoŋo ni Purim, pi lubo nyiŋ kwir ma gilwoŋo ni Pur. Pienno,
pi lok ducu ma gicoyo i waraga-nu dok pi can ma gineno pi lok meno ki gin ma
otimme i komgi.
27Lujudaya guye lok man ni myero obed i wigi, ki i wi likwayogi, ki i wi jo ducu
ma gibiribbe kwedgi; myero gikwer nino magi aryoni, kun gilubo lok ma gicoyo i
kare ma giciko mwaka ki mwaka ma pe gikeŋ.
28Nino magi myero gipo pigi dok gikwergi wa i kare pa likwayogi ducu i doggola
acel acel, i dul lobo ducu ki i gaŋ madito ducu. Lujudaya pe myero guwek gwoko
nino magi me Purim, po iye pe myero ogiki i kin likwayogi.
Acoli Baibul
© 1985, Bible Society of Uganda.
840
29Ci daker Esta nya pa Abikail, ocoyo waraga gin ki Mordekai ma Lajudaya, kun
moko waraga man me aryo-ni i kom Purim ki twerone ducu.
30Gicwalo waraga bot Lujudaya ducu ma i dul lobo miya acel ki pyeraryo wiye
abiro ma i te loc pa kabaka Akacwero ki lok me kuc ki ada,
31ni meno nino magi me Purim myero gikwer i kare ma giciko, kit ma Mordekai
Lajudaya ki daker Esta guciko bot Lujudaya, ki kit ma Lujudaya onoŋo guciko pigi
kengi ki pi likwayogi i kom lok ma mako kare me ri kecgi ki kokogi.
32Cik pa daker Esta omoko lok man me Purim, ci gicoyo gigwoko i buk.
Esta 10
Dit pa Mordekai
1Kabaka Akacwero oketo tic muroni i lobo ki i dog nam.
2Gin ducu ma Akacwero otiyo pi twerone ki tekone, ki lok ducu i kom deyo madit
ma kabaka omiyo ki Mordekai pi medo rwomme gityeko coyone i buk me
Tekwaro pa luker me Percia ki Media.
3Pien Mordekai Lajudaya obedo dano me aryo ma lubo kabaka Akacwero. Obedo
dano madit mada i kin Lujudaya, pol lutugi gimare, pien obedo ka yenyo yo me
medo berbedo pa jo me rokke, doki loko pi kuc keken i kin lutugi ducu.
Acoli Baibul
© 1985, Bible Society of Uganda.
841
Yobu
Yubu 1
Omo cwiny Yubu
1Yam tye dano mo ma i lobo Uj ma nyiŋe Yubu. Dano man onoŋo pe ki bal mo,
dok dano ma cwinye leŋ; en lalwor Lubaŋa, ma dag tim marac.
2En onywalo awobe abiro ki anyira adek.
3Lim ma yam tye bote obedo romi ki dyegi alip abiro, kinaga alip adek, twoni pur
alip acel, megi kana miya abic, kacel ki lwak luticce mapol mada; en obedo dano
madit makato jo ducu ma yo tuŋ wokceŋ.
4A wobene yam gimaro cito ka camo karama i ot pa ŋat acel acel i ninone; ci
gicwalo kwena gilwoŋo nyimegigi adek-ki ka cam ki ka mat kwedgi.
5Ka kare me karamagi otum, ci Yubu yam cwalo kwena, lwoŋogi ci lonyogi. En a
malo odiko con, tyero gitum awaŋa muporo welgi ducu, pien Yubu noŋo tamo ni,
gwok nyo awobene gubalo, pi yeto Lubaŋa la i cwinygi. Yubu yam timo kit meno
jwijwi.
6 I nino mo acel awobe pa Lubaŋa gubino gucuŋ i nyim Rwot, ci Catan bene obino
i kingi.
7Rwot owaco bot Catan ni, “In ia ki kwene?” Catan ogamo dog Rwot kun wacci,
“An aa ka wirre wi lobo, ki ka wot i kin piny i lobo.”
8Ci Rwot dok owaco bot Catan ni. “Itamo pi maticca Yubu ni meno pe tye ŋat mo
macalo en i wi lobo, dano ma pe ki bal mo, dano ma cwinye atir, ma lworo
Lubaŋa, dok dag tim marac?”
9 Catan ogamo dog Rwot kun wacci, “Itamo ni Yubu lworo Lubaŋa noŋo?
10Pe in aye irumo kome ki cel, ki ode, ki gin ducu ma en tye kwede, tuŋŋi ki tuŋŋi?
In imiyo gum i kom tic me ciŋe, limme bene omedde i lobo.
11Ento tugi keto ciŋi cut koni, igud gin ducu ma en tye kwede, ci en yeti ki i
nyimi.”
12Ci Rwot owaco bot Catan ni, “Nen, gin ducu ma en tye kwede tye i tweroni;
kono nyo i kom en keken aye pe iket ciŋi.” Kumeno Catan oa ocito woko ki i nyim
Rwot.
13Onoŋo tye nino mo ma awobe ki anyira pa Yubu gubedo ka cam ki ka mato
koŋo vino i ot pa omingi maditte;
14ci fakwena mo obino bot Yubu ma wacci, “I kare ma twoni gitye ka pur, ki kana
bene gicamo ka ŋetgi,
Acoli Baibul
© 1985, Bible Society of Uganda.
842
15ci jo Ceba gupoto i komgi, guyakogi, guneko lukwat woko ki pala lucwan: ci an
kena aye abwot me bino ka titti.”
16Ka onoŋo pud tye ka lok, ŋat mukene dok obino ma wacci, “Mac pa Lubaŋa oa ki
i polo, ci owaŋo romi ki lukwat, otyekogi woko ducu; ci an kena aye abwot me
bino ka titti.”
17Ka onoŋo en pud tye ka lok, ŋat mukene dok obino ma wacci, “Jo Kaldaya
gupokke i buca adek, ci guturre i kom kinaga, guyakogi, ci guneko lukwat ki pala
lucwan; ci an kena aye abwot me bino ka titti.”
18Ka en pud tye ka lok, ŋat mukene dok obino ma wacci, “Awobeni ki anyirani
onoŋo gitye ka cam ki ka mato koŋo yino i ot pa omingi maditte,
19ci nen, yamo madit obino, oŋolle ki tuŋ tim, oyoko twok ot aŋwen, ot opoto i
kom litino omiyo guto; ci an kena aye abwot me bino ka titti.”
20Yubu oa malo, oyeco jorre, olyelo wiye, opoto piny i ŋom, oworo Lubaua.
21Ci owaco ni, “Yam abino noŋo nia ki i i maa, dok abidok bene noŋo. Rwot ceŋ
omiyo, ci Rwot otyeko kwanyo gire; gipwo nyiŋ Rwot.”
22I kom lok man ducu, Yubu pe obalo, pe owaco ni Lubaŋa otimo rac.
Yubu 2
1I nino mo mukene awobe pa Lubaŋa dok gubino gucuŋ i nyim Rwot, ci Catan
bene obino i kingi ka cuŋ i nyim Rwot.
2Rwot owaco bot Catan ni, “In ia ki kwene?” Catan ogamo dog Rwot kun wacci,
“Aa ka wirre wi lobo, ki ka wot i kin piny i lobo.”
3Ci Rwot dok owaco bot Catan ni, “Itye ka tamo pi laticca Yubu, ni meno, pe tye
ŋat mo macalo en i wi lobo, dano ma pe ki bal mo, dano ma cwinye leŋ, ma lworo
Lubaŋa, dok dag tim marac? En pud ocuŋ matek laboŋo bal mo, kadi bed ipiya i
kome wek it yeke woko laboŋo tyen lok mo.”
4Catan ogamo dog Rwot kun wacci, “Del pi del! Gin ducu ma dano tye kwede en
bimiyo pi kwone.
5Ento tugi keto ciŋi koni, igud cogone ki riŋo kome, ci en yeti ki i nyimi.”
6Ci Rwot owaco bot Catan ni, “Nen, en doŋ tye i tweroni; ento myero igwok
kwone keken.”
7Kumeno Catan oa ocito woko ki i nyim Rwot, ocako yelo Yubu ki bur maraco
muonyo cakke ki i dye tyene nio kwede wa i cwiny wiye.
8Ci en okwanyo labaltak me cwero kome, ocito obedo i buru.
9Mumiyo dakone owacce ni, “Pud ibicuŋ matek ma pe ibalo bal mo? Yet Lubaŋa,
ci ito.”
Acoli Baibul
© 1985, Bible Society of Uganda.
843
10Ento Yubu ogamo dog dakone ni, “In aye iloko lok macalo mon mamiŋ ma pe
giŋeyo Lubaŋa. Wabigamo gin maber ki i cin Lubaŋa, ci pe wagamo gin marac?” I
can man ducu Yubu pe obalo ki doge.
11Ka lurem Yubu adek guwinyo pi gin marac man ducu mubino i kome gubino
kun ŋat man a ki i kabedone, Erifaji Lateman, Bildad Lacua ki Jopar Lanaamat.
Kumeno gurwatte kacel wek gucinyut cwercwinygi bot Yubu ki kweyo cwinye.
12Ci guilo waŋgi ka pud gitye ka mabor, pe guniaŋ maber ka dano ma gineno-nu
aye Yubu; ci gucako koko ki dwan maloŋo, guyeco jorgi, gujuko wigi ki ŋom.
13Ci gubedo piny i ŋom guri bote nino abiro dyeceŋ ki dyewor, ŋat mo ma loko
kwede pe, pien guneno ni aremme onoŋo dit mada.
Yubu 3
Yubu okok ni kono pe ginywale
1 Ka man otum Yubu oŋamo doge, olamo nino ma yam ginywale iye
2Yubu owacci,
3“Wek nino ma yam ginywala iye orweny woko matwal, ki wor ma yam giloko iye
ni, ‘Doŋ gigamo latin laco.’
4Wek en nino ca obed macol! Lubaŋa ma tye malo pe oyeny, leŋpiny mo pe
omeny nino-nu.
5Wek mutu ki piny ma ocido licuc aye ogam. Wek pol obed i wiye, cido piny me
dyeceŋ bene omiye lworo.
6Wor meno, wek piny ma ocido licuc omake, wek pe olim yomcwiny i kin nino me
mwaka, pe obin i kin wel dwe.
7Eyo, wek wor meno obed lalur, dwan daŋŋe me yomcwiny pe owinnye iye.
8Wek jo ma gilamo nino gulam en, gin jo ma gitwero lwoŋo Min Kulu .
9Wek lakalatwe me kwarpiny gudok col, okur leŋpiny ento pe onoŋ, pe onen waŋ
cen me odiko;
10pien yam pe oloro doggola ma i i maa woko, kadi kano ayelayela ki i waŋa.
11“Piŋo pe ato i kare me nywala? Piŋo kwona pe otum cut ka aa ki i ic?
12Piŋŋ yam apoto i wi coŋ maa? Piŋo tunone ogama, wek adote?
13Pienno do kono ceŋ abuto piny mot lilwe, kono anino, dok kono noŋo atye ka
yweyo,
14kacel ki luker ki luryeko me lobo, ma yam gugero odigi mabeco,
15nyo ki rwodi ma yam gitye ki lonyo, ma gupoŋo odigi ki limo
Acoli Baibul
© 1985, Bible Society of Uganda.
844
16Piŋo yam pe abedo macalo latin abwoga ma gikano, macalo latin ma pe oneno
der cen?”
17Ki kunnu jo maraco pe doŋ gikelo ayela, ki kunnu jo muol gitye ka yweyo.
18Kunnu lumabuc gibedo mot kacel, ma pe doŋ giwinyo dwan ladit tic.
19Jo matino ki ludito gitye kunnu, opii noŋo gigonyo woko ki i twer pa rwotgi.
20“Piŋo gimiyo leŋpiny bot ŋat ma tye ki can, piŋo gimiyo kwo bot jo ma cwinygi
kec?
21 Giparo pi to, ento to pe bino, gikwinyo ŋom pire makato pi lim mukanne.
22Jo-nu cwinygi kwe atika, ci cwinygi bedo yom ka giyikogi i lyel.
23Piŋo gimiyo leŋpiny bot dano ma yo orwenye, ma Lubaŋa orume ki cel?
24Pien aomo cwinya macalo acamo kwon, curra mol woko macalo pii.
25Pien gin maca ma alworo-ni bino i koma, kit giri ma poto cwinya oetimme i
koma.
26Kwecwiny pe bota, kadi bedo mot; pe atye ki yweyo, ento ayelayela aye bino
teretere.”
Yubu 4
Erifaji ojuko Yubu
1Erifaji Lateman ogamo doge ni,
2“Ka ŋat mo otemo lok kwedi, ibijul? Ento aŋa ma twero jukke owek lok?
3Nen, in ibedo ka pwonyo jo mapol, ci ibedo ka jiŋo ciŋ jo manyap.
4Dano ma oyokke mito poto in yam ijolo ki lokki, ci ibedo ka yubo dano muloc
obed matek.
5Ento koni can doŋ obino i komi, ci pe idiyo cwinyi; ogudi, ci doŋ ibaŋŋe woko.
6Lworoni i kom Lubaŋa pe kwanyo par woko ki i cwinyi mono? Leŋcwinyi pe
miyo ibedo ki gen?”
7“Koŋ itam, aŋa ma pe ki bal ma yam oto? Jo ma cwinygi teŋ ginekogi woko ki ka
kwene?
8Macalo atyeko neno-ni, jo gipuro bal ci gicoyo ayelayela macalo kodi, gikayo
bene marom.
9Gito ki yamo yweyo pa Lubaŋa, alur doge me kinigane tyekogi.
10Mor pa labwor, ki dwan labwor mager doŋ oliŋ; lak litino labwor doŋ otur.
11Labwor matek to, pien gin ma edwar pe, litino pa min labwor guket woko ata.”
Acoli Baibul
© 1985, Bible Society of Uganda.
845
12“Yam gikelo lok bota i muŋ, ita owinyo ka gikwilo akwila,
13 i kin tam mua ki i lek me dyewor, i cawa ma dano nino matek.
14Lworo madwoŋ obino i koma, ki myelkom, omiyo cogona ducu oyeŋŋe.
15Tipo okato i waŋa, ci yer koma ducu oa.
16Lacen ocuŋ mot, ento pe apoko kit ma nen kwede. Cal gin mo onoŋo tye i
nyima, piny oliŋ woko litik; lacen awinyo dwan ma wacci,
17‘Tika dano ma to-ni bedo ma kite atir i nyim Lubaŋa? Dano twero bedo ma
olony i nyim Lacwecce?
18Lubaŋa pe geno kadi wa luticce, ki lumalaikane bene en ŋolo bal.
19Jo ma komgi calo odi me lobo, ma gutigi gicibo i kweyo, ma ginyotogi macalo
nyenye, gibedo niŋniŋ kono?
20I kin odiko ki otyeno gityekogi woko, girwenyo matwal kun ŋat ma paro pe.
21Gito woko oyot, kun peya ginoŋo ryeko, macalo kema poto ka gigonyo tolle.’ ”
Yubu 5
1“Lwoŋ ba; tye ŋat mo ma bidokki iye? Ibilokke bot aŋa ki i kin jo maleŋ?
2Atika cwercwiny miyo lamiŋ to, nyeko neko dano ma tamme nok.
3Atyeko neno lamiŋ ma ocuŋ matek, ento oyotoyot aceno kabedone.
4Kuc doŋ bor ki litinone; ginyotogi woko i dog gaŋ, kun ŋat ma larogi pe.
5Cam ma en okayo, dano ma kec nekogi gicamo, kun gikwanyo wa i kin okuto; pi
mitgi madwoŋ gilaro lonyone alara.
6Pien can pe a i apwa, ayelayela pe twi ki i ŋom;
7dano ginywalo kun kemo can macalo mac kir malo,
8“Ki tuŋ bota kono do ayenyo kony ki bot Lubaŋa, kono aketo lokka i ciŋe.
9En tiyo tic madito ma tere pe tatte, ticce me aura ma welgi pe kwanne.
10En miyo kot i wi lobo, cwalo pii i bar kwat.
11En keto jo ma tye piny i kabedo ma malo, tiŋo jo ma kumo, cibogi malo ka
maber.
12En balo tam pa luryeko me goba, kumeno pe gicobo ticgi kakare.
13 En mako luryeko i ryekogi kengi, macalo i owic, yub pa jo ma tamgi ogom balle
woko oyot.
14Gin donyo i colpiny dyeceŋ, gipaŋŋe apaŋa i cwiny dyeceŋ macalo dyewor.
Acoli Baibul
© 1985, Bible Society of Uganda.
846
15Ento en laro litino kic ki i twergi, mayo jo ma piny obwoyo ki i cin jo magwa.
16Kumeno lucan gibedo ki gen, jo maraco gimiyo doggi woko.
17 “Tye ki yomcwiny, dano ma Lubaŋajuko; pi meno pe ikwer pwony pa Won
Twer Ducu.
18 Pien en miyo ret, dok tweyo; goyo dano, ci caŋo.
19En bilari i kom ayela abicel, wa i me abirone bene gin marac mo pe bigudi.
20I kare me kec en bikoki i kom to, ki i mony en bilari ki i lak pala lucwan.
21En bikani ki bot anino leb, pe ibilworo layak ka obino.
22Kec cam ki yako jamini bimiyo inyero anyera, dok pe ibilworo lee tim.
23Pien in ibicikke ki gweŋ ma i poto, lee tim bibedo kwedi ki kuc.
24Ibiŋeyo ni kemani tye maber, ibiŋiyo dwolli ci gin mo pe ma orem.
25Ibiŋeyo bene ni likwayu gibibedo mapol, litino anywallini bibedo calo lum ma i
tim.
26Ibito ma doŋ iti maber, ma komi pud tek, macalo bel ma gitero i laro ka dinone
ka karene oromo.
27Nen, watyeko yenyo te lok man, tye ada. Winy, wek in bene iŋe piri keni.”
Yubu 6
Yubu ojuko luwote
1Yubu odok iye kun wacci,
2“Kono ceŋ gipimo cwercwinya, kono giporo i mijan ki can ma opoto i koma!
3Pien kono obedo pek ma kato kweyo dog nam; en gin mumiyo cen aloko lok ata
ta.
4Atero pa Won-Twer Ducu doŋ otuco koma, cwinya tye ka mato kwirgi; Lubaŋa
doŋ o kelo i koma kit ticce ducu ma kelo lworo.
5Kana me tim kok ka en tye ki lum i doge? Twon dok kok ka doŋ giketo camme i
nyime?
6Gin mabot twero camme laboŋo kado? Pig otigo lweka bille mamit?
7Iya pe mito wa bilone; gin calo cam ma lemo cwinya.”
8“Ka nene Lubaŋa omiya gin ma alego bote! Kono omiya gin ma cwinya mito!
9Do kono Lubaŋa oye nyota woko matwal; kono oweko ciŋe otiyo ticce otyeka
woko.
Acoli Baibul
© 1985, Bible Society of Uganda.
847
10Kono otimo kumeno, kono cwinya okwe; kono apye ki yomcwiny, kadi bed
remkoma pe tima kica; pien onoŋo yam pe akwero lok ma ŋat Maleŋ owaco.
11Atye ki teko aŋo ma miya pud akuro? Agikki me kwona bibedo niŋniŋ, ni kono
abedo ka ciro?
12Tekona rom ki teko me got mono? Riŋo koma rom ki mola ce?
13I ada pe atye ki kony mo iiya, kit gin me konya doŋ oa woko ki bota.”
14“Ŋat ma kwero timo lawote kica noŋo oweko doŋ lworo Won Twer Ducu.
15Omega gubwola macalo laora kulu ma ka opoŋ, piine mol woko, two oyot;
16piine col pien orubbe ki pee, pee mua ki i wi got okanne iye.
17I kare me oro piine rwenyo woko, ka piny doko lyet pe doŋ nen.
18Luwot giweko yogi, giwirre ata pi yenyo pii, gicoro dye tim, girwenyo wo ko
matwal.
19Luwot mua ki i Tema guciko waŋgi me neno lakit kulu-nu, jo mua ki i Ceba
gumoko gengi i kome.
20Gubedo ki gen madwoŋ ento gengi oballe noŋo, ka guo kunnu, ci lewic omakogi.
21Wun ki tuŋ bota wurom ki laora kulu meno; wuneno can mupoto i koma, ci
lworo omakowu cut.
22Onoŋo yam alego gin mo ki tuŋ botwu? Yam awacci wumi limwu pira me lawil
loyo kop?
una?”
23Nyo awaco ni wulara ki i ceŋ lakworra? Nyo ni wukoka ki i ciŋ jo ma gitye ka
24“Ber wupwonya, ci abiliŋ woko litik; wunyuta bal ma apoto iye.
25Lok ma tye atir mit twatwal! Ento wun ka wujuka nyuto aŋo?
26Wumito juko lok ma giwaco awaca, kun lokka calo yamo noŋo pien piny doŋ
oloya.
27Kono do wubol kwir i kom litino kic, nyo wulok luremwu gudok gin me acata pi
lim.
28“Ento koni wutim ber, wunen waŋa, pien pe abiloko lok goba ki i nyimwu.
29Wuwek doŋ meno obedi ba, wuwek ŋolo kop i koma ma pe atir. Wulok tamwu,
pien kop pe twero loya.
30Pud wutamo ni aloko lok goba? Can mapek poto i koma ci pe aromo poko
kine?”
Yubu 7
Acoli Baibul
© 1985, Bible Society of Uganda.
848
1“Kwo me lobo man tek calo tic matek pa lumony; dano tyeko karene macalo
lapakaca.
2En cal ki opii ma paro bedo i tipo, rom ki lapakaca ma tamme okemo mucara.
3Kumeno an gimiya abedo abeda noŋo pi lwak dwe mapol, nino ki nino aciro
ayela dyewor.
4Ka abuto piny apenyo ni, ‘Abia malo awene?’ Ento dyewor ri nakanaka, kun
abedo ka pwodde apwoda nio wa okogweno.
5Kwidi ki cilo ma odille kacel oboyo koma woko, del koma tal woko ci dok cwer
tut
6Nino acel acel kato madwir makato yat cweyo boŋo, ci tum woko kun weka
laboŋo gen mo.
7“Lubaŋa, po ni kwona rom ki yamo; waŋa pe dok bineno gin maber wacel.
8Ŋat ma waŋe onena pe binena doki; ibiciko waŋi pi nena, ci inoŋo an ape.
9Macalo pol ket ci pe dok nen, kumeno ŋat mucito piny i lyel pe kato woko.
10En pe dok aye i ode, kadi kabedone pe ŋeyo en doki.
11“Kumeno pe dok abijuko doga. Awinyo arem i cwinya, myero aloki; myero
akok, pien iya kec.
12An abedo nam bo, nyo min kulu, mumiyo imito tweya woko?
13Ka awaco ni, ‘Kabutona bikweyo cwinya,’ nyo ni, ‘Arem koma bikwe ka abuto
piny,’
14ci in iryaŋo koma ki lwak lek ma bino i wiya, imiyo lworo maka matek pi gin ma
anene dyewor.
15Kono do gideya woko! Twora ata awek bedo ki arem man.
16Adag bedo kit man; pe amito kwo nakanaka. Wek abedi, pien nino me kwona
calo yamo noŋo.
17 “Dano obedo gin aŋo, mumiyo pire bedo tek boti-ni? Piŋo iketo cwinyi i kome
kuman?
18Ibedo ka lime odiko odiko, kun iteme teretere.
19“Ibibedo ka nena pi kare ma rom mene, ma pe iloko waŋi ineno cen ka mukene?
Pe koŋ iweka kare manok ma rom, ma mwonyo laa keken?
20Ka abalo, ci atimo gin aŋo i komi, in lagwok dano? Piŋo ibaya ki toŋŋi kare ducu,
macalo dano ma pwonyo lweny? Piŋo adoko calo yec mapek boti?
21Piŋo pe itima kica pi rocca? Dok pe ijwayo balla woko piŋo? Pien koni doŋ
gibiyika woko; ibiyenya ento pe ibinoŋa.”
Acoli Baibul
© 1985, Bible Society of Uganda.
849
Yubu 8
Bildad otito ni tim pa Lubaŋa tye atir
1Bildad Lacua ogamo doge kun waco ru,
2“Lok magi ibiloko nio wa awene, kun lokki winnye calo yamo madit ma kodo
matek?
3Lubaŋa pe twero ŋolo kop atir? Won Twer Ducu timo gin ma pe kakare?
4Nen, litinoni gubedo ka timo bal i kome, oweko en omiyo can opoto i komgi ma
oporo balgi.
5Ka ibiyenyo Lubaŋa, kun ibako dogi bot Won Twer Ducu,
6ka ii leŋ ma cwinyi atir, adada en bia ci konyi, bidwoko odi kakare pi kiti ma atir.
7Kadi bed yam i acakki ibedo ki jami manok, ento i agikki me kwoni ibibedo ki
lim mabup.
8“Pienno alegi, peny kwarowa macon, ci it am ni gin aŋo ma yam kwarogi gubedo
ka yenyo;
9pien waŋ wabedo jo ma laworo keken, pe waŋeyo gin mo, ninowa me bedo i
lobo lokke calo tipo.
10Kono iwinyo pwony pa ludoŋo, ki lok ma giwaco pi ŋecgi matut.
11“Togo twero doŋo ka ma daba pe iye? Lagada doŋo ka ma pii pe iye?
12Ka pud gilot alota, ma peya gitoŋogi, giner woko oyot makato ginapita ducu ka
pii pe.
13Meno aye yo pa jo ducu ma wigi wil i kom Lubaŋa; gen pa dano ma pe lworo
Lubaŋa bitum.
14Gin ma en geno rom ki uci ma cot woko oyotoyot, nyo rom ki obwo oboropyen.
15En jeŋŋe i kom ode, ento ode pe cuŋ; en keto ciŋe me makone, ento pe cun
matek.
16Nyo en rom ki doo ma lot matek ka cen oryeny, ma jaŋe lak, rumo po to woko.
17Lwite odwalle i kom odur gweŋ, en bedo i kin pata.
18Ka gipuro woko ki kakare, kabedone bikwere woko, kun waco ni, ‘An yam peya
aneni,’
19ci doo mukene twi i ŋom leyo kakare cut. Meno aye yomcwiny pa dano ma pe
lworo Lubaŋa.
20“Nen, Lubaŋa pe kwero dano ma pe ki bal; en pe mako cin jo maraco.
21En pud bimiyo dogi poŋ ki nyero, miyo ibidoŋo oduru me yomcwmy.
Acoli Baibul
© 1985, Bible Society of Uganda.
850
22Lewic bimako jo ma dagi, ki kema pa lutim maraco pe dok binen.”
Yubu 9
Yubu okok ni yo pe ma myero epid kwede i nyim Lubaŋa
1Yubu ogamo ni meno,
2 “Adada aŋeyo ni tye kit meno; ento dano twero loyo kop niŋniŋ i nyim Lubaŋa?
3Ka ce dano mo mito pyem kwede, ci twero penyo peny alip acel kulu ma pe dano
mo twero dokke iye kicel keken.
4Lubaŋa ryek i cwinye, dok tekone dwoŋ; aŋa ma tye ki tekcwiny ma romo loye?
5En kobo godi woko ma pe giŋeyo, ci lokogi woko ki kiniga.
6En cwalo oyeŋyeŋ yeŋo ŋom, ci puto woko ki i kabedone, dok miyo wir me te
lobo ducu yeŋŋe.
7En ciko ceŋ, miyo pe tuc; en umo lakalatwe woko i dyewor wek pe guryeny.
8En oyaro polo kene, ka onyono biamwonyi me nam woko,
9 En aye ma otiyo Oluma ki Lyeronyim, Yoggo ki lakalatwe ma ginen yo tuŋ acuc.
10En tiyo tic madito ma niaŋ iye tek bot dano, ki tic me aura ma welgi pe kwanne.
11Nen, en kato ki i ŋeta, kun pe aneno; en medde ki wot anyim, ento an pe aŋeyo.
12En kwanyo jami ma iye mito cito kwede woko aŋa ma twero juke? Aŋa ma
twero penye ni, ‘Itimo aŋo?’
13“Lubaŋa pe biloko kinigane; wa lukony pa Rakab, ma min kulu, gukulle piny i
nyime.
14Kara man atwero gamo doge niŋniŋ, nyo yero lok ma abipido kwede i nyime?
15Kadi bed balla pe, pe atwero gamo doge; myero aleŋ ŋat ma odota otima kica
keken.
16Ka ce nene ogamo doga i kare ma alwoŋe, kono pe aye ni obedo ka winyo lokka.
17En bedo ka nyona ki yamo matek, ci medo ret i koma laboŋo tyen lok mo.
18En pe ye miya kare me yweyo, ento miyo abedo ki keccwiny keken.
19Ka ce obedo lweny me pyem me nyuto teko, ci nen en! Aŋa ma twero lwoŋe ka
amito pido kwede?
20Kadi bed balla pe, ento lok ma aloko miyo kop loya; kadi bed balla pe, en twero
miyo anen calo dano muŋak woko.
21An balla pe, omiyo pe doŋ aparo; doŋ pe amito ni abed kwo.
Acoli Baibul
© 1985, Bible Society of Uganda.
851
22Lokke tye acel keken; pienno omiyo awaco ni, Lubaŋa tyeko jo ducu, jo mubalo
ki jo ma pe gubalo.
23Ka can mo opoto i kom jo ma pe ki bal, ci en nyero mere anyera, kun neno ni
man keckom mukelo to atura kit meno.
24Gimiyo lobo i cin jo maraco; en umo waŋ luŋolkop woko; ka ce pe en, ci aŋa
kono?
25“Nino me kwona riŋo oyotoyot kato laŋwec woko, gilwi girwenyo woko, pe
gineno gin mo maber.
26Gicito oyot calo yeya ma gitiyo ki togo, calo ocur ma lyanne i kom lee ma en
dwaro.
27Ka atamo ni, ‘Wiya biwil woko i kom pekona, abibedo ki yomcwiny kun abunyo
abunya,’
28pud dok abedo ki lworo pi arem ducu ma atye kwede, pien aŋeyo ni ibitera
macalo dano ma laba!.
29Macalo doŋ iŋolo ni kop oloya, ayelle kono dok piŋo?
30Kadi bed alwokke ki pee, kadi bed alwok ciŋa ki cabun magwa,
31pud ibibola i bur aye, ci boŋŋina bikwero koma woko.
32“Lubaŋa gire pe dano calo an, ma myero agam doge, kono obedo dano, kono
wapido dwede,
33Ŋat mo pe ma twero ŋolo lok i kinwa, ma myero oket ciŋe i komwa waŋ aryo
ducu.
34Wek Lubaŋa pe opwoda ki odoone wek pe koma oryaŋŋe me lworo en.
35Miyo atwero lok laboŋo lworo mo i nyime, kun aŋeyo ni pe atye kit ma jo mogo
gitamo kwede.”
Yubu 10
Yubu okok pi kit kwone
1“Adag doŋ kwona, pe abijuko kokona; abiloko lok ducu, pien cwinya doŋ odoko
kec.
2Abiwaco bot Lubaŋa ni, pe iŋol ni kop oloya; titta gin mumi yo it ye ka pyem
kweda.
3Tika nen ber ki boti me una, ki me ca yo tic ma in doŋ itiyo, kun tammi rwatte ki
tam pa jo maraco?
4Waŋi rom ki waŋ dano? Ineno piny kit ma dano neno kwede?
5Wel nino me kwoni rom ki pa dano? Ibiri pi mwaka manok calo dano,
Acoli Baibul
© 1985, Bible Society of Uganda.
852
6mumi yo it ye ka roto bal i koma-ni, wek inen ka ma apoto iye?
7Kono iŋeyo ni an pe abalo, dok ni pe tye dano mo ma twero lara ki i ciŋi.
8In yam icweya ki ciŋi, ci koni doŋ ilokke, imito neka?
9Po ni yam icweya ki lobo; dok ibidwoka i apwa aye?
10Cen pe ionya woko macalo cak, ci imiyo adoko calo cak lukulu?
11In ceŋ iumo koma ki del ki ler riŋo, ci ikubo an kacel ki cogo ki Jer
12Imiyo bota kwo ki mar meri ma pe lokke ci iyelle pira, igwoko cwinya.
13Ento onoŋo ikano lok macalo man i cwinyi; doŋ aniaŋ ni gin mutimme-ni onoŋo
ityeko yubo con.
14Ka apoto i bal, in ibedo ka kiya, ci pe iye weko balla mo wacel.
15Ka at imo gin marac can obed i koma! Ento kadi balla pe, pe atwero tino waŋa
malo, pien lewic omaka, canna obwoya woko.
16Ka ce atiŋo wiya in itugi dwara cut, macalo labwor, ci itiyo tic me aura i koma.
17In ibedo ka kelo cadenni manyen pi nyutc balla, kinigani medde ameda i koma,
kun ikelo buca mony manyen ka lweny i koma.
18“Piŋo iweko aa ki i i maa? Kono ceŋ aŋuko to ma peya waŋ dano onena, kono
ber.
19Kono ceŋ gitiŋa nia ki i ic gitera wa i lyel, wek abed macalo ŋat ma pe yam
obedo kwo.
20Nino me kwona pe odoŋ manok keken? Wek abedi, wek abed ki yomcwiny
manok,
21ma peya acito ka ma pe doŋ abidwogo ki iye, i lobo me mutu ki piny macollicuc,
22i lobo me colpiny munyobbe ata, ka ma dero ceŋ rom ki piny macol.”
Yubu 11
Jopar odoto Yubu pi bal
1Jopar ma Lanaamat ogamo ni meno,
2“Lwak lok mapol ma rom meno pe gigamo ce? Lalok mada aye ma lokke tye atir?
3Dog dano myero otwo woko pi lokki ma tere pe-ni? Iloko lok me ŋala, ci dano
mo pe bimaki ki lewic?
4Pien iwaco ni, ‘Pwonnya tye maleŋ, i waŋ Lubaŋa balla pe.’
5Ento kono Lubaŋa oloko lok mo, kono oŋamo doge boti!
Acoli Baibul
© 1985, Bible Society of Uganda.
853
6En kono oyabo boti muŋ mapol me ryekone, pien tim mua ki i ryekone bedo me
aura. Koŋ iŋe ni can ma Lubaŋa oketo i komi pe oporo balli ducu.
7“In itwero niaŋ ryeko ki dit pa Lubaŋa? Itwero noŋo ka ma twer pa Won Twer
Ducu gik iye?
8Tye malo kato polo, in itwero timo gin aŋo? Tut makato lyel, in iŋeyo iye gin
aŋo?
9Bor makato lobo ducu, lac makato nam.
10Ka en obino ci omako dano, ce olwoŋe i nyim kop, aŋa ma twero juke?
11En ŋeyo jo ma pe gigenne; ka oneno bal, pe keto iye cwinye?
12Ento dano ma lamiŋ binoŋo ryeko, ka kana me tim onywalo dano.
13“Kono ibedo ki cwiny maber, kono itaŋo ciŋi bote!
14Ka yam itimo tim marac, pe doŋ igudi; pe iwek jo ma i odi gutim gin mo marac.
15Atika doŋ ibitiŋo waŋi malo kun bal mo pe i komi; ibicuŋ matek, pe ibilworo.
16Wii biwil i kom canni; bibedo boti mucalo pii ma doŋ omol orwenyo woko.
17Kwoni bibedo ka maleŋ makato cwiny dyeceŋ; kadi bed itye i piny macol
bibedo macalo rupiny.
18In doŋ ibibedo ma cwinyi opye, kun iŋeyo ni nyimi leŋ; ibiywe mot ki kuc kun
Lubaŋa tye ka gwoki.
19Ibibuto piny, ci ŋat mo pe bimiyi lworo; jo mapol gibibino boti wek ginoŋ gum
ki boti.
20Ento piny biloyo jo maraco matwal; pe gibinoŋo ka kanne, gibiparo pi to
keken.”
Yubu 12
Yubu oloko i kom twero ki ryeko pa Lubaŋa
1Yubu ogamo ni meno,
2“Adada wun jo ma tye ki ŋec, ka wuto, ryeko bene birwenyo woko.
3Ento an aniaŋ lok bene macalo wun, wun pe wuloya wacel. Aŋa ma pe ŋeyo lok
macalo magi?
4Adoko gin anyera bot lurema; an ma ceŋ alwoŋo Lubaŋa ci en gamo doga, an ma
kita atir, ma bal mo pe i koma, adoko gin anyera.
5Lagumkom cayo ŋat ma kome kec, en mito goyo jo ma tyengi ocer.
6Kema pa luyak tye ki kuc; jo ma miyo kiniga mako Lubaŋa gibedo mot mupye,
gin jo ma guloko tekgi odoko lubaŋagi.
Acoli Baibul
© 1985, Bible Society of Uganda.
854
7“Peny wa bot lee, ci gibipwonyi; peny winyo me polo, ci gibitittr.
8Gin ma lak alaka i nom gibipwonyi; rec me nam bene gibitucone boti.
9Aŋa i kin magi ducu ma kwiya ni ciŋ Rwot aye otiyo man?
10Tipo pa gin makwo ducu tye i ciŋe, dano acel acel mato yamo pi twerone.
11It dano pe ye lok ducu, ento bilo abila, macalo dano bilo cam ki lebe.
12Ryeko bedo bot jo muti, ri i wi lobo miyo dano niaŋ i te lok mapol.
13Lubaŋa tye ki ryeko dok ki twer; en tye ki tam matut ki twer me cobone.
14Ka en omuko ot, ŋat mo pe dok gero odoco; ka en oloro wi dano, ŋat mo pe dok
yabo.
15Ka en ojuko kot pe cwer, ci lobo two woko; ka en cwalo pii, ci corre i wi lobo.
16En tye ki teko ki ryeko me cobo ticce; laŋak dano ki ŋat ma giŋako gin ducu
mere.
17En tero lumi-tam woko munero, en loko luŋolkop doko lumino.
18En gonyo jo ma luker gutweyo ki i buc, ci tweyo dura i pyer luker macalo opii.
19En tero ajwagine woko munero, ci miyo wegi twer poto.
20En twoyo dog jo ma yam gigenogi, ci miyo gikwiya poko gin maber ki gin
marac.
21En miyodano gicayo rwodi, dok geŋo wegi twer i tiyo ticgi.
22En yabo muŋ ma gikanne i piny macol, ci kela piny macol licuc i der ceŋ.
23En miyo rok mo-ni doko madit, ka dok tyeko woko; miyo rok mukene nyayo
locce, ka dok tenyo woko ata.
24En kwanyo ryeko woko ki bot lutel wi lwak, miyo gimal ata i tim ka ma yo pe
iye.
25Gin leyo piny i colpiny laboŋo der ceŋ; miyo gicatte macalo lamero.”
Yubu 13
Yubu ocuŋ matek kun waco ni cwinye leŋ
1“Nen, atyeko neno man ducu, atyeko winyo, ci aniaŋ iye.
2Gin ma wun wuŋeyo, an bene aŋeyo wun pe wuloya wacel.
3Ento kono do aloko bot Won Twer Ducu; amito laro lokka ki Lubaŋa.
4Wun wuumo lok ada woko ki goba; wun ducu ludaktar ma konywu pe.
5Kono Wuliŋ aliŋa do, ci mi yo wunen jo maryek.
Acoli Baibul
© 1985, Bible Society of Uganda.
855
6Koŋ wuwiny kit ma atamo kwede, wuter itwu i pidona.
7Wubiloko lok goba pi Lubaŋa? Wubilok ŋire kun wubwolo dano abwola?
8Wun wudworo kor Lubaŋa? Wudoko lupido pire ce?
9Wubibedo maber mono ka en oŋiyo tamwu? Wutwero bwolo en macalo
wubwolo dano?
10Atikane en bijukowu, ka wucwako kore i muŋ.
11Ditte pe biryaŋo komwu, ci miyo lworo makowu i nyime?
12Oŋon ma wubolo rom ki buru mamwa, lok ma wupido rom ki lobo ma nidde
woko oyot.
13“Koŋ Wuliŋ mot, ci abilok, ci gin ma mito bino i koma obin.
14Wek acam tona, ajalo kwona woko.
15Wek en oneka gire, pe atye ki gin mo kadi bed kumeno pud abilaro lok kom kita
i nyime.
16Man aye bimiyo aloyo kop, ni meno, dano ma pe lworo Lubaŋa pe o i nyime.
17Wuwiny lokka mot mupye, wek lok ma atiro odony i itwu.
18Atyeko yu bo lok ma abipido; aŋeyo ni abiloyo kop.
19Aŋa ma bipyem kweda? Wek obin, an mera abiliŋ woko ci ato.
20“Alegi lok aryo keken, Lubaŋa, ci ka iye, pe abikanne gira ki nyimi;
21pe iwek ciŋi oguda, pe iwek lworona i komi oryaŋ koma.
22Eno, lwoŋa, ci abigamo dogi; nyo weka aloki, ci ibidwoko lok bota.
23Balla ki rocca tye adi? Nyutta tim aranyina.
24Piŋo doŋ ilokke woko i koma? Piŋo itera macalo lakworri?
25Imito imi lworo omaka ce, kun arom ki oboke ma yamo tero? Iryemo kor cuŋ
kai mutwo?
26Pien icoyo lok makec marac i koma, pud imito ni anen can pi bal me tinona.
27 In irwako tyena i okol, iŋiyo ka ma acito iye ducu; iketo waŋ co ka ma tyena
myero ogik iye.
28Ci miyo adoko rom ki gin mutop woko, nyo boŋo ma nyenye ocamo.”
Yubu 14
Lok pa Yubu i kom kwo me lobo man ma bitum woko oyot
1“Dano ma dako onywalo nino me kwone nok, opoŋ ki ayelayela.
Acoli Baibul
© 1985, Bible Society of Uganda.
856
2En bi no calo ature ci ner woko oyot; en rwenyo calo tipo, pe ri nakanaka.
3Ci in dok iciko waŋi i kom ŋat macalo meno, ikela i nyimi wek inolla kop?
4Aŋa ma twero kelo gin maleŋ ki kom gin ma pe leŋ? Pe tye ŋat mo wacel.
5Gityeko ŋolo wei nino me kwone, in iŋeyo wel dwe ma imiye; ityeko nyuto ka
ma kwone bigik iye pe dok kato.
6Lok waŋi inen ceŋ, wek en obedi, wek otyek ninone ki kuc macalo latic pi
mucara.
7“Dano twero bedo ki gen pi yat, ni meno ka gireto piny ci dok binyuro, pud dok
bilot aye.
8Kadi Lwite ori oteggi i lobo, kadi ajutte yam oto la i nom,
9ento tekke pii tye bicwico woko, bolo jaŋe calo yat ma pud gipito apita.
10Ento dano to mere ci pe doŋ a malo; kwone gik woko, ci en doŋ tye kwene?
11Macalo pii tum wo ko ki i nam, ki kulu dwoŋ two woko,
12kumeno dano bene buto piny ci pe dok a; en pe dok bico nio waŋ ma polo doŋ
pe, pe bico ki i waŋ ninone.
13Kono do ikana i lyel, kono ikana waŋ ma kinigani doŋ okato! Kono icikka kare
wek ipo pira doki!
14Ka dano doŋ oto, pud dok bibedo kwo? Kono icikka kare, kono atyeko kare me
waŋ ticca ducu, kun akuro nino ma myero gigonya iye.
15Ka lacen ibilwoŋa, ci abigamo dogi; pira bibedo mitti mada, pien in aye iketo an.
16Lacen ibineno ka ma acito iye ducu, ento pe ibikiya pi neno balla;
17ibitweyo balla woko i kicaa, ibiumo wi rocca ducu.
18“Ento got madit poto ci nidde woko, pata gikobo woko ki i kakare.
19Pii mudo gweŋ woko, kot ma cwer matek molo lobo woko; in bene ityeko gen
pa dano woko kit meno.
20In ibwoye woko matwal, ci en cito gire; imiyo waŋe lokke, ci iryeme woko.
21Litinone ginoŋo deyo, ci en pe ŋeyo; gidwokogi piny, ci en pe niaŋ gin mo iye.
22En bedo ka winyo mere arem me kome keken, en koko cwercwiny ma mere
kene.”
Yubu 15
Erifaji dok ojuko Yubu
1Erifaji Lateman ogamo owaco ni meno,
Acoli Baibul
© 1985, Bible Society of Uganda.
857
2“Dano ma Laryeko gamo lok ki yamo noŋo, kun noŋo iye opoŋ ki yamo wokceŋ
laboŋo ŋec mo?
3En myero opyem ki lok ma pe konyo, nyo ki lok ma pe kelo gin mo maber?
4Ento in igeno dano ni pe gulwor Lubaŋa, igenogi ni pe gubed ka lwodo lok i
nyime.
5Pien balli aye pwonyo dogi, iloko lok pa jo ma bwolo dano ki ryeko.
6Dogi keni miyo kop loyi, pe an, dogi aye ma okelo lok i komi.
7“In aye dano ma gicako nywalone ce? Meni onywali ma peya giketo godi?
8Yam iwinyo yub me muŋ i cokke pa Lubaŋa? Imito ryeko ducu obed meri keni
ce?
9Gin aŋo ma in iŋeyo ma waŋ wakwiya? Iniaŋ i gin aŋo ma waŋ pe waŋeyo ducu-
ni?
10Dano muti ki dano ma wiye ki lwar gitye i kinwa, gin aye guri i wi lobo makato
woru.
11Lok ma Lubaŋa okweyo ki cwinyi ki lok ma giloko kwede mot mupye, obedo
gin mo manok ki tuŋ boti ce?
12Piŋo cwinyi oarre woko? Piŋo waŋi tur ki kiniga?
13Piŋo iloko kinigani i kom Lubaŋa kun iweko lok macalo meno a ki i dogi?
14 Dano gin aŋo, ma miyo en twero bedo ma iye leŋ? ŋat ma dako onywalo en gin
aŋo, ma miyo twero bedo laboŋo bal mo?
15Nen, Lubaŋa pe geno wa jone maleŋ-gu, polo kulu pe leŋ ki i waŋe.
16Ci dano kono, ma en keni mukwokki bibedo niŋniŋ i nyime, ma oloko bal odoko
macalo pii me amatane-ni?
17“Winy lokka, wek atitti, ci abinyutti gin ma doŋ aneno,
18en aye lok ma yam luryeko gubedo ka titone, ki kwarogi bene yam pe gumuŋo
lokke.
19Lobowa ceŋ gimiyo botgi gin kengi, ci larok mo pe mubedo i kingi.
20Dano marac pwodde ki arem nino ducu me kwone, pi mwaka ducu ma gimiyo
bot dano ma pe lakica.
21En bedo ka winyo dwan ma kelo lworo; i kare me kuc layak bibino i kome.
22En pe tye ki gen me dwogo woko ki i ka macol, pien gitye ka kiye ki pala lucwan
me neke.
23En bedo ka mal ata pi yenyo kwon, kun waco ni, ‘Tye kwene?’ En ŋeyo ni i
nyime tye iye to.
Acoli Baibul
© 1985, Bible Society of Uganda.
858
24Peko ki can gibedo ka ryaŋo kome; gibwoye woko macalo kabaka ma oyubbe pi
mony.
25“Dano-nu oryeyo ciŋe kom Lubaŋa, obutte ni etwero lweny ki Won Twer Ducu,
26kun riŋo i kome macalo twon ki kwot molane ma kinoŋ.
27Waŋe obedo mununy, pyere oyarre malac.
28En obedo i gaŋ i mogo ma yam odoŋ noŋo, i odi ma dano pe myero gubed iye,
ma giciko ni odoŋ obur.
29Pi meno en pe bibedo lalonyo, lonyone pe biri, pe bicuŋ matek macalo yat ma
Lwite odonyo piny i ŋom;
30pe bibwot ki i colpiny. En bibedo rom ki yat ma mac oroyo pote woko ma pud
olot alota, ki ma yamo otero ture woko.
31Wek en pe ogen piny nono, kun bwolle kene, pien piny nono aye bibedo bakacic
ma en bilimo.
32En bibedo rom ki yat ma gilwero jaŋe ma karene peya oromo, ma pote pe doŋ
lot.
33Bibedo rom ki olok ma nyige oo ma peya ocek, nyo yai jeituni ma ture oo woto.
34Lwak jo ma pe gilworo Lubaŋa girom ki lulur; mac waŋo kema pa lugam lim me
wil i muŋ;
35Giyaco aranyi ci ginywalo tim marac, gipiro lok goba ki i igi.”
Yubu 16
Yubu okok pi gin ma Lubaŋa otimo i kome
1Yubu ogamo ni meno,
2“Atyeko winyo lok mapol ma rom ki meno; wun ducu wun lukwecwiny ma kela
ayela keken.
3Lok ma obedo yamo noŋo ka gikke pe? Aŋo ma oŋeto ii, omiyo igamo doga?
4An bene ceŋ atwero loko macalo wun, kono ceŋ wubedo ki kit ma rom ki mera-
ni; an onoŋo ceŋ atwero rwado lok pi jukowu, kun ayeŋo wiya botwu.
5Cen atwero jiŋo cwinywu ki lokka, ki kweyo aremwu ki mit doga.
6“Ka an aloko-ni arem koma pe okwe; ci ka aliŋ woko, pe dok cen.
7Adada, Lubaŋa koni doŋ oolo koma woko, oruto jona woko ducu.
8En doŋ otyeko maka woko, ci odoko caden me nyuto balla; jony me koma odoko
macalo lakworra, ma loko lok me caden i nyima.
Acoli Baibul
© 1985, Bible Society of Uganda.
859
9Iye okwera, otima malit macalo labwor ma kido kom lee, okayo lake woko i
koma ki kiniga, lamonena gaya ki waŋe macalo ŋat ma pako toŋŋe me neko dano.
10Jo guŋamo doggi i koma, gudoŋo lema me anywar, gudille i koma likiŋ.
11Lubaŋa doŋ omiya i ciŋ jo ma kitgi pe atir, obola i ciŋ jo maraco.
12Onoŋo abedo mot mupye, ci onyoŋo koma woko, omaka ki ŋuta, oŋinya
matitino. Obedo ka baya ki toŋŋe
13wegi atumme guruma dyere. Otuco olaŋa pil, laboŋo kica, ooyo pig kedana i
ŋom.
14Oketo can i koma teretere macalo lamony ma bedo ka riŋo i kom ot pi mu kone
woko.
15Akwoyo boŋo gunia me arukana, tekona ducu doŋ obuto i apwa.
16Waŋa doŋ obok ki koko, del waŋa ocido macol licuc,
17kadi bed pe atimo gin mo me bwami, dok kadi legana bal mo pe iye.
18“In lobo, pe ium remona, ci wek kokona pe onoŋ kabedo me yweyo.
19 Kadi koni, nen, cadenna tye i wi polo, cadenna tye malo.
20Lurema gicaya, ento pig waŋa cwer kun akok kwede bot Lubaŋa,
21ni kono en olar lok pa dano i nyim Lubaŋa, macalo dano laro lok kun cuŋ pi
lawote.
22Pien ka mwaka man ok doŋ okato, abicito ka ma pe doŋ abidwogo ki iye.”
Yubu 17
1Cwinya doŋ otum, kwona doŋ mito gik woko, lyel doŋ tye ka kura.
2Adada lunywar guruma dyere, abedo ka neno kit ma gikeco kwede i koma.
3“In kikomi myero icuŋ pira i nyimi keni, ai Lubaŋa; pien aŋa ma dok twero mine
me cuŋ pira?
4Macalo doŋ imiyo gukwero yabo tamgi wo ko wek guniaŋ lok, pienno pe ibiye ni
guloya.
5Ŋat ma tero lok roro i kom lawote wek enoŋ dul me limgi, piny biloyo litinone.
6“En omiyo nyiŋa odoko lok aboka pa lwak; adoko ŋat ma jo giŋule ki laa.
7Waŋa doŋ ocido woko pi kumo, dul koma ducu ojony woko likaŋ.
8Pi meno jo ma cwinygi atir giuro ki jwat, ci dano ma pe ki bal cako mwomme i
kom ŋat ma pe lworo Lubaŋa.
Acoli Baibul
© 1985, Bible Society of Uganda.
860
9Ŋat ma kite atir pud medde ki kite macon, ŋat ma cwinye leŋ tekke medde
ameda.
10Ento wun dok wubin, wun ducu, ci pe abinoŋo dano mo maryek i kinwu.
11Karena doŋ okatu, lok ma yam ayubo doŋ otur woko, en aye lok ma yam cwinya
tye iye twatwal.
12Guloko wor odoko dyeceŋ, kun giwacci, ‘Der ceŋ cok ki piny macol.’
13Akuro doŋ lyel wek obed oda, wek apet kabutona i piny macol.
14Bur lyel doŋ alwoŋo ni wora, kwidi ma bicamo koma alwoŋo ni maa, nyo
lamera.
15Gen mera kono dok tye kwene kaa? Aŋa ma dok neno gin maber ma myero
akur?
16En bicito kweda wa i lyel? Wan wabilor kwede kacel i apwa?”
Yubu 18
Bildad oloko pi can ma bipoto i kom jo maraco
1Bildad ma Lacua ogamo ni meno,
2“Ibibedo Ka lok pi kare ma rom mene? Koŋ itam mot ci dok wabilok.
3Piŋo itimowa macalo lee? Piŋo inenowa macalo jo mamiŋ?
4In ikilo komi keni i kinigani macalo labwor. Lobo myero giwek odoŋ noŋo piri?
Got myero okobbe woko ki i kabedone piri?
5 “Iyo, tara pa dano marac bito woko, leb macce pe biryeny.
6Mac ma menyo i kemane bidoko ribiribi, tara ma giŋabo ka wiye bito woko.
7Kalo wotte ki tek bijwik, lok ma en kikome oyubo birete piny.
8En moko i obwo ki tyene kene, nyo woto i wi bur ma gikunyo pi mako lee.
9Layuta mako opunye, owic ma giciko dwalo tyene.
10Giciko uno i ŋom pire, giciko kinu i yo pi make.
11Lworo nyono kome tuŋŋi ki tuŋŋi, lubo kore ka ma en cito iye ducu.
12Kec bibwoyo tekke woko, can kuro me poto i kome tek oyoko tyene.
13Two bibalo del kome ducu, two marac mada biŋuno dul kome woko.
14Gibiywaŋe woko ki i kemane ma yam egeno, gitere bot rwot ma loyo kit gin
ducu ma dano lworo.
15Ŋat ma pe mere aye bibedo i kemane; gibipworo buru calfa i pacone.
Acoli Baibul
© 1985, Bible Society of Uganda.
861
16En bibedo rom ki yat ma lwite otwo woko ki piny, ki ma jaŋe oner woko ki
malo.
17Dano pe doŋ bipo pire i lobone, nyiŋe pe doŋ biwinnye i waŋa yo.
18Gibicwale wo ko ki i piny maleŋ, obed i colpiny, gibiryeme woko ki i wi lobo.
19En pe bibedo ki latin nyo likwayo i kin jone, ŋat mo pe bidoŋ makwo ka ma yam
en bedo iye.
20Jo me tuŋ potoceŋ bibaŋŋe woko pi gin mutimme i kome, atiba bipoto i kom jo
ma tye tuŋ wokceŋ bene.
21Adada, gaŋ pa lubalo bibedo kumeno, meno gin ma bitimme i kom dano ma
kwiya Lubaŋa.”
Yubu 19
Yubu pud geno ni Lubaŋa bi miye eloyo kop
1Yubu ogamo ni,
2“Wubiyela nio wa awene, kun wukeko ita ki lok?
3Man doŋ tyen me aparre ma wunala; lewic pe makowu me tima marac kuman?
4Kadi bed doŋ aŋak woko ada, balla pe gik doŋ i koma kena?
5Ka ada wun wunyatte i koma, kun wuwaco ni lewic ma giketo i koma onyuto ni
an labal,
6doŋ myero wuŋe ni Lubaŋa aye omiyo lok oloya, ci otweya woko ki obwone.
7Nen, akok ni, ‘Gineka woko do!’ ento pe gigamo doga; adaŋŋe matek, ento ŋat
mo pe ma ŋolo koppa atir.
8En ocego yo woko bota, pe atwero kato, oketo colpiny woko i nyima ka ma acito
iye ducu.
9Otyeko kwanyo deyo woko ki ikoma, oweka adoŋ noŋo laboŋo dit mo.
10Adoko macalo ot ma en omuko woko ma otwomo tuŋŋi ki tuŋŋi ci arwenyo
woko; genna bene en oputo woko macalo oputo yar.
11Kiniga omake i koma, en tera macalo lakworre.
12Monnye gubino i koma kacel, gutoro cel lobo guruma wo ko dyere, gugony
gurumo kemana.
13“Opoko omegina woko ka mabor kweda, jo ma cen giŋeya ducu adoko welo ki
botgi.
14Wadina ki lurema gurwenyo woko;
Acoli Baibul
© 1985, Bible Society of Uganda.
862
15welo ma i oda doŋ wigi owil woko i koma; aŋecana gibedo kweda calo an a
welo ki tun botgi, adoko larok ki i waŋgi.
16Ka alwoŋo laticca, en pe gamo doga, an myero abak doga bote.
17Yweyo doga odoko rac wa bot dakona, omegina ma litino pa maa gidag ŋwec
koma.
18Kadi wa litino matino gicaya; ka aa, gin loko lok marac i koma.
19Lurema ma giŋeya ducu igi doŋ okwera woko, jo ma yam amarogi doŋ gulokke i
koma.
20Cogona doŋ omakke woko ki del koma ki riŋo koma, anen ki laka keken.
21Kica omakwu i koma ba, wun lurema, pien ciŋ Lubaŋa doŋ otyeko gudo koma.
22Piŋo wubedo ka una macalo Lubaŋa? Can ma aneno, ki arem koma peya
oromowu?
23“Lokka ducu kono gicoyo woko cut! Kono cen gicoyo i buk!
24Kono cen gigoro lokka ki kalam nyonyo i kom pata, gimwono ki nyonyo macol,
wek ori matwal.
25Pien aŋeyo ni Lacunudwarra tye, ci lacen en bicuŋ pira i wi lobo;
26lacen ka doŋ del koma oballe woko kuman, abineno Lubaŋa laboŋo koma-ni.
27Abinene kun ocuŋ pira, abinene ki waŋa, pe bibedo welo ki tuŋ bota. Cwinya
opoto ni liŋ!
28Ka wuwaco ni, ‘Wabiryemo kore niŋniŋ?’ dok ni, ‘Te lok kikome onen ki bote’;
29myero wulwor pala lucwan, pien kiniga aye kelo can me to, wek wuŋe ni ŋolo
kop tye.”
Yubu 20
Jopar otito pi gin ma timme i kom jo maraco
1Jopar Lanaamat ogamo kit man ni,
2“Pi lok meno tamma odiya, omiya adok iye, pi rucurucu ma atye kwede i cwinya.
3Awinyo juk ma miya lewic, ento cwiny ma omiya abedo ki niaŋ matut miyo
agamo.
4“In pe iŋeyo lok man nia wa con, i kare ma giketo dano i wi lobo,
5ni, kijira pa dano marac winnye pi kare manok, yomcwiny pa dano ma pe lworo
Lubaŋa ri pi dakika acel keken?
6Kadi en bor, o wa i polo, kadi wiye gudo pol,
Acoli Baibul
© 1985, Bible Society of Uganda.
863
7birwenyo woko matwal macalo cette; jo ma yam gunene gibiwaco ni, ‘En tye
kwene?’
8En bilal wo ko macalo lek; gibiryeme woko macalo ginanyuta me dyewor.
9Jo ma yam ginene pe dok gibinene aye, kadi kabedone pe dok binen matwal.
10Litinone gibiyenyo kony ki bot lucan, en bidwoko lonyone cen ki ciŋe.
11Cogo kome tye mupoŋ ki teko me awobine, ento gibiyike kwede i apwa.
12“Kadi doge lim pi tim marac, kadi bed en kano i te lebe,
13kadi pe ye ŋulone, kun kano pud bedo kwede i doge,
14ento lokke ki i cin iye, doko kec macalo kwir twol.
15En mwonyo lim ci noko woko odoco; Lubaŋa cwalo woko ki i iye.
16En bidoto kwir twol gola, leb ororo bineke.
17En pe bineno kulu mo, laora ma mol kic ki cak lukulu.
18En bidwoko gin ma en onoŋo pi ticce matek, pe bimwonyo; magoba ma en
olimo pi cato wille, pe bilimo iye yomcwiny mo.
19Pien odiyo lucan ci otenyogi woko ata omayo odi ma ceŋ en pe ogerogi.
20“Pe bigwoko gin mo wacel ma pire mitte, pien iye pe okwe.
21Berbedo pe biri, pien ceŋ pe weko gin mo doŋ ka en camo.
22I kare ma jamine doŋ nya mapol, piny biloye woko, ciŋ jo ducu ma tye ki can
bikemo en.
23Lubaŋa bicwalo kinigane malyet i kome, miyo cwer i kome macalo kot ma ka
camme, wek oyeŋ kwede likiŋ.
24En biriŋo gi-lweny me nyonyo, ento atero mola bicele woko pil.
25Giputo ki tuŋ ŋeye, lebe ma ryeny kato woko ki pig kedane; kome nyonne ki
lworo.
26Lim ma en okano, colpiny malik bibalo woko; mac ma pe dano okuto bityeke
woko; biwaŋo wa jami ducu mudoŋ i ode.
27Polo binyuto balle, lobo bikelo lok me caden i kome.
28Pii lalele bitero ode woko, bimolo woko i nino me kiniga pa Lubaŋa.
29Man en aye pok pa dano marac ma a ki bot Lubaŋa, man ginaleya ma Lubaŋa
ociko pire.”
Yubu 21
Yubu opyem ni jo maraco gibedo maber
Acoli Baibul
© 1985, Bible Society of Uganda.
864
1Yubu dok ogamo ni meno,
2“Wuwiny lokka maber, meno aye kit ma wubikweyo ki cwinya.
3Wudi cwinywu, ci abilok, lacen ma doŋ aloko otum, ci wumedde giwu ki nyara.
4Atye ka koko i kom dano bo? Myero adi cwinya piŋo?
5Wunena ci dogwu bitwo woko, wuket ciŋwu i dogwu.
6Ka atamo pire cwinya poto, ci koma onyo koyo woko.
7Piŋo jo maraco gibedo kwo, giri dok tekogi woto ki medde?
8Litinogi doko dito ma lunyodogi pud kwo, likwayogi doŋo kun gineno ki waŋgi.
9Odigi tye ki kuc laboŋo lworo, odoo pa Lubaŋa pe o i komgi.
10Twonigi nywal ma pa gikeŋ, dyaŋigi bene pe gibwogo litino abwoga.
11Litinogi mol calo lwak romi, ka gicito ka tuko.
12Giwero ki ajaa ki opuk, ginyuto yomcwinygi ki dwan nyamulere.
13Gityeko kare ki berbedo keken, gimedo ki to ki kuc.
14Giwaco ki Lubaŋa ni, ‘A woko ki botwa! Pe wamito ŋeyo yoni.
15Won Twer Ducu en aŋa ma myero wati bote? Ka walego en wabinoŋo koni
aŋo?’
16Nen ya, berbedogi gigi ginoŋo ki ciŋgi kengi. Ento pe atwero ye tam pa jo
maraco.
17“Tara pa jo maraco gineko woko tyen adi? Can poto i komgi tyen adi? Lubaŋa
poko arem botgi pi kini gane tyen adi?
18Gibedo macalo reŋ ka ma yamo tero ada? Nyo macalo cuŋ kal ma yamo kot
kuto?
19Wuwaco ni, ‘Lubaŋa kano can me balgi pi litinogi?’ Wek ocul botgi gin kikomgi
guniaŋ.
20Wek gunen ki waŋgi ka can poto i komgi, gubil kiniga pa Won Twer Ducu.
21Gin kono giparo aŋo pi likwayogi, ka doŋ gityeko ŋolo wel dwegi woko?
22Ŋat mo bipwonyo Lubaŋa ki ryeko, kun kono en ŋolo kop pa jo ma gitye malo?
23Ŋat man to ma pud kome tek, ma tye maber ki kuc madwoŋ;
24agulune opoŋ ki cak, i cogone opoŋ ki moo mapwot.
25Ŋat mukene to ki cwercwiny madwoŋ, ma naka yam pe obilo gin maber.
26Gibuto kacel i apwa, kwidi poŋ i komgi woko.
Acoli Baibul
© 1985, Bible Society of Uganda.
865
27“Nen, aŋeyo tamwa, ki yubwu me timo gin marac i koma.
28Pien wuwacci, ‘Ot pa kadit tye kwene? Kema ma yam jo maraco bedo iye tye
kwene?’
29Wun pe wubedo ka penyo jo ma giwoto i yo? Pe wuye oŋon ma gobolo botwu,
30ma nyuto ni dano marac giweke i nino me can, gilare woko i kare me kiniga?
31Aŋa ma twero nyutte kite ka maleŋ? Doki aŋa ma twero cule pi timme marac?
32Ka gitero kome i bur, dano gikuro lyelle.
33Ŋom ma i nota obedo mit bote; jo ducu gilubo kore, lwak jo ma gitelo nyime pa
kwanne.
34Wun dok wubikweyo cwinya niŋniŋ ki lok ma tere pe? Gin mo pe odoŋ i kom
lagamwu kono goba keken.”
Yubu 22
Erifaji owaco ni Yubu obalo bal mapol
1Erifaji Lateman dok ogamo ni,
2 “Dano twero bedo ki kony bot Lubaŋa? Atikane ŋat ma tye ki ryeko konnye pire
kene.
3Won Twer Ducu cwinye bedo yon ka kiti atir? En noŋo kony mo ka bal mo pe i
komi?
4Nyo itamo ni pien ilwore ma miyo en juki, ci donyo kwedi i ŋolo kop?
5Pe tim marac ma itimo aye pol? Balli ka gikke pe.
6Pien imiyo omegeni gijeŋo jamigi nononono, ci ilunyo boŋo woko ki i kom dano
iweko gudoŋ munero.
7In ceŋ pe imiyo pii amata bot ŋat mo muol, itwono ŋat ma kec neko woko ki
kwon.
8Oteka aye ceŋ obedo won lobo, dano ma gipwoyo aye bedo iye.
9In ceŋ iryemo mon to woko ke ciŋgi noŋo, ceŋ ituro bad litino kic.
10Pienne girumi ki owic, lworo onyoŋo komi woko oyotoyot.
11Dero ceŋ odoko col, pe itwero neno piny, lalele pii omwonyi woko.
12“Lubaŋa pe tye wa malo i polo? Nen lakalatwe ma gitye malo kit ma gibor
kwede!
13Pi meno iwaco ni, ‘Lubaŋa ŋeyo gin aŋo? Waŋe romo tuco pol mapek pi ŋolo
kop?
Acoli Baibul
© 1985, Bible Society of Uganda.
866
14Pol mucido oboyo kome woko, pi meno en pe twero neno bal. En woto mere wa
i dan polo.’
15Pud imoko i yo macon ma jo maraco yam gubedo ka lubone-ni?
16Ceŋ giceyogi woko ma peya karegi oromo, gutigi pii omolo woko.
17Ceŋ guwaco bot Lubaŋa ni, ‘A woko ki botwa,’ doki ni, ‘Gin aŋo ma Won Twer
Ducu twero timo i komwa?’
18Kun en aye ma yam opoŋo odigi ki jami mabeco. Pe atwero ye tam pa jo
maraco!
19Jo ma kitgi atir gineno ki yomcwiny, jo ma pe ki bal nyero anyera,
20kun giwaco ni, ‘Lukworwa doŋ gityekogi, jamgi mudoŋ mac owaŋo woko.’
21“Ribbe ki Lubaŋa, ci ibibedo ki kuc; en aye bimiyo gin maber bino boti.
22Gam pwony ma a i doge, ci iket lokke i cwinyi.
23Dwog bot Won Twer Ducu, ci ibed mwol, bol tim ma pe atir woko ka mabor ki i
paconi.
24Bol jabu apwa, ki jabu me Opir i kin gweŋ laora kulu,
25wek Won Twer Ducu aye obed jabuni, ki ryal ma pire tek boti.
26Kumeno cwinyi bibedo yom pi Won Twer Ducu, ibitiŋo waŋi malo bot Lubaŋa.
27Ibilego en, ci biwinyo legani, ci ibicobo kwoŋŋi bote.
28Gin ducu ma itamo bicobbe maber, nyimi bibedo leŋ.
29Pien Lubaŋa dwoko lukwakke piny, ento en laro jo mamwol.
30En laro dano ma pe tiyo gin marac, ci bilare pi leŋ ciŋi.”
Yubu 23
Yubu mito pido lokke i nyim Lubaŋa
1Yubu ogamo kun waco ni meno
2“Tin bene aloko ma iya kec; kadi bed atye ka cur, ciŋe pud nura.
3Kono ceŋ aŋeyo ka ma atwero noŋe iye, wek ao wa i kabedone!
4Kono ayeko lokka i nyime wek oŋol, anyuto kore kikore ki lok mapol mada,
5miyo aŋeyo gin ma en bigamma, kono aniaŋ gin ma en owaco bota.
6En kono opyem kweda ki twerone madit? Pe kumeno; en kono oketo cwinye ka
winya.
7Dano ma kite atir twero pyem kwede ki kunnu, ci laŋolkoppa kono miyo aloyo
kop naka.
Acoli Baibul
© 1985, Bible Society of Uganda.
867
8“Nen mono, acito anyim, ento pe tye kunnu; adok cen, ento pe anoŋe.
9Ayenye tuŋ acam, ento pe amedo ki nene, alokke tuŋ acuc, pe anene bene.
10Ento en noŋo ŋeyo yo ma acito iye; ka en otema, abikatti macalo jabu maleŋ.
11Abedo ka lubo kore kikome, pe aŋak ka mukene.
12Pe adok cen aweko cik ma en ociko; lok ma en owaco akano i cwinya macalo
lonyona.
13Ento en pe lokke, aŋa ma twero wiro en? En t iyo gire gin ma iye mito.
14Pien en bicobo gin ma en oyubo pira, ki lwak lok macalo meno ma en tye kwede
i cwinye.
15Pienno koma onyo koyo i nyime, ka atamo, atye ka lworo eno
16Lubaŋa omiyo koma obaŋŋe woko, Won Twer Ducu otyeko miyo koma onyo
koyo.
17Pe colpiny aye orida woko, kadi piny macol licuc ma oumo waŋa.”
Yubu 24
Yubu okok ni Lubaŋa pe keto cwinye i kom lutim maraco
1“Piŋo Won Twer Ducu pe kano kare me ŋolo kop? Piŋo jo ma giŋeyo en pe
gineno ninone?
2Dano gidiro waŋ co lobo pi medo nomgi, gimayo lim pa jo mukene, ci gikwayogi.
3Giryemo kana pa litino kic, gikwanyo twon pa daa-to pi den.
4Gicoro lucan gidirogi cen ki iyo; lucan ma i lobo gikanne woko liweŋ.
5Nen, giwoto macalo kana me tim gicito ka canne ki tic matek; giyenyo camgi i
tim ata, obed kwon pa litinogi.
6Gigwero obot cam ma i poto, gibeko nyig olok ki i pot ti pa jo maraco.
7Dyewor gibuto nono ma pe giumme, pe giumme, kadi piny nie twatwal.
8Kot ma a ki wi got pwodogi, gipadde i kom pata pien kagwokgi pe.
9Jo maraco gimayo litino kic ki i kor mon, gigamo litino pa lucan me den.
10Ento lucan giwirre noŋo, laboŋo ginaruka; giyeyo bel ma gikayo, kun gitye ki
kec.
11Gibiyo moo jeituni i potti pa jo maraco, ginyobo nyig olok vino ki laa doggi.
12Jo ma tye ka to gicur ki i gaŋ, dano ma olimo retgi kok ki cwinygi ducu, ento
Lubaŋa pe ciko ite i legagi.
13“Tye jo mogo ma igi dag ceŋ; pe guŋiyo tic kwede, pe gimaro lubo yone.
Acoli Baibul
© 1985, Bible Society of Uganda.
868
14Lanek a kwarpiny wek enek lacan ki dano ma piny oloyo; dyewor en doko
lakwo.
15Lakwele bene kuro piny ma ribiribi, kun wacci, ‘Ŋatti mo pe ma nena’; ci kano
waŋe woko.
16Ka piny col gituro odi; ka dyeceŋ ci gicego wigi i ot; pe gimaro leŋpiny.
17Pien ka piny col, meno aye rupiny ki tuŋ botgi; piny macol ma dano lworo-ni en
aye laremgi.
18“Iwaco ni, ‘Pii mologi woko oyotoyot; dullobogi giceno woko; lapakaca mo pe
yenyo tic i poto olokgi.
19Macalo pee mee woko pi cen ki lyeto, kit meno lubalo bene rwenyo woko i lyel.
20Wic biwil i komgi i dye gaŋ; ŋat mo ma bipo i nyiŋgi doŋ pe; kumeno lutim
maraco gibitur calo yat.’
21“Giuno mon ma lulur ma litinogi pe, pe gikonyo mon to.
22Ento Lubaŋa weko jo matego giri i wi lobo pi twerone; gia malo, kadi bed onoŋo
pe gitye ki gen me bedo kwo.
23En weko gicuŋ kun gitamo ni gitye maber, ento en bedo ka ŋiyo gin ducu ma
gitimo.
24Giille malo pi kare manok, lacen girwenyo woko, macalo doo ma ner ci two
woko, nyo macalo wit bel ma gimworo woko.
25Ka pe kumeno, aŋa ma twero nyuto ni an lagoba? Aŋa ma waco ni lok ma
awaco-ni mwa?”
Yubu 25
Bildad okwero ni dano pe kite atir i nyim Lubaŋa
1Bildad Lacua ogamo ni meno,
2“Loc tye bot Lubaŋa, myero gilwor en; en miyo kucce nya malo i polo.
3Mony pa Lubaŋa twero kwanne? Jo mene ma ceŋŋe pe menyogi?
4Dano twero bedo ma kite atir niŋniŋ i nyim Lubaŋa? Ŋat ma dako onywalo
twero bedo leŋ i ki te aŋo?
5Nen, i waŋe dwe pe ryeny, lakalatwe bene pe gileŋ;
6dano kono bedo niŋniŋ i nyime ma en kwidi mamwa-ni?”
Yubu 26
Yubu otito pi twero pa Lubaŋa
1Yubu dok ogamo ni,
Acoli Baibul
© 1985, Bible Society of Uganda.
869
2“Kit ma ikonyo kwede dano ma pe tye ki twero! Kit ma ilaro kwede bad dano ma
pe tye ki tek!
3Kit ma ikonyo kwede ŋat ma pe ki ryeko ki tam, kun itito bote lok me ŋec maber
mapol!
4Aŋa ma okonyi ki waco lok meno? Cwiny ma it ye ka lok kwede-ni ilimo ki bot
aŋa?
5“Tipo pa jo muto ma gitye piny komgi myel, pii ki gin ma bedo iye bene gitye ki
lworo.
6Lyel tye nono i nyim Lubaŋa, lobo pa jo muto pe tye ki gi-umo wiye.
7Lubaŋa oyaro but piny tuŋ acam i dye yamo noŋo, pe oŋabo lobo i kom gin mo.
8En tweyo pii malo i pol mere mucido licuc, pol pe tyer woko pi pek pa pii.
9En umo waŋ dwe, yaro polle i wiye.
10En oluŋo lawala i wi pii i waŋ co ma poko leŋo ki mutu.
11Wir ma otiŋo pol giyeŋŋe, gibedo ka uro ka en ojukogi.
12Nam oliŋ pi twerone, ogoyo min kulu Rakab pi ryekone.
13Yamone omiyo polo owarre onen maleŋ; en aye ocobo twol ma tye ka mol riŋo
woko.
14Nen, man pud doge, pe kom ticce kikome, wawinyo macalo lok ma gikwilo
akwila ma winyone tek, ento aŋa ma niaŋ i kom twerone ka mor calo mor kot?”
Yubu 27
Yubu otito pi gin ma timme i kom jo maraco
1Yubu dok omedde ki lokke kun waco ni,
2“Akwoŋo ki nyiŋ Lubaŋa makwo, ma Won Twer Ducu, ma omiyo cwinya odoko
kec pi kwero ŋolo koppa atir,
3ni, pi kare ducu ma pud atye ki yweyo, ma cwiny pa Lubaŋa pud tye i uma,
4doga pe biloko goba, ki leba bene pe biloko lok me bwolo dano.
5Pe abiye lokwu matwal ni gin ma wuloko tye kakare; nio waŋ ma ato, ento pud
abiwacci cwinya leŋ.
6Pud abicuŋ matek kun awacci kita tye atir, pe abilokke; aŋeyo ki i cwinya kena
ni pe tye nino mo i kwona ducu ma lewic myero omaka iye.
7“Wek lukworra gunen can macalo jo maraco! Wek jo ma gimito lweny kweda
gitimgi macalo lubalo!
Acoli Baibul
© 1985, Bible Society of Uganda.
870
8Dano ma pe lworo Lubaŋa tye ki gen aŋo ka kwone otum woko, ka Lubaŋa
okwanyo kwone woko?
9Lubaŋa biwinyo kokone ka ayela mo obino i kome?
10Cwinye bibedo yom i kom Won Twer Ducu? Bilego Lubaŋa kare ducu?
11Atye ka pwonyowu ki lok ma dok i kom twer pa Lubaŋa, pe aumo kit tam ma
Won Twer Ducu tye kwede.
12Nen, wun ducu doŋ wutyeko nenone piwu kenwu; piŋo dok wuloko lok ma
konnye pe?
13“Man can ma Lubaŋa poko bot dano marac, man gin ma jo ma giuno jo mukene
ginoŋo ki bot Won Twer Ducu.
14Ka litino pa dano marac ginya, ginekogi woko ki pala lucwan; litino ma en
onywalo pe gibedo ki cam ma romogi.
15Litinone ma pud gikwo two gemo aye nekogi, ci mongi pe kokogi.
16Kadi bed oguro lim odurre calo kweyo, kadi ocoko boŋŋi obako lipim,
17en twero cokone mere, ento dano ma kite atir aye ma birukogi, dano ma pe ki
bal aye ma bipoko limme.
18Ot ma en ogero bibedo calo obwo oboropyen, nyo ot aduc ma giyubo pi kuro
cam ma tye i poto.
19Cen mo bibuto piny ma noŋo pud olony, ento ka oyabo waŋe odiko ci noŋo gin
mo doŋ pe.
20Gin ma kelo lworo bimwonye woko macalo pii lalele; yamo lapiru bitine woko
cwiny dyewor.
21Yamo ma a wokceŋ bitine wo ko tere matwal; kun kwanye woko ki i kabedone,
22bicorre i kome laboŋo kica, miyo en riŋo woko ki tekke ducu wek ebwot ki i
twerone.
23Yamo kok macalo ŋat ma doŋo ciŋe pi nyware, ŋur calo ŋat ma tye ka jwiye ki i
kabedone.”
Yubu 28
Ryeko pire tek makato jami ducu
1“Bur tye ka ma gikwinyo iye ryal, kabedo tye ka ma giliyo iye jabu.
2Nyonyo gikwinyo ki i ŋom, mola ginoŋo ki i gweŋ ka gilenyo.
3Dano giroto i nom i colpiny, kun giyenyo gweŋ nyonyo nio wa i agikkine i mutu
ki piny macollicuc.
Acoli Baibul
© 1985, Bible Society of Uganda.
871
4Gikwinyo bur i nota ka ma dano pe bedo iye; luwot i yo wigi wil woko i komgi.
Gilutogi i bur ki tol ci gilyerre iye ka ma dano mukene pe.
5Cam cek ki i lobo, ento i tere piny gibedo ka mukone woko calo gimuko ki mac.
6I kin gweŋ tye iye godi matino ma bulu me wel, ma tye iye luru jabu.
7“Yo ma cito kunnu acut mo pe ma ŋeyo, ocecu peya oneno.
8Lee tim ma, ginyatte yam peya gunyono; labwor bene peya owok ki iye.
9“Dano cwalo ciŋe wa i kom pata matek, muko wa got madit ki i tere piny.
10En baro yo pii ki i gweŋ, ci neno gin me wei ducu.
11Culo kor pii woko wek kulu pe gumol; gin mukanne en kela woko ka maleŋ.
12“Ento ryeko gibinoŋo ki kwene? Niaŋ matut kabedone tye kwene?
13Dano pe ŋeyo yo ma cito iye, pe noŋŋe i lobo pa jo makwo.
14Kut wacci, ‘Pe tye iiya,’ nam bene waco ni, ‘Pe bota.’
15Lonyo madwoŋ pe twero wilone, pe tye wellim mo ma giromo culo pire.
16Pe gitwero kwaŋo welle i jabu me Opir, pe giporo ki kidi me wel macalo onik
nyo capir.
17Jabu ki madara pe twero rom kwede, pe gibilokone kadi wa ki atego me jabu
maber.
18Pe gibipo pi tiko me wel makwarre nyo matarre: wel ryeko tye malo kato jami
mukene me wel woko ducu.
19Kidi ma obedo atworo me Etiopia pe gitwero porone kwede, wa jabu ma giliyo
maber bene pe romo wilone.
20“Ci doŋ ryeko a ki kwene ce? Niaŋ matut bedo kwene?
21Okanne woko ki i waŋ gin makwo ducu, oumme woko ki bot winyo me polo.
22Lyel ki to giwaco ni, ‘Lok i kome wawinyo awinya keken.’
23“Lubaŋa aye ŋeyo yone, en ŋeyo kabedone,
24pien en neno wa i agikki me lobo, neno wa jami ducu ma tye i te polo.
25I kare ma yam en omoko kit ma teko me yamo myero obed kwede, kun nyuto
bene ka ma pii me nam myero ogik iye;
26i kare ma cen en oketo cik pi kot, dok ocimo yo ma wil pa kot ma mor myero
olubi;
27i kare meno Lubaŋa oneno ryeko, oŋiyo maber, omiyo ocuŋ ci otato tere,
Acoli Baibul
© 1985, Bible Society of Uganda.
872
28 Ci owaco bot dano ni meno, ‘Nen, lworo Rwot en aye ryeko; bwoto timo gin
maracaye ke lo niaŋ matut.’ ”
Yubu 29
Yubu opo pi yomcwiny ma yam obedo kwede
1Yubu dok omedde ki lokke kun waco ni,
2“Ayaa, kono ceŋ atye kit ma abedo kwede i kare macon ca, i kare ma Lubaŋa
obedo ka gwoka!
3I kare meno tarane obedo ka lyel malo ka wiya, ceŋ pa Lubaŋa obedo ka menya
ka awoto i piny macol.
4I kare meno onoŋo atye maber ki lim mabup, mar pa Lubaŋa gwoko kemana;
5Won Twer Ducu onoŋo tye kweda, onoŋo litinona bene gurumo ka ŋeta woko.
6Ka ma acito iye ducu anoŋo cak mabup, anoŋo moo madwoŋ wa i kom yadi ma
apito i kin gweŋ.
7I kare ma acito i dog gaŋ ka ma ludoŋo gicokke iye, ka ayubo kabedona i dye gaŋ
ka ma giporo iye lok,
8ka awobe gunena ci gudirre woko cen, ludoŋo gua gucuŋ;
9rwodi bene gujuko lokgi woko, guketo ciŋgi i doggi;
10dwan ludito oliŋ, lebgi bene omoko woko i dangi.
11Dano ma winyo lok i koma yam lwoŋa ni lagumkom, ŋat ma onena ki waŋe
obedo caden me pwoya:
12pien onoŋo yam alaro lucan ka gukok, dok akonyo litino kic ma lukonygi pe.
13Jo ma onoŋo doŋ gicok to gilegga gum, dok amiyo mon ma coggi oto giwero wer
pi yomcwiny.
14Onoŋo arukke woko ki kit ma atir macalo rukka me kare ducu, anyebbe ki ŋolo
kop kakare macalo jor ki tok ma pe rwenyo ki bota.
15Yam abedo ma ka waŋ jo ma waŋgi oto, akonyo luŋolo amiyo guwoto ki tyengi.
16Yam akonyo lucan macalo gin litinona kikome; kadi dano ma onoŋo pe aŋeyo,
ayelle pi cwako pidone.
17Alwenyo matek ki lubwami macalo alwenyo ki ŋuu, alaro dano ki botgi macalo
alaro ki i dog labwor.
18Yam onoŋo atamo ni abito mot i pacona, ma nino me kwona pol ma rom ki
kweyo,
19ma noŋo arom ki yat ma oyaro Lwite i ŋet pii, ma toyo luk i jaŋe dyewor,
Acoli Baibul
© 1985, Bible Society of Uganda.
873
20kun deyo pe rweny ki bota, dok tekona obedo ka roc odoko nyen.
21“Dano yam winyo lokka, ci gilir; mot, kun gikuro tam ma an aye amiyo botgi.
22Ka doŋ aloko, pe giloko lok mo, lokka obedo macalo kot ma cwer.
23Gibedo ka kuro lokka macalo gikuro poto kot, gigamo tamma macalo gimato
kot me cwir.
24Ka yam abwonyo, pe gitwero ye; ento pe gitwero balo yomcwinya.
25Yam anyuttigi gin ma myero gutim, kun abedo macalo rwotgi, nyo macalo
kabaka ma bedo i dye monnye, dok macalo ŋat ma kweyo cwiny jo ma koko lyel.”
Yubu 30
Yubu okok pi can ma en tye ka nenone
1“Ento koni doŋ gitye ka nyera, gin jo ma pud gin litino ki tuŋ bota, ma wegigi
yam acayogi, pe atwero ketogi wa i kin gwogi ma gikuro romina.
2Kit kony aŋo ma atwero noŋo i kom teko me badgi, gin jo ma kero komgi doŋ
otum woko-ni?
3Gujony pi can ki kec ma nekogi, gigweno gin mutwo i tim ka ma dano pe;
4giŋwedo pot yat me tim ki oboke me buŋa, giboko lwit lyonno me acamagi.
5Giryemogi woko ki i kin dano; gidaŋŋe i korg i macalo gidaŋŋe i kor lakwo.
6Yam gibedo i laora kulu ka ma rac, ki i bur ma i ŋom nyo i boro got.
7Gikok ki i buŋa macalo lee-gu, gigurre kacel i te ok uto.
8Gin jo ma k itgi raco ma pe gmeyo ka ma gua iye; ceŋ giryemogi woko ki i
lobowa.
9“Ento koni jo-nu gucako wer i koma, nyiŋa odoko lok aboka ki tuŋ botgi.
10Gidaga, pe gimaro bino cok kweda, giŋulo laa wa i waŋa.
11Lubaŋa obalo tekona woko, omiyo pe doŋ atwero timo gin mo i komgi; en meno
gin mumi yo pe gijukke kengi i nyima.
12Lwakgi otwarre i koma tunacuc, gucako ryema woko cut, gitye ka yubo yo me
kelo can i koma macalo mony ma oguro gaŋ.
13Gituro yo ma kono ariŋo alarre iye, gimedo can i koma ameda; ŋat ma jukogi pe.
14Gimuko waŋ cel malac, gikatti i koma, gibedo ni kelkel i wi obur.
15Lworo obaŋo koma woko; deyona otum woko macalo gin ma yamo okolo,
berbedona bene orwenyo woko macalo pol.
16“Koni doŋ cwinya tye ka cwer matek; kare me ayelayela doŋ obino i koma.
Acoli Baibul
© 1985, Bible Society of Uganda.
874
17Koma mwoda amwoda dyewor, awinyo arem ma pe aywe.
18Lubaŋa omako ginarukana ki tek, otweya woko macalo ŋut kanyina.
19Obola woko piny i daba, adoko calo apwa ki buru.
20Lubaŋa, abedo ka kok boti, ci pe igamo doga; acuŋ ka lega ento pe iketo cwinyi.
21Doŋ ilokke idoko ger woko i koma, itye ka una ki tekki ducu.
22Imiyo yamo tiŋa malo wek ariŋ kwede macalo ariŋo ki gadigadi, kun yamo kot
tye ka bola ata ki mor madwoŋ.
23Iyo, aŋeyo ni ibitera i to, i kabedo ka ma jo makwo ducu gigurre iye.
24“Ŋat ma ocuŋ i wi obur mono pe taŋo ciŋe? Ka tye ki keckom pe kok pi kony?
25Ceŋ pe akok pi jo ma tye ki peko? Cwinya bene pe ocwer pi jo ma piny
obwoyogi?
26Ento ka yam ageno ni abibedo maber, ci gin marac ocako bino; i kare ma ageno
ni piny bibedo leŋ, col piny aye obino.
27Cwinya obedo ka poto, ci pe omedo ki kwe; kare me aroma keken aye doŋ tye i
nyima.
28Awirre ma aruko boŋo cola, ento ŋat mo ma kweyo cwinya pe; aa malo i
kacokke akok pi kony.
29Too gudoko omegina, ki udu-gu gudoko luwota.
30Del koma ocido woko, ci waŋye woko awaŋya ki i koma, cogona tye ka waŋ ki
lyeto.
31Dwan opukka doŋ odoko wer me koko lyel, ki dwan nyamulerena winnye calo
dwan dano ma kok.”
Yubu 31
Yubu owaco ni cwinye leŋ kun kwoŋŋe akwoŋa
1“Atyeko cikke con, waŋ ki waŋa; dok atwero neno nyako mo niŋniŋ iyo marac?
2Lubaŋa ma tye malo poko ki dano kit gin aŋo? Gin aŋo ma dano noŋo ki bot Won
Twer Ducu ma tye i polo?
3En pe kelo can i kom lubalo? Pe miyo keckom ma ko lutim maraco?
4En pe neno kit kwona ducu? Pe kwaŋo gin ducu ma atimo?
5“Ka yam abedo ka loko lok goba, ka yam koma obedo mit ka bumo dano:
6wek gipima ki mijan ma pimo kakare, wek Lubaŋa oŋe ni cwinya leŋ.
Acoli Baibul
© 1985, Bible Society of Uganda.
875
7Ka yam tyena oŋak woko ki iyo, ka yam cwinya oparo gin ma aneno, ka yam ton
me bal mo onen i ciŋa;
8myero jo mukene aye gucam bel ma an acoyo, gin ma ocek i potona myero giput
woko.
9“Ka cwinya yam otera i kom dako mo, ka yam akanne i ŋet doggola pa lawota,
10wek dakona oreg bel pi laco mukene, wek ŋat mukene aye obed kwede.
11Meno onoŋo kono obedo bal marac atika; ma luŋolkop myero guŋol can iye.
12Rom ki mac ma waŋ nakanaka nio wa i bur lyel, ma kono owaŋo wa Lwit cam ki
i potona wo ko ducu.
13“Ka cen akwero pi do pa opiina nyo aŋecana, ka ce gukelo lok i koma,
14abitimo aŋo ka Lubaŋa ocuŋ pi ŋolo kop i koma? Ka en obino pi penyo lokke ci
abigamo doge niŋniŋ?
15Dat ma oketa i i maa en aye ma oketo opiina bene. Pe ŋat acel aye ma
ocweyowa ki i ic?
16“Yam atwono lucan ki gin mo ma gimito, kun amiyo mon to kuro kony ki bota
kwe?
17Cen acamo camma kena, ci latin kic oken?
18Nia i waŋ tinona Lubaŋa obedo ka gwoka macalo wora, obedo ka tela nia ki i i
maa.
19Cen abedo ka neno anena ka ŋat mo mito to pi can boŋo, nyo dano ma lacan
obedo laboŋo gi-um, ma pe akonye?
20Ceŋ pe olegga gum ki cwinye ducu, kun noŋo amiye boŋo me yer romo mapek
pi miyelyeto?
21Ka yam atiŋo ciŋa pi goyo ŋat ma pe ki bal, pien aneno ni gitwero konya wek
alo kop;
22ka yam atimo kumeno myero kwaya bada opot woko ki i wi gwoka, myero
giput bada ki i waŋ mwotte woko.
23Pien yam alworo can ma a ki bot Lubaŋa; pe atwero timo meno ducu, pi woro
ditte ki deyone.
24“Yam pe amoko genna i kom lim, pe onoŋo ajeŋŋe i kom lonyo me jabu;
25ceŋ cwinya pe obedo yom pi lonyona mabup, nyo pien acoko gipiny mapol.
26Yam pe aneno ceŋ ka ryeny, nyo dwe kun woto ki deyo madit,
27ma dok aweko gibita me worogi i muŋ, kun aryeyo ciŋa pi motogi.
Acoli Baibul
© 1985, Bible Society of Uganda.
876
28Meno bene kono onoŋo obedo bal ma luŋolkop myero guŋol can iye, pien
onoŋo adoko lagoba bot Lubaŋa ma tye malo.
29“Yam pe abedo ki yomcwiny ka keckom omako lakworra, pe anyatte ka gin
marac opoto kome.
30Yam pe aweko doga obalo bal, kun alamo pi kwone ki kwon.
31Jo ma i oda yam guwacci, ‘Aŋa ma pe oyeŋ ki riŋo lee ma laditwa oneko?’
32Larok mo pe yam obuto i dye gaŋ ata, pien ajolo luwot ducu i oda.
33Yam pe amuŋo gin marac ma atimo ki bot dano, kun akano balla i cwinya kena,
34pi lworo lok pa lwak. Yam pe aliŋ mot kun pe akato woko ki i oda pi lworo cac
pa jo me doggola mukene.
35Kono nene ŋat ma winyo lokka tye! Nen, doŋ aketo ciŋa en! Wek Won Twer
Ducu ogam lokka.
36Kono lakworra ocoyo lok ma odota kwede acoya, kono anyatte kwede ma noŋo
atiŋo i wi gwoka, nyo adwalo i wiya macalo tok me dito.
37Kono atitte gin ducu kikore, kun anyiko cok kwede calo abedo laker.
38“Ka yam lobo ma apuro okok i koma, ma kokone winnye i kor kweri pa lapur;
39ka yam acamo cam mucek laboŋo culo waŋe, kun aweko wegine guto woko;
40wek okuto odoŋ iye ma ka gaya, ki doo labika ma ŋwece coo ma ka kal.” Lok ma
Yubu oloko ogik kany.
Yubu 32
Acakki lok pa Eliu
1Jo meno adek guweko gamo dog Yu bu pien en ŋeyo ki i cwinye kene ni lokke tye
atir.
2Lacen Eliu wod pa Barakel ma jo Buj, me doggola pa Ram, ocako jul. En onoŋo
okeco i kom Yubu pien otamo ni en aye lokke tye atir, pe Lubaŋa.
3Okeco bene i kom lurem Yubu adek-ki, pien pe gunoŋo lagam mo, kadi bed ceŋ
gutito ni Yubu aye oroco.
4Eliu okuro ka jo-nu gitye ka lok ki Yubu, pien onoŋo gin doŋ guteggi makato en.
5Ento ka en oneno ni gamo dog Yubu oloyo jo-nu adek-ki kiniga ocako make.
6Eliu wod pa Barakel ma jo Buj ocako waco ni meno, “An pud latin, wun doŋ
wuteggi; pi meno nanen abedo ki lworo, pe atwero diyo cwinya wek atit botwu
gin ma aŋeyo.
7Ceŋ atamo ni, ‘Wek dito aye oloki, wek lwak mwaka onyut ryeko.’
Acoli Baibul
© 1985, Bible Society of Uganda.
877
8Ento cwiny ma tye i i dano, yweyo pa Won Twer Ducu, aye gin ma miyo dano
niaŋ i lok mo.
9Enno pe ni ludito aye giryek, nyo ni jo muteggi giŋeyo gin ma tye atir.
10Pi meno awacci, ‘Wuwiny lokka; wek an bene anyut tamma.’
11“Nen, ceŋ abedo ka kuro lok ma wubiwaco, aciko ita wek awiny ryeko ma
wubedo ka lokone, kun wuyenyo kit lok ma myero wuwaci.
12Onoŋo aketo cwinya ka winyo lokwu, ci nen, onoŋo pe tye ŋat mo i kinwu
muloyo Yubu, nyo ma ogamo lokke.
13Wugwokke, wuwek waco ni, ‘Wan doŋ walimo ryeko.’ Lubaŋa aye twero loye,
pe dano.
14Lokke ceŋ pe okemo an, ci pe abigamo doge ki kit lok macalo mewu-ni:
15Doggi otwo woko, pe doŋ gugamo doge, pien pe gitye ki lok mo ma myero
guwaci.
16An myero akur pierr gin pe giloko, pien gin ducu gucuŋ acuŋa, ma pe doŋ
gigamo lok mo?
17An ki tuŋ bota abigamo; dok abinyuto tamma bene.
18Pien atye ki lwak lok mapol, cwinya tye ka ruya ki iiya.
19Nen, cwinya tye macalo kono ma giumo wiye woko, calo kicaa kono yino
manyen ma mito yec.
20Myero aloki, wek aywe maber; myero olo aŋam doga, agam lokke.
21Pe abidworo kor dano mo, pe abikoro dano mo bene.
22Pe aŋeyo ki r me koro, dano; kono atemo, kono Lacwec otugi neka woko cut.”
Yubu 33
Eliu ojuko Yubu
1“Ento koni doŋ in Yubu, winy lokka, cik iti i kom lok ducu ma abiwaco.
2Nen, doŋ aŋamo doga, leba ma i doga doŋ ocako lok.
3Lokka nyuto ni cwinya tye atir, aloko gin ma aŋeyo ni tye atir.
4Cwiny pa Lubaŋa aye ma oketa, yweyo pa Won Twer Ducu omiyo abedo makwo.
5Gam doga, ka ce itwero, can lokki ducu kikore i nyima; noŋ kom lok ma icuŋo
iye.
6Nen, arom kwedi i nyim Lubaŋa; an bene gicweya ki lobo.
7Nen, lworo i koma pe myero oryaŋ komi, lokka pe binuri mukato kare.
Acoli Baibul
© 1985, Bible Society of Uganda.
878
8“Adada, ityeko loko lok kun awinyo, doŋ awinyo lok ma iwaco.
9Cen iwaco ni meno, ‘An aleŋ, bal mo pe i koma; cwinya olony, pe atimo gin mo
marac.
10Nen, Lubaŋa bedo ka yenyo lok i koma, en tima macalo lakworre;
11 orwako tyena i okol, en ŋiyo ka ma acito iye ducu.’
12“Nen, ka iloko kumeno noŋo ipoto i bal, an agamo kumeno, Lubaŋa aye dit
makato dano.
13Piŋo imito pyem kwede kun iwacci, ‘Pe ogamo lwak lokka-ni wacel’?
14Lubaŋa loko i yo mapatpat, ento dano pe niaŋ i lokke,
15 waŋ lek, i ginanyuta me dyewor, ka dano onino matek, kun nino oyuto waŋgi i
kabutogi,
16meno aye kare ma en lokokwede i it dano, ci ryaŋo komgi ki lok me jukogi,
17wek emi dano olokke, owek timo tim marac, dok wek okwany wakke woko ki i
cwiny dano.
18Kumeno en gwoko dano wek pe opot i bur lyel, en gwoko kwone, giwek neko
en ki pala lucwan.
19“Lubaŋa pwodo dano bene ki arem i kabutone, kun miyo kome rem kare ducu,
20ma miyo cwinye dag cam, iye kwero wa cam mamit.
21Kome mok ma riŋo kome pe doŋ nen, cogone ma yam pe nen woko ka maleŋ
nen woko ligaŋ.
22Nono en doŋ cok ci to piny i bur, kwone doŋ cok poto i ciŋ Lunek dano.
23“Ento ka ce onoŋo lamalaika tye ma cun pire, ŋat acel i kin lumalaika alip ki
alip, ma giribo Lubaŋa ki dano, pi nyuto bot dano gin ma myero otim,
24ci lamalaika twero time kica kun wacci, ‘Weke, owek cito piny i bur, pien doŋ
anoŋo gin lakok kwone.’
25Ci riŋo kome biroc, bi doko nyen macalo pa latin, tekone bidwogo macalo i kare
me awobine.
26Lacen ka dano lego bot Lubaŋa, Lubaŋa gamo legane, ci dano bi no i nyim
Lubaŋa ki yom cwiny, kun tito pi larrene bot dano.
27En wero i nyim lwak kun wacci, ‘Ceŋ abalo, aŋak woko aweko timo gin ma tye
atir, ento Lubaŋa pe oculla ma rom ki tim ma atimo.
28Okoka, pe doŋ abicito piny i bur, pud abibedo kwo kun aneno der ceŋ.’
29“Nen, Lubaŋa tiyo meno ducu kare ki kare bot dano,
Acoli Baibul
© 1985, Bible Society of Uganda.
879
30pi miyo en odwog cen, wek pe olor i bur, ento onen ceŋ me kwo.
31Cik iti, Yubu, iwiny lokka, liŋ mot, wek an aloki.
32Ka it ye ki lok mo me awaca, gam doga; loki, pien cwinya bibedo yom ce onen ni
lokki tye atir.
33Ento ka pe, winy lokka; liŋ mot, ci abipwonyi ki ryeko.”
Yubu 34
Eliu owaco ni gin ducu ma Lubaŋa timo tye atir
1Eliu dok oloko ni meno,
2“Wuwiny lokka, wun luryeko, wucik itwu ka aloko, wun jo ma wuŋeyo lok;
3 pien dano temo lok ki ite macalo en bilo cam ki doge.
4Wek wayer gin ma tye atir, waniaŋ waŋ kwedwu lok mene ma tye kakare.
5Pien Yubu owaco ni iye leŋ, dok ni Lubaŋa okwero ŋolo koppe atir.
6Owacci, ‘Kadi bed lokka tye atir, pud giwaco ni an lagoba; ret ma giketo i koma
pe twero caŋ, kadi bed pe abalo bal mo.’
7Dano mukene twero nen ma cal ki laco man Yubu? En ŋalo Lubaŋa macalo
emato pii-gu.
8Omako lurem ki lutim aranyi, dok woto kacel ki jo maraco.
9Pien en owacci, ‘Kony mo pe bot dano me tiyo gin ma yomo cwiny Lubaŋa.’
10“Pi meno wuwiny lokka, wun jo ma tye ki niaŋ matut, Lubaŋa pe twero timo gin
marac kadi ki acel. Won Twer Ducu pe timo gin mo ma pe tye atir.
11 En culo ki dano ma rom ki kit gin ma en otimo, en timo dano acel acel muporo
kit kwone.
12Ada, Lubaŋa pe timo gin mo marac, Won Twer Ducu pe ŋolo kop ma pe atir.
13Aŋa ma yam oketo lobo i te locce? Aŋa ma ceŋ oketo lobo ducu i ciŋe?
14Kono ceŋ mo en dwoko cwinye cen, kun guro yweyone ducu bote kene,
15ci miyo gin makwo ducu to woko lawaŋacel, ci dano dok gire i apwa.
16“Ka it ye ki niaŋ matut, ci winy lok-ki mono, cik iti i lok ma awaco-ni,
17Ŋat ma dag ŋolo kop atir dok bedo laloc ce? Ŋat ma kite atir, ma won twero
bene, dok iwaco ni kite rac?
18En mere waco bot kabaka kulu ni, ‘In konnyi pe,’ dok waco bot ladit ni, ‘In i
dano marac.’
Acoli Baibul
© 1985, Bible Society of Uganda.
880
19En pe dworo kor luker, pe paro pi lulonyo maka to pi lucan, pien gin ducu en
mucweyogi ki ciŋe.
20I dakika acel keken gin gito woko cwiny dyewor, en goyo rok mo-ni ci rwenyo
woko, dok kobo wa dano matek twatwal woko i kabedone kun ciŋ dano mo pe
ogudo.
21“En ciko waŋe pi neno gin ma dano tiyo, ci neno ka ma en cito iye ducu.
22Pe tye mutu mo nyo piny ma ocido Licuc ka ma Lutim maraco gitwero kanne
iye.
23Lubaŋa pe ociko kare ki dano mo me cito i nyime wek enol kop i kome.
24En turo dit pa wegi twer laboŋo ŋiyo lokgi, ci keto jo mukene i wi komgi.
25Kit meno, macalo en ŋeyo ticgi con, en retogi piny dyewor ci twerogi kec woko.
26En pwodogi i nyim lwak pi timgi maraco,
27pien onoŋo gubarre woko ki ka lubo kore, pe doŋ guketo cwinygi ka timo kit
ma en mito.
28Kit meno gumiyo koko pa lucan oo wa bot Lubaŋa, en owinyo koko pa jo ma
giunogi.
29“Ka Lubaŋa obedo mot, aŋa ma waco ni en otimo bal? Ka okano waŋe woko, aŋa
ma twero nene, kadi rok mo kadi dano mo?
30Pe gitwero geŋo dano ma pe lworo Lubaŋa ki i loc, nyo me bedo macalo owic ki
bot lwak.
31“Tye dano mo ma owaco bot Lubaŋa ni, ‘Apoto i bal, ento pe dok abitimo gin
marac.
32Gin ma pe aneno, in giri ipwonya; ka yam abalo, pe dok abitimo aye’?
33Ki tuŋ boti myero Lubaŋa ocul lakit dano-nu pi balle, in ma idag gin ma Lubaŋa
otimo? In myero iyer, ma pe an. Pi meno tit gin ma iŋeyo.
34Jo maryek ma giniaŋ lok ka guwinyo lokka gibiwaco bota ni,
35‘Yubu tye ka lok laboŋo ŋec mo, lokke pe oa ki i ryeko ma odonyo matut.’
36Kono gibedo ka temo Yubu nakanaka, kono ber, pien en gamo lok macalo jo
maraco.
37En lacerre, pud medde ameda i bal, doŋo ciŋe i kinwu pi nywaro Lubaŋa, dok
nyayo lokke me yete.”
Yubu 35
1Eliu dok owaco ni meno,
Acoli Baibul
© 1985, Bible Society of Uganda.
881
2“Onoŋo itamo ni lok ma kit enno tye atir, nyo ni ibedo laboŋo bal mo i nyim
Lubaŋa, mumiyo iwacci,
3‘Kony aŋo ma doŋ anoŋo? Atye doŋ maber niŋniŋ koni makato ma kono abedo
ka timo bal?’
4Abigamo lokki kit man, in kacel ki luremi.
5Nen polo, ci iŋi, nen pol ma gitye lamal makato in,
6 Ka ibalo, noŋo itimo gin aŋo i kom Lubaŋa? Kadi bed inyayo bal anyaya, meno
noŋo itimo en niŋniŋ?
7Ka timmi tye atir, noŋo imiyo gin aŋo bote? Gin aŋo ma en gamo ki i ciŋi?
8Timmi marac gudo dano ma rom ki in, timmi ma atir bene itimo bot dano.
9“Dano gikok pi aroma mapol ma giunogi kwede, wek gilargi ki i twer pa jo matek
ma tye ka unogi.
10Ento pe tye ŋat mo ma wacci, ‘Lubaŋa ma ocweya tye kwene? En miyo wawero
wer me pake wa dyewor.
11En pwonyowa makato lee ma i wi lobo, ci miyo wabedo ryek makato winyo me
polo.’
12Gikok bote ki kunnu, ento en pe gamo doggi, pi wakke pa jo maraco.
13Adada, Lubaŋa pe winyo koko nonono, Won Twer Ducu pe keto iye cwinye.
14“In Yubu doŋ ibibedo niŋniŋ, kun iwaco ni, pe inene, dok ni koppi doŋ tye i
nyime me aŋola, ento ibedo ka kure nakanaka.
15Itamo ni koni ka kiniga omake pe keto can i kom dano, dok ni pe paro twatwal
pi tim aranyi.
16Meno gin mumi yo Yubu oŋamo doge pi loko lok ma tere pe; en onyato lwak lok
mapol pi kwiya piny.”
Yubu 36
Eliu opako dit pa Lubaŋa
1Eliu omedde ki lokke kun waco ni,
2“Kura koŋ manok, wek anyutti, pien pud atye ki lok me aloka pi Lubaŋa.
3Atye ki ŋec malac mada, ci abitiyo kwede, pi nyuto ni tim pa Dat ma ocweyowa
tye atir.
4Pien adada lokka goba pe iye; ŋat ma tye ka lok kwedi tye ki ŋec ma oromo
maber.
5“Nen, Lubaŋa tye ki twero, ci pe cayo ŋat mo; tekone ocuŋ i kom ryekone matut.
Acoli Baibul
© 1985, Bible Society of Uganda.
882
6En pe weko jo maraco bedo kwo nakanaka, ento ŋolo kop kakare pi jo ma
giunogi.
7En pe kwanyo waŋe woko ki i kom jo ma kitgi atir, ento ketogi ka loc macalo
luker, ci gibedo ki dit nakanaka.
8Ento ka gitweyogi ki pinno, ma ayela otweyogi macalo ogwil,
9ci en nyuto botgi gin ma gutimo, tim aranyigi ki kit ma guwakke kwede.
10En miyo gituco itgi me winyo pwony, en cikogi wek gulokke, guwek timo gin
marac.
11Ka giwinyo doge ci gicako tiyo gin ma en mito, gityeko kare me kwogi ducu ki
yomcwiny kun gitye maber.
12Ento ka gikwero winyo, ginekogi woko, gito ma peya giŋeyo gin mo.
13“Jo ma pe gilworo Lubaŋa ki i cwinygi gibedo ki kiniga, pe gikok bote pi kony ka
en otweyogi.
14Gito ma pud gitiŋo, kwogi tum woko i tim me lewic.
15En laro jo ma giunogi kun tiyo ki aromagi, pwonyo dano ki can ma poto i komgi.
16“In Yubu bene obiti, omiyo la woko ki i atwom, oteri i kabedo malac ka ma gin
mo pe odiyi, cam ma icamo jwijwi obedo ma mi yu twa twal.
17En can ma giketo i kom jo maraco opoŋ boti, can ma giketo pi ŋolo kop i komi
doŋ omaki matek.
18Gwokke wek kiniga pe oteri i anywar; pe iwek gi-kok mapek ma giŋolo i komi
omiyi iŋak woko.
19Kokoni pe twero geŋo aroma ma bi no i komgi, kadi bed iyelle ki tekoni ducu.
20Pe imit ni dyewor obin; meno aye kare ma rok mapol gibirwenyo wo ko ki i
kabedogi.
21Gwokke, pe ilokke ka timo bal, pien meno aye gin ma okelo ayela i komi.
22“Nen, twer pa Lubaŋa dit twatwal; aŋa ma obedo lapwony ma rom kwede?
23Aŋa ma ocimme yo ma myero olubi? Aŋa ma twero waco bot Lubaŋa ni, ‘In
itimo rac’?
24Po pi pako ticce ma dano cen gikoro ki wer.
25Jo ducu guneno gin ma en otimo, ento dano neno ki ka mabor.
26Lubaŋa dit, waŋ pe waŋeye; wel mwaka ma en ori kwede pe rotte.
27“Pien en miyo pii duny dok malo, ci tono lupune calo kot;
28kot corre piny ki i pol, ci cwer i kom dano madwoŋ atika.
Acoli Baibul
© 1985, Bible Society of Uganda.
883
29Ŋat mo twero niaŋ kit ma pol giyarre kwede, nyo kit ma kot mor kwede i kema
pa Lubaŋa?
30En miyo lutkot wil tuŋŋi ki tuŋŋi, ci umo wi godi woko.
31Kit meno en pito jo me rok ducu, kun miyogi cam madwoŋ twatwal.
32En wiro ciŋe ki mac me lutkot, ci ciko ni myero ocel ka ma gibayo iye.
33Mor me kot tito pi Lubaŋa ma nyeko omake ki kiniga pi bal.”
Yubu 37
1“Meno aye gin ma miyo cwinya poto, ma adunona mito tiŋŋe woko ki i
kabedone.
2Wuwiny mor me dwane ki lok ŋuruŋuru ma katti ki i doge.
3En cwalo mor kot i te polo ducu, lut-kotte wil wa i twok lobo ducu.
4Lacen dwane cako mor; mor winnye maloŋo macalo dwan laker; pe juko wil kot
i kare ma dwane pud winnye.
5Lubaŋa miyo dwane mor i kit me aura; en tiyo jami madoŋo ma waŋ pe waromo
niaŋ iye.
6En ciko pee ni opot i ŋom, dok ciko kot wek ocorre madwoŋ twatwal.
7En tweyo ciŋ dano acel acel gene tic, wek jo ducu guŋe ticce.
8Lee-gu ducu gudok i ka-kannegi, gibedo mot i borogi.
9Lapiru a ki i ode, yamo ma kodo ki tuŋ malo kelo koyo maŋic.
10Yweyo pa Lubaŋa miyo pii makke, doko pee; pii malac makke ci doko tek calo
nyonyo.
11En poŋo pol mapek ki pii; ci lutkot wil meny ki i pol.
12Gibedo ka wirre tuŋŋi ki tuŋŋi kun Lubaŋa aye telogi, pi cobo gin ducu ma en
ocikogi kwede, i wi lobo ducu ka ma dano twero bedo iye.
13En aye ma miyo timme, kadi pi pwodo dano, nyo pi konyo lobone, nyo pi nyuto
mar mere ma pe lokke.
14“Winy lok man, Yubu, cuŋ mot, itam pi tic me aura ma Lubaŋa timo.
15Iŋeyo kit ma Lubaŋa miyogi kwede cik, ci mi yo lutkot meny ki i pol?
16Iŋeyo kit ma pol lyerre kwede? Meno aye tic me aura mada, pa ŋat ma dirone
dwoŋ mukato kare.
17In meri iwinyo lyeto me boŋŋini keken, ka yamo a ki tuŋ piny ci miyo kom dano
ducu bedo wac.
Acoli Baibul
© 1985, Bible Society of Uganda.
884
18In iromo yaro polo kit ma en otimo-ni, ma omiyo obedo matek macalo mola?
19Pwonywa ki lok ma myero wawac bote; pe waromo ca no timwa maber pi
kwiya piny ma watye kwede.
20Myero gitit bote ni amito lok? Dano yam owaco pire kene ni gineke woko?
21“Kombeddi doŋ cen caro waŋwa, tye ka ryeny maleŋ twatwal i polo; yamo doŋ
okodo, pol doŋ owarre woko.
22Der ceŋ tuc woko ki tuŋ malo ma ryeny calo jabu; Lubaŋa doŋ orukke ki deyone
ma kelo lworo.
23En Won Twer Ducu, pe watwero roto tamme; tekone dwoŋ, ŋolo kop atir,
timme ducu tye atir mada, pe uno dano mo.
24Pi meno dano gilwore; en pe paro pi jo ma gin luryeko i tamgi kengi.”
Yubu 38
Rwot onyuto ki Yubu ni ŋecce anok mada
1Rwot ogamo dog Yubu kun lok ki i yamo lapiru, owaco ni.
2“Meno aŋa ma mito umo tamma woko keto i colpiny kun loko lokke laboŋo ŋec
mo?
3Bed ma iyubbe macalo laco, abipenyi ci in aye igam doga.
4“I kare ma acibo guti me te lobo onoŋo in mono it ye kwene? Titta, ka iniaŋ
matut kuman.
5Aŋa ma omoko kit ma borre ki lacce bibedo kwede? Aŋa ma oryeyo tol me
pimone?
6Tedi te gutine gigurogi i kom gin aŋo? Aŋa ma ocibo got me twokke kakare,
7ma onoŋo lakalatwe ducu me odiko giwero kacel, dok awobe pa Lubaŋa ducu
gidaŋŋe ki yomcwiny?
8 “Aŋa ma oketo kika me geŋo nam, ikare ma okatti woko ki i ot nyodo?
9I kare ca amiyo pol odoko boŋo me arukane, aboye woko ki pol ma ocido woko
licuc.
10Ceŋ atoŋo waŋ co ka ma myero ogik iye, aketo doggola ma gicego ki rii me
geŋone,
bigik kany.
kabedone?
11maawacci, ‘Ibio wa kany, ento pe ibikato,’ biamwonyini ma iwakke kwede-nu
12“I kare me kwoni ducu yam imiyo cik bot odiko, nyo inyuto ki rupiny
Acoli Baibul
© 1985, Bible Society of Uganda.
885
13Ipwonyo rupiny ki mako but lobo macalo ŋat ma teŋo boŋo, wek jo maraco
guyekke woko ci gitengi woko ata?
14Ka piny oru lobo lokke woko, jami ducu cako nen ka maleŋ, macalo lobo agulu
ma lacwec diyo ajiŋa i kome; ki ranine bene cako nen calo boŋo aruka ma
ŋwalaŋwa la.
15Leŋpiny pa jo maraco rwenyo woko ki botgi; pe doŋ gitwero tiŋo badgi pi goyo
dano.
16“Yam io wa i waŋ it me nam ce? Yam iwoto ki tyeni i te kut nam wek iroti?
17Yam ginyuto boti doggola me to, nyo ineno doggola me kabedo-nu ma ocido I
icuc?
18Doŋ iniaŋ kit ma piny lac kwede? Ka iŋeyo meno ducu doŋ iwaci.
19“Yone tye kwene ma o i kabedo me leŋpiny? Ki mutu bene kabedone tye
kwene?
20Itwero Iwoke itere wa i dul lobone, nyo Iniaŋ i kom yo ma cito gaŋŋe?
21In myero iŋe, pien i kare ca onoŋo doŋ gityeko nywali! Wel mwaka me kwoni
pol twatwal!
22“Yam idonyo i odi me kano pee mayom? Ineno odi me kano pee matek calo
gweŋ,
23ma an pud agwoko pi kare me ayela, pi kare me lweny ki me mony?
24Yo mene ma cito dok tuŋ ka ma gipoko iye leŋo? Yamo wokceŋ ket i wi lobo
kun a ki kwene?
25“Aŋa ma yam obaro waŋ lalele pi kot ma corre matek twa twa!? Aŋa ma oyubo
yo pi lutkot wek olubi,
26omi kot ocwer i lobo ka ma ŋat mo pe iye, i tim ka ma dano pe bedo iye?
27Aŋa ma cwalo kot muromo i lobo ma odoŋ obur, ci miyo lum twi doŋo iye?
28“Ŋat munywalo kot tye mono? Aŋa munywalo toyo ma ton-ni?
29Pii ma omakke calo pee oa ki kwene? Aŋa ma min bwoyo pee ma opune i lobo,
kun a ki i polo?
30Pii doko matek macalo got, wa pii ma i kut nam makke woko likiŋ.
31 “Itwero tweyo Yoggo ki nyor, nyo tuko ogwil ma gitweyo ki Lyeronyim?
32Iromo kela lakalatwe mukene woko wek ginen i karegi, nyo telo Oluma ki
litinone i wotgi?
33Iŋeyo cik ma giciko ki polo? Itwero moko cikgi i wi lobo kany?
34“Itwero miyo dwani winnye wa i polo, wek imi pii kot ocorre, oumi woko?
Acoli Baibul
© 1985, Bible Society of Uganda.
886
35Itwero cwalo lutkot wek owil, tuŋŋi ki tuŋŋi, ci waco boti ni, ‘An ene, ora’?
36Aŋa ma oketo ryeko i pol mapek? Aŋa ma omiyo niaŋ matut okanne i lupu?
37Aŋa ma twero kwano wel pol ki ryekone? Aŋa ma twero leŋo dog opoko pii me
polo wek kot ocwer,
38ci miyo apwa doko daba, ŋom makke kacel doko matek.
39“Itwero dwaro lee pi labwor, ci imiyo litinone giyeŋ ki cam,
40ma girikke i borogi, nyo ma gibuto mot kun gikanne pi mako lee?
41Aŋa ma miyo cam bot agak, i kare ma litinone gikok bot Lubaŋa, ma gimal ata pi
nok pa cam?”
Yubu 39
1“Iŋeyo kare me nywal pa dyegi ma gibedo i wi got? Yam ineno ka til nywalo
litinogi?
2Iŋeyo kwano wel dwe me durugi, wek iŋe kare ma gibinywal iye,
3kare ma giturre piny pi nywal kun gicolle, ci ginywalo litinogi?
4Litinogi doŋo i bar ma komgi yot, ci gicito gigi matwal ma pe dok gidwogo cen
botgi.
5“Aŋa ma oweko kana me tim olone kene? Aŋa ma omiyo twero bot lagwar me
cito ka ma iye mito?
6Atyeko miyogi bar mutwo wek obed pacogi, ki lobo ma obedo punu wek gubed
iye.
7Gin cayo woo me gaŋ madito, pe tye ŋat mo ma burogi nyo ma miyogi gitiyo tic
mo.
8Wi godi odoko oletgi ma gin wirre iye ata, kun giyenyo gin mutwi ducu me
acama.
9“Jobi biye tic mo piri? Nyo bibuto i dwolli dyewor?
10Itwero tweyo jobi i kom kweri dyaŋ wek opur potoni? En bilubi kun loko potoni
ma i luŋ?
11Ibigene ni pien tye ki teko madwoŋ? Ibiweko en tiyo ticci ducu?
12Igeno ni en bidwogo paco, ci kela belli i laro me adina?
13“Udu goyo bwome ki yomcwiny: ento kono lacarre rom ki pa winyo acebe ma
lakica-ni?
14Pien en weko toŋe i ŋom, wek lyeto me kweyo omur komgi.
15Wiye wil woko, pe niaŋ ni lee tim mo twero nyonogi.
Acoli Baibul
© 1985, Bible Society of Uganda.
887
16En tiyo ki litinone ki gero, calo pe gubedo mere kikome, kadi bed ticce balle
noŋo, en pe lworo;
17pien Lubaŋa otwonne ryeko, pe omiye ryeko mo me niaŋ i lok.
18Ka inen ocako ŋwec, ci en nyero aguragura ki rwode ma obedo i wiye-ni anyera.
19“In aye ma imiyo tekkom ki aguragura? In aye ce ma iruko ŋute ki yer maboco?
20In aye ma imiyo calo bonyo? Daŋŋe mere macalo won twer ci gilworo.
21En nyono piny i luŋ ma wakke awaka pi tekkome, ci riŋo anyim pi rwatte ki toŋi
pa lulweny.
22En cayo lworo acaya, cwinye pe poto; pala lucwan bene pe miyo en lokke dok
cen.
23Juru atero pa rwode yeŋŋe kok ni tak tak tak, toŋine wil calo mac.
24En riŋo anyim oyot mada ki gero ki kiniga; pe twero cuŋ mot ka buriji okok.
25Tekke buriji kok, en bene kok ki yomcwiny; Ŋweyo ŋwec lweny ki ka mabor,
winyo daŋŋe pa lutel ki lulweny ma gimwoc.
26“Pi ryekoni aye omiyo olwilwit tuk malo, ka yaro bwone kemo piny i ŋom?
27In aye ma iciko ocur ni otuk malo wek oger ode lamal i wi got?
28En bedo i pata got, buto kunnu bene, i kakannene matye i kor got ma oculle.
29En yenyo camme ki kunnu, waŋe neno piny ki ka mabor,
30 wek litinone gunoŋ remo me amata; ka ma kom dano muto noŋŋe iye, en pe
rwenyo ki kunnu.”
Yubu 40
1Rwot openyo Yubu ni meno,
2“Lajuk bal bipido lok ki Won Twer Ducu? In ma ipyem ki Lubaŋa-ni, gam lok-ki.”
3Ci Yubu ogamo dog Lubaŋa kun wacci,
4“Nen ba, an pe a gin mo ada, ci abigamo lokki niŋniŋ? Pe doŋ abiŋamo doga ka
lok.
5Doŋ aloko tyen acel keken, pe doŋ abidok iye; iyo, aloko doŋ tyen aryo, ci pe dok
abimedde.”
Lee aryo madoŋo ma ginyuto teko pa Lubaŋa
6Rwot dok ogamo dog Yubu kun loko ki i yamo lapiru ni,
7“Koŋ iyubbe, icuŋ matek calo laco; abipenyi ki lok, ci in ititta.
8Itamo ni ibinyuto ni bal tye koma ce? Ibimiyo kop loya pi nyuto ni lokki tye atir?
Acoli Baibul
© 1985, Bible Society of Uganda.
888
9Badi tek rom ki pa Lubaŋa? Dwani mor winnye maloŋo calo mere?
10“Ber doŋ irukke ki ditti ki deyone, wek tweroni ki woro ma gimiyi onen.
11Wek kinigani madwoŋ-ŋi okatti woko; nen jo ducu ma wakke, ci imi wakkegi
okwe woko.
12Nen lyerregi ci idwokgi woko piny, dok inyon jo maraco woko piny ka ma
gucuŋo iye.
13Yikgi woko ducu piny i ŋom, twe waŋgi woko i lyel.
14Ka itimo kumeno an bene abiye ni iromo cobo pekoni ducu ki tekki.
15“Nen Raa mono, lee madit ca, ma an aye akete macalo aketo in; en camo lum
twon.
16Nen kit ma pyere tek kwede. Nen kit ma ler iye nwaŋ kwede.
17Yobe cuŋ matek likiŋ macalo yat kijiŋ, ler eme okubbe kacel.
18Cogone tek rom ki oceke mola kulu, tyene rom ki rii nyonyo.
19“En tye ginaura madit i kin jami ma Lubaŋa oketo; ŋat mucweye-ni keken aye
romo tiŋo pala lucwan i kome.
20Gikelo cam bote wa ki i wi godi ka ma lee tim ducu gituko iye.
21En buto i te okuto ma i dog kulu, ci kanne i lagada ki i daba.
22Okuto ma i dog kulu giume ki tipogi, yat oget ma i ŋet kulu gurume woko dyere.
23Nen, kadi bed kulu mol matek ki biamwonyi, en pe lworo; kadi bed pii ma i kulu
Jordan corre i doge, en pud bedo ma cwinye opye.
24Ŋatti mo twero golo waŋe ki goli wek omake? Gitwero tuco ume ki toŋ twok?”
Yubu 41
1 “Itwero ywayo Min Kulu ki goli? Itwero diyo lebe kun itweyo ki tol?
2Itwero rwako tol ogwil i ume, nyo tuco cwake ki goli?
3En bibako doge boti? Bilok kwedi ki mwolo?
4En bicikke kwedi wek ebed opiini matwal?
5Ibituko kwede calo winyo? Ibitweyo tyene ki tol wek obed me galo waŋ
anyirani?
6Lumak rec wadiwu gibilaro wei me wilone? Lucat-wil bipoko woko i kingi me
acata?
7Ibicobo ki dim mabit ma romo kome ducu? Nyo ibicobo wiye ki atero mabit
lacob rec?
Acoli Baibul
© 1985, Bible Society of Uganda.
889
8Ka onoŋo yam igudo ki ciŋi, pe ibinwoyo; wii pe biwil i kit ma en olwenyo kwede
kwedi.
9“Ŋat ma tamo ni etwero timo gin mo noŋo bwolle abwola kene; tekke onene
keken, ci bipoto woko piny.
10Ka gituge, ger mukato kare; aŋa ma romo cun i nyime?
11Aŋa ma twero poto i kome, ci bwot? Pe tye ŋat mo i wi lo bo-ni ducu.
12“Wek koŋ atitti lok i kom tyen min kulu, ki tekone madwoŋ, ki kit ma dul kome
ducu gikubogi kacel maber mada.
13Aŋa ma twero woto ginarukane woko? Aŋa ma twero tuco kotine me mola?
14Aŋa ma twero yabo doggola doge? Lake ma gurumo doge kelo lworo mada.
15Dye ŋeye giumo ki kwodi ma giryeyogi i tyeŋ, oculle cokcok calo gimwono
amwona.
16Gukubbe cokcok kacel, yamo pe twero kate ki i kingi.
17Guribbe kacel ŋat man omoko i kom lawote, ma gumoko woko likiŋ, gin pe
twero poko kingi.
18Ka ojiro, piine mil ma ryeny aryenya calo ceŋ waŋe kwar calo ceŋ ma tye ka tuc.
19Leb mac macalo mac raa a ki i doge, mac kir katti woko ki i doge.
20Yito duny ki i ume calo pii ma tye ka walo i i agulu, nyo macalo togo ma tye ka
waŋ.
21Yamo doge miyo mac lyel, dok miyo bilo twako lodi mac mucek adada.
22Ŋute tek twatwal, ŋat mo ka orwatte kwede ci bedo ki lworo madwoŋ.
23Dul kome ojuŋŋe kacel, ojiŋ woko matek, tek calo nyonyo ma pe wotte.
24Adunone tek calo got, tek calo min kidi rego.
25Ka otiŋŋe malo, oteka ducu gilworo; cwinygi doko nyap, tipo komgi to woko.
26Kadi dano toŋ ki pala lucwan, pe donyo, kadi toŋ, nyo atero kadi dim mabit.
27En waco ni-nyonyo obedo reŋ kai, mola kono mere rom ki yat mutop.
28Atero pe twero miyo en riŋo; ki tuŋ bote lagwen ma gibaye kwede lokke doko
lum mutwo.
29Odoo kor en lwoŋo ni tyen gaya; ka gibaye ki toŋ nyero mere anyera.
30Tuŋ iye piny cal ki labaltako ma lake bit; ka woto goro daba madyak agora.
31En miyo kut yenyo calo pii ma tye ka walo awala; nam yenyo bwoyo ma obedo
calo bwoyo ma i i agulu pa lated moo wir.
Acoli Baibul
© 1985, Bible Society of Uganda.
890
32Ka tye kia kwaŋ, kore ryeny woko matar, miyo kut kwor woko matar calo lwar
wic.
33Pe tye gin mo ma rom kwede i wi lobo, en aye gin ma gicweyo ma pe tye ki
lworo wacel.
34En cayo lee ducu, wa maditone, en rwot pa lee ducu kadi bed giwakke.”
Yubu 42
Lubaŋa odwoko gum pa Yubu bote
1Yubu ogamo dog Rwot kun waco ni,
2“Aŋeyo ni itwero tiyo gin ducu; pe tye lok mo ma iyubo ma pe bicobbe kakare.
3 Ceŋ iwacci, ‘Meno aŋa ma mito umo tamma woko, kun loko laboŋo ŋeyo gin
mo?’ Ada, doŋ awaco lok ma pe aniaŋ tere, aloko i kom gin me aura ma ŋeyogi
loya woko.
4 Ceŋ iwacci, ‘Winy, ci abilok; abipenyi ci myero igam doga.’
5Yam onoŋo awinyo piri awinya keken, ento kombeddi doŋ aneni ki waŋa.
6Pi meno acane kekena, aŋut ma abuku koma woko ki apwa ki buru.”
7Lacen ma Rwor doŋ oloko lok magi ducu bot Yubu, ocako waco bot Erifaji
Lateman ni meno, “Kiniga omaka i komi ki i kom luremi aryo-nu, pien pe wuloko
lok me ada i koma, kit ma ceŋ laticca Yubu oloko-ni.
8Kombeddi doŋ wukwany twoni abiro ki nyogi abiro, wucit kwede bot laticca
Yubu, wutyer me gitum awaŋa piwu kenwu. Laticca Yubu bilego piwu, ci an
abigamo legane, pe abiketo lewic i komwu muporo lokwu; pien pe wuloko lok me
ada i koma kit macalo laticca Yubu oloko-ni.”
9Kumeno Erifaji Lateman, Bildad Lacua ki Jopar Lanaamat gucito, gutiyo kit ma
onoŋo Rwot ocikogi kwede; ci Rwot ogamo Lega pa Yubu.
10 Rwot odwoko gum pa Yubu, i kare ma en doŋ olego pi lureme; omiyo bote lim
ma dodo maca ma yam en tye kwede ryen aryo.
11Kumeno omegine ki Iumegine ki jo ma guŋeyo wacon, gucamo cam bo te i ode.
Gunyuto cwercwinygi bote, gukweyo cwinye pi gin marac ducu ma yam Rwot
okelo i kome. Dano acel acel i kingi omiye dul lim ki agit jabu.
12Rwot omiyo gum ki Yubu i agikki me kwone makato i acakkine. En obedo ki
romi alip apar wiye aŋwen, kinaga alip abicel, twoni pur alip aryo, ki megi kana
alip acel.
13Obedo bene ki awobe abiro ki anyira adek.
Acoli Baibul
© 1985, Bible Society of Uganda.
891
14Ocako nyiŋ nyako mukwoŋone ni Yemima, nyiŋ me aryone Kejia, ki nyiŋ me
adekke Kerenapuk.
15I lobo meno ducu pe onoŋo tye iye mon ma yam gibeco calo anyira pa Yubu;
wongi opoko botgi ginaleya i kin omegigi.
16Lacen i ŋe lok meno ducu Yubu ori i lobo dok mwaka miya acel ki pyeraŋwen, ci
oneno awobene ki litino pa awobene, yalwak me aŋwen kulu.
17Ci Yubu oto muti adada, ma onoŋo karene bene doŋ oromo maber.
Acoli Baibul
© 1985, Bible Society of Uganda.
892
Jabuli
Jabuli 1
BUK MUKWOŊO
Jo ma kitgi atir ki jo maraco
1Dano ma kwero lubo tam pa jo maraco, ma pe lubo kit pa lubalo, ki ma pe bedo
kacel ki luŋala, bedo ki yomcwiny.
2En maro kwano cik pa Rwot, en bedo ka lwodo lok i kom cikke dyeceŋ ki dywor.
3 En bedo macalo yat ma odoŋo i ŋet kulu, ma nyako nyige i karene kikome, ma
pote bene pe two woko. Gin ma en tiyo ducu, en limo iye gum.
4Ento jo maraco pe gitye kit meno; gin calo cun kal ma yamo kolo tero woko.
5Pi meno jo maraco Gibiŋolo kop loyogi; ki jo ma lubalo pe gibiribogi ki jo ma
kitgi atir.
6Rwot paro pi dano ma kite atir, ento dano marac birwenyo mere woko matwal.
Jabuli 2
Kare me loc pa kabaka ma Rwot owiro
1 Piŋo lurok gitye ka wo kacel? Piŋo rok mapol gipiro lok ma konnye pe?
2Lukergi ducu gijemo woko, ki lulocgi bene gipiro lok kacel, i kom Rwot ki i kom
ŋat ma en doŋ otyeko wiro, kun giwacci,
3“Wek wacodu nyorgi ma gutweyowa kwede-ni woko, dok wabolu twerogi me
loc woko ki i komwa.”
4Rwot ma obedo i wi komkerre i polo tye ka nyero; en ŋalogi aŋala.
5En loko kwedgi ki kiniga, dok miyogi lworo ki akemone mager, kun wacci,
6“An doŋ atyeko keto kabakana i wi Cion, ma en got mera maleŋ.”
7 Abitito cik pa Rwot, ma en owaco bota ni, “In latinna, tin doŋ atyeko nywali.
8Legga, ci abimiyi lurok me bedo ginaleyani, ki lobo ducu bene bibedo meri.
9 Ibiloyogi ki odoo nyonyo, ibiŋidogi woko matitino macalo agulu pii pa lacwe
agulu.”
10Kombeddi doŋ wuwiny lokka, wun luker, wubed ryek; myero wuwiny pwony
man, wun luloc me lobo.
11Wuti bot Rwot ki lworo ki myel kom,
12wurum coŋwu i nyime; wek kinigape omake i komwu miyo wuto woko i yo:
pien akemo make oyotoyot mada. Gitye ki gum jo ducu ma giriŋo gilaro bote.
Acoli Baibul
© 1985, Bible Society of Uganda.
893
Jabuli 3
Lega me odiko ma nyuto gen i kom Lubaŋa
1Ai Rwot, lukworra gitye mapol, gipol mada ma giero lweny i koma.
2Giloko lok i koma ma giwacci, “Lubaŋa pe twero laro en!”
3Ento in, ai Rwot, in kwot ma gwoka ki i gin marac; in imiya abedo ki deyo, dok
imiya tekcwiny bene.
4Akok bot Rwot matek, ci en gamo ki i wi got mere maleŋ.
5Abuto piny anino woko, dok aco aa malo ma koma yot, pien Rwot gwoka.
6Pe alworo jo alip apar ma guruma woko dyere pi lweny i koma.
7Bin, ai Rwot! Lara do, ai Lubaŋana! In aye ma idoŋo lem lukworra woko ducu,
ituro lak jo maraco woko liweŋ.
8Lar a ki bot Rwot; mi gummi obed i kom joni!
Jabuli 4
Lega me otyeno manyuto gen bot Lubaŋa
1Ai Lubaŋa, gam doga ka akok boti, in aye ma igwoka! I kare ma atye i can, in ceŋ
ibino ikonya. Kombeddi doŋ ibed ki kica i koma, dok iwiny legana.
2Wun co mono, wubibedo ka yeta pi kare ma rom mene? Wun mono wubimaro
lok ma konnye pe pi kare ma rom mene, ma wulubo lok me goba-ni?
3Wuŋe ni Rwot doŋ otyeko yera me bedo dano mere kikome; ka akok bo te en
winyo kokona,
4 Kadi bed kiniga omakwu, ento pe wutim bal; wutam tam matut mada ki i
cwinywu, wubed kenwu dok laliŋ i wi kitandawu.
5Wutyer gitum ma myero bot Rwot, dok wuket gen mewu i kome.
6Tye jo mapol ma giwacci, “Wamito walim gum!” Nenwa ki kica, ai Rwot!
7Yomcwiny ma in imiya dwoŋ, kato yomcwiny pa jo ma gitye ki kal ki koŋo
madwoŋ ata.
8Cutcut ka abuto piny, acako nino woko mot liyoo ki kuc; ai Rwot, in keni aye ma
igwoka miyo abedo maber.
Jabuli 5
Lega pi gwok
1Cik iti iwiny lokka, ai Rwot; dok iwiny curra.
2Kabakana ki Lugaŋana, winy kokona ilara. Abilego kun abako doga boti, ai ai
Rwot.
Acoli Baibul
© 1985, Bible Society of Uganda.
894
3I odiko iwinyo dwana; ka ceŋ doŋ tuc akelo gitumma boti, ci doŋ akuro lagam
ma a boti.
4In pe Lubaŋa ma cwinye bedo yom pi tim maraco; in pe iye nywako kabedo ki
gin marac.
5Pe iye ni jo ma gin luwakke gucuŋ i nyimi; idag lutim maraco ducu.
6Ityeko lugoba woko liweŋ, in Rwot icayo jo ma gin lutim, bwami ma gineko dano
kun gin lubwola kwede.
7Atwero donyo i ot meri, pi mar meri madwoŋ ma pe lokke; abiworo in i ot meri
maleŋ, kun aryebbe piny i nyimi ki lworo madwoŋ.
8Ai Rwot, lukworra gitye pol; tela wek ati gin ma tye atir i nyimi, dok imi yoni ma
alubo obed atir.
9 Lok ma lukworra giwaco pe me ada; cwinygi opoŋ ki tam me nek keken,
guŋamo doggi calo lyel ma twolo, kun giloko lok mamit me bwolo dano.
10Pwod gidok idwok balgi i wigi, ai Lubaŋa; mi yubgi maraco ma giyubo-gu pe
ocobbe. Ryemgi woko ki i nyimi gucit cen, pien gutimo lwak bal mapol, dok
gujemo wo ko i komi.
11Ento mi jo ma giriŋo gilaro boti gubed ki yomcwiny, gibiwero wer kare ducu pi
yomcwiny. Dok igwokgi gin jo ma gimari; pi in omiyo cwinygi yom adada.
12Imiyo gum ki jo ma kitgi atir, ai Rwot; kicani geŋo komgi woko calo kwot.
Jabuli 6
Lega pi kica i kare me can
1 Ai Rwot, kiniga pe omaki, pe ijuka, dok pe ipwoda ma itye ki akemo.
2Kica omaki i koma do, ai Rwot, pien tipo koma doŋ oto woko lirut; ai Rwot, caŋa,
pien koma ducu doŋ mwodde amwoda wa i cogo.
3Kwona ducu opoŋ ki can. Ai Rwot, i bigalle pi kare ma rom mene?
4Bin ilara, ai Rwot; lara ki i to, pien imara ki mar meri ma pe lokke.
5Pe gipo piri i lobo pa jo muto; ŋat mo ma paki ki i lyel kunnu pe!
6Doŋ aol woko ki kumo; i dyewor ducu noŋo pig waŋa oluk i kabutona woko,
koko ma omiyo kabutona odyak woko.
7Waŋa okwot woko pi koko me cwercwiny, waŋa ocido woko, pe doŋ aneno piny
maber; man ducu otimme pien lukworra giliba.
8 Wua wucit woko cen, wun lutim maraco; pien Rwot otyeko winyo dwana ka
akok.
9Rwot otyeko winyo ka abako doga; dok Rwot ogamo Legana.
Acoli Baibul
© 1985, Bible Society of Uganda.
895
10Lewic bimako lukworra ducu dok gibibedo ki cwercwiny madit twatwal;
gibilokke gidok cen cut ki lewic.
Jabuli 7
Lega pi loyo kop
1Ai Rwot Lubaŋana, ariŋo alaro boti; lara ki i ciŋ lukworra ducu ma giryemo kora,
ci ikonya;
2ka pe, ci gibikila woko calo labwor ma kilo lee, gibiywaya woko ka ma ŋal o doŋ
pe ma twero lara.
3Ai Rwot Lubaŋana, ka ce onoŋo atiyo gin mo i kin jami magi, ka ce atimo bal i
kom ŋat mo,
4nyo ka atimo bal bot larema pi dwoko bote gin marac kom gin marac, nyo ka
atimo bwami ayako jami pa lakworra woko laboŋo tyen lok mo,
5ci mi lukworra guryem kora gumaka woko iyo, wek gureta piny i nom ci guneka
woko, ka gibwota i ŋom kenyo ma doŋ ato woko.
6Ai Rwot, a malo ki akemoni, ci ilweny i kom lukworra ma gubino magwa i koma-
ni; ai Lubaŋana, co woko, pien in aye iciko pi nino me ŋolo kop.
7Wek lwak me rok ducu gucokke gurumi woko dyere; ci ibed malo i kabedoni ka
icak loyogi ki kunnu.
8Rwot, in laŋolkop pa jo me rok ducu; ai Rwot, ŋol koppa muporo kit ma atir ma
atye kwede, dok ma lubo kit ma cwinya leŋ kwede.
9 Gik tim marac ma jo maraco gitiyo woko, ento mok jo ma kitgi atir. In Lubaŋa
ma kiti tye atir, in itemo tam pa dano kacel ki mitigi.
10Lubaŋa aye kwot mera, en laro jo ma cwinygi atir.
11Lubaŋa laŋolkop ma ŋolo kop atir, en Lubaŋa ma tye ki kiniga nino ducu i kom
lubalo.
12Ka ce dano mo pe oŋut, ci Lubaŋa bipako pala lucwanne. En doŋ otyeko ciko
atumme dok otero;
13en doŋ oyubo jami lewny maraco me nek, oroyo lak aterone-gu ducu i mac
gucek woko makwar.
14Nen, latim marac tamo tam marac ki i cwinye opoŋ ki yub me kelo ayela keken,
kun loko lok gobagoba me bwolo dano.
15En kwinyo bur matut i ŋom, ka dok lokke poto i bur ma en okwinyo-ni kekene.
16Doŋ tamme marac-ci miyo en poto i can, ki tim bwamine dwogo gire i kome
kene.
Acoli Baibul
© 1985, Bible Society of Uganda.
896
17Abipwoyo Rwot pien kite atir mada, dok abiwero wer me pako nyiŋ Rwot, ma
en ŋat Mamalo Twal.
Jabuli 8
Deyo pa Lubaŋa ki woro pa dano
1Ai Rwot, in i Rwotwa, dit me nyiŋi nen i wi lobo ducu! Pak ma gikori kwede o
malo i polo,
2 wer ma litino lukere ki litino ma pud dot giwero me paki. Ityeko gero cel gogo
me gwokkeni pi geŋo lukworri, wek ilo lukworri ki jo ma lewnyo i komi.
3Ka aneno polo, ma in itiyo ki ciŋi, ki dwe ki lakalatwe ma iketogi i kabedogi likiŋ;
4 dano kono gin aŋo ma miyo itamo pire, dano adana ma mwa-ni gin aŋo ma miyo
iparo pire?
5Ento imiye dit ma in Lubaŋa keken aye iloye, ka doŋ iketo lalukana me dit ki
deyo i wiye,
6 Iketo en obedo Laloc ma loyo gin ducu ma iketogi; iketo en obedo lalo jami
ducu,
7romi ki dyaŋi, ki lee tim-gu,
8winyi kacel ki rec me nam, ki kit gin ducu ma wok i dye nam.
9Ai Rwot, in i Rwotwa, dit me nyiŋi nen i wi lobo ducu!
Jabuli 9
Wer me pwoyo Lubaŋa pi ŋolo kop atir
1Abipaki, ai Rwot, kun amiyi pwoc ki cwinya ducu, abitito pi jami me aura-gu
ducu ma itiyo.
2Abiwero wer ki yomcwiny kun anyatte piri. Abiwero wer me pako nyiŋi, in ŋat
Mamalo Twal.
3Lukworra gilokke gidok cen ka guneno in ituc; gigatte gipoto piny gito woko.
4In laŋolkop ma oolo kop atir, ibedo i wi komkerri, ci iŋolo koppa kakare.
5In ijuko lurok, dok ityeko jo maraco woko liweŋ; ityeko jwayo nyiŋgi woko ducu,
pe doŋ gibipo i komgi matwal.
6Lukworra doŋ gutum woko matwal; ijwero gaŋigi woko ducu, wi dano doŋ
otyeko wil woko i komgi adada.
7Ento Rwot en kabaka ma bedo i wi komkerre nakanaka; en ocibo komkerre pi
oolo kop.
Acoli Baibul
© 1985, Bible Society of Uganda.
897
8En loyo lobo ki kit ma atir, ci oolo kop pa lwak me rok ducu kun tiyo ki dano
maromrom.
9Rwot en ka larre pa jo ma piny obwoyogi, en cel matek ma gwokogi maber i kare
me ayela.
10Rwot, jo ma ŋeyi gibiketo gengi i komi; pien in pe ibwoto jo ma gibino boti.
11Wuwer wer me pak bot Rwot, ma tye ka loc i Cion! Wutuc gin ma en otiyo bot
lwak me rok ducu!
12Lubaŋa ma lacul kwor me remo po pi jo ma can omakogi; wiye pe wil i kom
kokogi, dok pwodo jo ma gitimogi rac.
13Kica omaki i koma do, ai Rwot! Nen kit atwom ma jo ma gidaga gutyeko keto i
koma! In aye ma ilara iila malo ki i to,
14wek imiya acuŋ i nyim jo Jerucalem, wek atit botgi gin ducu mumiyo apako
nyiŋi. Abibedo ki yomcwiny pien doŋ ilara.
15Lurok gukwinyo bur ka dok gupoto iye kekengi; guciko obwo ci tyengi kekengi
aye omoko iye.
16Rwot doŋ otyeko miyo nyiŋe oŋene pi ŋolo kop atir, jo maraco gimoko i owic pi
tim ma gin aye gutimo.
17Jo maraco ducu gibito giyikogi i lyel, gin lurok ducu ma gikwero Lubaŋa.
18Jo ma piny obwoyogi pe gibiwekogi ata kare ducu; ki gen pa lucan bene pe
birwenyo woko matwal.
19Bin, ai Rwot! Wek dano pe oloyi! Lwoŋ lurok gucokke i nyimi wek iŋol kop i
komgi.
20Ai Rwot, mi lworo omakgi; wek guŋe ni gin dano adana mamwa.
Jabuli 10
Lega pi tyeko jo maraco woko
1Piŋo icuŋ cen ka mabor, ai Rwot? Piŋo ikanne woko i kare me can?
2Jo maraco giwakke ma gidwaro lucan me aneka; mi yub ducu maraco ma
guyuboni aye otyekgi.
3Dano marac nyatte pi mitine maraco ma tye i cwinye; dano ma wor ma mito
enoŋ magoba yeto Rwot dok kwere woko bene.
4Dano marac tamo ki cwiny me wakke kun wacci, “Lubaŋa peke.” En pe paro, dok
pe bino bot Lubaŋa.
5Gin marac ma en tamo ducu tiyo co bo kakare. En pe niaŋ i ŋolo kop pa Lubaŋa
pien malo twatwal; en neno lukworre ci jwiyogi woko ajwiya.
Acoli Baibul
© 1985, Bible Society of Uganda.
898
6En ta mo ki i cwinye kun wacci, “Gin mo pe ma biloya; i kare me kwona ducu pe
abineno can,”
7 Lokke ducu ma en loko opoŋ ki ceno dano acena, bwola ki bura me diyo dano ki
tek; en pe galle me loko lok marac ki lok ma kelo adagadaga.
8En kanne woko i dye gaŋi ka kiyo piny; en libo dano kunnu ci neko jo ma gipe ki
bal.
9En neno piny kun roto dano ma can omako adada ma piny oloyo; en kanne woko
i muŋ ka kiyogi calo labwor. En kanne woko pi kiyo lacan wek emak woko, en
mako lacan noŋo doŋ oleko wiye okelo omoko i obwone.
10Dano ma can omako adada giŋinyo woko, ci donyo woko piny i ŋom, pien teko
pa lakworre noŋo oloyo mere woko.
11Dano marac tamo ki i cwinye ni, “Wi Lubaŋa doŋ otyeko wil woko, omiyo waŋe
woko, pe bitwero nena.”
12Bin ilara do, ai Rwot! wii pe myero owil i kom ŋat ma tye ki can, ai Lubaŋa!
13Piŋo dano marac kwero Lubaŋa, kun tamo ki i cwinye ni, “In pe ibipwoda?”
14Ento in iŋeno, dok iŋeyo can ki cwercwiny ma dano tye kwede, kare ducu it ye
ka yubbe me miyo kony. Dano ma tye ki can-ni miyo kwone boti, pien yam ibedo
ka konyo litino kic.
15Myero itur twero pa jo maraco ki lutim maraco woko; yeny balgi ducu nio waŋ
ma pe doŋ ibinoŋo bal mo kadi ki acel.
16Rwot aye kabaka ma bedo nakanaka; lurok ducu gibito gitum woko ki i lobone.
17Ai Rwot, iwinyo lega pa jo mamwol: ibimiyo gibedo ki tekcwiny, ibiciko iti.
18Iŋolo kop pa litino kic ki jo ma giunogi, wek dano mo me lobo man pe dok okel
lworo.
Jabuli 11
Rwot en ka larre pa jo ma cwinygi atir
1Ariŋo alaro bot Rwot. Piŋo wuwaco bota ni. “Lwi woko calo winyo ici bed i wi
godi;
2pien jo maraco gitero atum, dok guketo te aterogi i kom tol atum, wek gicel jo
ma cwinygi atir woko i colpiny.
3Pe tye gin mo ma dano ma kite atir twero timo, ka te guti ducu doŋ gibalo
wako”?
4Rwot tye i ot mere maleŋ; komkerre tye i polo. En neno dano ducu ma i lobo,
dok ŋiyo gin ma gin tiyo.
5Rwot temo jo ma kitgi atir ki jo maraco, en dag ŋat ma maro timo tim bwami.
Acoli Baibul
© 1985, Bible Society of Uganda.
899
6En bionyo lodi mac ki gweŋ calfa i kom jo maraco; en bipwodogi ki yamo oro
malyet.
7Rwot kite tye atir, dok maro tim ma atir; jo ma cwinygi atir gibineno waŋe.
Jabuli 12
Lega pi kony i kom jo maraco
1Konya, ai Rwot, pien ŋat mo maber ma geni doŋ pe; pien jo ma lugen doŋ guto
gurwenyo woko ki i kin dano.
2Dano acel acel loko lok goba bot lawote, ma noŋo lok ma a ki i doggi mit ata ento
cwinygi opokke woko dul aryo.
3Rwot, myero ijuk lok me bitagi-ni woko, en lok ma a ki i doggi me nyatte-ni!
4Gin giwacci, “Wabiloyo lok ki lebwa, wabiloko gin ducu kit macalo wamito, pien
pe tye ŋat mo ma en ladit ma loyowa.”
5“Ento kombeddi abibino,” Rwot ma owaco, “pien doŋ giyako jami pa lucan woko,
dok jo ma piny obwoyogi gitye ka cur acura ki arem. Abigwokogikit ma gimito-
ni.”
6Lok pa Rwot ma en ciko ber, gitwero genone, obedo calo ryal ma giliyo maber ki
mac piny i ŋom, ma giliyo tyen abiro kulu.
7Gwoka maber kare ducu, ai Rwot, gwokwa ki i kom yalwak me kare man.
8Jo maraco gitye ka wirre i kabedo ducu giyenyo dano, kit macalo dano ducu
pako kwede tim marac ma gitiyo i kin dano ma i lobo.
Jabuli 13
Lega pi kony i kare me can
1Ai Rwot, wii mono biwil woko i koma pi kare, ma rom mene? Wii biwil woko
matwal bo? Ibikanne woko ki bota pi kare ma rom mene?
2Myero abed ki arem i cwinya pi kare ma rom mene, dok bene myero abed ki
cwercwiny dyeceŋ ki dyewor benebene? Lukworra kono gibiloya, wigi pil i koma
pi kare ma Tom mene?
3Nen tuŋ bota ci igam doga, ai Rwot Lubaŋana. Meny waŋa, wek pe anin nino me
to,
4miyo lukworra giwacci, “Watyeko loyo en woko!” Dok pe iwek lukworra gubed
ki yomcwiny ni pien doŋ apoto i can.
5Ento an doŋ atyeko geno mar meri ma pe lokke; abibedo ki yomcwiny pi lar
meri.
6Abiwero wer bot Rwot, pien otima maber atika.
Acoli Baibul
© 1985, Bible Society of Uganda.
900
Jabuli 14
Miŋo ki tim maraco pa dano ma i lobo
1 Dano ma lamiŋ waco ki, i cwinye ni, “Lubaŋa gire pe,” Gin jo ma kitgi raco ma
gitimo gin me kwer; pe tye ŋat mo ma tiyo gin maber.
2Rwot neno dano ducu kun neno piny ki i polo, me neno ka ce tye jo mogo i kingi
ma gitiyo ki ryeko, ma gimito Lubaŋa.
3Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin
maber, pe tye, kadi ki acel.
4Gin lutim maraco-ni, pe gitye ki ŋec? Giyako lim pa jona calo gicamo kwon, ma
pe bene gilwoŋo nyiŋ Rwot.
5Gibibedo kunnu ki lworo madwoŋ, pien Lubaŋa tye ki jo ma kitgi atir.
6Wun wumito balo yub pa lacan, ento Rwot aye ka Larrene.
7Iyo, kono bedo ber ka larre pa jo Icrael bi no ki i Cion! Ka Rwot bidwoko gum bot
jone, Yakobo bibedo ki yomcwiny madwoŋ, ki Icrael bene cwinye bibedo yom.
Jabuli 15
Jo ma gibedo i wi got maleŋ pa Lubaŋa
1Ai Rwot, aŋa ma bibedo i kemani? Aŋa ma bibedo i wi got meri maleŋ?
2Dano ma cwinye leŋ; dok ma tiyo ginma atir, ma loko bene lok me ada ki cwinye
ducu;
3ma pe coko lok me kwot i lok ma en loko, dok en pe timo gin marac mo i kom
lareme, dok pe balo nyiŋ lawote.
4En cayo jo ma pe giworo Lubaŋa, ento en woro jo ma gilworo Rwot. Pe loko
kwoŋ ma yam okwoŋo kadi bed kwoŋŋe-ni kelle can.
5En pe mito enoŋ magoba i kom lim ma en konyo ki dano, dok pe gamo lim ma
giwile kwede i muŋ wek giwe lok odok i kom dano ma pe ki bal, ŋat ma tiyo
kumeno pe gidiro woko cen.
Jabuli 16
Lega me gen
1Gwoka, ai Lubaŋa, pien ariŋo alaro boti.
2Awaco bot Rwot ni. “In i rwoda; gin maber mo ma atye kwede pe, laboŋo in.”
3Jo maleŋ ma i lobo gin jo me awora, ma giyomo cwinya mada.
4Jo ma giyero lubaŋa mukene ginyayo cwercwinygi gimedo ameda; pe abionyo
gityergi me remo, dok bene pe abilwoŋo nyiŋ jogigi ki doga.
Acoli Baibul
© 1985, Bible Society of Uganda.
901
5Rwot aye dulla ma gipokka, en kikopo ma abimato; kwona ducu tye i ciŋi.
6Waŋ apokki me potona opoto i kabedo ma yo mo cwinya; iyo, doŋ anoŋo
ginaleya maber ma romma.
7Apwoyo Rwot ma omiya ryeko; cwinya bene pwonya kadi ki i dyewor,
8 Kare ducu aŋeyo ni Rwot tye kweda: pe gibidira woko cen, pien en tye yo tuŋ
ciŋa ma lacuc.
9Pi meno omiyo abedo ki yomcwiny madwoŋ, nino ducu abedo maber ki kuc;
10 pien in pe ibitenya ata i lobo pa jo muto, pe ibiweko danoni ma geni donyo i
bur lyel.
11In doŋ ibinyutta yo ma tera i kwo; bedoni kweda miyo abedo ki yomcwiny
madwoŋ mada, i tuŋ ciŋi lacuc tye iye gin ma yomo cwiny dano nakanaka.
Jabuli 17
Lega pa dano ma giuno wek Lubaŋa ogwoke
1Ai Rwot, winy kokona pien lokka tye atir; cik iti iwiny kokona! Winy legana, pien
pe tye lok me bwola mo ma a ki i doga.
2Ibimiyo aloyo kop, pien iŋeyo kop ma tye atir.
3Ka iŋiyo cwinya, dok ka ilima i dyewor, kadi itema, pe ibinoŋo gin marac mo tye
iiya; dok pe abalo i lok ducu ma aloko.
4Dok ka iŋiyo tic pa dano, ibinoŋo ni alubo cikki, pe alubo kit pa jo ma gin
lubwami.
5Kare ducu abedo ka lubo yoni, ma pe aŋak woko ki iye.
6Alegi kun akok boti, ai Lubaŋa, pien ibigamo doga; cik iti bota, iwiny lok ma
aloko.
7Nyut mar meri ma pe lokke i yo me aura, in Lalar pa jo ma giyenyo ka larre i ciŋi
yo tuŋ lacuc, pien igwokogi woko maber ki i kom lukworgi.
8Gwoka macalo igwoko nyig waŋi kikome; kana i te tipo me bwomi,
9ki i kom jo maraco ma giyako limma, gin lukworra ma giraco twatwal ma giruma
woko dyere.
10Cwinygi odoko tek ma kica pe makogi; lok ma giloko bene giloko ki nyatte.
11Gilubo kora; kombeddi guruma woko; guciko waŋgi me noŋo kare ma myero
gireta kwede woko piny i ŋom.
12Lukworra calo labwor ma owor, gimito kido koma woko, ma giliba kun gikura i
kabedo ka ma gukanne iye calo latin labwor.
Acoli Baibul
© 1985, Bible Society of Uganda.
902
13A malo, ai Rwot, ci icirwatte ki lukworra, lweny kwedgi ci ilogi woko! Lara ki i
ciŋ jo maraco ki pala lucwanni;
14lara ki i ciŋgi ki tweroni, ai Rwot, ki i ciŋ jo ducu ma doŋ gitye ki jami ducu ma
igi mito i kwo man. Wek guyeŋ ki gin ma yam ikano pigi; mi litinogi gunoŋ can
muromo makato; dok myero guwek mogo odoŋ pi litinogi ma pud lukere.
15Kit macalo an kita tye atir-ri, abineni, bedoni kweda miyo aco ki i waŋ nino ma
noŋo apoŋ ki yomcwiny.
Jabuli 18
Wer pa Daudi pi lar ma Rwot olare kwede
(2 Cam 22.1-51)
1Amari, ai Rwot, pien in i tekka.
2Rwot aye gotta en cel gogona matek, en lalarra; en Lubaŋana, ki gotta, ariŋo
alaro bote, en gwoka macalo kwot, en kalarrena matek; en geŋo ŋeya woko ci
gwoka miyo abedo maber laboŋo ayela.
3Akok bot Rwot, ci en lara ki i ciŋ lukworra, Pi meno myero gipak Rwot.
4To otelo tolle ci otweya woko aduno, biamwonyi me to otwagge oruma woko
dyere, kulu ma piine, ger ma neko dano ocorre woko i wiya limuk.
5Tol Lyel odwala woko, owic me to bene orine woko i nyima.
6I kare ma atye i can akok bot Rwot; akok gira bot Lubaŋa pi kony. Owinyo
dwana ki i ot mere maleŋ, kokona pi kony odonyo i ite.
7Cutcut lobo oyeŋŋe ma morre pe twerre, te godi bene ducu guyegge woko ma
giyeŋŋe matek, pien kiniga onoŋo omako Lubaŋa.
8Yito oduny okatti ki i ume, mac ma waŋ malyet okatti ki i doge, ma lodine bene
olyel, olyel matek mada.
9Oywayo polo odwoko cen, ci olor obino piny, kun piny macol mapek oryene i te
tyene.
10Oito i wi lakerubi ci otuk kwede, oriŋo madwir i dye yamo.
11Oketo piny macol orume dyere, kemane obedo pol mapek mupoŋ ki pii.
12Pee ki lodi mac ma lyel gunen i piny ma ryeny maleŋ ki i nyime, otuco dye pol
macol licuc-ci woko.
13Rwot omiyo polo omor, dwan ŋat Mamalo Twal owinnye, ocwalo pee ki lodi
mac.
14Obayo aterone, okeyo lumerok woko; omiyo lutkot owil, ci orwadogi woko
piny.
Acoli Baibul
© 1985, Bible Society of Uganda.
903
15Dye nam opokke, tere onen, guti me te lobo bene odoŋ twolo, i kare ma ijukogi,
ai Rwot, i kare ma ikutogi ki yweyo ma okatti ki i umi.
16Rwot ocwalo ciŋe piny ki i polo, ci omaka, oywaya okela woko ki i pii matut.
17Olara ki i ciŋ lakworra matek, olara ki i ciŋ jo ma gidaga, pien onoŋo gitek mada
giloya woko.
18Gupoto i koma i kare ma can obwoya matek, ento Rwot aye obedo ka kenya.
19Okwanya woko okela i kabedo malac; olara pien onoŋo ayomo cwinye.
20Rwot omiya bakacic pien oneno ni kita atir, oculla muporo leŋcwinya;
21pien abedo ka lubo cik pa Rwot, pe apokke woko ki bot Lubaŋa pi bal mo.
22Alubo cikke ducu, pe aŋak aweko gin ma en ociko.
23Pe atimo bal mo i nyime, dok agwokke mada pe atimo bal alii mo.
24Mumiyo Rwot omiya bakacic pien oneno ni kita atir, oculla muporo leŋcwinya
ma abedo kwede i nyime.
25Rwot, in lagen bot jo ma lugen; bot ŋat maber ma pe ki bal inyutte bote bene
calo ŋat maber ma pe ki bal.
26Cwinyi leŋ i kom jo ma cwinygi leŋ, ento iger i kom dano ma tamme ogom.
27Ilaro jo mamwol, ento jo ma luwakke idwokogi woko piny.
28Iyo, in aye ma icwinyo mac tarana; Rwot Lubaŋana aye menya ki colpiny.
29Iyo, atwero tyeko buca mony kulu kaikonya; pi teko pa Lubaŋana miyo apye
akalo wi cel.
30Lubaŋa man, gin ducu ma en tiyo tye atir, lok pa Rwot ma en cikke me tiyo bedo
ada; en tye macalo kwot pa jo ducu ma giriŋo gilaro bote.
31Aŋa ma Lubaŋa, kono Rwot kene? Aŋa ma got, pe Lubaŋawa aye keken gire?
32En aye Lubaŋa ma oruka ki tek, en aye ma omiyo awoto ki kuc.
33 Oketo tyena obedo macalo tyen til, ociba malo ka ma acuŋ iye matek.
34En pwonyo ciŋa pi lweny, mumiyo atwero gomo wa atum mola.
35Doŋ ityeko miya kwot me larri, kun ijola ki ciŋa lacuc; kony ma in imiya omiya
adoko dit.
36Imiya kabedo malac ka ma awoto iye ducu, omiyo tyena pe ocer.
37Aryemo kor lukworra ci amakogi wako iyo; pe alokke adok cen nio, ka atyekogi
ducu.
38Acobogi woko pil ci gupoto piny ka tyena; ma pe doŋ gitwero a malo.
Acoli Baibul
© 1985, Bible Society of Uganda.
904
39In aye iruka ki tek pi lewny; imiyo lulweny i koma guto gutum woko ka tyena.
40Imiyo lumerokka guloko ŋegi bota, imiyo atyeko jo ma gidaga woko.
41Gukok pi kony, ento ŋat mo pe ma olarogi, gukok bot Rwot, ento en pe ogamo
doggi.
42Adinogi woko gudoko macalo apwa me yom ma yamo kolo; anyonogi macalo
coto ma tye i yo gudo-gu.
43Yam ilara ki i kom rok mapol ma gilwenyo kweda; iketa abedo ladit ma loyo rok
ducu; jo ma yam pe aŋeyogi gudoko jona ma an aye aloyogi.
44Cutcut ka lurok giwinyo pira ci gubino bota ma gimwolle amwola, ci gilubo
cikka.
45Tekcwiny orwenyo woko ki botgi, gua ki ka ma gukanne iye gubino ma komgi
myel amyela.
46Rwot tye kwo; gipwo gotta, gipil wi Lubaŋa ma en lalarra.
47En Lubaŋa ma omiya aculo kwor i kom lukworra, dok ma obwoyo rok mapol,
omiyo gubedo i te Locca;
48ci olara ki i ciŋ lumerokka; iyo, ipilo wiya makato lukworra, ilara ki i cin
lulweny ma lubwami,
49 Pi meno abikori i kin lurok, ai Rwot, dok abiwero wer me pako nyiŋi.
50Lubaŋa miyo deyo me loc madit bot kabakane, dok nyuto mar mere ma pe
lokke i kom danone ma en oyero ka giwiro, bot Daudi ki likwaye ducu matwal.
Jabuli 19
Ginaketa pa Lubaŋa
1Polo ki jami ducu ma tye iye ginyuto deyo pa Lubaŋa; dan polo bene nyuto tic
me ciŋe.
2Nino acel acel tuco pire bot nino ma lube, dyewor acel acel nwoyo tucone bot
dyewor mukene wek oŋe.
3Leb ma giloko pe, ki lokgi bene pe; dwangi won pe winnye.
4 Ento dwangi winnye teretere i wi lobo ducu, ki lok ma giloko owa i agikki piny.
Lubaŋa oguro kema i polo pi cen,
5ma bino macalo lanyom ma a woko ki i kicikane, macalo laco ma kome tek ma
riŋo i ŋwec ki yomcwiny.
6Tuc ki i acakki polo yo tuŋcel, woto rumo woko ducuo wa i agikkine; gin mo pe
liweŋ ma twero kanne pi Iyetone.
Cik pa Rwot
Acoli Baibul
© 1985, Bible Society of Uganda.
905
7Cik pa Rwot ber, dok tye atir; miyo kwo manyen bot dano; gin ma Rwot ociko
tye me ada, miyo ryeko bot lumiŋ.
8Pwony pa Rwot tye atir, yomo cwiny dano; cik pa Rwot tye maleŋ, miyo dano
niaŋ maber.
9Lworo Rwot ber, ci pe bigik matwal, ŋolo kop pa Rwot tye kakare, dok bedo atir
ma romrom kare ducu.
10Pigi tek ma myero gimak makato jabu, kato bene jabu ma giliyo maberre. Gilim
gikato moo kic woko, kato bene kadi ki moo ma cwer ki i peda kic.
11Gimiyo ŋec bot laticci; ŋat ma ogwoko cikki limo mot madit.
12Aya ma twero neno balle kene? Lara ki i kom balla ducu mukanne.
13Juka bene pe apot i bal mo ma obino pi cwiny me wakke; pe iwek oloya! Ci
abibedo laboŋo bal mo i koma, abibedo ma pe atimo bal mo madit:
14Mi lok ma a ki i doga ki tam ducu ma tye i cwinya obed ma in ipwoyo, ai Rwot,
in gotta dok lakokka.
Jabuli 20
Lega pi loyo lweny
1Rwot ogam dogi i nino ma it ye ki can!
2En ocwal kony boti ki i kabedone maleŋ, okony kori ki i Cion!
3En ogam mot ducu ma ityero bote, dok opwo gitum awaŋani ducu ma itumo
bote.
4En omiyi gin ma cwinyi mito, dok omi yub meri ducu ocobbe kakare.
5Wek wawer wer me pak ki yomcwiny pi Locci; wek waŋab benderawa malo i
nyiŋ Lubaŋawa! Rwot omiyi gin ducu ma ilege pire!
6Kombeddi aŋeyo ni Rwot bikonyo kabakane ma giwiro; bigamo doge ki i polone
maleŋ, bimiye loyo lweny.
7Jo mogo ginyatte pi gadigadi lewny, ki pi aguragura; ento wan wanyatte pi nyiŋ
Rwot Lubaŋawa.
8Gibiyokke ci gipoto woko piny; ento wan wabia malo wacuŋ atir.
9Mi loc bot kabaka, ai Rwot; gam dogwa ka wakok boti.
Jabuli 21
Pak pi lar ki i ciŋ lukwor
1Kabaka tye ki yomcwiny, ai Rwot, pien in aye imiye tek; dok opoŋ ki yomcwiny
madwoŋ pi loc ma imiye.
Acoli Baibul
© 1985, Bible Society of Uganda.
906
2Ityeko miye gin ma cwinye mito, dok igamo doge imiye gin ma en olegi pire.
3Iŋolo wiye ki mot mabeco me gum; iketo bene lalukana me jabu ma giliyo maber
i wiye.
4En olegi ni imiye kwo, ci imiye; imiye kwo ma ri nakanaka pi kare malac.
5Deyone dit pi konnyi; imiye deyo ki dit me Loc.
6Iyo, imiyo gum bedo i kome matwal; bedoni kwede miye yomcwiny.
7Kabaka geno Rwot; pi meno pe gibidire cen, pi mar ma pe lokke pa ŋat Mamalo
Twal.
8Ibicwalo ciŋi imako lukworri woko ducu; ibimako jo ducu ma gidagi ki ciŋi lacuc.
9Ka ibinen botgi, ci ibilokogi gidoko calo keno ma mac tye ka lyel iye. Rwot
bimwonyogi woko ki kinigane; ci mac biwaŋogi woko.
10Ibineko litino ityeko woko liweŋ ki i lobo, ibineko likwayogi woko ducu.
11Gipiro lok i komi kun giyubo me timi marac, ento kadi gibed ki yub me timo gin
marac, yubgi pe bicobbe kakare.
12Ibitelo atummi ibayo atero kun imito icel waŋgi woko; ci ibimiyo gin ducu
giriŋo woko.
13Gidwori pi tekki, ai Rwot! Wabiwero wer kun wapako tweroni.
Jabuli 22
Koko me remcwiny ki wer me pak
1 Lubaŋana, Lubaŋana, itenya woko piŋo? Piŋo ibedo ka mabor ma pe iromo lara,
dok bene pe iwinyo ka acur acura?
2Akok boti dyeceŋ, ai Lubaŋana, ento pe igamo doga; akok boti dyewor bene,
ento pe anoŋo kit yweyo mo.
3Ento giketi i wi komker macalo ŋat, Maleŋ, in aye Lubaŋa ma jo Icrael gipako.
4Kwarowa yam gigeni; gugeni, ci omiyo ilarogi.
5Gukok boti, ci ilarogi; gugeni, omiyo pe gubedo ki cwercwiny dok lewic pe
omakogi.
6Ento an mera a kwidi, pe adano; jo ducu giŋala dok gicaya.
7 Jo ducu ma ginena giŋala aŋala, gicima ki lebgi, kun giyeŋo wigi.
8 Gin giwacci, “En omiyo kwone bot Rwot; wek Rwot olare, wek Rwot olare, pien
cwinye yom i kome!”
9In aye yam ikonya omiyo ginywala; i kare ma an pud latin lakere igwoka maber.
Acoli Baibul
© 1985, Bible Society of Uganda.
907
10Cakke ma ginywala abedo ka jeŋŋe i komi, cakke i kare ma maa onywala iye in
ibedo Lubaŋana.
11Pe ibed bor kweda, pien can tye cok; pe tye ŋat mo ma myero okonya.
12Lukwor mapol guruma woko macalo twoni, gin ducu guruma woko dyere, calo
twoni ma komgi tek ma gua ki i lobo Bacan.
13Giŋamo doggi malac i koma, calo labwor mager ma tye ka koko.
14Tekka otum woko macalo pii ma gionyo i ŋom, cogona ducu guwotte woko ki i
waŋ mwot; cwinya leny calo odok kic ma tye ka leny, tye ka leny ki iiya.
15Tekka otwo woko calo tako mutwo, ki leba bene omoko woko i cwaka; imiya
apoto piny i apwa macalo ŋat muto.
16Iyo, dul pa jo ma gin lutim maraco gugura woko dyere, gicalo lwak gwogi ma
gugura woko doŋ gucobo ciŋa ki tyena wo ko ducu.
17Atwero kwano wel cogona ducu, ginena ma guciko waŋgi i koma;
18 gipoko ginarukana woko i kingi, gibolo kwir pi boŋona.
19Ento in, ai Rwot, pe ibed ka mabor kweda! In Lalarra, rune ibin oyot ikonya!
20Lara ki i lak pala lucwan, lar kwona ki i teko pa gwogi!
21Lara ki i dog labwor, kwany kwona wo ko ki i tuŋ twoni mager-gu!
22 Abitito pi gin ma itiyo bot utmegina; abipaki i dye lwak ma gucokke kacel:
23Wun jo ma wulworo Rwot, wupake! Wun likwaye pa Yakobo ducu wumiye
deyo, wuwore, wun jo Icrael ducu!
24En pe ocayo can pa jo ma can opoto i komgi; iye pe dag neno cangi, ento owinyo
kokogi, i kare ma gukok bote.
25Abipaki i dye lwak madwoŋ ma gucokke kacel; abicobo kwonna i nyim jo ducu
ma gilwori.
26Jo ma can opoto i komgi gibicamo cam giyeŋ; ki jo ma giyenyo Rwot gibipake!
Myero gibed ki kwo maber nakanaka!
27Rok ducu ma i lobo gibipo i kom Rwot; gibia ki i kabedo ducu gidwogo bote;
kaka ducu me rok mapatpat gibibino ka wore.
28Rwot aye kabaka, en loyo jo me rok ducu.
29Iyo, jo ducu ma gin luwakke lobo-ni gibiguŋo piny bote; ki jo muto ma gibidok i
ŋom gibiguŋo piny i nyime, jo ducu ma giŋeyo ni gibito.
30Yalwak me kare me anyim ducu gibitiyo bote; dano gibitito lok i kom Rwot bot
yalwak ma lubogi,
Acoli Baibul
© 1985, Bible Society of Uganda.
908
31kun gituco larre bot jo ma pud peya ginywalogi, ni Rwot aye ma olaro jone.
Jabuli 23
Rwot aye lakwatta
1Rwot aye lakwat ma kwayo an; pe tye gin mo ma birem bota.
2 En miyo abuto i olet maber, en tera i waŋ pii maŋic.
3En roco kwona doko nyen. En tela miyo abedo ki kit kwo ma atir pi nyiŋe kene
keken.
4Kadi bed awoto i nota me tipo to, pe abilworo gin marac mo; pien in it ye kweda;
toŋŋi ki odooni me kwat gimiyo cwinya bedo tek.
5Iketo meja me cam i nyima ma onoŋo lukwor mera bene gineno; ijola maber kun
iwiro wiya ki moo, ki kopona bene opoŋ woko libyeny.
6Adada, berri ki kicani bibedo i koma pi kare me kwona ducu; dok an abibedo i ot
pa Rwot matwal.
Jabuli 24
Kabaka me deyo
1 Lobo kacel ki jami ducu ma tye iye gin jami pa Rwot; lobo kacel ki jo ducu ma
gibedo iye bene mere.
2En con oketo lobo i wi nam, dok oketo te gutine ocuŋ matek i dye pii me nam
matut.
3Aŋa ma tye ki twero me ito malo i wi got pa Rwot? Aŋa ma twero cuŋ i kabedone
maleŋ?
4 Ŋat ma tiyo gin ma atir, dok ma cwinye leŋ, ŋat ma pe miyo kwone me woro cal
lubaŋa-gu, dok ma pe kwoŋo kwoŋ ki goba.
5Rwot bimiye gum, Lubaŋa lalarre bimiyo en loyo kop.
6Meno gin aye jo ma giyenyo en, gin jo ma gibino i nyim Lubaŋa pa Yakobo.
7Wutiŋŋe, wuyabbe malac, wun dog cel! Wuyabbe, wun doggola macon, wek
kabaka me deyo odony.
8Aŋa ma kabaka me deyo? En Rwot matek ma tye ki twer, en Rwot matek ma loyo
lewny!
9Wutiŋŋe, wuyabbe malac, wun dog cel! Wuyabbe, wun doggola macon, wek
kabaka me deyo odony.
10Kabaka me deyo man en aŋa? Rwot me mony aye kabaka me deyo!
Jabuli 25
Acoli Baibul
© 1985, Bible Society of Uganda.
909
Lega pi tel ki pi gwok
1Atiŋo kwona amiyo boti, ai Rwot.
2Ageno in, ai Lubaŋana, pe iwek lewic omaka; pe iwek lukworra guŋala.
3Iyo, pe iwek lewic omak jo ma gikuri; ento wek lewic omak jo ma gijemo woko i
komi nonono.
4Pwonya wek aŋe yoni ducu, ai Rwot; mi anegi maber.
5Tela i ada meri, dok ipwonya, pien in Lubaŋa Lalarra. Abedo ka kuri dyeceŋ jwi.
6Po pi kicani, ai Rwot, ki pi mar meri ma pe lokke, ma yam inyuto nia wa con.
7Pe ipo pi roc ki bal ma yam atimo i kare me tinona. Ento po pira pi mar meri ma
pe lokke, ki pi berri, ai Rwot.
8Rwot ber, dok cwinye atir; pi meno en pwonyo lubalo yo ma myero gulubi.
9En telo jo mamwol me tiyo gin ma atir, dok pwonyogi wek guŋe gin ma en mito.
10Yo pa Rwot ducu opoŋ ki mar ma pe lokke, ki gen, pi jo ma gigwoko gicikkene ki
lok me cadenne.
11Pi ber me nyiŋi, ai Rwot, wek balla, pien dwoŋ.
12Dano mene mono ma lworo Rwot? Rwot bipwonye yo ma myero en olubi.
13En kikome bibedo ki lonyo ma ri nakanaka, dok litinone bene gibicamo lobo.
14Rwot bedo larem jo ma gilwore, dok bene en mi yo giŋeyo gicikkene.
15Aneno bot Rwot kare ducu, pien en bigonyo tyena woko ki i obwo.
16Lokke idwog bota, dok inyutta berri; pien doŋ adoŋ kena, dok can odiya woko.
17Kwany cwercwiny woko ducu ki i cwinya, dok ilara ikwanya woko ki i lwak can
ma atye iye.
18Tam pi canna ki ayela ma atye kwede, ci iwek balla ducu.
19Tam lukworra gitye adi, ma gidaga kun giger matek!
20Gwok kwona, dok ilara; pe iwek giket lewic i wiya, pien ariŋo alaro boti.
21Mi berra ki cwiny ma atir ma atye kwede gugwoka, pien akuro in.
22Ai Lubaŋa, lar jo Icrael ki i can megi ducu.
Jabuli 26
Lega pa dano ma cwinye leŋ
1ŋol koppa, ai Rwot, pien abedo ka tiyo gin ma atir, kun ageno in ki cwinya ducu
ma pe akalo akala wacel.
Acoli Baibul
© 1985, Bible Society of Uganda.
910
2Nena maber, ai Rwot, dok itema; nen cwinya ki tamma ducu.
3Pien aneno mar meri ma pe lokke, dok abedo i adani.
4Pe abedo kacel ki jo ma lugoba, dok pe aribbe ki jo ma lubwola.
5Adag ribbe ki lutim maraco, pe bene abibedo kacel ki jo maraco.
6Ai Rwot, alwoko ciŋa pi nyuto ni ape ki bal mo, awoto arumo kwede ke no tyerri,
7dok awero wer me pwoc ki dwana maloŋo, kun atito bene pi tic me aura ma
itiyo.
8Ai Rwot, amaro odi ka ma ibedo iye, ma en kabedo ka ma deyoni tye iye.
9Pe it yeka woko kacel ki lubalo, dok pe ineka woko kacel ki jo ma gioyo remo pa
dano.
10Gin jo ma cwinygi tye pi timo gin marac, ma jabagi opoŋ woko ki lim mewil i
muŋ.
11Ento an atiyo gin ma atir; lara, dok iyutta berri.
12Abedo ki kuc ma gin marac mo pe ma gudo koma; abipako Rwot i dye lwakke
ma gucokke.
Jabuli 27
Rwot aye ceŋ mera ki lalarra
1Rwot aye ceŋ mera ki lalarra; abilworo aŋa? Rwot gwoka-ki igin marac ducu: pi
meno abibedo ki lworo it, kom aŋa
2Ka lutim maraco gipote i koma ma gitemo neka woko, ma giloko lok maraco me
kwot i koma, gin lukworra ki lumonena, gibicato ci gipoto woko piny.
3Kadi dul mony mo ruma woko dyere, pe abibedo ki lworo i cwinya; kadi gier
lweny i koma, pud abibedo ki gen aye i kom Rwot.
4Onoŋo alego Rwot pi jami acel, abiyenyo en jami acel-li keken, ni, myero abed i
ot pa Rwot pi kare me kwona ducu wek abed ka neno ber pa Rwot, dok apeny
doge ki i ode.
5En bikana i ode, dok gwoka, i kare me can; biuma woko i kemane, dok biketa
acuŋ malo i kom got.
6Pi meno abiloyo lukworra woko ducu ma giruma woko dyere-ni; dok abi tyero
gitum i kema pa Rwot kun adaŋŋe ki yomcwiny madwoŋ; abiwero wer kun
apako Rwot ki dwan mamit.
7Winya, ai Rwot, ka akok boti matek nyut berri bota dok igam doga!
8Iwaco ni, “Bin bota.” Agamo ki i cwinya kun awacci ni, “Abibino boti, ai Rwot.”
Acoli Baibul
© 1985, Bible Society of Uganda.
911
9Pe ikanne woko ki bota. Pe iryem laticci woko ki kiniga; in aye ibedo lakonya. Pe
ibola woko, dok pe ibwota, ai Lubaŋa lalarra!
10Wora ki maa dok gubwota woko, ento Rwot gire bigwoka.
11Pwonya wek aŋe yoni, ai Rwot, tela awot i yo ma opirre maber, wek lukworra
pe guliba.
12Pe imiya bot lumonena; pien lucaden ma lugoba gucuŋ ka loko lok gobagoba i
koma, ma giloko lokke ducu ki gero.
13Aye ni abineno ber pa Rwot ma pud abedo i kin jo makwo i lobo.
14Kur Rwot; bed matek, dok ibed ki tekcwiny; iyo, kur Rwot!
Jabuli 28
Lega pi kony ki pak pi lagam
1Akok boti do ai Rwot; pe idiŋ iti woko ka winyo kokona do, in gotta, pien ka iliŋ
woko ma pe igamo doga, miyo adoko ŋat acel i kin jo ma gidonyo piny i bur.
2Winy dwan me lega me bako doga boti, ka akok boti pi kony, kun ataŋo ciŋa
malo boti ma akemo kwede kabedoni maleŋ twarwal-Ii.
3Pe imaka itera woko kacel ki jo maraco, ki jo ma timo gin marac, gin jo ma giloko
ki luwotgi lok ma kelo kuc kun gitamo ki i cwinygi me timo tim aranyi,
4 Culgi muporo kit timgi, mi gunoŋ can pi gin marac ma gutimo.
5Pe giparo pi gin ma Rwot otimo, kadi pi jami ma en oketo; pi meno en biiyekogi
woko ma calo ot magimuko ma pe dok gigero matwal.
6Gipak Rwot pien doŋ otyeko winyo kokona me bako dog.
7Rwot aye tekka dok kwotta; agene ki cwinya ducu. En okonya omiyo cwinya
opoŋ ki yomcwiny madwoŋ, awero wer me pak kun amiyo pwoc bote.
8Rwot aye tek pa lwakke, en aye ŋat ma danone ma giwiro riŋo laro bote.
9Lar lwakki, dok imi gum i kom jo ma gin meri. Bed lakwatgi, dok igwokgi
nakanaka.
Jabuli 29
Dwan Rwot winnye i dye yamo mapek
1 Wupak Rwot, wun gin makwo ducu ma wubedo i polo, wupak Rwot pi deyone
ki pi tekke.
2Wupak nyiŋ Rwot ma tye ki deyo; wuwor Rwot kun wuruko ginaruka maleŋ.
3Dwan Rwot mor winnye wa i wi pi i: dwan Lubaŋa me deyo tye ka mor, Rwot
dwane tye ka winnye i wi nam madoŋo.
Acoli Baibul
© 1985, Bible Society of Uganda.
912
4Dwan Rwot winnye ma opoŋ ki tek dok ki dit me loc.
5Dwan Rwot baro wa yadi cedar woko, kadi wa yadi cedar madoŋo me Lebanon.
6En miyo godi me Lebanon pye calo laroya dyaŋ, ki Cirion bene en miyo pye calo
wod jubi ma i tim.
7Dwan Rwot meny ci miyo leb mac puk woko lipil.
8Dwan Rwot miyo tim yeŋŋe, Rwot yeŋo tim Kadec.
9Dwan Rwot miyo til nywal, dok jwero yadi me buŋa wo ko ducu; dano ducu ma
gicokke i ode gidane ni, “Deyo obed bot Lubaŋa!”
10Rwot aye ma loyo pii matut ducu ma tye i nam; en bedo i wi komkerre matwal
macalo kabaka.
11Rwot myero omi teko bot lwakke! En myero omi gum me kuc i kom jone!
Jabuli 30
Lega me pwoc pi lar ki i to
1Amito paki, ai Rwot, pien doŋ ilara, dok pe imiyo lukworra gubedo ki yomcwiny
pira.
2Ai Rwot Lubaŋana, onoŋo akok boti ni ikonya, ci in doŋ ityeko caŋa woko.
3Ai Rwot, in aye ma ilara ikwanya woko ki i lobo pa jo muto, iroco kwona odoko
nyen ki i kin jo ma gudonyo piny i bur.
4Wuwer wer me pako Rwot wun jone ma gene, dok wumiye pwoc pi nyiŋe maleŋ.
5Kinigane pe ri, bedo pi kare manok keken, ento berre bedo pi kare me kwowa
kulu. Gwok koko twero bedo i dyewor, ento yomcwiny bino i odiko.
6Doŋ an i kare ma atye ki lonyo awacci, “Pe gibidira cen.”
7Pi berri bota, ai Rwot, omiyo iciba acuŋ likiŋ macalo got matek. Ento i kare ma
ikanne woko ki bota, abedo ki lworo madwoŋ.
8Akok boti, ai Rwot, dok alego lega me bako dog bot Rwot kun awaco ni,
9“Kit kony aŋo ma tona twero miyo boti ka adonyo piny i bur? Apwa me ŋom
mono bipaki? Dok binyuto berri ki adani?
10Ai Rwot, winy kokona, wek kica omaki i koma! Ai Rwot, bed lakonya!”
11Ityeko loko kumo ma atye kwede odoko myel me yomcwiny madwoŋ: igonyo
bene boŋo colana woko ka doŋ iruka ki yomcwiny.
12Pi meno pe abibedo liŋ; abiwero wer me pak boti. Ai Rwot Lubaŋana, abimiyi
pwoc nakanaka.
Jabuli 31
Acoli Baibul
© 1985, Bible Society of Uganda.
913
Lega me geno Lubaŋa
1Ai Rwot, ariŋo alaro boti wek igwoka; pe iwek giket lewic i wiya. In Lubaŋa ma
kiti atir, alegi, lara do!
2Cik iti, iwiny legana, lara oyotoyot! Bed got ma ariŋo alaro iye, dok ibed cel
gogona matek ma laro an!
3Iyo, in aye i gotta ki cel gogona; tela dok igwoka pi nyiŋi.
4Gonya woko ki i obwo ma giciko gikano pira, in aye ka larrena.
5 Amiyo kwona doŋ i ciŋi; ai Rwot, in doŋ ityeko koka, in Lubaŋa me ada.
6In idag jo ma giworo cal lubaŋa mamwa-ni; ento an ageno mera Rwot.
7Abibedo ki yomcwiny madwoŋ pi mar meri ma pe lokke, pien doŋ ityeko neno
can ma omaka, dok ityeko winyo koko me can ma odiya.
8Pe imiyo lukworra gumaka; imiya abedo i kabedo malac.
9Ai Rwot, kica omaki i koma do, pien atye i can; waŋa doŋ olwal woko pi koko
madwoŋ, koma ducu doŋ oloc woko marac.
10I kwona ducu abedo ki cwercwiny, dok mwaka me bedona opoŋ ki cur keken.
Tekona otum woko pi ayelayela ma atye kwede, cogona ducu guballe woko.
11Lumonena ducu giŋala aŋala, ki luwota bene gicaya; jo ma giŋeya doŋ gilwora
alwora, ka ginena i gudo ci giriŋo woko ki bota.
12Luwota doŋ wigi owil woko i koma calo doŋ onoŋo ato woko atoya; alokke
adoko calo otako agulu ma oto.
13Iyo, awinyo jo mapol gikwoto nyiŋa; omiyo lworo bene ogura woko dyere!
Guribbe gitye ka yubo lok i koma, ma gipiro lok me neka woko.
14Ento genna pud tye i komi, ai Rwot, kun awaco ni, “In Lubaŋana.”
15Kare me kwona tye i ciŋi; lara ki bot lukworra, ki i cin jo ma giketo ayela, i
koma.
16An laticci, nena ki waŋ me kica; lara pi mar meri ma pe lokke!
17Akok boti, ai Rwot, pe iwek lewic omaka; wek lewic omak jo maraco, wek guto
gucit i lobo pa jo mu to gubed mot laliŋ.
18Juk gin jo ma loko lok goba-ni woko, ma giloko lok marac i kom jo ma kitgi atir
ki wakke kacel ki cac.
19Berri dit rom kwene, ma igwoko pi jo ma gilwori! Gin ma itiyo bedo me aura
rom kwene i waŋ ŋat acel acel, ma itiyo pi jo ma giriŋo gilaro boti!
20Igwokogi woko maber i kabedo ma it ye iye, igwokogi bene ki i piro lok ma
dano gipiro; ikanogi woko gibedo mol ki kuc i odi ki i yet pa lukworgi.
Acoli Baibul
© 1985, Bible Society of Uganda.
914
21Gipwo Rwot, pien doŋ otyeko nyuto marre bota i yo me aura, ka onoŋo gigura
woko dyere macalo gaŋ ma girumo.
22I kare ma adoŋo oduru awaco ni, “Doŋ giryema woko ki i nyimi ka mabor.” Ento
in iwinyo lega me bako dogga, i kare ma akok boti pi kony.
23Wumar Rwot, wun lwakke ducu ma gene! Rwot gwoko jo ma lugen, ento pwodo
jo ma gilyerre ma giwakke awaka.
24Wubed tek, dok wubed ma cwinywu nwaŋ, wun jo ma wukuro Rwot!
Jabuli 32
Tuco bal weko bal, ki yomcwiny ma a iye
1 Dano ma doŋ giweko balle tye kigum, ma balle doŋ gikwanyo woko.
2Dano ma Rwot pe doŋ kwano bal mo i wiye tye ki yomcwiny, ma pe tye ki bwola
i cwinye.
3I kare ma akwero tuco balla, anoŋo ni koma oballe woko pi cur ma abedo ka cur
dyeceŋ jwi.
4Imiya pwod malit i dyeceŋ ki i dyewor; tekona ducu otwo woko macalo toyo two
woko ki Lyeto me oro.
5Cut atuco balla boti, pe amuŋo gin marac ducu ma onoŋo atimo; awaco ni,
“Abituco balla ducu bot Rwot”; ci in bene iweko balla ducu.
6Pi meno wek jo ducu ma gigeni gukel legagi boti; i kare me can ma noŋo lalele
me pii madwoŋ mito mwonyogi woko, pii meno pe bio i komgi.
7In aye kakannena, igwoka ki i ayela; igura woko dyere ki larri.
8Abipwonyi dok abicimmi yo ma myero ilubi; abimiyi ryeko dok abineni.
9Pe ibed calo aguragura nyo kana ma pe niaŋ, ma myero gitwe doge ki wiye, wek
olub gin ma iwaco.
10Jo maraco gibilimo arem madwoŋ; ento jo ma gigeno Rwot en gwokogi ki mar
mere ma pe lokke.
11Wubed ki yomcwiny madwoŋ i Rwot, wun jo ma kitwu atir, wudaŋŋe pi
yomcwiny, wun jo ducu ma cwinywu atir!
Jabuli 33
Wer me pako Lubaŋa
1Wuwer matek ki yomcwiny i Rwot, wun jo ma kitwu atir! Myero wupake, wun jo
ducu ma cwinywu leŋ.
2Wumi pwoc bot Rwot kun wupake ki opuk, wupake ki wer naŋa ma tolle tye
apar.
Acoli Baibul
© 1985, Bible Society of Uganda.
915
3Wuwer wer manyen bote, wugo naŋa ki kit kwiriwu ducu kun wuwero ki
dwanwu maloŋo.
4Lok pa Rwot tye ada, dok ticce ma en tiyo ducu tiyo ki gen.
5Rwot maro kit ma atir ki ŋolo kop atir; lobo opoŋ ki mar mere ma pe lokke.
6Rwot oketo polo pi lokke, ka oketo cen, dwe ki lakalatwe ki lok ma en oloko ki
doge.
7Ocoko pii me nam woko ducu oguro kacel i kabedo acel calo opiko i opoko; ka
okano nam madoŋo bene i kicika odine me kano jami.
8Wek lobo ducu omi woro bot Rwot, wek jo ducu ma Jibedo i lobo gulwore.
9I kare ma en olok, ci lobo okette; gin ma en ociko otiŋe, dok ocuŋ matek likiŋ.
10Rwot geŋo yub pa lurok pe cobbe, dok geŋo lwak me rok mapol me keto yubgi i
tic.
11Yub pa Rwot bedo matwal; yub ducu ma en tamo ki i cwinye bedo matwal i
kare pa yalwak ducu.
12Lwak me rok ma Rwot aye Lubaŋagi tye ki gum, gin aye jo ma en oyero me
bedo jone kikome!
13Rwot neno piny ki i polo; en neno dano ducu.
14En lworo waŋe ki i wi komker ka ma obedo iye, neno jo ducu ma gibedo i lobo.
15En aye ma oketo cwinygi ducu, dok en neno gin ducu ma gitiyo.
16Kabaka pe twero loyo lweny pi dul mony matek ma en tye kwede; lalweny pe
twero loyo Lweny pi tekkom madit ma en tye kwede.
17Pe gitwero geno aguragura me lweny ni romo miyo loc; tekke-ni ducu pe twero
laro dano.
18Nen, Rwot nenojo ma giwore, gin jo ma gigeno mar mere ma pe lokke,
19wek olargi ki i to, dok ogwokgi gubed makwo i kare me kec.
20Genwa ducu tye i kom Rwot en lakonywa, dok en kwot ma gwokowa.
21Iro, wabedo ki yomcwiny pi en, pien wageno nyiŋe maleŋ.
22Ai Rwot, wek mar meri ma pe lokke obed i komwa, kit macalo wageno in-ni.
Jabuli 34
Wer pak pa dano ma Lubaŋa olare ki i can
1Abipwoyo Rwot kare ducu; dok abibedo ka pake nakanaka.
Acoli Baibul
© 1985, Bible Society of Uganda.
916
2Abipako en pi gin ma doŋ otyeko tiyo; wek jo ma gitye ki can guwiny dok gubed
ki yomcwiny.
3Wuribbe kweda me pako dit pa Rwot, wek wapaku nyiŋe kacel!
4Ayenyo Rwot, ci en ogamo legana dok olara ki i kit lworo ducu ma onoŋo atye
kwede.
5Wunen bote, wek waŋwu oryeny ma noŋo cwinywu yom, wek lewic pe omakwu.
6An lacan akok bot Rwot, ci en ogamo doga, dok olara ki i canna ducu.
7Lamalaika pa Rwot cuŋ kun gwoko jo ma gilworo Rwot, dok larogi bene woko ki
i can.
8 Tem koŋ inen ni Rwot oor. Dano mariŋo laro bote bedo ki yomcwiny!
9Wulwor Rwot, wun jo maleŋ mere ducu, gin mo pe ma rem bot jo ma gilwore.
10Litino labwor kare mogo camgi pe, dok kec nekogi; ento jo ma giyenyo Rwot
gin mabeco mo pe birem botgi.
11Wubin litinona, wuwiny lokka, abipwonyowu kit me woro Rwot.
12 Aŋa ma maro kwo, ma paro ni eri pi kare malac wek enoŋ yomcwiny i kom
jami mabeco?
13Gwok lebi pe ilok gin marac, dok dogi bene pe olok lok me bwola.
14A woko ki i gin marac, ci iti gin maber; yeny kuc, dok iti matek macalo itwero
wek inoŋ.
15Rwot neno jo ma kitgi atir, dok ciko ite winyo koko ma gikok bote pi kony.
16Rwot dag neno jo ma lutim maraco; en miyo wi dano wil woko i komgi matwal i
lobo-ni.
17Ka jo ma kitgi atir okok bote pi kony, en winyo kokogi, dok larogi bene woko ki
i cangi ducu.
18Rwot tye cok ki jo ma cwinygi goro, eci laro jo ma gitye ki arem madwoŋ i
cwinygi.
19Dano ma kite atir limo can madwoŋ; ento Rwot lare ki i canne ducu.
20 En gwoko cogo ma i kome ma ber wek kadi acel mo pe otur woko.
21Gin marac bineko jo maraco; dok jo ma gidag jo ma kitgi atir gibipwodogi.
22Rwot koko kwo pa luticce; en pe miyo pwod bot ŋat mo i kom jo ma giriŋo
gilaro bote.
Jabuli 35
Lega pi lar ki i ciŋ lumerok
Acoli Baibul
© 1985, Bible Society of Uganda.
917
1Ai Rwot, pid ki jo ma gidota; dok ilweny ki jo ma gilwenyo i koma.
2Mak kwot ki gin me geŋo kori, ci ibin ikonya.
3Bed ma iyubbe ki toŋ ki latoŋ me lweny me rwatte ki jo ma giryemo kora. Titta
ni, “An lalarri.”
4Wek lewic omak jo ma gimito neka woko dok alee myero otwodgi. Wek gin jo
ma gipiro lok marac i koma gulokke gudok cen ki lewic madwoŋ!
5Wek gubed calo cuŋ kal ma yamo tiŋo woko, ma kun lamalaika pa Rwot tye ka
ryemogi.
6Mi yogi ocid woko dok obed pwot ma cerogi acera, dok iwek lamalaika pa Rwot
oryem korgi.
7Guciko obwo gukano woko pira laboŋo balla mo; dok bene gukwinyo bur wek
apot iye ate woko.
8Wek can opot i komgi atura otyekgi woko; ki obwo ma gukano-ni bene omakgi,
gupot i bur gutum woko!
9Abibedo ki yomcwiny i Rwot, abibedo ki yomcwiny pien Rwot olara.
10Abiwaco lok man ki cwinya ducu ni, “Ai Rwot, aŋa mono ma calo in, in ma ilaro
dano magoro ki i cin jo ma gitek giloye woko? Ilaro ŋat magoro ki ma piny
obwoyo ki i ciŋ jo ma yako jamine woko.”
11Caden ma cwinygi rac gikatti ka maleŋ pitito lok i koma, kun gipenya pi gin ma
pe aŋeyo.
12Giculla gin marac pi gin maber; piny doŋ orem kweda woko.
13Ento an aruko boŋo cola i kare ma onoŋo komgi lit, dok amine kena i can me ri
kec. Alego ma agoyo kora akulo wiya piny,
14macalo onoŋo akumo pi larema nyo pi omera. Abedo ka wot atata macalo dano
ma koko minne, kun akulle piny ka kumo.
15I kare ma ayokke gin ducu gubedo ki yomcwiny, gucokke kacel i koma; luput
ma yam pe aŋeyogi gucokke i koma ka yeta ma pe gitwero liŋ.
16Gumedde ka ŋala ma noŋo doggi bit i koma, ma gukayo lakgi wo ko likiŋ.
17Ai Rwot, ibibedo ka nena anena pi kare ma rom mene? Lara woko ki i gerogi,
lar kwona ki i dog labwor.
18Abimiyi pwoc madit mada i cokke madit; abipaki ka ma lwak jo mapol gugurre
iye,
19 Pe iwek lukworra ma gin lutim marac gubed ki yomcwiny ikoma, pe iwek jo
ma gimiyo wangi lirwitrwit guloya, gin jo ma daga laboŋo bal mo-ni.
Acoli Baibul
© 1985, Bible Society of Uganda.
918
20Pe giloko lok ma kelo kuc, ento gipiro megi lok maraco i kom jo ma gibedo mot i
lobo, gupoŋ ki lok me bwola keken.
21Giŋamo doggi malac me lok i koma, kun giwacci, “Aa! Aa! Watyeko neno gin ma
itimo!”
22Ai Rwot, doŋ iŋeno, pe myero iliŋ aliŋa do! Pe ibed bor kweda, ai Rwot!
23Co woko, cukke me ŋolo koppa; pid pita, in Rwoda ki Lubaŋana!
24In iporre, ai Rwot, pi meno kwany kop woko ki i wiya; pe iwek lukworra gunoŋ
yomcwiny i koma do, Lubaŋanal
25Pe iwek gulok kekengi kun giwacci, “Aa! Doŋ wanoŋo gin ma cwinywa mito.”
Dok pe iwek guwacci, “Doŋ watyeko mwonye woko.”
26Wek lewic omakgi dok gubed ki anyobanyoba lawaŋacel, gin jo ma gibedo ki
yomcwiny pi can ma omaka! Wek gupoŋ ki lewic ma alee bene otwodgi, gin jo ma
giwakke i koma-ni!
27Wek jo ma cwinygi mito ni alo kop gudaŋŋe pi yomcwiny kun giwaco nakanaka
ni, “Rwot dit, cwinye yom ka neno ni laticce bedo ki kuc!”
28Abitito pi porreni, dok abipako nyiŋi dyeceŋ jwi.
Jabuli 36
Mar pa Lubaŋa ma pe lokke
1 Bal me turo cik tye loko ka matut i cwiny dano marac; en pe neno gin ma miyo
elworo Lubaŋa.
2Bal miyo en bwolle kekene dok umo waŋe woko kun tamo ni pe gibinoŋo gin
marac ma en otimo, miyo dano kwere woko.
3Lok ma en loko obedo lok me tim aranyi ki me bwola keken; pe doŋ tye ki ryeko
mo ma: romme tiyo gin maber.
4En piro lok me timo gin marac ma obuto i wi kitandane; oloko kite wo ko i yo
mapat ma pe doŋ ber; dok pe kwero kit gin mo marac.
5Ai Rwot, mar meri ma pe lokke o wa i polo, dok adani bene o i pol.
6Porreni ocuŋ matek likiŋ macalo godi madoŋo, ki ŋolo koppi tye calo tut-piny
madit. Ai Rwot, igwoko dano kacel ki lee ducu.
7Ai Rwot, ber me mar meri ma pe lokke dit rom mene! Jo ducu riŋo gilaro ka
kanne i te bwomi.
8Giyeŋ ki lwak cam madwoŋ ma tye i odi, mnyo gimato pii mua i kulu me
yomcwiny ma tye boti.
9In aye i waŋ it me kwo ducu, i ceŋŋi wan bene waneno iye ceŋ.
Acoli Baibul
© 1985, Bible Society of Uganda.
919
10Med mar meri ma pe lokke bot jo ma giŋeyi, dok imed lar meri bot jo ma
cwinygi atir.
ki ciŋe.
malo.
11Pe iwek dano ma lawakke onyona ki tyene, pe iwek dano marac oryema woko
12Lutim maraco gibuto kunnu aryeba ic, gidiyogi woko piny ma pe dok gitwero a
Jabuli 37
Agikki pa jo maraco ki pa jo ma kitgi atir
1Pe myero ibed ka paro pi jo maraco; pe ibed ki mone i kom jo ma gitiyo gin
marac;
2pien gibitwo woko calo lum, dok gibiner woko calo pot dek madyak.
3Gen Rwot, dok iti gin maber; bed i lobo ki kuc.
4Bed ki yomcwiny i Rwot, ci en bimiyi gin ducu ma cwinyi mito.
5Mi kwoni bot Rwot; gen en, ci en bikonyi.
6En bikwanyo kop woko ki i wii miyo berri ryeny calo ceŋ, doŋ loyo koppi bibedo
calo ceŋ ma ryeny i cwiny dyeceŋ.
7Bed mot i nyim Rwot, dok idi cwinyi ikure. Pe ipar pi ŋat ma tye ka lony
oyotoyot, kadi pi ŋat ma cobo yubbe me timo gin maraco.
8Pe iwek kiniga omaki, dok ibwot akemo obedi; pe ibed ki par iye, pien tim ma kit
meno kelo gin marac keken.
9Lutim maraco gibityekogi woko; ento jo ma gigeno Rwot gibicamo lobo.
10Odoŋ kare manok, ci dano marac doŋ bibedo pe matwal; kadi iŋi i kabedone
maber, ibinoŋo ni en doŋ pe kunnu.
11 Ento jo mamwol aye gibicamo lobo; gibibedo ki yomcwiny pi lonyo madwoŋ
ma gibilimo.
12Dano marac piro lok i kom dano ma kite atir, dok kayo lake i kome matek.
13Ento Rwot nyero dano marac anyera, pien neno ni nino me ŋolo kop i kom
dano marac doŋ tye ka bino.
14Jo maraco giwoto pala lucwangi dok gitelo atumgi, me neko lucan kacel ki jo ma
piny obwoyogi, ki pi neko jo ma cwinygi atir.
15Pala lucwangi bicobo komgi kekengi, ki atumgi bene gibituro woko.
16Gin mo manok ma dano ma kite atir tye kwede ber kato lonyo madwoŋ ma jo
maraco mapol gitye kwede.
Acoli Baibul
© 1985, Bible Society of Uganda.
920
17Twero ma jo maraco gitye kwede gibituro woko; ento Rwot bigwokojo ma kitgi
atir.
18Rwot gwoko jo ma lubo cikke; dok gipinygi biri nakanaka.
19Lewic pe bimakogi i kare me can, dok gibibedo ki cam madwoŋ i kare me kec.
20Ento jo maraco, ma gin lukwor pa Rwot, gibito gitum woko macalo lum i olet
dyaŋ, gibiduny woko calo yito ma duny.
21Dano marac mako banya, ento pe twero culo waŋe, ento dano ma kite atir
lakica, miyo mere jami amiya noŋo.
22Jo ma Rwot omiyo gum botgi aye gibicamo lobo, ento jo ma doŋ en ocenogi
gibityekogi woko.
23Ka Rwot telo dano i kit kwo ma myero en obed kwede, ci en moko dano ma
kwone yomo cwinye.
24Kadi oyokke, ci pe bipoto piny aryeba ic, pien Rwot tye jole woko ki ciŋe.
25Yam abedo latin, ento man doŋ adit; pud peya aneno gibwoto dano ma kite atir,
kadi ki litinone bene pe aneno ka gilego kwon alega.
26En nino ducu ber, miyo jami amiya, dok dano gimako banya bote, ki litinone
bene gidoko joma kelo gum bot dano.
27A woko ki i gin marac, iti gin maber, ci ibibedo iri nakanaka.
28Rwot maro ŋolo kop atir; pe bibwoto jo ma gigeno eno En bigwoko jo ma kitgi
atir matwal, ento gibityeko litino pa jo maraco woko ducu.
29Jo ma kitgi atir gibicamo lobo, dok gibibedo iye matwal.
30Dano ma kite atir loko lok me ryeko, dok loko gin ma tye atir.
31En gwoko cik pa Lubaŋane i cwinye; pe ŋak woko ento bedo ki kit maber kare
ducu.
32Dano marac neno ŋat ma kite atir, ci yenyo yo me neke woko.
33Ento Rwot pe bibwoto en ata i ciŋ lakworre, nyo ni giŋol kop oloye ka gikelo en
ka pido.
34Kur Rwot, dok ilub cikke, en bimiyi twero me camo lobo; ibineno bene ka
gityeko jo marac woko.
35Aneno dano marac tye ka keto gero mukato kare, kun tye ka doŋo medde
ameda calo yat cedar me Lebanon.
36Lacen ka akato ki kenyo, anoŋo ni en doŋ pe matwal; kadi bed ayenye, ento pe
doŋ twero noŋŋe.
Acoli Baibul
© 1985, Bible Society of Uganda.
921
37Nen dano ma pe ki bal mo, dok inen dano ma cwinye atir; dano ma kelo kuc
Likwaye bedo tye.
38Ento jo ma lubalo gibityekogi woko liweŋ; ki likwayo pa jo maraco bene
gibijwerogi woko.
39Rwot aye ma laro jo ma kitgi atir; en bene ma gwokogi i kare me can.
40Rwot konyogi, dok larogi ki bot jo maraco, pien giriŋo gilaro bote.
Jabuli 38
Lega pa dano ma labalo ma tye ki arem
1Ai Rwot, pe ijuka ki kiniga, dok pe ipwoda ki akemo!
2Ateroni doŋ gucela, gumwony woko iiya, kun in bene icwalo ciŋi piny idiya
kwede woko.
3Pi kinigani omiyo atwo matek, pe atye ki yotkom i cogona ducu; man obino pi
balla.
4Balla doŋ oketo koma woko; gipek calo yec ma pe aromo tiŋone.
5Waŋ burra kwok maŋwe pi minona,
6atyeko kulle woko piny adada ma abuto i ŋom aryeba cwiny; dyeceŋ jwi awoto
kun akumo akuma.
7Pyera bene waŋŋe awaŋa calo mac, koma pe tye ki kit yotkom mo wacel.
8Koma oloc dok onyoŋŋe woko adada; acur pien atye ki remcwiny madwoŋ
twatwal.
9Ai Rwot, iŋeyo gin ma amito ducu, gin ma abedo ka cur pire-ni pe obedo me muŋ
ki boti.
10Adunona tye ka gone matek lituktuk, miyo tekone bene tum woko waŋa bene
ocor woko, pe neno piny doŋ maber.
11Lurema ki luwota ma wabedo kwedgi gicuŋ cen ka mabor pi bur ma oonyo: i
koma, ki lutuwa bene gicuŋ cen ka mabor adada.
12Jo ma giyenyo yo meneka guciko owicgi pira, jo ma gimito keto ret i koma
giloko lok me tyeko kwona woko, gibedo ka piro lok marac i koma dyeceŋ jwi.
13Ento an abedo macalo ladiŋit, pe awinyo lokgi, dok abedo calo ladoge-oto ma
pe ŋamo doge ka lok.
14Iyo, adoko calo dano ma pe winyo, ma pe loko kit lok mo me juk.
15Ento genna ducu tye i komi, ai Rwot; ai Rwot Lubaŋana, in aye ma ibigamo
doga.
Acoli Baibul
© 1985, Bible Society of Uganda.
922
16Alegi alega keken ni, “Pe iwek jo ma ginyatte i koma ka tyena ocer, gunoŋ
yomcwiny i koma!”
17Doŋ acok poto, atye ka winyo arem i koma kare ducu.
18Atuco balla, kun cwinya cwer mada pire.
19Lukworra ma gidaga noŋo laboŋo gin mo ma abalo botgi gitek, jo ma gidaga
laboŋo te lok mo gipol.
20Jo ma giculo gin maber pi gin marac gudoko lukworra, pien amito ni ati gin
maber.
21Ai Rwot, pe ibwota: ai Lubaŋana, pe ibed bor kweda!
22Bin oyot ikonya, ai Rwot, lalarra!
Jabuli 39
Tuco bal pa dano ma tye ki arem
1Awaco ni, “Abigwokke i kit gin ducu ma anyo, wek pe atim bal ki lok ma aloko;
abiliŋ ma pe aŋamo doga ka waco lok mo, ka ce atye kacel ki jo maraco.”
2Aliŋ aliŋa ma pe awaco lok mo, dok bene ajukke kekena kadi me waco gin mo
maber; ento cwercwinnya dok omedde ameda marac,
3cwinya olyetti woko dok owaŋ matek. I kare ma pud alwodo lok, ci mac olyel; ci
acako lok maber laboŋo lworo.
4“Rwot, mi aŋe agikkina, dok imiya aŋe wel ninona; wek aŋe bene kit macalo
kwona rwenyo kwede oyot.
5Nen, Iŋolo ninona obedo manok, dok kare me kwona pe gin mo ki boti. Adada
dano acel acel cuŋ mere macalo yweyo nono!
6Adada dano woto wirre calo tipo! Adada gicanne nono pi gin ma pe konyo; dano
kano lonyo madwoŋ, kun pe ŋeyo aŋa ma bileyo.
7“Doŋ kombeddi mono, Rwot, akuro gin aŋo? Genna tye i komi.
8Lara ki i balla ducu. Pe imi adok gin aŋala pa lumiŋ.
9Aliŋ woko litik, pe aromo ŋamo doga ka lok; pien in aye ma imiya peko ma kit
man.
10Pe dok imedde ka pwoda ki odooni; adoŋ me ciŋi ma idoŋa kwede doŋ mito
neka woko.
11Ka ipwodo dano kun ijuke pi bal, ityeko berre woko macalo nyenye ma camo
gin mo ma pire tek bot dano meno; adada dano obedo mere rom ki yweyo
mamwa.
Acoli Baibul
© 1985, Bible Society of Uganda.
923
12“Ai Rwot, winy legana, icik iti iwiny kokona; pe iliŋ woko aliŋa ka akok boti! An
a weloni pi kare manok, dok an labedo macalo kwarowa ducu.
13Pe inena, nen ka mukene, wek koŋ abed ki yomcwiny mo, ma pud peya aa
aweko lobo man woko matwal.”
Jabuli 40
Wer me pak pi lar
1Akuro Rwot kun adiyo cwinya; ci en okulle piny owinyo kokona.
2En owota woko ki i bur marac, ki i coto manwaŋ, ci oketa acuŋ i wi got, omiyo
abedo ka wot atir.
3Opwonya ki wer manyen, en wer me pak bot Lubaŋawa. Jo mapol gibineno ci
lworo makogi woko, ci gibigeno Rwot.
4Tye ki gum dano ma geno Rwot, ma pe lokke ribbe ki jo ma luwakke, dok ma pe
ribbe ki jo ma ŋak woko kun giworo cal lubaŋa-gu!
5Ai Rwot Lubaŋana, itiyo tic madito me aura mapol, dok iyubo lwak tam mapol pi
konyowa; pe tye ŋat mo macalo in! Ka onoŋo ne ne atuc dok atit pigi, onoŋo
gibedo pol makato ma pe gitwero kwano welgi.
6 Pe imito gitum kadi gityer; ento ityeko yabo ita wek awiny. In pe ipenyo pi
gitum awaŋa nyo pi gitum me bal.
7Ka doŋ agamo ni, “Nen, an a en; gicoyo lok ma mako koma i buk adolani.
8Cwinya bedo yom me tiyo gin ducu ma imito, ai Lubaŋa; amako cikki dok
agwoko tye cwinya.”
9Doŋ atyeko tito lok maber me yomcwiny me larri i dye lwak i cokke madit; nen,
pe am iyo doga woko aliŋ aliŋa, kit macalo in bene ineyo-ni, ai Rwot.
10Pe akano lok me larri pira kena, ento aloko pi ada ki pi larri; dok pe amuŋo mar
meri ma pe lokke kacel ki adani bot lwak ma i cokke madit.
11Ai Rwot, pe itwonna kicani, wek mar meri ma pe lokke, ki adani, gugwoka
nakanaka.
12Gin marac ma welgi pe kwanne guruma woko dyere; balla doŋ obwoyo koma
woko, miyo pe doŋ aneno piny; gipol gikato yer wi ya woko; tekcwiny doŋ
orwenyo woko ki bota.
Lega pi kony
(Jab 70.1-5)
13Ai Rwot, mi cwinyi obed yom me lara! Ai Rwot, bin oyotoyot ikonya!
14Wek lewic omak jo ma gimito neka, dok gubed ki anyobanyoba bene; wek
gidwokgi cen, wek alee otwodgi, gin jo ma mito tima marac-ci!
Acoli Baibul
© 1985, Bible Society of Uganda.
924
15Wek gubed ma piny orem kwedgi woko pi lewic ma doŋ omakogini, gin jo ma
giwacca ni, “Aa, Aa!”
16Ento mi jo ducu ma giyenyo in gubed ki yomcwiny madwoŋ komi; dok imi jo
ma gimaro larri gumedde ki waco nakanaka ni, “Rwot dit!”
17An gira lacan, dok piny obwoya woko; ento Rwot tamo pira. In aye lakony ki
lalarra; ai Lubaŋana, pe igalle!
Jabuli 41
Lega pa latwo
1Tye ki gum dano ma paro pi lucan! Rwot lare woko i kare me can.
2Rwot bigwoko en dok miyo bedo kwo; gilwoŋe ni ŋat ma kome gum i lobo; pe
ibimiyo en bot lukworre wek gutime rac macalo gitwero.
3Rwot gwoke ka two ma tye i wi kitanda; en caŋo twone woko liweŋ maber.
4Ento an, awaco ni, “Ai Rwot, kica omaki i koma; caŋa, pien atimo bal i komi!”
5Lukworra giwaco lok marac i koma, ni, “En bi to awene, wek nyiŋe orweny
woko?”
6Ka ŋat mo obino ka lima, ci loko lwak lok ma tere pe, kun noŋo cwinye opoŋ ki
lok me tim aranyi; ka doŋ okato ocito woko, ci tito lokke woko ka maleŋ.
7Jo ma daga ducu gigurre kacel ka kwoto nyiŋa; dok gipiro lok marac i koma.
8Giwaco ni, “Two marac adada doŋ omake, pe doŋ bitwero a ki i kabuto kadi ki
acel.”
9 Kadi larema maber atika ma yam ageno, ma ocamo kwonna bene, en aye dok
olokke ka timo gin marac i koma.
10Ento in, ai Rwot, kica omaki i koma, caŋa i kom twona-ni wek aa malo, ci
abiculo kwor i komgi.
11Ka ce lakworra pe loya dok bedo ki wakke i koma, ci miyo aŋeyo ni in kara
cwinyi yom i koma.
12Ento doŋ ityeko konya pi leŋcwinya, ka doŋ iketa me bedo i nyimi matwal.
13 Gipak Rwot Lubaŋa pa Icrael, gipake nakanaka! Amen, dok Amen.
Jabuli 42
BUK ME ARYO
Miti me bedo cok ki Lubaŋa
1Kit macalo til yenyo kwede kulu ma piine tye ka mol, an bene atye ka yenyo ki i
cwinya kit meno, ayenyo in, ai Lubaŋa.
Acoli Baibul
© 1985, Bible Society of Uganda.
925
2Cwinya mito anen Lubaŋa, en Lubaŋa makwo-ni Abicito ka neno waŋ Lubaŋa
awene wek awore?
3Pig waŋa doŋ odoko camma i dyeceŋ naka wa i dyewor ducu, ma noŋo dano
gipenya teretere ni, “Lubaŋani tye kwene?”
4Cwinya dem woko, ka apo i kom lok magi: kit macalo acito kacel ki lwak kun
atelo wigi, ma wawoto i rek ma gurye aryeya me cito i ot pa Lubaŋa, kun lwak
gidaŋŋe ki yomcwiny ma giwero wer me pwoc, i kare me kwero nino madito.
5Piŋo cwinya poto, dok abedo ki cwercwiny? Dok piŋo awinyo lwak par madwoŋ
i cwinya? Pud abigeno Lubaŋa aye, dok abipake bene, Lalar mera ki Lubaŋana.
6Cwinya poto, miyo apo piri ki i lobo me Jordan ki Kermon, ki i got Mijar.
7Nam madoŋo matut lwoŋo nam wadigi ki i mor pii ki i waŋ acurcurri;
biamwonyini ducu me pii ma twagge doŋ otyeko mwonya woko licwic.
8Rwot miyo mar mere ma pe lokke ryeny i koma i dyeceŋ; ci i dyewor awero wer
me pake, kun alego Lubaŋa ma miyona kwo.
9Abiwaco bot Lubaŋa ni, “In gotta; piŋo wii owil woko i koma? Piŋo awoto ma
akumo akuma kun lakworra bene una twatwal?”
10Nen calo atye ki bur marac twatwal mudet i koma pien lukworra gibedo ka
yeta, kun gipenya teretere ni, “Lubaŋani-ni tye kwene?”
11Piŋo cwinya poto, dok abedo ki cwercwiny? Piŋo awinyo lwak par madwoŋ i
cwinya? Pud abigeno Lubaŋa aye, dok abipake bene. Lalar mera ki Lubaŋana.
Jabuli 43
Lega pi loyo kop pi lar
1Ai Lubaŋa, pid pira dok imi alo kop i kom lwak me rok ma pe giŋeyi; lara ki i cin
jo maraco ma lubwola.
2In aye Lubaŋa ma ariŋo alaro boti; piŋo ibola woko cen ka mabor? Piŋo awoto
ma akumo akuma kun lakworra una twatwal?
3Doŋ icwal ceŋŋi ki adani; wek gutela, wek gukela i kom got meri maleŋ, wa i odi
ka ma ibedo iye!
4Ci abicito wa i kom keno tyer pa Lubaŋa, bot Lubaŋa ma yomo cwinya mada; ka
doŋ abipaki ki opul agoya, ai Lubaŋa, Lubaŋana.
5Piŋo cwinya poto, dok abedo ki cwercwiny? Piŋo awinyo lwak par madwoŋ i
cwinya? Pud abigeno Lubaŋa aye, dok abipake bene, Latar mera ki Lubaŋana.
Jabuli 44
Lar i kare mukato ki ayelayela me kare-ni
Acoli Baibul
© 1985, Bible Society of Uganda.
926
1Ai Lubaŋa, doŋ watyeko winyone ki itwa, dok kwarowa bene gutito botwa, tic
ducu ma yam itiyo i karegi, i kare macon muka to:
2iryemo lurok woko ki twero ii kikomi, imiyo joni gubedo i lobogi macalo yadi ma
ipito; iuno lwak me rok mapol ento imiyo kwarowa gubedo ki kuc.
3Lwakki pe guloyo lobo meno ki pala lucwangi, pe gulimo Loc pi twerogi; ento
meno obedo pi tweroni ki pi tekki, dok pi ceŋŋi ma oryeny i komgi; pien onoŋo in
cwinyi yom i komgi.
4In keken aye Kabakana ki Lubaŋana, ma yam iciko pi loc bot Yakobo.
5Pi konnyi miyo wabiryemo lukworwa gidok piny, dok wabinyono jo ma gibino
ka monyowa pi nyiŋi.
6Pe ageno atumma, dok pala lucwanna bene pe twero Lara.
7Ento in aye ma ilarowa ki i cin lukworwa, ci imiyo lewic omako jo ma gidagwa.
8Wabedo ka nyatte i Lubaŋa teretere, dok wabimedde ka pwoyo nyiŋi matwal.
9Ento in doŋ ityeko bolowa woko dok imiyo wadoko mayot, pe inywako yo me ci
to ka lweny kacel ki monywa.
10Imiyo walokke ki bot lumerokwa wadwogo woko cen; ci imiyo lukworwa
guyako jami mapol ata.
11Imiyo wadoko calo romi me aneka, dok ikeyowa woko i kin lurok.
12Icato lwakki i wel manok mo, pe imito ni gicul wel madwoŋ pigi.
13Imiyo luwotwa ma gibedo cok kwedwa giloko lok aŋec i komwa, imiyo jo ma
gibedo i kabedo murumowa gicayowa dok giŋalowa.
14Imiyo wadoko lok aboka i kin lurok, wadoko ginanyera i kin rok ducu.
15Abedo ki cwercwiny dyeceŋ jwi, ma noŋo waŋa olwal woko ki lewic,
16pi winyo lok cac pa jo ma giloko lok aŋec i komwa, ki lok pa jo ma ginywarowa,
dok pi neno lukworwa ma gin lucul kwor ma gubino ka lewny i komwa.
17Man ducu doŋ otimme i komwa, kadi bed wiwa pe owil i komi, dok bene kadi
pe watero gicikkeni.
18Cwinywa pe oa ki i komi wacel, dok bene pe waŋak wabwoto lubo cikki.
19Itenyowa woko liyak i kabedo pa too, iumowa woko lipuk ki colpiny mapek.
20Ka ce nene wiwa owil woko i kom nyiŋ Lubaŋawa, nyo ka onoŋo wacako woro
lubaŋa mukene ma yam pe waŋeyo,
21kono Lubaŋa mono pe oroto man oŋeyo woko? En ŋeyo muŋ ducu ma tye i
cwiny dano.
Acoli Baibul
© 1985, Bible Society of Uganda.
927
22 En to gibedo ka nekowa dyeceŋ jwi piri, gikwanowa macalo romi me aneka.
23Co woko, ai Rwot! Piŋo inino anina? Co woko! Pe ibolwa woko matwal!
24Piŋo ikanne woko ki botwa? Piŋo wii wil woko i kom can ma watyekwede kun
iŋeno anena ka giunowa?
25Wapoto woko ducu piny i ŋom; waryebbe piny i apwa pien tipowa doŋ ool.
26A malo, bin ilarwa! Larwa pi mar meri ma pe lokke!
Jabuli 45
Wer ma giwero pi nyom pa kabaka
1Cwinya opoŋ ki lok mabeco adada; lok magi ducu atye ka lokone bot kabaka;
leba bit calo leb kal am pa karan ma ladiro.
2In keken aye iber ikato co mukenegu woko, pien lok ma iloko ducu obedo me
kica keken; pi meno Lubaŋa doŋ otyeko miyi gum woko matwal.
3Twe pala lucwanni i emi, in twon oteka, i deyoni ki dit meri!
4Riŋ ŋwec me loc kikome ki deyo ka lweny pi ada dok pi gwoko kit ma atir; wek
ciŋi malacuc otim tim ma kelo lworo.
5Ateroni bit, icelo ateroni tuco aduno pa lukworri woko pil; lwak me rok ducu
gipoto i te locci,
6 Komkerri cal ki komker pa Lubaŋa ci bedo nakanaka. Odoo kerri aye odoo me
kit ma atir
7imaro kit ma atir, idag tim maraco. Pi meno Lubaŋa, ma Lubaŋani, doŋ, otyeko
wiri ki moo, owiri ki moo me yomcwiny ma kato luwoti mukene ducu.
8Ginarukani ducu gikiro iye murra ma ŋwece kur, ki kit moo makur ducu, ki kacia
mamit. I gaŋ kaili ma gideyo ki lak Lyec wer pa lugo naŋa-gu miyo cwinyi bedo
yom.
9Anyira pa kabaka bene gitye i kin monni me awora; daker ocuŋ yo tuŋ ciŋi
malacuc ma oruko ruk ma gidero ki jabu me Opir.
10Nyara, koŋ iwiny, ci itam mot, dok icik iti; wii myero owil woko i kom lutuwu ki
i kom jo me doggola pa kwaru.
11Berri bimiyo kabaka miti; en obedo rwodi, gun i nyime iwore.
12Jo Turo gibikelo mot mapol boti pi ber ma itimo bot dano, jo ma lulonyo
gibilego kony ki boti kun gikelli lwak lonyo mapatpat.
13Nyako ker orukke woko maber ki i kicikane ki boŋo ma gideyo maber ki jabu.
14Oruko boŋŋi ma raŋigi patpat ma gitere kwede bot kabaka, kun anyira luwote
ma gilwoke gilubo kore.
Acoli Baibul
© 1985, Bible Society of Uganda.
928
15Gitelo wigi kun gitye ki yomcwiny madwoŋ i kare ma gicito ka donyo i gaŋ kal
pa kabaka.
16Ma ka kwaru ibibedo ki litino awobe; ibiketogi gibedo rwodi i lobo ducu.
17Abimiyo gipo pi ywekani i yalwak ducu; dok lwak me rok ducu gibipaki
nakanaka.
Jabuli 46
Lubaŋa aye ka-larrewa dok tekwa bene
1Lubaŋa aye ka-larrewa dok tekwa bene, en oyubbe me konyowa i kare me can.
2Pi meno pe wabibedo ki lworo mo kadi bed lobo lokke, kadi bed godi gupot
woko i dye nam
3kadi bed pii me nam mor dok twagge, kadi bed godi giyeŋŋe pi twagge mere
matek.
4Tye kulu mo ma litino orane kelo yomcwiny i gaŋ pa Lubaŋa, i kabedo maleŋ pa
ŋat Mamalo Twa!
5Lubaŋa bedo i dye gaŋŋe, pi meno pe gibitwero balone wacel; Lubaŋa konye
woko oyotoyot okogweno.
6Rok ducu komgi oonyo koyo, ki ker-gu ducu oyeŋŋe woko; Lubaŋa daŋŋe ki
dwan maloŋo, ci lobo leny woko.
7Rwot me mony tye kwedwa; Lubaŋa pa Yakobo aye ka-larrewa.
8Bin inen gin ma Rwot otiyo, kit macalo omiyo lobo odoŋ obur.
9En juko lweny woko i wi lobo ducu; turo atum-gu dok ŋinyo wa toŋ woko, waŋo
lwak kwot woko liweŋ ki mac.
10“Wubed mot, dok wuŋe ni an Lubaŋa. Atye malo i wi rok ducu, dok gidwora i wi
lobo ducu!”
11Rwot me mony tye kwedwa; Lubaŋa pa Yakobo aye ka-larrewa.
Jabuli 47
Lubaŋa aye kabaka ma loyo wi lobo
1Wudoŋ ciŋwu, wun lwak ducu me wi lobo ducu! Wudaŋŋe kun wuwero wer me
yomcwiny bot Lubaŋa ki dwan maloŋo!
2Rwot, ma en ŋat Mamalo Twal, aye myero gilwor, en kabaka madit ma loyo wi
lobo ducu.
3En aye omiyo waloyo lwak me rok ducu, oketowa me bedo luloc pa lurok.
Acoli Baibul
© 1985, Bible Society of Uganda.
929
4En aye ma oyero lobo man ma wabedo iye-ni piwa, man aye gipiny me wakke pa
Yakobo ma en maro.
5Lubaŋa doŋ oito malo kun lwak gidaŋŋe matek, Rwot oito malo ma lwak gikuto
tum-gu.
6Wuwer wer me pako Lubaŋa, wuwer wer me pake! Wuwer wer me pako
Kabakawa, wuwer wer me pake!
7Lubaŋa aye kabaka ma loyo wi lobo ducu; wuwer wer me pak ki jabuli!
8Lubaŋa loyo rok ducu; Lubaŋa bedo i wi komkerre maleŋ.
9Rwodi ma giloyo lwak me rok ducu gucokke ma guribbe kacel ki jo pa Lubaŋa pa
Abraim. Kwot me wi lobo ducu obedo jami pa Lubaŋa; gidwore matek twatwal!
Jabuli 48
Ber ki deyo pa Cion
1Rwot dit, pi meno myero gipake matek i gaŋ pa Lubaŋawa!
2 Got mere maleŋ ber, dok wiye bor, ma yomo cwiny lwak me wi lobo ducu, en
got Cion ma tye ka mabor tun acam, en aye gaŋ pa Kabaka madit.
3Ki i gogone Lubaŋa onyutte ni en aye cel matek ma gwoko dano maber.
4Nen, luker gucokke, gubino gugurre kacel.
5I kare ma guneno, cutcut gubedo ki ur madit mada, lworo omakogi marac, ci
guriŋo woko ata.
6Komgi omyel matek ki kunnu, arem madwoŋ macalo pa dako ma rem ka nywal
omakogi.
7Ituro mel me Tarcic ki yamo ma oa tuŋ wokceŋ.
8Kit ma watyeko winyone, doŋ bene waneno i gaŋ pa Rwot me mony, i gaŋ pa
Lubaŋawa, ma Lubaŋa miyo cuŋ likiŋ nakanaka.
9Wabedo ki tam i kom mar meri ma pe lokke, ai Lubaŋa, i dye odi.
10Kit macalo nyiŋi oywek kwede-ni, ai Lubaŋa, omiyo pak ma gipaki kwede
oromo wi lobo ducu. Ciŋi malacuc opoŋ ki twero meloc;
11wek got Cion obed ki yomcwiny! Wek gaŋi ma i Juda gubed ki yomcwiny pi kit
ma iŋolo kwede kop!
12Wucit i Cion, wuwot wurum celle woko, wukwan wel lubelene,
13ka dok wutam maber i kom celle, wucit wuwot wa i gogone bene; wek wutit bot
yalwak ma bilubowu ni,
14man aye Lubaŋa, en Lubaŋawa ma bedo nakanaka. En bibedo latelwa matwal.
Acoli Baibul
© 1985, Bible Society of Uganda.
930
Jabuli 49
Geno lonyo bino pi miŋo
1Wuwiny lok man, wun lwak me rok ducu! Wuwiny, wun jo ducu ma wubedo i wi
lobo,
2jo ma tye ki rwom ma malo ki jo me rwom ma piny, lulonyo kacel ki lucan.
3Abibedo ka tamo tam wek aniaŋ maber ki i cwinya, dok abiloko lok me ryeko
keken.
4Abiciko ita me winyo carolok; abigonyo te lok me koc-lit ki wer ma agoyo agoya
ki opuk.
5Omyero abed ki lworo piŋo i kare me can, ma kun noŋo lumonena ma gitima
marac guruma woko dyere,
6gin jo ma geno lonyogi, ma ginyatte pi lwak lonyo madwoŋ ma gitye kwede?
7Adada, pe tye dano mo ma twero kokke kekene, nyo ma twero miyo wel mo bot
Lubaŋa me wilo kwone,
8pien gin kok me kwo pa dano welle dit mada, dok pe twero romo
9me miyo en medde ki bedo nakanaka, wek pe ocit i bur.
10Iyo, en bineno ki waŋe ni kadi wa jo maryek bene gito, lamiŋ kacel ki ŋat ma
wiye odiŋ bene gito kit meno, ci giweko lonyogi doŋ bot jo mukene.
11Lyelgi bedo pacogi matwal, bibedo kabedogi pi kare pa yalwak ducu, kadi bed
gucak nyiŋ lobo ma gibedo iye ni megi kikomgi.
12Dano pe bedo ki deyone matwal; en obedo macalo lee tim ma gito gitum woko.
13Man aye can ma poto i kom jo ma tye ki gen me miŋo; man agikki pa jo ma
cwinygi yom pi dul jami ma gitye kwede.
14Giyerogi giterogi i lyel macalo romi; to aye ma bibedo ka kwayogi. Gibicito atir
gidonyo wa i lyel, ci komgi bitop woko; lyel bibedo pacogi.
15Ento Lubaŋa bikoko tipona ki i twero pa lyel, pien en gire bigama.
16Pe myero lworo omaki ka ce iŋeno ŋat mo doko lalonyo, kadi bed deyo me jami
ma i ode tye ka medde ameda.
17Pe bitiŋo gin mo cito kwede i kare ma en to; deyo ma en obedo kwede pe bicito
lube i bur kunnu.
18Kadi bed en tamo ni etye ki yomcwiny i kare ma pud ekwo, ci kadi bed dano
gipake pi ticce ma konyo en keken,
19en bicito ka bedo kacel ki yalwak pa kwarine i lyel ma pe doŋ gibimedo ki neno
cen matwal.
Acoli Baibul
© 1985, Bible Society of Uganda.
931
20Dano pe bedo ki deyone matwal; en obedo macalo lee tim ma gito gitum woko.
Jabuli 50
Lubaŋa aye laŋolkop
1Lubaŋa Matwero-ducu, ma en Rwot, doŋ oloko; en lwoŋo jo me wi lobo ducu
cakke ki tuŋ wokceŋ nio kwede tuŋ potoceŋ.
2Lubaŋa tye ka ryeny ki i Cion, en gaŋ maber twatwal-li.
3Lubaŋawa tye ka bino, en pe biliŋ, mac mager tye ka waŋ i nyime, yamo magwa
ma kodo matek orume woko dyere.
4En Lwoŋo polo ki malo, ka dok lwoŋo lobo, wek doŋ ecak ŋolo kop i kom
lwakke.
5En wacci, “Wucok jona ma lugen, wukelgi bota, jo ma guketo gicikke kweda ki
gitum!”
6Polo otuco ni Lubaŋa oporre, pien Lubaŋa aye laŋolkop.
7“Wuwiny, wun jona, an doŋ abilok, wun jo Icrael, abimiyo lok me caden i
komwu. An Lubaŋa, Lubaŋawu.
8Pe ajukowu pi lwak gitumwu mapol, ki gitum awaŋa ma wutyero bota kare ki
kare.
9Pe abigamo twon mo ma wukelo ki i gaŋwu, kadi nyok dyel ma wukwanyo ki i
dwolwu.
10Lee me buŋa ducu mera, wa lwak dyaŋi ma gitye i wi cere alip kulu-ni bene
mera.
11Aŋeyo winyo ducu ma gitpk i dye yamo, ki gin mak wo ma gibedo i tim ducu
mera.
12“Ka ce nene kec neka, pe onoŋo atwero tito botwu; pien lobo ki jami ducu ma
tye iye mera.
13An mono acamo riŋo twoni, nyo wuneno amato remo nyogi romi?
14Wutyer gityer me miyo pwoc bot Lubaŋa, wucob kwoŋwu bot En Mamalo Twal.
15Wukok bota i kare me can; abilarowu, ci wubipaka.”
16Ento bot dano marac Lubaŋa owacci, “Kit twer aŋo ma it ye kwede me kwano
cikka, ki me bedo ka loko lok i kom gicikkena?
17In ikwero ni pe myero gijuki, dok ibolo lok ma aciko odok yo tuŋ ŋeyi.
18Ka ce iŋeno lak wo, ci imak o doko laremi; dok ibedo kacel ki lutim abor.
19“Kare ducu iyubbe me loko gin marac; lok ma a ki i dogi obedo lok goba.
Acoli Baibul
© 1985, Bible Society of Uganda.
932
20Ka ma ibedo iye icako loko lok marac i kom omeru; ikwoto omeru kikome ma
latin pa meru.
21Meno ducu itiyo ento an aliŋ aliŋa: itamo ni gwok abedo ŋat mo ma kite rom ki
meri-ni. Ento kombeddi ajuki, dok anyutti balli kore kikore.
22“Koŋ wutam man, wunjo ma wiwu wil woko i kom Lubaŋa-ni, wek pe atyekwu
woko, ci doŋ ŋat mo ma bilarowu bibedo pe.
23Ŋat ma miya pwoc macalo gitumme noŋo keto deyo i koma; ki ŋat ma bedo ki
kit atir kun lubo cikka abinyuto larra bote.”
Jabuli 51
Lega pi lonnye i kom bal
1Ai Lubaŋa, tima kica pi mar meri ma pe lokke; dok pi kicani madwoŋ jwa balla
woko ducu.
2Lwok gin marac woko ki i koma, dok ilonya i kom balla.
3Aŋeyo balla ducu maber, dok kare ducu wiya po i kom bal ma atimo.
4 Doŋ atyeko timo bal i komi, i komi keken, kun atimo gin ma nen marac i waŋi; pi
meno lok ma iwaco tye atir, dok kop ma iŋolo i kuma tye kakare.
5Nen, abedo labalo cakke i kare ma ginywala, i kare ma maa ogamo ic onoŋo an
doŋ atye ki bal.
6Nen, in imito ni dano obed ki ada i iye; pi meno pwonya ki lok me ryeko wek
odony matuti cwinya.
7Lonya ki anyero, ci abidoko leŋ; lwoka ci abidoko tar makato pee.
8Miya abed ki yomcwiny madwoŋ; mi cogo koma ducu ma yam ituro woko gubed
ki yomcwiny bene.
9Mi waŋi woko, pe inen rocca, dok ijwa balla woko ducu.
10Ai Lubaŋa ma Lacwec, miya abed ki cwiny mulony, ket cwiny manyen ma pe
lokke obed iiya.
11Pe iryema woko ki i nyimi, dok pe ikwany Cwiny meri maleŋ woko ki bota.
12Lara, ci imi dok abed ki yomcwiny; miya cwiny me lubo cikki wek acuŋ matek.
13Ci abipwonyo lujemo me lubo yoni, lubalo gibilokke gidwogo boti.
14Ai Lubaŋa, lara ki i kom bal alii me oyo remo, in Lubaŋa lalarra, dok abiwero
wer me paki ki dwan maloŋo pi kiti ma atir.
15Ai Rwot, yab doga, ci abiwero wer me paki.
Acoli Baibul
© 1985, Bible Society of Uganda.
933
16Gitum ma dano kelo pe mini yomcwiny mo; kadi bed atyer boti gitum awaŋa,
pe ibipwoyo.
17Gitum ma Lubaŋa pwoyo aye cwiny ma oŋut; ai Lubaŋa, in pe ibicayo ŋat ma
cwinye cwer ki ma oŋut.
18Tim ber ki Cion muporo bercwinyi, dok icwe cel me Jerucalem odoco.
19Ci doŋ cwinyi bibedo yom pi gitum ma atir, pi gitum awaŋa ki gitum ma giwaŋo
woko ducu ki berre; ka doŋ gibityero twoni i wi keno tyerri.
Jabuli 53
Miŋo ki tim maraco pa dano ma i lobo
(Jab 14.1-7)
1 Dano ma lamiŋ waco ki i cwinye ni, “Lubaŋa gire pe,” Gin jo ma kitgi raco ma
gitimo gin me kwer; pe tye ŋat mo ma tiyo gin maber.
2Lubaŋa neno dano ducu kun neno piny ki i polo, me neno ka ce tye jo mogo i
kingi ma giryek, ma gimito Lubaŋa.
3Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin
maber, pe, kadi ki acel.
4Gin lutim maraco-ni, pe gitye ki ŋec? Giyako lim pa jona calo gicamo kwon, ma
pe bene gilwoŋo nyiŋ Lubaŋa.
5Gitye kunnu ki lworo madwoŋ kit lworo ma yam peya onen! Lubaŋa biketo cogo
pa jo ma pe giŋeyo en woko ata; lewic bimakogi, pien Lubaŋa doŋ okwerogi
woko.
6Iyo, kono bedo ber ka larre pa jo Icrael bino ki i Cion! Ka Lubaŋa bidwoko gum
bot jone. Yakobo bibedo ki yomcwiny madwoŋ, ki Icrael bene cwinye bibedo
yom.
Jabuli 54
Lega pi gwoko dano ki i kom lukwor
1Ai Lubaŋa, lara pi nyiŋi, dok imi alo kop pi tweroni.
2Winy legana, ai Lubaŋa; cik iti iwiny lok ma awaco.
3Jo ma luwakke gubino ka lweny i koma, jo mager gimito neka woko; gin jo ma pe
tamo pi Lubaŋa.
4Aŋeyo ni Lubaŋa aye lakony mera; Rwot aye ma gwoko kwona.
5En biculo kwor i kom lukworra ki gin marac; tyekgi woko liweŋ pien in Lubaŋa
ma genne.
6Abityero gityer boti pi yomcwiny; abimiyi pwoc, ai Rwot, pien in iber.
Acoli Baibul
© 1985, Bible Society of Uganda.
934
7Nen doŋ ityeko lara ki i kit can ducu, mumiyo aneno lukworra macalo jo ma doŋ
aloyogi woko.
Jabuli 55
Lega pi kony i kom jo maraco ma luroro
1Cik iti iwiny legana, ai Lubaŋa; pe ikanne woko ka abako doga boti!
2Winya, dok igam doga; can doŋ obwoya woko.
3Cwinya oballe woko pi winyo woo pa lukworra, ki pi aroma ma jo maraco giuna
kwede. Gin aye ma gikelo can i koma kiniga omakogr i koma, guloka adoko
lamonegi.
4Atye ki arem madwoŋ i cwinya, lworo me to doŋ opoto woko ikoma.
5Lworo omaka dok koma bene myel amyela, doŋ tipo koma oto woko lirut.
6Omiyo awacci, “Kono nene atye ki bwoma calo akuri! Kono atuk acito woko wek
aywe.
7Ada, kono atuk acito wa ka mabor, onoŋo atwero buto i dye tim ata.
8Onoŋo kono arune oyotoyot pi noŋo kalarre, wek agwokke ki yamo lapiru mager
ki yamo ma kodo matek.”
9Ai Rwot, bal yubgi ducu, dok irub lebgi woko; pien atye ka neno tim bwami ki
lweny ma tye i gaŋ.
10Dyeceŋ ki dyewor giwoto ki i wi cel girumo gaŋ woko; dok tim aranyi ki can
madwoŋ tye ka nen iye.
11Nek tye ka nen i kabedo ducu; wa i cuk-gu gitye ka uno dano ki tim aranyi ki
bwola.
12Pe lamonena aye ma loko lok aŋec ikoma, ka kumeno kono atwero cirone; pe
lakworra aye ma tye ka nywara, ka kumeno kono aa ki bote akanne woko.
13Ento man in, ma warom kwedi-ni, ŋat ma wabedo kwede kacel, larema kikome
ma doŋ waŋiyo kwede.
14Yam wabedo ka boko lok mamit kwedi kacel; i ot pa Lubaŋa bene wawoto ma
waribbe kacel.
15Wek to obin onekgi woko; wek gulor piny i lyel ma pud gikwo, pien tim maraco
tye i dye pacogi.
16Ento akok bot Lubaŋa, ci Rwot bilara.
17Akok bote kun acur bene, odiko, dyeceŋ ki otyeno; pi meno en biwinyo dwana.
18En bilara dok miyo abedo ki kuc ki i lweny ma abedo ka lwenyone, pien jo
mapol guero lweny i koma.
Acoli Baibul
© 1985, Bible Society of Uganda.
935
19Lubaŋa ma obedo i wi komker nia wa con biwinyo kokona, dok bimiyo lewic
makogi; pien pe gigwoko cik, dok bene pe gilworo Lubaŋa.
20Lawota ma yam ca olwenyo i kom lureme, oturo cikkene ma yam ocikke kwede
woko.
21Lokke onoŋo pwot makato moo dyaŋ, ento cwinye onoŋo opoŋ mere ki mony;
lokke ducu onoŋo kweyo cwinydano macalo moo, ento giŋolo dano macalo pala
lucwan.
22Kel pekoni ducu bot Rwot, ci en bikonyi; en pe biye ni myero gidir dano ma kite
atir woko wacel.
23Ento in, ai Lubaŋa, ibiretogi woko piny i bur matut adada; gin jo ma oyo remo
pa jo mukene ma gin luroro bene, pe gibibedo ma gicobo nucu kare me kwogi.
Ento an abigeno mera in.
Jabuli 56
Lega me gen
1Kica omaki i koma, ai Lubaŋa, pien dano doŋ ginyona gidiya woko piny;
lumonena giuna dyeceŋ jwi.
2Lukworra ginyona woko dyeceŋ jwi, pien jo mapol gilwenyo i koma ma giwakke
awaka.
3Ka lworo omaka, ai Lubaŋa, agano mera in.
4Ageno Lubaŋa, dok apake pi lokke, ageno Lubaŋa laboŋo lworo mo. Dano
mamwa-ni kono timo gin aŋo bota?
5Lukworra giketo ayela dyeceŋ jwi i gin ducu ma atiyo; tamgi ducu tye marac pi
keto arem i Koma.
6Gigurre woko kacel kun giliba, dok guketo cwinygi me neno kit gin ducu ma
atimo. Kit macalo gubedo ka kiya kun gimito neka woko,
7kumeno myero ipwodgi, iculgi pi balgi; ret lwak man woko piny ki akemoni, ai
Lubaŋa.
8In doŋ iŋeyo lwak ayelayela ma abedo kwede; dok ibedo ka neno kit ma pig
waŋa cwerkwede! Meno ducu pe gicoyo i bukki?
9I nino ma abikok iye boti, lukworra gibilokogi gidok cen. Man gin ma aŋeyo, ni,
Lubaŋa tye ka lewny pira.
10Ageno Lubaŋa, dok apake pi lokke; ageno Rwot, dok apake pi lok ma en oloko;
11ageno Lubaŋa laboŋo lworo mo. Dano mamwa-ni kono twero timo gin aŋo
bota?
12Abicobo kwoŋŋa boti, ai Lubaŋa; abityero gityer me miyo pwoc boti.
Acoli Baibul
© 1985, Bible Society of Uganda.
936
13In aye ma ilara ki i to, pe iweko tyena ocer apoto piny. Pi meno abedo ka wot i
nyim Lubaŋa i ceŋ ma ryeny i kom gin makwo ducu.
Jabuli 57
Lega pi kony ki i ciŋ lumerok
(Jab 108.1-5)
1Tima kica, ai Lubaŋa, tima kica do, pien ariŋo ka larre boti. Abiriŋo ka larre i te
tipo bwomi, nio ka yamo kot ma tyeko dano okato.
2Akok bot Lubaŋa Mamalo Twal, bot Lubaŋa ma cobo gin ma en oyubo pira.
3Lubaŋa bicwalo mar mere ma pe lokke, kacel ki adane, en bicwalo ki i polo ci
lara; en biloyo lukworra ma ginyona woko piny-nyi, dok miyo lewic makogi bene.
4Abuto piny i kin labwor ma guwor atika ka mwodo dano. Lakgi bit calo toŋ ki
atero, lebgi bene bit calo pala lucwan.
5Ai Lubaŋa, nyut ditti malo i polo, dok imi deyoni oryeny i wi lobo ducu!
6Lukworra guciko obwo, gimito maka; cwinya doŋ ool woko ki can. Gukwinyo
bur i yo ka ma awoto ki iye, emo gin dok gupoto iye kekengi.
7Cwinya omoko i komi, ai Lubaŋa, cwinya omoko i komi ma pe lokke! Abiwero
wer kun apaki ki dwan maloŋo!
8In tipona, co woko! Wun naŋa ki opuk bene wuco woko! An bene abicoyo rupiny
miyo ceŋ tuc!
9Abimiyo pwoc boti i kin lwak me rok ducu, ai Rwot; abiwero wer me paki i kin
lurok.
10Mar meri ma pe lokke dit, o wa i polo, dok ada meri bene dit, o wa i pol.
11Ai Lubaŋa, nyut ditti malo i polo, dok imi deyoni oryeny i wi lobo ducu!
Jabuli 58
Lega bot Lubaŋa ni opwod jo maraco
1Wun tika wumoko lok ma atir, wun luloc? Wun tika wuŋolo kop pa dano ducu ki
cwiny ma atir?
2Pe wacel, wupiro lok maraco ki cwinywu; dok wutimo bal ki tim aranyi lobo.
3Jo maraco giŋak woko i kare me kwogi ducu, gibalo nia i kare ma ginywalogi iye
kun giloko lok goba keken.
4Gitye ki kwir marac macalo kwir pa twol, gidiŋo itgi woko akaka calo twol uwu
ma diŋo ite,
5ni wek pe cwiny dwan lutim yatyat i kom twol, wek pe cwiny dwan latim jokjok
maryek.
Acoli Baibul
© 1985, Bible Society of Uganda.
937
6Ai Lubaŋa, tur lakgi woko; dok iput lak litino labwor mager-ri woko, ai Rwot!
7Wek gutum woko macalo pii ma mol cito woko; wek ginyongi piny calo lum ci
gutwo woko.
8Wek gubed macalo okoro ma obab woko, nyo macalo latin ma gibwogo abwoga
ma pe oneno cen.
9Ma pud peya guŋeyo myero gitoŋgi woko macalo yadi okuto; Lubaŋa omi yamo
okolgi otergi woko ki kiniga madwoŋ!
10Jo ma kitgi atir gibibedo ki yomcwiny ka guneno culo kwor man; dok gibilwoko
tyengi ki remo pa jo maraco.
11Dano gibiwacci, “Adada jo ma kitgi atir gilimo bakacic; adada Lubaŋa ma ŋolo
kop i lobo bene tye.”
Jabuli 59
Lega pi lar ki i ciŋ lukwor
1Lara ki i ciŋ lukworra, ai Lubaŋa, gwoka ki i kom jo ma bino ka lweny i koma;
2lara ki bot jo ma lutim maraco, ki i kom jo ma gioyo remo pa dano.
3Nen, gubuto gikiya gimito neka woko; gin jo mager-ri guribbe woko ka lweny i
koma. Pe pi gin marac mo nyo bal ma an atimo, ai Rwot,
4pe atimo kit roc mo, ma omiyo giriŋo oyotoyot i kakannegi.
5A ibin, in Rwot Lubaŋa me mony ci ilara; dok inengi piri keni, Lubaŋa pa Icrael!
Co woko ipwod lwak me rok ducu; pe myero itrm kica ki ŋat mo kadi ki acel ki i
kom lutim roro ma gipiro lok me timo tim maraco.
6Otyeno otyeno gidwogo cen kun gikok calo gwogi, ka giwoto girumo kwede gaŋ.
7Koŋ iwiny gin ma giwaco! Lok ma i doggi bit calo pala lucwan. Gttamo tam ki i
cwinygi ma giwacci, “Aŋa kono ma biwinyo lok ma wawaco?”
8Ento in inyerogi anyera, ai Rwot; dok inalo rok ducu aŋala.
9In i tekka, abiwero wer me paki; pien in i cel gogona, ai Lubaŋa.
10Lubaŋana ma mara ki mar mere ma pe lokke bibino bota; en bimiyo aneno
lukworra macalo jo ma doŋ aloyogi woko.
11Pe inekgi woko, miyo lutuwa wigi wil; ketgi woko ata ki tweroni ci ityekgi
woko, ai Rwot, in kwotwa!
12Doggi opoŋ ki bal, giloko lok me bal keken; mi gumok woko i owic pi wakkegi!
Pi lok me ceno dano ki goba ma giloko,
13myero ityekgi woko ki akemoni; tyekgi waŋ ma gutum woko liweŋ. Man bimiyo
lwak ducu ŋeyo ni, Lubaŋa aye ma loyo jo pa Yakobo nio i agikki lobo.
Acoli Baibul
© 1985, Bible Society of Uganda.
938
14Otyeno otyeno gidwogo cen, kun gikok calo gwogi, ka giwoto girumo kwede
gaŋ.
15Giwoto atata giyenyo cam, gibedo ka ŋur aŋura ka peya guyeŋ.
16Ento an abiwero wer ma apaki kwede pi tekki, abiwero wer matek odiko con pi
mar meri ma pe lokke. In aye ibedo cel gogona, dok in kalarrena i nino ma atye ki
can.
17In i tekka, abiwero wer me paki, pien in i cel gogona, ai Lubaŋa, in Lubaŋa ma
imara ki mar ma pe lokke.
Jabuli 60
Lega pi kony ki i ciŋ lukwor
(Jab 108.6-13)
1Ai Lubaŋa, ikwerowa dok iloyowa woko do; kiniga ceŋ omaki i komwa; aya, ye
wadwog boti do!
2Imiyo lobo oyeŋŋe, ibaro dyere woko; yub ka ma obarre-ni, pien yeŋŋe, mito
poto woko.
3Imiyo lwakki gulimo arem me can matego; imiyowa koŋo vino wama to, wamer,
wabaŋŋe woko.
4Iŋabo bendera malo pi jo ma gilwori, wek guriŋ iye gularre ki i lak atum.
5Larwa ki tekki imi walo lukworwa, dok igam legawa, wek lwak ma imaro
gubwot.
6Lubaŋa oloko ki i kabedone maleŋ ni, “Abipoko Cekem woko ki deyo madit me
loc, dok abipoko nota me Cukot woko i dul i dul bot jona.
7Gilead mera, ki Manace bene mera; Epraim aye tok nyonyo me wiya, ki Juda
mere odoo kerra.
8Ento Moab aye becen me lwokka; ki Edom mera, obedo ka bolo warra; dok
abidaŋŋe matek me loc i kom jo Pilciti.”
9Aŋa ma bikela i gaŋ man ma girumo ki cel gogo? Aŋa ma bitelo wiya tera i
Edom?
10In pe doŋ ikwerowa woko, ai Lubaŋa? In pe doŋ inywako yo ki dul monywa me
cito ka lewny, ai Lubaŋa.
11Konywa me lewny i kom lukworwa, pien kony ma dano miyo pe gin mo!
12Ka Lubaŋa tye ka lewny kacel kwedwa ci wabiloyo; en aye ma binyono
lukworwa diyogi woko piny.
Jabuli 61
Gen ni Lubaŋa bigwoko dano
Acoli Baibul
© 1985, Bible Society of Uganda.
939
1Winy kokona, ai Lubaŋa, dok iwiny legana.
2Akok boti ki ka mabor, ki i agikki lobo, ka cwinya doŋ odem woko. Tela itera i
kom got mabor ma kata;
3pien in aye ka larrena, in cel matek ma igwoka i kom lukworra.
4Wek abed i kemani nakanaka! Wek akanne i te bwomi abed ki kuc!
5In doŋ ityeko winyo lokka, ai Lubaŋa, dok ityeko miya gipiny pa jo ma gilworo
nyiŋi.
6Med mwaka mapol i kom nino me kwo pa kabaka; wek obed nakanaka i kare pa
yalwak ducu!
7Mi en obed i wi komker nakanaka i nyimi, ai Lubaŋa; dok igwoke ki mar meri ma
pe lokke, ki adani.
8Pi meno abiwero wer kun apa ko nyiŋi, kun acobo bene kwoŋŋa ma akwoŋo i
nyimi nino ki nino.
Jabuli 62
Lubaŋa keken aye ka larre
1Ageno mera Lubaŋa keken kun abedo aliŋ gira mot; pien larra a ki bote.
2En kene aye got ki Lalarra, en cel gogo ma gwoka, pe gibidira cen wacel.
3Wun ducu mono wubiero lweny i kom dano pi kare ma rom mene, wek wuloye
wo ko calo cel ma doŋ cok poto?
4Giyubo lok me kwanye woko ki i rwom me dit wek gidwoke piny. Ginoŋo
yomcwiny i loko lokgoba. Gulamo gum i kom dano ki lok doggi nono, ento ki i
cwinygi giceno dano acena.
5Ageno mera Lubaŋa keken kun abedo aliŋ gira mot, pien genna ducu a ki bote.
6En aye got ki Lalarra, en cel gogo ma gwoka, pe gibiyena wacel.
7Lar kacel ki deyona ducu tye bot Lubaŋa; en aye gotta matek, dok en aye
kalarrena.
8Wun dano, wugen Lubaŋa kare ducu, wuyab cwinywu woko ducu bote; Lubaŋa
aye kalarrewa.
9Dano ma rwomgi piny gubedo calo yamo me yweyo mamwa, dok jo ma tye ki
rwom ma malo bene obedo gin ma pe genne. Ka gipimogi i mijan gitiŋŋe malo,
ma gin ducu kacel noŋo giyot makato yamo me yweyo nono.
10Pe wuket genwu i kom tim me bumo dano, pe wugen tim me yak, pien konnye
pe; kadi bed lonyowu tye ka medde, pe wuket cwinywu iye.
11Lubaŋa oloko lok makato tyen acel woko ni, en aye e won twero;
Acoli Baibul
© 1985, Bible Society of Uganda.
940
12 dok ni in Rwot aye i won mar ma pe lokke. In, giri iculo dano acel acel muporo
kit ticce.
Jabuli 63
Yenyo Lubaŋa
1Ai Lubaŋa, in Lubaŋana, atye ka yenyi, kwona ducu ocuŋ piri; koma doŋ ool
woko pi miti, calo abedo i lobo mutwo, muti, ma pii pe iye.
2Pi meno abedo ka yenyi i kabedoni maleŋ, pi neno tweroni kacel ki deyoni.
3Mar meri ma pe lokke ber kato kwo, pi meno abipaki gira kare ducu.
4Abipwoyi pi kare me kwona ducu; abikok boti kun ataŋo ciŋa.
5Ayeŋ calo acamo moo ma ii cogo ki moo dwolo, abiwero wer kun apaki ki
yomcwiny madwoŋ.
6Kadi ka atye i wi kitandana wiya po i komi, dok abedo ka lwodo lok i komi
dyewor benebene;
7pien ibedo lakonya kare ducu, dok akanne i tipo te bwomi kun awero wer pi
yomcwiny.
8Amoko i komi woko likiŋ, ci ikwaka woko maber ki ciŋi malacuc.
9Ento jo ma giyenya ma gimito neka gibidonyo gicito piny i te ŋom matut.
10Gibinekogi woko i lweny ki pala lucwan, gibidoko cam pa too me tim.
11Ento kabaka bibedo mere ki yomcwiny pi Lubaŋa; jo ducu ma gikwoŋo kwoŋ ki
nyiŋe gibipake; ento jo ma lugoba gibiumo doggi woko lipuk.
Jabuli 64
Lega pi gwoko dano ki i ciŋ lukwor ma gukanne woko
1Winy dwana ma akok kwede boti, ai Lubaŋa; atye ki lworo, lara do ki i cin
lukworra!
2Gwoka ki i kom lok pa jo maraco ma gipiro i koma i muŋ, konya i kom lwak
lutim maraco.
3Gipako lebgi calo gipako pala lucwan, ma giketo cwinygi i loko lok makec calo
atero ma gimito celone.
4Gikanne, gibayo aterogi kun gicelo ki dano ma pe ki bal mo, gibayo aterogi gicelo
woko oyotoyot laboŋo lworo mo.
5Tamgi omoko likiŋ i kom gin marac ma giparo me timone; gitye ka lok kekengi
pi ciko owicgi i muŋ, kun gitamo ni, “Aŋa ma twero nenowa?
Acoli Baibul
© 1985, Bible Society of Uganda.
941
6Aŋa kono ma twero yenyo balwa wek enoŋ? Wabedo ki tam, omiyo wapiro lok
me ryeko ma pe wacce.” Gin ma tye i tam ki i cwiny dano niaŋ Iye tek, pien tye ka
matut!
7Ento Lubaŋa bicelo aterone cito i komgi; ci gibilimo ret woko oyotoyot.
8En bityekogi woko matwal pi lokgi ma giloko; dano ducu ma binekogi gibiyeŋo
wigi.
9Bimiyo jo ducu gibedo ki lworo; ci gibitito pi gin ma Lubaŋa otimo, kun gitamo
bene mot pi gin ma en otyeko tiyone.
10Wek jo ma kitgi atir gubed ki yomcwiny i Rwot, dok guriŋ gular bote, wek jo
ducu ma cwinygi atir gupake!
Jabuli 65
Pak ki pwoc bot Lubaŋa
1Dano myero gupaki i Cion, ai Lubaŋa; dok myero gumini gin ducu ma yam
gukwoŋo pire,
2pien in aye ma igamo Iega-gu ducu. Dano ducu gibibino boti
3pi balgi ma gutimo. I kare ma timwa marac doŋ obwoyowa, in itimowa kica
iweko bal wa.
4Dano ma iyero ka ikelo cok boti tye ki gum, me bedo i dyekal me kabedoni
maleŋ! Wabiyen ki jami ducu mabeco ma tye i odi, ma en aye kabedoni maleŋ!
5Igamo legawa, ai Lubaŋa Lalarwa, ilarowa kun itiyo jamimadito me aura ma kelo
lworo. Jo ducu ma gibedo ilobo gigeno in, kadi wa jo ma gibedo ka ma lobo ogik
iye, ki jo ma gibedo ka mabor wa i agikki nam
6Iciba godi ocuŋ i kabedogi ki tekki, ma irukke woko ki tweroni madwoŋ.
7In aye ma ijuko mor pa nam ki twagge pa biamwonyi bene; dok ijuko woo pa
lwak me rok ducu.
8Mumiyo dano ducu ma gibedo ka mabor i wan apokki me agikki lobo gitye ki
lworo pi lanyut ma itiyo; dok Imiyo lwak gigoyo kijira pi yomcwiny cakke tuŋ
wokceŋ o kwede wa i tuŋ potoceŋ.
9Ibino i lobo ci imiyo kot cwer iye, imiyo lobo cekocam mabup; kuluni ducu ma
iketo Poŋ woko ki pii; in bene ma imiyo bel cek, pien in yam iyubo kumeno.
10Imiyo kot cwer bino i potti ma gipuro ki kweri dyaŋ, dok ipiro ŋom mutiŋŋe ma
i dyere woko maber, imiyo kot cwer iye madwoŋ obido woko, dok imiyo gum i
kom kodi ducu ma i poto gitwi gidoŋo maber.
11Mwaka ki mwaka imiyo cam cek bot dano madwoŋ pi gum ma imiyo; yo ma
gadigadini wok ki iye mol moo keken.
Acoli Baibul
© 1985, Bible Society of Uganda.
942
12Olet ma i tim ducu opoŋ ki dyaŋi keken, jo ma gibedo i ŋet godi ducu gitye ki
yomcwiny madwoŋ.
13Bar kwat ducu opoŋ ki lwak romi ma pe wacce, nota-gu ducu opoŋ ki kal ma tye
ka doŋo iye, gigoyo kijira ma giwero wer kacel ki yomcwiny.
Jabuli 66
Wer me pak ki pwoc pi tic me aura pa Lubaŋa
1Wun jo ducu ma wubedo i wi lobo, wugo kijira bot Lubaŋa ki yomcwiny;
2wuwer wer pi pako deyo me nyiŋe, wupake ki pak me deyo adada!
3Wuwac bot Lubaŋa ni, “Gin me aura ducu ma itiyo ma kelo lworo ditte rom
mene! Tweroni giri dit mada, miyo lumoneni ducu gimwolle amwola i nyimi.
4Dano ducu ma i lobo giworo in; giwero wer me paki, kun giwero wer gipako
nyiŋi.”
5Wubin, wunen gin ma Lubaŋa otiyo; otiyo gin ma kela lworo mada i kin dano.
6 Oloko nam odoko ŋom mutwo; omiyo dano guwoto ki tyengi ki i dye kulu
gukato loka tuŋcel, mumiyo wabedo ki yomcwiny pi gin ma en otiyo kunnu.
7En loyo loc nakanaka ki tek me twerone, dok ciko waŋe me neno rok ducu. Jo ma
gin lujemo myero pe gukette malo pigi kengi.
8Wupwo Lubaŋa, wun lwak me rok ducu, wuwek dwan me pak ma wupake
kwede owinnye.
9En mugwokowa omiyo pud wakwo, dok pe oweko tyenwa ocer kadi ki acel.
10In doŋ ityeko temowa, ai Lubaŋa; doŋ itemowa macalo ryal ma giliyo i mac.
11Ikelowa imiyo wamoko i obwo; dok bene icibo yec mapek me can I ŋewa ni
watiŋ.
12Iweko lukworwa giŋweco ginyono wiwa woko piny; wawotoki i dye mac wa i
dye pii, ento in doŋ ikelowa wao i kabedo malac me kuc.
13Abibino i odi kun akelo boti gityer me gitum awaŋa; abicobo kwoŋŋa i nyimi
kun amiyi gin ma yam acikke pire.
14Abimiyo gin ma doŋ awaco ki doga ni abimini, gin ma acikke pire i kare ma
onoŋo atye i can.
15Abityero boti gitum awaŋa me lim makwo ma gucwe, dok abidunyo boti yito
mac ma giwaŋo ki gitum me nyogi romi; abityero boti twoni dyaŋi kacel ki dyegi.
16Wubin wuwiny, wun jo ducu ma wulworo Lubaŋa, ci abitito botwu gin ma
Lubaŋa otiyo pira.
17Cen akok bote matek, dok bene apake ki wer pi dworo nyiŋe.
Acoli Baibul
© 1985, Bible Society of Uganda.
943
18Ka nene aumo balla i cwinya, kono Rwot pe owinyo kokona wacel.
19Adada Lubaŋa doŋ owinyo kokona; doŋ owinyo legana ducu.
20Gipwo Lubaŋa, pien pe okwero winyo legana, dok bene pe okwanyo mar mere
ma pe lokke woko ki i koma.
Jabuli 67
Rok ducu myero gupak Lubaŋa
1Lubaŋa onyutwa kicane dok omiwa gum, ci onenwa bene ki waŋ me kica,
2wek dano ma i lobo ducu guŋe kiti; nyut bene twero me larri bot rok ducu.
3Mi rok ducu me wi lobo gupaki, ai Lubaŋa: wek lwak me rok ducu gupaki!
4Wek lurok ducu cwinygi obed yom kun giwero wer me pwoc, pien in aye iŋolo
kop pa rok ducu maromrom, dok in aye ma it ye ka telo rok ducu me wi lobo.
5Mi rok ducu me wi lobo gupaki, ai Lubaŋa; wek lwak me rok ducu gupaki!
6Lobo doŋ oceko cam mabup: Lubaŋa ma Lubaŋawa doŋ omiyowa gum.
7Lubaŋa doŋ omiyowa gum; pi meno dano ma i lobo ducu myero guwore.
Jabuli 68
Lubaŋa me Cinai ki me kabedo maleŋ
1Wek Lubaŋa oa malo, ci oket lukworre woko atata; wek jo ma kwere ducu guriŋ
woko ki i nyime!
2Macalo yito duny cito woko, gin bene gibirwenyo woko kit meno; macalo odok
kic leny woko ka giketo i ŋet mac, wek jo maraco bene guto woko i nyim Lubaŋa
kit meno!
3Ento wek jo ma kitgi atir gubed ki yomcwiny; wek gunyatte ki yomcwiny
madwoŋ i nyim Lubaŋa; wek gudaŋŋe ma yomcwiny mito nekogi woko!
4Wuwer bot Lubaŋa, wuwer wer wupak nyiŋe; wuil dwanwu malo ki wer bot en
ma tye ka ŋwec ki gadigadine i wi pol; nyiŋe Rwot, wudwore, dok wubed ki
yomcwiny i nyime.
5En won jo ma wongi pe, dok en bene magwoko mon to; en Lubaŋa ma bedo i ot
mere maleŋ.
6Lubaŋa miyo paco bot jo mudoŋ kengi ma piny oloyo, wek gubed iye; en aye ma
kwanyo lumabuc woko ki i ot kol mot maber miyo gibedo ki kuc; ento jo ma gin
lujemo gibedo i lobo mutwo.
7Ai Lubaŋa, i kare ma itelo wi lwakki, i kare ma iwoto kwedgi ki i dye tim,
Acoli Baibul
© 1985, Bible Society of Uganda.
944
8 ŋom oyeŋŋe, kot bene oa ki i polo ocorre i lobo, got Cinai bene oyeŋŋe i nyim
Lubaŋa; oyeŋŋe i nyim Lubaŋa ma en Lubaŋa pa jo Icrael.
9Imiyo kot madwoŋ ocwer i lobo, ai Lubaŋa; iroco loboni muol-li woko odoco.
10Lwakki gubedo iye macalo pacogi; dok bene pi berri, ai Lubaŋa, ipito jo ma piny
obwoyogi ki cam.
11Rwot omiyo cik, doŋ mon mapol gutiŋo lok maber miyo nya kun giwacci,
12“Luker kacel ki monygi gitye ka riŋo woko ariŋa!” Mon ma gudoŋ paco gupoko
jami ma giyako woko i kingi.
13Kadi gibuto i dwol romi, ginen calo akuri ma gidero bwome ki ryal, dok yece
gidero ki jabu ma obedo alumalum.
14Ka Lubaŋa Matwero-ducu oketo luker woko i wi got Jalmon, ci omiyo pee bene
ocwer kunnu.
15Got Bacan kara tek kuman, got ma lacol wiye pol, en got me Bacan!
16In got ma lacol wii dwon-ni, piŋo iŋeno piny ki nyeko, wa i wi got ma Lubaŋa
oyero me bedo iye-ni? Iyo, Rwot bibedo kunnu matwal!
17Rwot oa ki i got Cinai bino i kabedone maleŋ ki lwak gadigadi matego ma romo
alip ki alip.
18 Iito wa i wi got malo, kun icoko lwak opii cito kwedi, dok ibedo ka gamo mot ki
bot dano, kadi wa ki bot jo ma yam gujemo woko. Rwot Lubaŋa doŋ bibedo
kunnu.
19Gipwo Rwot, pien nino ki nino en tinowa wa ki pekowa ducu i kore; Lubaŋa aye
Lalarwa.
20Lubaŋawa en Lubaŋa me lar; en Rwot Lubaŋawa, ma larowa ki i to.
21Ento Lubaŋa bigoyo wi lukworre turo woko, bigoyo wi dano ma yer wigi boco-
gu ma gilubo timgi me bal.
22Rwot owacci, “Abidwokogi cen ki i Bacan, abiwotogi ka maleŋ ki i te nam matut,
23wek wubin wulwok tyenwu ki remogi, wek gwogiwu bene gunaŋ remo pa
lukwor madwoŋ macalo gimito.”
24Ai Lubaŋa, jo ducu gitye ka neno wotti, wot pa Lubaŋa ma Lakerra, ma cito
kwede i kabedone maleŋ.
25Luwer gutelo nyim, lugo wer gudoŋ i ŋec, ka doŋ anyira ma gigoyo ajaa gubedo
i dyere.
26“Gipwo Lubaŋa i cokke madit pa lwakke, wupak Rwot, wun likwayo pa Icrael
ducu!”
Acoli Baibul
© 1985, Bible Society of Uganda.
945
27Mutelo yo bino ca-ni aye Benjamin, ma en kaka matidi, ka rwodi me Juda ki
lwakgi madwoŋ gulubo, ka doŋ rwodi me Jabulon ki rwodi me Naputali i korgi.
28Nyut tweroni, ai Lubaŋa; nyut tekki, ai Lubaŋa, en tek ma itiyo kwede piwa-ni.
29Pi odi ma tye i Jerucalem, omiyo luker gikelo mot gityero boti
30Juk lee tim mager ma gibedo i kin lagada, gin lwak twoni ki litino dyaŋi pa
lurok. Nyon jo ma yenyo lim ajog woko piny ki tyeni; ket lwak me rok ma cwinygi
yom pi lweny-gu woko ata.
31Wek gikel mola ki i Ejipt; dok wek jo Etiopia gubin oyotoyot ka ryeyo ciŋgi bot
Lubaŋa.
32Wuwer wer bot Lubaŋa, wun ker ducu ma i wi lobo; wuwer wer me pak bot
Rwot;
33Wuwer wer bot en ma tye ka wot i wi polo, en wi polo macon; winy, en tye ka
daŋŋe ki dwan matek adada.
34Wutit pi twero pa Lubaŋa, ma dit me locce tye i Icrael, ma twerone bene tye
malo i polo.
35Lubaŋa me aura ma kelo lworo tye i kabedone maleŋ, en Lubaŋa pa Icrael, ma
miyo twero ki tek bot jone. Gipwo Lubaŋal
Jabuli 69
Koko pi kony ki i can
1Lara, ai Lubaŋa! Nen pii doŋ omwonya woko oo wa i ŋuta.
2Alwiny woko i coto ka matut, ka ma gin mo pe ma atwero cuŋ i kome; amwony
woko i pii matut, ki biamwonyi me pii ma tagge bene kato ki i wiya.
3Doŋ aol woko ki koko pi kony; dwana doŋ okak woko. Waŋa-gu bene doŋ ocido
woko pi kuro kony ma a ki bot Lubaŋana
4 Jo ma daga nonono laboŋo tyen lok mo gipol ma gikato yer wiya woko; jo ma
gin lukworra ma giloko lok goba pi lweny i koma gitek dok gimito neka woko.
Gimito adwok jami ma pe akwalo akwala cen, kun pe akwalo gin mo.
5Ai Lubaŋa, iŋeyo minona; dok balla ducu ma atiyo pe okanne ki boti wacel.
6Pe iwek aket lewic i kom jo ma geno in, ai Rwot Lubaŋa me mony. Dok pe iwek
akel can i kom dano ma giworo in, ai Lubaŋa pa Icrael.
7Aciro yet madwoŋ mada pi nyiŋi, omiyo lewic oumo waŋa woko lipuk.
8Adoko calolarok not utmegina, dok macalo ŋat ma labedo ki bot litino awobe pa
maa.
Acoli Baibul
© 1985, Bible Society of Uganda.
946
9 Arima pi odi mito neka woko, dok yet pa dano ma giyeti kwede bene doŋ otyeko
poto i koma.
10Ikare ma amwolle kena i cwinya kun ari kec, meno odoko lok anywar i koma.
11Ikare ma abedo ka rukke ki boŋo cola, alokke adoko lok aboka i kin dano.
12Jo ma bedo i dog cel gibedo ka loko lok i koma ma pe wacce, lumero bene
giwera awera ki wer.
13Ento ki tuŋ bota, ai Rwot, akelo legana mere boti. Gam Legana i kare ma iyero,
ai Lubaŋa, pi mar meri madwoŋ ma pe lokke, pien igwoko cikkeni pi Laro joni.
14Lara wek pe alwiny woko i coto: lara ki i ciŋ lukworra, lara bene ki i pii matut.
15Pe iwek biamwonyi otagge omwony wiya woko, pe iwek amwony woko i pii
matut, kadi ki donyo piny i bur lyel.
16Gam doga, ai Rwot, pien mar meri ma pe lokke ber; lokke bota pi kicani
madwoŋ.
17Pe ikanne woko ki bot laticci; gam doga oyotoyot kombeddi, pien atye i can.
18Nyik cok bota ikoka, lara ki i ciŋ lukworra.
19Iŋeyo kit anywar ducu ma ginywara kwede, ki kit ma gimiya kwede lewic
marac mada; doŋ in iŋeyo lumonena ducu.
20Cwinya oballe woko pi yet ma giyeta kwede, omiyo doŋ pe atye ki kit gen mo.
Ayenyo ŋat ma twero nyuto kicane i koma, ento pe anoŋo; ayenyo jo ma myero
gukwe cwinya, ento ŋat mo pe.
21 Gumiya kwir marac ma kaka cam, dok i kare ma orwo pii oneka gumiya koŋo
vino mawac ni amati.
22 Wek karamagi ma gicamo-ni otyekgi woko macalo owic; karama me gityer ma
gicamo-ni myero olokke odok owic ma makogi.
23Mi waŋgi ocor woko, wek pe gunen piny; mi pyergi onyoŋŋe obed ka myel
amyela nakanaka.
24To akemoni woko ducu i komgi, mi kinigani malyet-ti otyekgi woko.
25 Mi gonygi odok obur, pe iwek ŋat mo odoŋ obed i kemagi.
26Giyelo dano ma in doŋ ityeko pwodo, dok giketo can gimedo ameda i kom jo ma
yam doŋ ityeko keto ret i komgi.
27Medde ki keto can i komgi muporo balgi, pe ikwany kop woko ki i wigi kadi ki
acel,
28 Jwa nyiŋgi woko ki i buk ma nyiŋ jo makwo ducu gicoyo iye-ni; pe iwek gico
nyiŋgi i kin nyiŋ jo ma kitgi atir.
Acoli Baibul
© 1985, Bible Society of Uganda.
947
29An doŋ atye i can ki arem madwoŋ: wek larri oketa malo, ai Lubaŋal
30Abipako nyiŋ Lubaŋa ki wer; abidworo nyiŋe kun amiye pwoc.
31Pwoc man biyomo cwiny Rwot makato twon dyaŋ, nyo twon ma tuŋe olot, ma
oboŋe dito.
32Wek jo ma giunogi gunen, gubed ki yomcwiny; wun jo ma wutye ka yenyo
Lubaŋa, wubed ki kwo manyen i cwinywu.
33Rwot winyo koko pa dano ma piny obwoyogi, dok pe cayo jone kikome ma
gitweyogi i mabuc.
34Wek polo ki lobo ducu gupake, nam ki jami makwo ducu ma tye ka wot iye.
35Lubaŋa bilaro jo Cion dok bigero gaŋi me Juda odoco; luticce gibibedo kunnu,
gibicamo doko megi;
36litino pa luticce gibileyo doko megi, dok jo ma mare gibibedo iye.
Jabuli 70
Lega pi kony
(Jab 40.13-17)
1Ai Lubaŋa, mi cwinyi obed yom me lara! Ai Rwot, bin oyotoyot ikonya!
2Wek Lewic omak jo ma gimito neka dok gubed ki anyobanyoba bene; wek
gidwokgi cen, wek alee otwodgi, gin jo ma mito tima marac-ci!
3Wek gubed ma piny orem kwedgi woko pi lewic ma doŋ omakogini, gin jo ma
giwacca ni, “Aa, Aa!”
4Ento mi dano ducu ma giyenyo in gubed ki yomcwiny madwoŋ i komi; dok imi jo
ma gimaro larri gumedde ki waco nakanaka ni, “Lubaŋa dit!”
5An gira lacan, dok piny obwoya woko; bin bota oyotoyot, ai Lubaŋal In aye
lakony ki lalarra; ai Rwot, pe igalle!
Jabuli 71
Lega pa laco muti
1Ariŋo alaro boti, ai Rwot; pe imi lewic omaka!
2Kit macalo in kiti at ir-ri, lara dok ikonya; cik iti iwiny legana, ci ilara!
3Bed got me kalarrena, dok ibed cel gogo matek ma gwoka; pien in i got ki cel
gogona.
4Lara ki i ciŋ jo maraco do, ai Lubaŋana, lara ki i twero pa jo mager ma lubwami.
5Genna ducu tye i komi, ai Rwot; abedo ka geno in cakke wa ka tinona.
Acoli Baibul
© 1985, Bible Society of Uganda.
948
6Cakke ma ginywala abedo ka jeŋŋe i komi; in aye ma yam ikwanya ki i ot nyodo
pa maa. Abibedo ka pako in nino ducu.
7Abedo ginaura bot jo mapol, ento in aye kalarrena matek.
8Abedo ka paki dyeceŋ jwi, dok amiyi deyo bene.
9Pe ibola woko i kare ma doŋ ati woko kuman; pe ibwota bene i kare ma tekka
doŋ otum woko.
10Lukworra gipiro lok mapol i koma, gin jo ma mito neka woko-ni gicokke kacel
ka yubo lok i koma.
11Giwacci, “Lubaŋa doŋ otyeko bwote woko; wuriŋ i kore wumake woko, pien pe
tye ŋat mo ma myero olar en.”
12Ai Lubaŋa, pe ibed bor kweda; ai Lubaŋana, bin oyotoyot ilara!
13Mi lewic omak jo ma gidota-gu, dok gityekgi woko liweŋ; wek gicagi dok can
omakgi malit, gin jo ma mito keto can i koma-ni.
14Ento pud abimedde ki bedo ki gen i komi, abimedde ki paki nakanaka.
15Abituco pi tic ma atir ducu ma itiyo, abituco bene pi tic me larri dyeceŋ jwi,
pien welgi doŋ pe kwanne, okato ŋecca woko.
16Abibino pi tito pi tic madit me aura pa Rwot Lubaŋa, abipaki pi porreni keken.
17Ai Lubaŋa, ibedo Ka pwonya cakke ka tinona, pi meno pud atuco pi ticci me
aura ducu ma itiyo.
18Pe ibwota ata, ai Lubaŋa, kadi bed i kare ma doŋ ati ma: wiya otwi lwar; ento
bed kweda nio Ka atuco pi tekki bot yalwak ducu me kare me anyim.
19Ai Lubaŋa, twerri ki timmi ma atir doŋ otyeko o wa malo i polo. In aye ma itiyo
jami madito ducu, pe tye ŋat mo macalo in, ai Lubaŋa!
20In aye ma icwalo ayelayela ki arem madwoŋ i koma, in giri ma ibidwoko tek i
koma; dok ibiwota woko ki i te ŋom ka matut, ibikela woko ka maleŋ doki.
21Ibimiya abedo ki dit makato, dok bene ibikweyo cwinya.
22Dok bene abipaki ki naŋa pi genni, ai Lubaŋana; abiwero wer me paki kun
agoyo agoya ki opuk, in ŋat Maleŋ pa jo Icrael.
23Abidaŋŋe matek pi yomcwiny, i kare ma noŋo atye ka wero wer me paki;
abipaki ki tipo koma ducu, pien doŋ ilara.
24Dok abitito pi timmi ma atir ma ik onya kwede dyeceŋ jwi, pien lewic ki can
doŋ otyeko makogi woko, gin jo ma onoŋo giyenya wek giket can i koma.
Jabuli 72
Loc pa kabaka ma kite atir
Acoli Baibul
© 1985, Bible Society of Uganda.
949
1Pwony kabaka wek Oŋol kop atir macalo in, ai Lubaŋa, dok inyut porreni bot
latin ker,
2wek oŋol kop pa lwakki atir, dok olo lucan ki kit ma atir.
3Wek godi ki cere-gu gukel kuc bot dano, ma en tye ka loyo lwak ki kit ma atir.
4Myero kabaka owiny pido pa lucan dok oŋol kopgi kakare, olar bene jo ma piny
obwoyogi; ento oŋiny jo ma uno dano mukenegu woko!
5Lwakki myero guwori nakanaka i kare pa yalwakgi ducu pi kare ducu ma cen ki
dwe pud tye!
6Kabaka obed macalo kot ma cwer i kom lum ma doŋ gilwero, calo ŋido kot ma
cwer bido ŋom.
7Wek kit ma atir omedde ameda i kare me locce, dok kuc bene obed i lobone
nakanaka nio wa i kare ma dwe doŋ bibedo pe!
8 En biloyo lobo cakke i dog nam tuŋŋi nio kwede wa i nam tuŋ cel, dokbiloyo
cakke ki i kulu Euprate o kwede wa i agikkipiny.
9Lumonene ducu gibiguŋo i nyime ka wore, lukworre gibibuto aryeba ic ci
gibimoko apwa.
10Luker me Tarcic ki pa jo ma bedo i cula nam, myero gucul mucoro bote, dok
luker me Ceba ki me Seba gukel mot bote.
11Luker ducu myero guryebbe piny i nyime, dok rok ducu myero guti bote!
12En laro dano ma piny obwoyo ka okok bote, konyo Lucan ki jo ma pe gitye ki
ŋat ma konyogi.
13Kica make i kom jo magoro ki ma piny obwoyogi, ci laro kwo pa jo ma piny
oloyo.
14En kokogi ki i tim bwami ki i un ma gibedo ka unogi kwede; kwogi pire tek bote
ma pe wacce.
15Kabaka obed kwo nakanaka! Myero gimi jabu ma gikelo ki i Ceba bot kabaka;
dok gibed ka lega pire kare ducu ma pe gikeŋ, gileg Lubaŋa wek oony gum i kome
kareducu!
16Cam bene myero ocek mabup i lobone, opoŋ wa wi godi-gu woko ducu; wek
onyak nyig mabeco calo godi me Lebanon; wek gaŋi ducu opoŋ ki lwak dano
madwoŋ ala, ma gipol calo lum ma i tim!
17Wek nyiŋ kabakaori nakanaka, ki ywekane onya omedde ameda kit macalo cen
ri kwede. Jo me rok ducu myero gulwoŋi ni lagumkom, dok myero guleg Lubaŋa
ni omi gum i komgi ma rom ki gum ma omiyo i kom kabaka!
18Gipwo Rwot, Lubaŋa pa Icrael, ma en keken aye ma tiyo gin me aura.
Acoli Baibul
© 1985, Bible Society of Uganda.
950
19Gipak nyiŋe me deyo-ni nakanaka, wek deyone bene opoŋ lobo woko ducu!
Amen ka dok Amen!
20Lega pa Daudi wod pa Yece gugik kany.
Jabuli 73
BUK ME ADEK
Can ma bipoto i kom jo maraco
1Adada Lubaŋa ber bot dano ma cwmygi anr, en ber bot jo ma cwinygi leŋ.
2Ento an, tyena ogwaŋŋe onoŋo doŋ acok poto tyena onoŋo doŋ cok cer mada.
3Nyeko onoŋo omaka woko i kom jo ma luwakke, dok aneno jo maraco gilony
alonya.
4Pe gitye ka winyo kit arem mo liweŋ; komgi yot dok pwot apwota.
5Pe gibedo ka neno can kit ma jo mukene gineno kwede; pe gitye ka keto ayela i
komgi macalo giketo i kom jo mukene.
6Pi meno wakke odoko calo gin deyo me ŋutgi; tim bwami bene oboyogi woko
calo gubone ki boŋo.
7Waggi nen mupoŋ ki yub me tim maraco, ki cwinygi bene opoŋ ki tam me miŋo
keken.
8Giŋalo jo mukene kun giloko lok maraco; giburo dano dok giunogi bene.
9Giloko lok marac i kom Lubaŋa ma tye i polo-ni, lok ma a i doggi romo i lobo
woko ducu.
10Pi meno omiyo lwak pa Lubaŋa gibedo ka pakogi; pe gineno bal mo i iwmgi
kadi ki acel.
11Giwacci, “Lubaŋa kono twero ŋeyone niŋniŋ? En ŋat Mamalo Twal tye ki kit ŋec
mo?”
12Nen, meno aye kit pa jo maraco; kare ducu gilimo lwak jami mapol, dok pud
gimedde ameda ki noŋo lonyo makato.
13Abedo ma cwinya leŋ mere noŋo, dok alwoko ciŋa ma pe abalo.
14Gibedo ka keto ayela i koma dyeceŋ jwi, kun gipwoda nino ducu odiko odiko.
15Kono nen aloko lok macalo meno, kono pe abedo ki ada bot yalwak pa litino pa
Lubaŋa.
16Ento atemo ki tekka ducu me niaŋ lok man, kadi bed oolo koma twatwal,
17nio ka acito i ot maleŋ pa Lubaŋa; ka doŋ acako niaŋ gin ma bitimme i kom jo
maraco.
Acoli Baibul
© 1985, Bible Society of Uganda.
951
18Ada yam ik etogi i kabedo mapwot ma gicer acera ki iye; imiyo gipoto gitum
woko ducu.
19Ityekogi woko oyotoyot laboŋo galle, irwenyogi woko oyotoyot ki gin maraco
ma kelo lworo.
20Jo-nu gibedo macalo lek ma ka ŋat mo oco ki i waŋ nino ci tamo pire; ka doŋ
ico, ci calgi rwenyo woko i waŋi ki i tammi.
21I kare ma abedo ki keccwiny, ma cwinya oton adada,
22onoŋo amiŋ dok akwiya piny, alokke adoko macalo lee i komi.
23Ento kare ducu abedo kwedi; in ibedo ka mako ciŋa lacuc bene.
24Itela ki tam ma ibedo ka miya, i agikkibene ibijola ki deyo.
25Gin aŋo mukene ma dok atye kwede i polo, kono in keken? Pe tye gin mo i lobo
kany ma amito twatwal makato in.
26Koma ki cwinya twero doko goro, ento Lubaŋa aye miya tekcwiny, dok en aye
lonyona ma abigwoko matwal.
27Adada jo ma tye ka mabor kwedi gibito gitum woko; dok ibijwero jo ducu ma
pe gigeno in.
28Ento ki tun bota, bedo cok ki Lubaŋa aye ber; in Rwot Lubaŋa aye doŋ idoko
kalarrena, wek atit pi tic ducu ma in itiyo.
Jabuli 74
Koko bot Lubaoa i kom lukwor pajone
1Ai Lubaŋa, piŋo ibolowa woko matwal? Piŋo imiyo akemoni duny i kom romini
ma in aye ikwayogi?
2Po pi lwakk i ma yam iyerogi cakke wa con, gin jo ma yam ikokogi ki i can wek
gubed joni kikome. Po pi got Cion, kabedo ma yam ibedo iye.
3Bin iwot i kabedo man ma doŋ odoko obur matwal-li; lukwor gujwero jami
woko ducu ki i kabedoni maleŋi
4Lukworri gudaŋŋe matek ka ma yam jo gucokke iye ka wori; guketo benderagi
malo me nyuto ni doŋ odoko megi.
5Gicalo lutoŋ-yat ma i buŋa ma gitye ka toŋo yadi ki latongi.
6Gutoŋo bao iye ducu ma yam gipayo maber, gubaro gubalo woko ki latoŋ ki nyol.
7Gucwinyo ot pa Lubaŋa woko ki mac; gupyedo ot meno maleŋ ka ma yam dano
giworo iye nyiŋe, gumuko gureto woko piny.
8Guwacci, “Wabiŋinyo jo-ni watyekogi woko matwal”; guwaŋo kabedo ducu
woko liweŋ ki i lobowa ka ma yam lwak cokke iye ka woro Lubaŋa.
Acoli Baibul
© 1985, Bible Society of Uganda.
952
9Pe doŋ waneno kit lanyut ma yam gimiyowa-ni; pe doŋ tye lanebi mo, pe tye ŋat
mo i kinwa ma ŋeyo kare ma can man bitero.
10Ai Lubaŋa, lukworwa mono gibibedo ka ŋalowa pi kare ma rom mene?
Lukworwa myero gubed ka yeto nyiŋi nakanaka, Lubaŋa?
11Piŋo idolo ciŋi woko pe ikonyowa? Idolo ciŋi idwoko yo tuŋ ŋeyi piŋo?
12Ento in Lubaŋa, ibedo kabakawa cakke wa con, ibedo ka tiyo ticci me laro dano
i wilobo.
13 Ipoko dye nam woko ki tekki; inyoto wi megi kulu-gu woko ducu i pii.
14 Ininyo wi Leviatan ma min kulu-ni woko ducu, ka imiyo odoko cant pa Lee ma
gibedo i tim.
15Iyabo waŋ it, imiyo piine obedo ka gunnye odoko ora, ci imiyo pii otwo woko
liweŋ ki i kulu mukene ma yam gimol.
16Dyeceŋ meri ki wor bene meri; in aye iketo ceŋ ki dwe i kabedogi.
17Iketo waŋ apokki ducu me lobo; in bene ma iketo oro ki cwir gubedo tye.
18Ai Rwot, po i kit ma lukworwa giŋali kwede, gin jo ma pe gilwori giyeti noŋo.
19Pe imi joni ma rom ki akuri-ni bot lukwor magi mager-ri ma rom ki lee tim; wii
pe myero owil matwal i kom lwakki ma gin lucan-ni.
20Po i kom gicikkeni ma yam icikke kwede ki wan; pien tim bwami tye i kabedo
macol ducu ma tye i lobowa-ni.
21Pe iwek lewic omak jo ma doŋ ginyonogi woko piny-nyi; wek lucan ki jo ma
piny obwoyogi gupak nyiŋi.
22A malo, ai Lubaŋa, ipid pidoni; po bene kit ma jo ma pe gilwori giŋali kwede
dyeceŋ jwi!
23Wii pe owil i kom daŋŋe me kiniga ma lumoneni gidaŋŋe kwede matek-ki, en
woo pa gin lukworri ma gimedde kwede ameda ma pe giliŋ-ŋi.
Jabuli 75
Lubaŋa keto jo maraco bedo mayot ento iilo jo ma kitgi atir malo
1Wapwoyi, ai Lubaŋa, wapwoyi! Watito pi dit me nyiŋi ki pi tic me aura ducu ma
doŋ ityeko tiyogi.
2“Atyeko yero kare me ŋolo kop”, Lubaŋa ma owaco, “abiŋolo kop atir dok
kakare.
3Kadi bed lobo oyeŋŋe, kacel ki jo ma bedo iye ducu, ento an abegwoko wir ma
lobo ocuŋ iye ducu cuŋ matek kakargi.
Acoli Baibul
© 1985, Bible Society of Uganda.
953
4Awaco bot luwakke ni, ‘Pe wuwakke’, bot jo maraco bene awacci, ‘Pe wulyerre
ma wuwakke awaka.’
5Dok atito botgi ni pe myero gukette kengi malo twatwal, dok bene gugik loko lok
anywar woko.”
6Medo rwom pa dano pe bino kun a ki yo tuŋ wokceŋ nyo potoceŋ, kadi ki yo tuŋ
tim nyo yo tuŋ godi;
7ento Lubaŋa kene aye ma ŋolo kop pa dano, dwoko ŋat man piny dok tino dano
mukene malo.
8Rwot omako kikopo i ciŋe ma opoŋ ki koŋo vino, ma yenyo ayenya ki bwoyo, ma
girubo maber; en miyo jo maraco ducu ma tye i lobo gimato, gimato nio waŋ ma
gityeko woko ducu.
9Ento an abibedo ki yomcwiny nakanaka, abiwero wer kun apako Lubaŋa pa
Yakobo.
10En bityeko twero pa jo maraco woko liweŋ, ento bimedo twero bot jo ma kitgi
atir.
Jabuli 76
Lubaŋa aye laloc dok laŋolkop
1Dano giŋey Lubaŋa maber twatwal i Juda, nyiŋe bene dit i Icrael.
2Giketo kabedone tye i Calem, ki kabedo ma en bedo iye tye i Cion.
3En oturo atero ma lakke wil awila woko ki kunnu, oturo wa kwodigi, pala
lucwan ki jami lweny-gu ducu.
4It ye ki deyo makato, ai Lubaŋa, ki dit me loc tye i ciŋi, makato godi ducu ma ri
nakanaka.
5Askarigi macir ducu giyako jamigi woko; gitye ka nino nino matut adada; pe tye
ŋat mo mudoŋ ki i kin gin lumony ma twero tic ki jami lweny.
6I kare ma ijukogi, ai Lubaŋa pa Yakobo, aguragura ki jo ma ŋweco kwedgi
gupoto guwille woko; ducu.
7Ento in, dano lwori matek! Aŋa ma twero cun i nyimi ka onoŋo kiniga doŋ omaki
woko?
8In doŋ iŋolo kop woko ki i polo; jo ducu ma bedo i lobo gulworo, omiyo guliŋ
mot,
9i kare ma ia malo ka ŋolo kop, pi laro jo ducu ma giunogi i lobo-ni.
10Adada akemo pa dano miyo jo gilokke gidok ka paki; jo mudoŋ ma gubwot ki i
lweny ibikelo bedo cok kwedi.
Acoli Baibul
© 1985, Bible Society of Uganda.
954
11Wukwoŋ kwon bot Rwot Lubaŋawu, dok wucob gin ma wukwoŋo; wek dano
ducu ma gibedo cok, i ŋete gukel bote mot; Lubaŋa myero gilwor,
12pien en dwoko rwodi ma luwakke woko piny, dok miyo luker me lobo gibedo ki
lworo madwoŋ.
Jabuli 77
Kweyo cwiny i kare me can
1Akok matek bot Lubaŋa, akok bote, matek, ci en winyo kokona.
2Ayenyo Rwot i kare ma atye ki can; i dyewor ataŋo ciŋa bote kun alego ma pe
aol; ento meno ducu mwa, cwinya pe romokwe.
3Aparo pi Lubaŋa kun acur; alwodo lok, dok cwinya oballe woko.
4Pe imiyo nino mako waŋa: atye ki par mapol twatwal omiyo pe atwero loko
5Abedo ka tamo pi kare macon, dok apo i kom lwak mwaka ducu ma okato.
6Abedo ka tamo lam matut ki i cwinya i dyewor; alwodo lok dok apennye kekena
ki i cwinya ni,
7“Rwot mono bikwerowa woko matwal? Cwinye doki pe bibedo yom ikomwa?
8En doŋ pe marowa ki mar mere ma pe lokke-ni? Cikkene ducu mono doŋ ogik
woko pi kare ducu?
9Lubaŋa mono doŋ wiye owil woko pi nyuto kicane i kom dano? En doŋ mono pe
romo timo kica, pi kiniga ma omake?”
10Dok awacci, “Gin ma cwero cwinya makato ducu en ene ni, twero pa en ŋat
Mamalo Twal-li doŋ olokke woko.”
11Abipo, Rwot, abipo i kom ticci madit ma itiyo; ada, abipo i kom ticci ducu me
aura ma yam itiyo i kare macon.
12Abibedo ka tamo pi gin ducu ma doŋ itimo, dok abilwodo lok i kom ticci madito
ducu ma yam itiyo.
13Kit gin ducu ma itiyo leŋ, ai Lubaŋa! Pe tye kit lubaŋa mo madit calo in!
14In keken aye Lubaŋa ma tiyo taŋo me aura; dok inyuto tekki i kin lwak me rok
ducu.
15Yam ikoko lwakki ki i can pi tweroni, gin likwayo pa Yakobo ki Yucepu.
16Ka pii me nam oneni, ci obedo ki lworo, ai Lubaŋa, ka oneni obedo ki lworo
adada, dok nam matut ducu oyeŋŋe.
17Kot oa ki i pol ocwer i lobo; piny omor ki i pol matek, ci lutkot owil i kabedo
ducu.
Acoli Baibul
© 1985, Bible Society of Uganda.
955
18Dwani omor owinnye wa i yamo lapiru mager; lutkotti bene omeny ocaro lobo
woko ducu; lobo oyeŋŋe ki jo ma bedo iye ducu komgi omyel.
19Iwoto ikato ki i dye nam, iŋolo ki i dye nam madoŋo matut; ento ojwe tyeni pe
omedo ki nen.
20Itelo wi lwakki macalo lakwat romi, kun imiyo Moses ki Aron me gwokogi.
Jabuli 78
Lubaŋa ki jone ma pe genne
1Wucik itwu, wuwiny lok ma apwonyowu kwede, wun lwakka; wucik itwu,
wuwiny lok ma abecito ka lokone-ni.
2 Abiwaco botwu lok i carolok; abitito botwu lok macon me koc lit,
3lok ma wan kikomwa wawinyo dok waŋeyo, ma kwarowa yam gutito botwa.
4Pe wakano lok man bedo me muŋ bot likwayogi, ento wabitito bot yalwak ma
lubowa; wabitito bi twero pa Rwot, ki pi tic matego ma en otiyo ducu, ki pi taŋo
mapol me aura ma en doŋ otiyo.
5En omiyo lok me caden bot jo Icrael, dok omiyo cik bot likwayo pa Yakobo. En
yam omiyo cik bot kwarowa me pwonyo ki litinogi;
6wek yalwak ma lubo i anyim bene guŋe cik magi, gin litino ma yam pud peya
ginywalogi, wek gin bene gua gutit lok man bot litinogi.
7Ka guwinyo lok man gugen Lubaŋa, wek wigi pe owil i kom tic ducu pa Lubaŋa,
dok bene gugwok cikke ducu.
8Gin pe myero gubed macalo kwarogi, gin yalwak ma cwinygi opoŋ ki jemo, ma
pe wuwinyo cik pa Lubaŋa, yalwak ma tamgi pe omoko matek ma pe gigeno
Lubaŋa ki cwinygi ducu.
9Jo Epraim ma gulwenyo ki atum ki atero gulokke gudok woko cen i nino me
lweny.
10Pe gugwoko gicikkegi ki Lubaŋa, gukwero lubo cikke woko.
11Wigi bene owil woko i kom tic ma yam en otiyo, kadi ki lwak taŋo mapol ma
yam onyuto botgi.
12 Lubaŋa yam otiyo lwak taŋo me aura ma kwarogi gineno i bar me Joan, i lobo
Ejipt,
13 Opoko dye nam woko aryo, omiyo gukato ki iye wa loka tuŋ cel, en omiyo pii
otiŋŋe malo likuŋ.
14 Obedo ka telo wigi ki i dyeceŋ ki pol, ento i dyewor obedo ka telo wigi ki mac
ma lyel.
Acoli Baibul
© 1985, Bible Society of Uganda.
956
15 Obaro got i dye tim, omiyo gumato pii madit adada macalo pii ma tye i kut
matut.
16Omiyo ora kulu mapol gumol ki i got mubar-ri, omiyo pii ocako mol ki iye cito
piny macalo kulu madit.
17Ento pud gumedde ki timo bal i kom Lubaŋa, gujemo woko i kom ŋat Mamalo
Twal-li i dye tim.
18 Gutemo Lubaŋa i cwinygi kun gilege ni ominigi cam ma igi opukke iye.
19Guloko lok marac i kom Lubaŋa kun giwacci, “Lubaŋa twero yubo meja i dye
tim kany?
20Kono ada en obaro got ci pii okatti ki iye, kulu ducu gupoŋ woko libyeny wa i wi
tura. En dok twero miyowa cam, nyo twero miyo bene riŋo bot lwakke wek
gucam!”
21Pi meno akemo omako Rwot matek i kare ma owinyo lok meno; omiyo olwenyo
i kom jo pa Yakobo ki mac, kinigane onya omedde ameda i kom jo Icrael,
22pien pe gubedo ki niye i kome, dok pe gugeno ni en twero larogi.
23En ociko pol ma tye malo, dok oyabo doggola me polo;
24 ka doŋ ocako cwalo botgi manna me acama, omiyo botgi kal mua ki i polo.
25Dano gucamo kwon ma lumalaika gicamo; ocwalo botgi cam madwoŋ ata.
26Omiyo yamo ma a tuŋ wokceŋ okodo ki i polo, dok bene otelo yamo ma kodo yo
tuŋ acuc ki twerone.
27Ocwalo lwak winyo opye i komgi calo apwa, gipol ma girom ki kweyo ma i dog
nam;
28omiyo gupoto woko i dye gonygi, i kabedo ducu ma orumo kemagi.
29Lwak gucamo ci guyeŋ bene matek, pien Lubaŋa doŋ omiyo botgi gin ma igi
opukke iye.
30Ento ma pud kec riŋogi tye, ma peya guyeŋ maber, ma onoŋo cam bene pud tye
i doggi,
31kiniga omako Lubaŋa matek i komgi, ci oneko jo matego woko ki i kingi, ojwero
twoni oteka ma giyerogi ki i kin jo Icrael-li woko.
32Kadi bed kumeno, jo Icrael pud gimedde ameda ki timo bal; kadi bed Lubaŋa
otiyo jami taŋo mapol, gin pe guye.
33Pi meno ogiko nino me kwogi woko calo yweyo, ka orwenyo kwogi woko bene
ki can madwoŋ ma opoto atura.
Acoli Baibul
© 1985, Bible Society of Uganda.
957
34Ka oneko jo mogo, jo mudoŋ gilokke giyenye gidwogo bote; giŋut ci giyenyo
Lubaŋa ki cwinygi ducu.
35Gucako po ni Lubaŋa aye kalarregi, Lubaŋa Mamalo Twal yam okokogi ki i can.
36Ento gubedo ka bwole abwola ki lok doggi noŋo, lok ducu ma gubedo ka loko
bote obedo goba keken.
37Pe gimare ma gimoko i kome ki cwinygi ducu; pe bene gubedo ki ada me gwoko
gicikke ma tye i kingi ki Lubaŋa.
38Ento kica omako Lubaŋa i kom lwakke. En oweko balgi, omiyo pe otyekogi
woko. Obedo ka juko kinigane pi tyen mapol, pe obedo ka tugo akemone ducu.
39En opo oŋeyo ni gin dano mamwa, gubedo calo yamo ma kodo cito mere
matwal ma pe dok dwogo cen.
40Gujemo i kome i tim pi kare mapol; gucwero cwinye i aroo.
41Gubedo ka temo Lubaŋa teretere, gumiyo kiniga omako ŋat Maleŋ pa Icrael.
42Wigi owil woko i kom twerone, kadi i kom nino ma en okokogi kwede ki i ciŋ
lukworgi-ni,
43i kare ma en otiyo lanyut me jami taŋo mapol, i bar Joan, i lobo Ejipt.
44 Oloko pii ma i kulu pa jo Ejipt ducu odoko remo, wek pe gumat piine ma i ora
kulu.
45 Ocwalo lwaŋi i kingi ocamogi matek, ocwalo ogwal bene ma obalo lobogi.
46 Omiyo okwil ocamo ginapitagi woko, ki camgi ma doŋ guyelle kwede i poto
omiyo bonyo ocamo woko ducu.
47 Omiyo pee ogoyo olokgi obalo woko, ki yadi olamgi obalo woko ki ŋico.
48Omiyo pee oneko dyaŋigi woko, ki lutkot bene ocelo romigi.
49Obaŋogi woko ki akemone magerri, ki kiniga, mone ki can, kun ocwalo
lumalaika me jwerogi woko.
50En pe ojuko kinigane; pe oye laro kwogi ki i to, ento omiyo two gemo onekogi
woko.
51 Oneko litino kayo ducu ki i Ejipt, ma gin jo ma gukwoŋo nywalo ki tekogi ki i
kema pa Kam.
52 Ka doŋ otelo wi lwakke okelogi woko macalo lakwat romi, obedo ka telogi kun
gwokogi i tim macalo lwak lim
53 Otelogi Ki kuc, omiyo pe gubedo ki lworo; ento nam aye omwonyo lukworgi
woko.
54 Okelogi i lobone maleŋ, i got ma en omayo ki twerone i lweny ma en oloyo.
Acoli Baibul
© 1985, Bible Society of Uganda.
958
55 Oryemo lurok woko ki i nyimgi; opoko dul lobo i kingi ma myero gucam obed
megi, ci omiyo jo me kaka pa Icrael ducu gubedo doŋ mot i kemagi.
56 Ento gutemo Lubaŋa Mamalo Twal dok gujemo woko i kome, kun pe gilubo
lokke me caden,
57gulokke guŋayo waŋe woko macalo yam kwarogi gutimo; guminne woko,
gubwole macalo atum ma pe celo atir.
58Gumiyo kiniga omake pi waŋ jogigi ma giketo i wi godi-gu; gumiyo nyeko
omake pi callubaŋa ma gupayo.
59Akemo omako Lubaŋa matek i kare ma owinyo lok meno, ci okwero jo Icrael
woko marac twatwal.
60 En obwoto kemane ma en bedo iye i Cilo-ni woko, ma en aye gaŋ ma en yam
bedo iye i kin dano.
61 Omiyo canduk me twerone woko wek giter i opii, lanen me deyone omiyo
woko bot lumerok.
62Akemo noŋo omake twatwal i kom lwakke, omiyo lukworgi gunekogi woko ki
pala lucwan.
63Mac owaŋo awobegi otyekogi woko liweŋ, ki anyiragi bene pe doŋ giwero wer
nyommo.
64Gineko ajwagigi woko ki pala lucwan, ci mongi pe gukokogi.
65Lacen Rwot opo litaku calo oco ki i waŋ nino, calo oteka mumer ki koŋo yino ka
doŋ daŋŋe.
66Oryemo lukworre gudok cen, dok lewic ma bedo nakanaka opoto i komgi.
67En okwero kema pa Yucepu woko, pe oyero kaka pa Epraim.
68Ento oyero kaka pa Juda, ki got Cion ma en maro-ni.
69Ogero kabedone maleŋ kunnu, calo gaŋŋe ma tye i polo; ocibo ocuŋ matek liliŋ
calo lobo, ma en doŋ oketo bedo matwal-li.
70 Oyero laticce Daudi, ci okwanye woko ki ka kwayo romi;
71Okwanye okele woko ki ka gwoko megi romi ki litinogi, okete obedo lakwat pa
jone Icrael, odoko kabaka pa likwayo pa Yakobo ma lwak pa Lubaŋa.
72Daudi ogwokogi ki leŋcwinye, dok otelogi ki diro mada.
Jabuli 79
Koko pi balle pa Jerucalem
Acoli Baibul
© 1985, Bible Society of Uganda.
959
1 Ai Lubaŋa, lurok gubino gumayo lobo pa lwakki woko; gubalo ot meri maleŋ-ŋi
woko; gujwero Jerucalem woko odoŋ obur.
2Gubwoto kom luticci muto me acama pa winyo me polo, dok gubwoto kom joni
ma geni bot lee tim wek gucam.
3Guonyo remogi woko macalo gionyo pii, orumo Jerucalem woko, dok dano mo
pe odoŋ ma onoŋo myero oyikgi.
4Rok ma gibedo i ŋetwa giloko lok aŋec i komwa, ma giŋalowa dok gijwiyowa.
5Ai Rwot, kiniga bimaki nakanaka? Nyo pi kare ma rom mene? Akemoni ma nyek-
ki bimedde kun waŋ macalo mac?
6Kiniga myero omaki i kom rok ma pe giŋeyi, ki i kom ker ducu ma pe gilwoŋo
nyiŋi!
7Gutyeko jo pa Yakobo woko, gumiyo lobowa doŋ odoko obur.
8Pe icul kwor i komwa pi bal pa kwarowa; wek kica omaki i komwa oyotoyot,
pien piny doŋ obwoyowa woko.
9Konywa, ai Lubaŋa lalarwa, pi deyo me nyiŋi; larwa, dok iwek balwa, wek dano
gupak nyiŋi.
10Piŋo lurok myero gupeny ni, “Lubaŋagi tye kwene?” Cul kwor i kom lurok i
nyimwa ma waneno pi oyo remo pa luticci!
11Winy cur pa lumabuc; gwok jo ma doŋ giŋolo kop me to i wigi ki tweroni madit-
ti!
12Ai Rwot, cul kwor ma romo tyen abiro i kom jo, ma gibedo i ŋetwa pi lok aŋec
ma giyeŋ kwede.
13Ci wan lwakki, ma wan romini ma ikwayowa-ni, wabimiyo pwoc boti nakanaka;
wabipako nyiŋi nakanaka, wan ki likwayowa ducu.
Jabuli 80
Lega pi roco rok me Icrael odok manyen
1 Winywa, in lakwat pa jo Icrael, in ma itelo wi jo pa Yucepu macalo itelo wi lwak
romi! In ma ibedo i wi komkerri i kom lukerubi, ryeny menypiny
2I nyim kaka pa Epraim, pa Benjamin ki pa Manace! Nyut tekki, ci ibin ilarwa!
3Dwokwa cen boti, ai Lubaŋa; nenwa ki waŋ me kica ci wabilarre!
4Ai Rwot Lubaŋa me mony, ibibedo ki kiniga i kom lega pa lwakki pi kare ma rom
mene?
5Imiyo wacamo pig waŋwa macalo wacamo kwon, imiyowa pig waŋ poŋ kikopo
madit niwamati.
Acoli Baibul
© 1985, Bible Society of Uganda.
960
6Imiyo jo ma bedo i ŋetwa doŋ gicayowa marac; ki lukworwa bene ginyerowa
anyera i kingi kengi.
7Dwokwa cen boti, ai Lubaŋa; nenwa ki wan me kica ci wabilarre!
8In aye ma yam ikelo tyen olok ki i Ejipt; ka iryemo lurok woko ki, i lobogi ci ipito
iye olokki.
9Ipurokakare woko maber, ci oroyo Lwite odonyo matut i ŋom, omiyo odoŋo
oumo lobo woko ducu.
10Tipone oumo godi woko ducu, oumo bene wa yadi cedar madito ki jaŋe-gu.
11Jaŋe ojany oo wa i nam, ki pote ma pud lot alota oo wa i kulu Euprate.
12Piŋo imuko cel marumo-gu woko, iweko jo ducu ma kato ki kenyo gupwono
nyige?
13Opego ma gibedo i buŋa ginyono woko piny, ki lee tim ducu gicamo.
14Lokke idwog botwa, ai Lubaŋa me mony! Nen piny ki i polo ci inenwa; bed ki
tam i kom olok man,
15bin ilar tyen olok man ma in aye ipiro-ni.
16Gutyeko waŋone woko ki, mac, dok bene gutoŋo gureto woko piny; nengi ki
kiniga ityekgi woko!
17Ket ciŋi i kom dano ma tye i ŋeti tuŋ lacuc, en dano ma imiyo odoŋo odoko
matek-ki!
18Pe doki wabilokke-wabwoto in; gwokwa wabed kwo, ci wabipako nyiŋi.
19Dwokwa cen boti, ai Rwot Lubaŋa memony, nenwa ki waŋ me kica ci wabilarre!
Jabuli 81
Wer pi nino madit
1Wuwer wer ki dwan maloŋo bot Lubaŋa ma en tekwa; wuwer wer me pak ki
yomcwiny bot Lubaŋa pa Yakobo!
2Wuwer ci wugo ajaa-gu bene, wugo ki opuk ki naŋa-gu.
3 Wukut tum i kare ma dwe pud opor apora, dok ka doŋ ogudo got, ki i ninowa
madit.
4Pien man obedo cik i Icrael, gin ma Lubaŋa pa Yakobo yam ociko.
5En oketo cik man i kaka pa Yucepu, i kare ma en owoto ocito ka lewny i kom
lobo Ejipt. Awinyo dwan ma yam oc aneyo, ma wacci
6“Atiŋo yec mapek woko ki i gwoki; amiyo iketo aduku woko piny.
Acoli Baibul
© 1985, Bible Society of Uganda.
961
7 Ikok bota i kare ma it ye i can, ci alari; agamo dogi ki mor piny ki i kabedo me
muŋ ma akanne iye, atemi bene i ŋet pii me Meriba.
8Wuwiny, wun jona, ka ajukowu; wun jo Icrael, amito ni wuwiny gin ma
awacowu-nil
9 Pe myero ginoŋ i kinwu kit lubaŋa mo ma pe ŋene, pe wuryebbe piny ka woro
lubaŋa pa lurok.
10An a Rwot Lubaŋawu, ma akwanyowu, akelowu woko ki i lobo Ejipt. Wuŋam
dogwu malac, ci abipitowu ki cam.
11“Ento jona pe guwinyo lok ma yam aloko botgi; ro Icrael onoŋo doŋ pe gitwero
lubo cikka kadi ki acel.
12Pi meno omiyo awekogi woko pi tek wigi, wek guti gin ma cwinygi mito.
13Kono nene jona guwinyo lokka, kono jo Icrael gulubo cikka!
14Onoŋo kono aloyo lukworgi woko oyotoyot, kono aryeyo ciŋa atayo lumerokgi
woko ducu.
15Onoŋo kono jo ma daga gimwolle amwola i nyima, dok can ma bipoto i komgi
kono obedo matwal.
16Onoŋo atwero pitowu ki ŋano maber twatwal, dok onoŋo atwero miyo wuyeŋ
ki moo kic ma tye im got.”
Jabuli 82
Lubaŋa laloc madi makato ducu
1Lubaŋa doŋ obedo i wi komme i kacokke i wi polo, ci ŋolo kop i dye lwak lubaŋa
ma gugurre, kun wacci,
2“Pe wubiŋolo kop kakare pi kare ma rom mene, kun wudworo kor jo maraco?
3Wuŋol kop pa lugoro ki pa jo ma wongi pe; wutim jo ma tre ki can ki jo ma doŋ
piny obwoyogi adada muporo kwogi.
4Wular lugoro ki jo ma piny obwoyogi; wulargi ki i ciŋ jo maraco.”
5Pe gitye ki ŋec, dok niaŋ mo bene pe, giwoto megi ata i colpiny; te guti me lobo
ducu tye ka yeŋŋe.
6 Awacci, “Wun wubedo lubaŋa, wun ducu litino pa ŋat Mamalo Twa!
7Kadi bed kumeno, wubito macalo dano, dok bene wubipoto macalo rwot mo
keken.”
8A malo, ai Lubaŋa, iŋol kop i kom lobo; rok ducu ma i wi lobo-ni meri.
Jabuli 83
Acoli Baibul
© 1985, Bible Society of Uganda.
962
Lega pi tyeko lukwor pa jo Icrael woko
1Ai Lubaŋa, pe iliŋ; pe ibed mot ki kuc ma iliŋ woko, ai Lubaŋa!
2Nen lukworri gitye ka timo gin marac; jo ma gidagi-ni doŋ gujemo woko.
3Gitye ka yubo yub mogo i muŋ i kom lwakki; gicokke kacel giporo lok i kom joni
ma doŋ igwokogi woko-ni.
4Giwacci, “Wubin, wek watyek rokgi woko; wek pe doŋ gipo pi nyiŋ Icrael
matwal!”
5Iyo, gin ducu gipiro lok ki cwiny acel; dok bene giketo gicikke i kingi me lweny i
komi.
6Gin jo Edom, ki jo Icmael, jo Moab ki jo Agri,
7jo Gebal, jo Ammon ki jo Amalek, jo Piliciti ki jo ma gibedo i Turo.
8Jo Aciria bene onoŋo guribbe kwedgi; gin aye dul mony matek pa likwayo pa
Lot.
9 Tim gin ma itimo i kom jo Midian-ni i komgi, macalo itimo i kom Cicera ki Jabin i
dog kulu Kicon,
10ma gityekogi woko i En-dor, ma gudoko macalo cet dyaŋ ma gionyo i poto.
11 Mi luditogi me awora gubed calo Oreb ki Jeeb, dok ilo rwodigi woko macalo
iloyo Jeba ki Jalmuna;
12ma guwacci “Wek wakwanyu obed piwa kenwa, en olet pa Lubaŋa-ni.”
13Ai Lubaŋana, mi gubed macalo apwa ma yamo lapiru kolo, calo cuŋ kaŋ ma
yamo tero.
14Kit macalo mac waŋo kwede buŋa, dok macalo leb mac ma tye ka lyel i wi godi,
15in bene ibiryemogi ki yamo matek gicito woko kit meno, ci ibimiyo yamo lapiru
mager kodo miyogi lworo ki myelkom.
16Mi lewic omakgi, ai Rwot; wek gulokke guyenyi ci guti boti.
17Wek giket lewic i komgi dok omi cwinygi oballe woko, wek guto i can ki lewic
madwoŋ.
18Wek guŋe ni, in keni aye ma nyiŋi Rwot, in aye ŋat Mamalo Twal ma loyo wi
lobo-ni ducu.
Jabuli 84
Miti pi ot pa Lubaŋa
1Odi ber twatwal ar Rwot me mony!
Acoli Baibul
© 1985, Bible Society of Uganda.
963
2Cwinya mito mada ni abed kunnu, dok olwoko pi donyo ka bedo i dyekal pa
Rwot. Awero wer mepako Lubaŋa makwo ki yomcwiny madwoŋ kun amiyo iye
kwona ducu.
3Kadi ki lakalagwec bene tye ki ode, ki aliboro bene tye ki ode ka ma en buto iye,
en ka ma etwero bolo iye toŋe, ma cok ki keno tyerri, ai Rwot me mony, kabakana
ma Lubaŋana.
4Jo ma bedo i odi gitye ki gum, ma gibedo ka wero wer kun gipaki, kare ducu!
5Jo ma gigeno tek ma tye boti gitye ki gum, gin jo ma tye ki cwiny me cito wa i
Cion.
6I kare ma giwok i nota me Baka mutwo-ni, gimiyo doko waŋ it; kot me poto kot
bene cwer iye miyo pii poŋ i kabedo ducu.
7Gimedde gidoko tek i kare ma giwoto; Lubaŋa ma loyo lwak lubaŋa ducu binen i
Cion.
8Winy legana, ai Rwot Lubaŋa me mony; cik iti iwiny, ai Lubaŋa pa Yakobo!
9In aye i kwotwa, ai Lubaŋa; nen danoni ma giwiro ma in aye iyero!
10Bedo i dyekalli pi nino acel keken ber kato bedo ka mukene pi nino alip. Twora
abedo lagwok doggola ot pa Rwot, kato ma abedo i kema ka ma tim maraco tye
iye.
11Rwot Lubaŋa aye cen mewa dok kwotwa; en onyo kicane i komwa dok miyo
wabedo ki deyo. Rwot pe, twono dano ma gilube ma cwinygi Ien, ki gin mo
maber.
12Ai Rwot me mony, dano ma geno in tye ki gum madwoŋ!
Jabuli 85
Lega pi timo kica i kom jo Icrael
1Rwot, yam ibedo ki kica i kom loboni, idwoko gum i kom jo pa Yakobo.
2Yam iweko bal pa lwakki, dok itimogi kica i kom roc ducu ma gutiyo.
3Yam idwoko akemoni woko cwinyi, ilokke ibwoto kinigani malyet-ti.
4Dwokwa cen boti, ai Lubaŋa lalarwa, cwinyi pe myero doŋ obed ka waŋ i
komwa!
5Kiniga mono bimaki i komwa matwal? Ibimedo kinigani bedo i kom yalwak
ducu?
6Pe ibidwoko cwinywa i komi doki aye, wek wan lwakki wabed ki yomcwiny piri?
7Ai Rwot, nyut botwa mar meri ma pe lokke, dok imiwa larri.
Acoli Baibul
© 1985, Bible Society of Uganda.
964
8Wek awiny gin ma Rwot Lubaŋa biloko. Biloko lok me kuc bot lwakke, bot jone
ma gene, ma gilokke ki i cwinygi gidwogo bote.
9Adada, en tye oyubbe pi laro jo ma lwore, wek deyo obed i lobowa.
10Mar ma pe lokke ki gen gibiribbe kacel, kit ma atir ki kuc bene gibirwatte.
11Gen bia ki i lobo doŋo malo, kit ma atir bene bineno piny ki i polo.
12Iyo, Rwot bimiyo botwa gin maber, ki lobowa bene biceko cam madwoŋ.
13Kh ma atir bitelo nyim Rwot, dok biyubo yo ma en biwoto iye.
Jabuli 86
Lega pi kony ki bot Lubaŋa
1Winy legana, ai Rwot, dok igam doga, pien an lacan, piny bene obwoya woko.
2Lar kwona ki i to, pien atye ki mar me ada i komi, lara, pien an laticci dok ageno
in.
3In Lubaŋana, pi meno bed ki kica i koma, ai Rwot, akok boti dyeceŋ jwi.
4Mi cwiny laticci obed yom, ai Rwot, pien legana cito malo boti kun amiyi tipona
ducu.
5Ai Rwot, in iber dok iweko bal pa dano, dok mar meri ma pe lokke dwoŋ pi jo
ducu ma kok boti.
6Cik iti iwiny legana, ai Rwot; winy kokona ma abako kwede doga boti.
7I kare ma atye i can akok boti, pien igamo doga.
8Pe tye lubaŋa mo i kin lubaŋa mukene-gu macalo in, dok pe tye kit tic mo ma
rom ki ticci.
9 Rok ducu ma iketogi gibibino gibiryebbe piny i nyimi, ai Rwot, ci gibipako nyiŋi.
10In i dit dok itiyo jami taŋo me aura mapol, in Lubaŋa keni.
11Pwonya ki cikki ai Rwot, wek alub adani; mi abed ki cwiny acel me lworo in.
12Amiyo pwoc boti ki cwinya ducu, ai Rwot Lubaŋana, abibedo ka miyo deyo boti
kun atuco nyiŋi nakanaka.
13Mar meri ma pe lokke dit twatwal i koma, in aye ma ilara ma onoŋo atye ka
matut i te bur lyel.
14Ai Lubaŋa, jo ma lunywar guero lweny i koma; dul pa jo ma lubwami gimito
neka woko, kun bene pe giketi anyim me telogi i gin ducu.
15Ento in, ai Rwot, in Lubaŋa ma lakica dok imaro dano, kiniga pe maki oyot, dok
mar meri ma pe lokke, ki genni, dwoŋ.
Acoli Baibul
© 1985, Bible Society of Uganda.
965
16Lokke inena ci kica omaki i koma; miya tek dok ilara, pien atiyo boti, kit macalo
yam maa otiyo kwede boti.
17Nyutta lanyut ma tito berri bota, ai Rwot, wek lewic omak jo ma gidaga ka
gibineno ni in doŋ ityeko kweyo cwinya dok ikonya.
Jabuli 87
Gum me bedo i Cion
1Rwot ogero gaŋŋe i wi got maleŋ;
2en maro dog gaŋ me Cion makato kabedo mukene ducu ma jo pa Yakobo gibedo
iye.
3Winy, in gaŋ pa Lubaŋa, lok me aura me deyo-gu ma gitye ka lokone i komi.
4I kin jo ma ŋeya abituco nyiŋ Rakab ki Babilon; dok abiloko i kom Piliciti, Turo ki
Etiopia. Giwacci, “Ŋadi ginywalo ki kunnu.”
5I kom Cion gibiwaco ni;: “Dano man ki maca ducu ginywalogi iye”; pien ŋat
Mamalo Twal aye bimiyo Cron cuŋ likiŋ.
6Rwot bicoyo nyiŋ rok woko ducu ki kore, kun coyo ni, “Man, ginywalo kunnu.
Man ginywale-kunnu.”
7Luwer ki lumyel ducu giwaco ni, “Waŋ it mera ducu tye i in.”
Jabuli 88
Lega pi laro dano ki i to
1Ai Rwot Lubaŋa, akok: dyeceŋ jwi pi kony; kadi i dyewor bene akok boti.
2Winy legana, cik iti iwiny kokona!
3Lwak can mapol opoto i koma, omiyo kwona doŋ onyiko cok ki to.
4An doŋ gikwana i kin jo ma gicok to, ma gibidonyo piny-i bur; tekona ducu otum
woko.
5Acalo ŋat mo ma gibwoto i kin jo muto; adoko calo jo ina ginekogi ma doŋ gibuto
ilyelgi, calo jo ma wii doŋ pe PO i komgi matwal, ma doŋ gitye ka mabor ma pe
iromo konyogi.
6In doŋ ityeko bola woko i te bur ka matut, ka macol dok matut adada.
7Akemoni tye mapek i koma, imiyo amwony woko i biamwonyi me akemoni boti
8Imiyo lurema gutenya woko liyak; imiyo adoko gin malik botgi. Giloro wiya
woko i ot ma pe atwero lwi akato ka mo;
9waŋa doŋ ocido woko pi cwercwiny. Ai Rwot, akok boti nino ducu; alegi kun
ataŋo ciŋa boti.
Acoli Baibul
© 1985, Bible Society of Uganda.
966
10In mono itiyo taŋo pi jo muto? Tipogi mono gra malo ka paki?
11Tika gitito pi mar meri ma pe lokke wa i lyel, kadi ki pi genni bene gibitito i lobo
pa jo muto?
12Taŋo me aura ma itiyo-gu ducu nen kunnu i kabedo macol-li, nyo kony me larri
binen i lobo me wil-wic?
13Ai Rwot akok boti pi kony, odiko odiko ducu akelo legana i nyimi.
14Ai Rwpt, piŋo ibola woko? Piŋo ikanne woko ki bota?
15Cakke ma pud atidi abedo ki arem madwoŋ ma, onoŋo doŋ acok to; abedo ka
ciro tim maitimo i koma ma kelo lworo, koma doŋ oloc woko.
16Akemoni ouma woko lipuk; lwennyi i koma ma miyo lworo otyelca woko.
17Akemoni ki Lwennyi giruma woko dyere dyeceŋ jwi calo lalele me pii, ma
giuma woko lipuk tuŋŋi ki tuŋŋi.
18Imiyo lurema ma cok kweda ma amaro ducu gutenya woko liyak; luwota doŋ
gin jo ma tye i colpiny.
Jabuli 89
Lubaŋa oketo gicikke i kin co ki Daudi
1Ai Rwot, abiwero wer nakanaka pi mar meri ma pe lokke; abituco pi genni ki
doga bot jo me yalwak ducu.
2Aŋeyo ni mar meri ma pe lokke bedo matwal, genni bene tye ocuŋ woko likiŋ
calo polo.
3Iwacci, “Doŋ aketo gicikke ki dano ma ayero, akwoŋo kwoŋ bot laticca Daudi ni,
4 ‘Abimoko likwayi gibedo matwal, dok abiketo komkerri cuŋ pi kare pa yalwak
ducu.’ ”
5Ai Rwot, wek lwak ma i polo gupaki pi taŋo me aura ma doŋ ityeko tiyogi-ni,
wek guwer bene pi genni i cokke pa joni maleŋ!
6Pe tye ŋat mo i polo ma gitwero poro ki Rwot; pe tye mo kadi acel i kin lwak me
polo ma rom kwedi, Rwot.
7In aye Lubaŋa ma gilworo i cokke pa jo maleŋ, in idit dok iger iloyo jo ducu ma
gurumi woko-ni.
8Ai Rwot Lubaŋa me mony, aŋa ma tek calo in? In lagen ijami ducu, ai Rwot.
9Iloyo wa biamwonyi me nam ma twagge; ka biamwonyine otwagge, ikweyogi
woko cut.
10Inyono Rakab piny ineko woko calo inyono geŋ lee muto, ikeyo lukworri woko
ducu pi tek me badi.
Acoli Baibul
© 1985, Bible Society of Uganda.
967
11Polo ki lobo ducu meri; lobo ki jami ducu ma tye iye in aye ma iketogi.
12In aye ma iketo lobo ma tuŋ acam ki ma tuŋ acuc; got Tabor ki got Kermon
gipako nyiŋi ki yomcwiny madwoŋ.
13It ye ki twero madit mada; tekki dwoŋ, ciŋa ma lacuc oille malo.
14Icibo komkerri i kom kit ma atir ki ŋolo kop kakare; mar ma pe lokke, ki gen,
tye i gin ducu ma itiyo.
15Gitye ki gum jo ma giwori kun giwero boti wer ki dwan maloŋo, ma giwoto i
ceŋ me kicani, ai Rwot.
16Gibedo ki yomcwiny piri dyeceŋ jwi, ma gidwori pi kiti muporre.
17In aye ma imiyogi tek miyo gibedo ki deyo; pi berri botwa miyo tekwa bene
tiŋŋe malo.
18In aye i kwot ma gwokowa, ai Rwot; in ŋat Maleŋ pa Icrael imiyo botwa kabaka.
19Yam con iloko ki laticci ma lagen i lek, kun iwacci, “Aketo lalukana i kom dano
ma tye ki tek, amiyo ŋat ma ayero ki i kin lwak obedo i wi komker.
20 Ayero laticca Daudi, awire kimoona maleŋ, aketo obedo kabakawu.
21Tekka bibedo bote kare oucu, twerona bimiyo en bedo tek.
22Lukworre pe gibibwole, dok jo maraco pe gibiloye bene.
23Abinyono lukworre woko piny ki i nyime, dok aneko jo ma dage woko liweŋ.
24Abibedo kwede ki gen kun amare ki mar mera ma pe lokke, dok abimiye tek me
loyo lukworre pi nyiŋa.
25Abimedo kerre nia ki i nam madit nio wa i kulu Euprate.
26En bilwoŋa ni, ‘In i Wora, ki Lubaŋana; in aye Got me kalarrena.’
27 Abiloko en bedo latin kayo, kabaka madit makato luker ducu ma i wi lobo-ni.
28Abigwoko mar mera ma pe lokke nakanaka pire, dok gicikkena pire bicuŋ likiŋ.
29Abimiyo lakwarre bedo kabaka kare ducu; dok abimoko komkerre bedo
matwal macalo pol.
30“Ka ce likwaye gibibwoto cikka, ma gibedo kun pe gilubo gin ma aciko;
31ka ce guturo cikka ma pe gilubo cik ma amiyogi,
32ci abipwodogi ki odoo pi balgi; can madwoŋ adada bipoto i komgi pi balgi.
33Ento pe abikwanyo mar mera ma pe lokke woko ki i kome, pe abibwoto adana
me kwanyo genna woko ki i kome.
34Pe abituro gicikkena, nyo kadi loko kit lok ma yam doŋ atyeko lokone.
Acoli Baibul
© 1985, Bible Society of Uganda.
968
35“Doŋ akwoŋo kwon kicel ma bedo matwal ki nyina maleŋ; pe abiloko lok goba
bot Daudi.
36Kare ducu Likwaye bibedo tye, dok abigwoko kerre bedo nakanaka calo ceŋ ma
ryeny i nyima.
37Bibedo nakanaka ma omoko woko likiŋ calo dwe ma tye i kabedone, bicuŋ
woko matek likiŋ calo polo ma oyarre malo.”
38Ento kombeddi kiniga omaki i kom kabaka ma in aye iwiro ki moo; doŋ itenye
woko liyak dok ikwere woko adada.
39Ityeko weko gicikkeni woko ki laticci, ibolo lalukanane i apwa ibalo woko.
40Ityeko muko cel me gaŋŋe woko ducu; cel gogone-gu ducu doŋ ireto woko piny
odoko obur.
41Jo ma giwok ki i ŋete giyako jamine; doŋ odoko gin me aŋala bot luwote ma
gibedo cok kwede.
42In doŋ imiyo loc woko bot lumonene; imiyo gin ducu gubedo ki yomcwiny.
43Iyo, iloko lak pala lucwanne odoko gin ma konnye pe, imiyo giloye woko i
lewny.
44Ikwanyo odoo kerre woko ki i ciŋe, ka ikwanyo komkerre ituro ibolo woko piny
i nom.
45Imiyo oteggi oti woko ma pud en tidi, ci ileyo wiye woko.
46Ai Rwot, ibikanne woko matwal? Nyo pi kare ma rom mene? Dok akemoni
bibedo ka waŋ calo mac pi kare ma rom mene?
47Ai Rwot, po i kom kit ma kare me kwo pa dano nok kwede, dok ipo ni dano ma
iketo-gu ducu mwa!
48Aŋa ma twero bedo kun pe to? Dok aŋa ma twero larre kene ki i twer me Lyel?
49Rwot, tic ducu ma yam itiyo, ki mar meri ma pe lokke-ni, doŋ gitye kwene?
Genni ma ikwoŋo kwede kwon bot Daudi-ni kono tye kwene?
50Ai Rwot, po i koma an laticci, nen kit maginala kwede. Nen kit ma atye ka ciro
kwede yet pa lwak me rok ducu.
51Ai Rwot, nen kit ma lukworri giloko kwede lok aŋec, kun bene giŋalo dano ma
in aye iwiro ki moo i kabedo ducu ma en woto iye.
52Gipwo Rwot nakanaka! Amen dok Amen!
Jabuli 90
BUK ME AŊWEN
Kwo pa dano tum woko oyotoyot
Acoli Baibul
© 1985, Bible Society of Uganda.
969
1Rwot, in aye ibedo kalarrewa ma con ki con.
2In Lubaŋa ma bedo nakanaka; ma pud peya iketo godi ki lobo, onoŋo in doŋ it
ye.
3Iloko dano doko apwa, kun iwacci, “Wudok cen, wun litino pa dano!”
4 Mwaka alip kulu ki boti rom ki nino ma okato laworo; nyo rom ki cawa acel ma i
dyewor.
5Ijwero dano woko, gikato calo lek, gicalo lum ma lot odiko.
6Odiko lot, doŋo; otyeno ner, ci two woko.
7Akemoni otyekowa woko; kinigani omiyowa lworo madwoŋ.
8Ityeko keto gin marac ma watimo ducu i nyimi, wa balwa ma watimo i muŋ ducu
onen i waŋi ka maleŋ.
9Kare me kwowa kato akata i te akemoni, mwakawa tum woko i kare manok
twatwal.
10Kare me kwowa romo mwaka pyerabiro, nyo pyeraboro ka komwa yot; ento
gin ducu kelo can ki ayelayela keken, pien gikato oyot, waŋ bene warwenyo
woko.
11Aŋa ma paro pi tek me akemoni, ki pi lworo ma kinigani kelo?
12Pwonywa me kwano nino me kwowa, wek wabed ki cwiny me ryeko.
13Lok cwinyi, ai Rwot! Imito wanen can pi kare ma rom mene? Wek kica omaki i
kom luticci!
14Kwe cwinywa odiko ki mar meri ma pe lokke, wek wawer wer wabed ki
yomcwiny pi kare me kwo mewa ducu.
15Miwa yomcwiny pi kare ma rom ki nino ma imiyowa iye can; ma rom bene ki
mwaka ma walimo iye ayelayela.
16Wek wan luticci wanen tic meri, wek deyo me tek meri onen bot litinowa.
17Rwot Lubaŋawa, wek gum meri obed i komwa; mok ticwa ducu ma watiyo wek
obed maber! Iyo mok tic mewa ducu ma watiyo wek obed maber!
Jabuli 91
Lubaŋa aye lagwokwa
1Dano ma bedo i kakanne pa En Mamalo Twal, ki ma bedo i te gwok pa Won Twer
Ducu,
2biwaco bot Rwot ni, “In kalarrena ki cella, in Lubaŋana ma ageno.”
3En aye ma bilari ki i owic pa ladwar, ki i two gemo marac ma neko dano.
Acoli Baibul
© 1985, Bible Society of Uganda.
970
4En biumi ki bwome, ibiriŋo ka larre i te bwome, adane en kwot ki gin ma geŋo
kori.
5Pe ibilworo gin marac i dyewor, nyo kadi atero ma gicelo dyeceŋ,
6kadi two gemo ma neko dano atura i colpiny, nyo can ma poto nekogi i dyeceŋ.
7Jo alip apar gitwero to ka ŋeti, ki jo alip i tuŋ ciŋi ma lacuc; ento gin mo pe
bigudo komi.
8Ibibedo caden keken, ibineno kwor ma giculo i kom lutim maraco ki waŋi.
9Inoŋo Rwot doŋ odoko kalarreni, En Mamalo Twal doŋ odoko kabedoni.
10Can mo pe bipoto i komi, kit gemo mo bene pe bibino cok ki kemani.
11 Lubaŋa biciko lumalaikane piri me gwoki ka ma iwoto iye ducu.
12 Gibijoli ki ciŋgi, wek pe iyok tyeni i kom got.
13 Ibinyono labwor ki ororo, ibitoro latin labwor ki twol piny i nom ki tyeni.
14Kit macalo en onyuto marre i koma, abilare; abigwoke, pien en ŋeya.
15Ka okok bota, abigamo doge; abibedo kwede i kare me ayelayela, abilare dok
abiketo deyo i kome.
16Abikweyo cwinye kun amiye eri i lobo pi mwaka mapol, abimiyo en ŋeyo ni an
lalar dano.
Jabuli 92
Wer me pako Rwot pi berre
1Miyo pwoc bot Rwot en gin maber, wero wer me pako nyiŋi bene en gin maber,
ai In Mamalo Twal.
2Tuco mar meri ma pe-lokke odiko, ki nyuto adani otyeno bene ber,
3kun gigoyo naŋa ki gitta, ma gilubo dwan opuk bene.
4Pien in, ai Rwot, pi ticci me aura ma itiyo omiya yomcwiny, pi tic ma itiyo miyo
awero wer ki yomcwiny.
5Ticci dit tom mene, ai Rwot! Dok tammi tut rom mene!
6Dano ma lamiŋ pe twero ŋeyo lok man, dano ma wiye odiŋ pe twero niaŋ i kom
lok man, ni,
7kadi lubal gidoŋo macalo lum, dok kadi lutim maraco gibedo ki kwo maber, ento
gibityekogi woko matwal.
8Ento in, ai Rwot, ibedo dit nakanaka.
Acoli Baibul
© 1985, Bible Society of Uganda.
971
9Lumerokki, ai Rwot, ada gibinekogi woko liweŋ, jo ducu ma gin lutim maraco
gibiketogi woko ata.
10Imiyo adoko tek macalo jubi ma i tim, ityeko wira woko ki moo manyen.
11Atyeko neno can ma poto i kom lukworra ki waŋa, dok atyeko winyo ki ita kit
ma giloyo kwede jo maraco ma onoŋo gutiŋŋe i koma.
12Jo ma kitgi atir gidoŋo calo yadi otit, gidoŋo maboco calo yadi cedar me
Lebanon.
13Gipitogi i ot pa Rwot, gituru i dyekal me ot pa Lubaŋawa.
14Kadi guti ento pud gibinyak, piggi bibedo dwoŋ miyo pe gibiner.
15Man binyuto ni Rwot cwinye atir en gotta ma pe tiyo gin mo marac.
Jabuli 93
Rwot aye kabaka
1Rwot tye ka loc, orukke ki deyo me twer; Rwot orukke, ma otweyo pyere ki tek.
Iyo, lobo doŋ ocuŋ matek, pe giromo dirone;
2komkerri omoko matek; nia wa con onoŋo in doŋ it ye.
3Lalele doŋ otyeko mor, ai Rwot, lalele otyeko mor; lalele medde ki mol liwolwol.
4Rwot dit kato mor me pii madwoij, tye ki twer me: deyo ma kato biamwonyi me
nam. Rwot ma bedo i polo tye ki deyo.
5Cikki obedo me ada, ai Rwot: odi myero obed maleŋ nakanaka.
Jabuli 94
Lega pi culo kwor
1Ai Rwot, in Lubaŋa ma lacul kwor, in Lubaŋa ma lacul kwor, ryeny imeny piny.
2A malo, in laŋolkop me lobo; cul kwor i kom jo ma wakke muporo timgi.
3Jo maraco gibilyerre pi kare ma rom mene, pi kare ma rom mene, ai Rwot?
4Giloko lok me cac ki wakke, lutim maraco ducu gin jo ma luwakke.
5Giŋinyo joni woko, ai Rwot, gibalo joni kikomi.
6Gineko mon to ki jo ma gin lubedo, gineko wa litinokic-gu.
7Giwaco ni, “Rwot pe neno; Lubaŋa pa Yakobo pe keto cwinye iye.”
8Wuniaŋ, wun jo ma wiwu pe tiyo! Wun lumiŋ mono wubidoko ryek awene?
9En ŋat muketo it mono pe winyo? En Ŋat mucweyo waŋ kono pe neno?
Acoli Baibul
© 1985, Bible Society of Uganda.
972
10En ma pwodo lurok, pe bipwodowu? En ma pwonyo dano ki ryeko, pe ŋeyo gin
mo?
11 Rwot ŋeyo tam pa dano, ni gicalo alur dog me yweyo keken.
12Dano ma in itiro tye ki gum, ai Rwot, dano ma ipwonyo ki lok me cikki,
13wek oywe i kare me can, nio waŋ ma gikwinyo bur pi jo maraco.
14Rwot pe bibwoto jone, pe biweko jo ma gin mere kikome.
15Gibiŋolo kop atir pi jo ma kitgi atir, jo ma cwinygi atir gibilubo.
16Aŋa ma twero tiŋŋe i kom jo maraco? Aŋa ma bicuŋ ma kakara i kom lutim
maraco?
17Ka kono Rwot pe okonya, tipona kono oliŋ woko licwic i lobo me liŋo.
18I kare ma atamo ni, “Tyena ocer,” mar meri ma pe lokke otiŋa malo, ai Rwot.
19Ka atamo pi jami mapol, in ikweyo cwinya ki kicani.
20Jo maraco ma gin luloc gitwero ribbe kwedi niŋniŋ, ma giloko lok marac doko
cik?
21Gicokke kacel ka neko dano ma kite atir, gujolo kop me to i kom dano ma pe ki
bal.
22Ento Rwot aye doŋ cella, en got me kalarrena.
23En bidwoko balgi i wigi kengi, ci bityekogi woko pi timgi maraco; Rwot
Lubaŋawa bityekogi woko.
Jabuli 95
Wer me pak pi woro Lubaŋa
1Wubin wawer bot Rwot; wek cwinywa yom kom got ma larowa!
2Wabin i nyime ka miyo pwocwa; Wawer bote wer me pak ki yomcwiny!
3Rwot aye en Lubaŋa madit, en kabaka madit makato lubaŋa-gu ducu.
4Nota me lobo tye i twerone; lacol wi godi gin mere bene.
5Nam mere pien en muti yo, lobo bene en ma ocweyo ki ciŋe.
6Wubin, waryebbe piny wawore, warumu conwa i nyim Rwot ma oketowa.
7 Pien en aye Lubaŋawa, wan wa jone ma en aye ma kwayowa, dok wan romi ma
en aye gwokowa. Ka kono tin wun wuwinyo dwane!
8 Pe myero wumi cwinywu obed nwaŋ macalo yam wutimo i Meriba, macalo
wutimo i kare ma wutye i Maca i tim.
Acoli Baibul
© 1985, Bible Society of Uganda.
973
9I kare meno kwarowu yam gutema, guporo kit ma kwona tye kwede, kadi bed
guneno tic ma atiyo pigi ki waŋgi.
10Cwinya okwero lwak meno woko pi mwaka pyeraŋwen; omiyo awacci, “Gin
lwak ma guŋak woko ki i cwinygi, pe gilubo cikka.”
11 Mumiyo akwoŋo kwoŋ ki kiniga, ni pe myero gudony i lobo ka ma an abimiyogi
iye yweyo.
Jabuli 96
We-rme pak
(1 Tek 16.23-33)
1Wuwer bot Rwot wer manyen; wuwer bot Rwot, wun lobo ducu!
2Wuwer bot Rwot, wupwo nyiŋe; wutit pi larre nino ducu.
3Wutuc deyone bot lurok wutit ticce me aura bot rok ducu!
4Rwot aye dit, myero gipake twatwal myero gilwore makato lubaŋa mukene-gu
ducu.
5Pien lubaŋa pa lurok ducu gin cal jogi apaya, ento Rwot aye oketo polo.
6Deyo ki dit tye bote tek ki ber tye i kabedo mere maleŋ,
7 Wun kaka me rok ducu, wumi deyo bot Rwot, wumi deyo ki tek bot Rwot!
8Wumi deyo bot Rwot muporo nyiŋe; wukel gityer, wubin wa i dyekalle!
9Wuwor Rwot ki, boŋo maleŋ; komwu omyel i nyime, wun lobo ducu!
10Dano guwac i kin lurok ni, “Rwot tye ka loc! Ada, lobo ocuŋ matek ma pe yeŋŋe;
en biŋolo kop i kom dano maromrom.”
11Polo iye obed yom, lobo bene obed ma cwinye-yom, wek nam omor, ki jami
ducu ma tye iye;
12wek poto obed ki yomcwiny, ki jami ducu ma tye iye! Man bimiyo yadi ma i
buŋa ducu, giwero wer pi yomcwiny
13i nyim Rwot, pien obebino ka ŋolo kop ki lobo. En biŋolo kop ma tye atir i kom
lobo; biŋolo kop i kom rok ducu ki adane.
Jabuli 97
Ker ki twero pa Rwot
1Rwot tye ka loc; wek lobo obed ki yomcwiny; wek lobo ma i dog nam ducu
cwinygi obed yom!
2Pol ki mutu mucido licuc ogure woko dyere; kit ma atir ki ŋolo kop ma tye atir
aye miyo komkerre cuŋ matek.
Acoli Baibul
© 1985, Bible Society of Uganda.
974
3Mac telo nyime, waŋo lumerokke ma gugure dyereni woko.
4Lutkotte mil menyo lobo; lobo neno ci yeŋŋe.
5Godi leny i nyim Rwot calo odok kic, i nyim Rwot me lobo ducu.
6Polo tito porrene; lwak me rok ducu gineno deyone.
7Jo ducu ma woro cal jogi ma gipayo lewic omakogi, jo ma wakke pi cal jogi ma
gupayo; lwak lubaŋa-gu ducu giryebbe piny i nyime.
8Jo Cion giwinyo ci gibedo ki yomcwiny, anyira Juda ducu cwinygi yom ma pe
twerre, pi kop ma iŋolo, ai Lubaŋa.
9In ŋat mamalo twal i wi lobo ducu, ai Rwot; in i dit ikato lubaŋa-gu ducu.
10Rwot maro jo ma dag gin marac; en gwoko tipo pa jone ma gene; en larogi
woko ki i ciŋ jo maraco.
11Ceŋ ryeny pi jo ma kitgi atir, yomcwiny bene tye pi jo ma cwinygi atir.
12Wubed ki yomcwiny i Rwot, wun jo ma kitwu atir, wupwo nyiŋe maleŋ!
Jabuli 98
Pako Lubaŋa pi porrene
1Wuwer bot Rwot wer manyen, pien doŋ otyeko tiyo jami me aura! Ciŋe ma lacuc
ki bade maleŋ okelo bote loc.
2Rwot doŋ omiyo locce oŋene, doŋ otyeko nyuto porrene ka maleŋ i nyim lurok
ducu.
3En opo i kom mar mere ma pe lokke kacel ki genne bot jo me ot pa Icrael. Agikki
piny me wi lobo ducu doŋ oneno loc pa Lubaŋawa.
4Wudaŋŋe ki yomcwiny nyim Rwot, wun lobo ducu; wupake ki wer kun wudaŋŋe
ki yomcwiny.
5Wuwer wer me pak bot Rwot ki opuk; wuwer kun wugoyo ki opuk ki dwan
mamit!
6Wukut tum ki obute, wudaŋŋe ki yomcwiny i nyim kabaka, ma en aye Rwot!
7Wek nam omor, ki gin mupoŋ iye, lobo kacel ki jo ducu ma bedo iye!
8Wek lalele omol otagge, wek godi ducu guwer kacel ki yomcwiny
9i nyim Rwot, pien obebino ka ŋolo kop i kom lobo. En biŋolo kop ma atir i kom
lobo, biŋolo kop pa lwak me rok ducu maromrom.
Jabuli 99
Rwot aye kabaka ma loyo ducu
Acoli Baibul
© 1985, Bible Society of Uganda.
975
1 Rwot tye ka loc, wek rok ducu komgi omyel! En obedo i WI komker mere ma
gicibo i wi lukerubi; wek lobo oyeŋŋe!
2Rwot dit i Cion; en loyo lwak me rok ducu.
3Wek gin ducu gipak nyiŋi madit me deyo ma kelo lworo! En ŋat Maleŋ!
4Kabaka matek, ma maro ŋolo kop kakare, in aye ma ikelo ŋolo kop maromrom:
ikelo ŋolo kop kakare ki kit ma atir, imiyo omoko matek i kin jo pa Yakobo.
5Wudwor Rwot Lubaŋawa, wuwore i nyim kom me teno tyene. En ŋat maleŋ!
6Moses ki Aron bene onoŋo gubedo tye i kin ajwagine, Camuel bene onoŋo tye i
kin jo ma gilwoŋo nyiŋe. Gukok bot Rwot, ci Rwot ogamo doggi.
7 Oloko kwedgi ki i wir pol; gugwoko lok me cadenne, ki cik ma en omiyo botgi.
8Ai Rwot Lubaŋawa, in ceŋ igamo doggi, ibedo botgi Lubaŋa ma lawek bal, ento
ibedo laculkwor me gin marac ma gutiyo.
9Wudwor Rwot Lubaŋawa, dok wuwore i wi got mere maleŋ; pien Rwot
Lubaŋawa leŋ.
Jabuli 100
Gilwogo dano pi miyo pwoc bot Lubaŋa
1Wuwer ki dwan me yomcwiny bot Rwot, wun lobo ducu!
2Wuti bot Rwot ki yomcwiny, wubin i nyime ki wer!
3Wuŋe ni Rwot en Lubaŋa! En aye oketowa, wan wa danone, wan jone dok romi
ma en kwayogi.
4Wudony i dog gaŋ mere ki pwoc, ki i dyekal mere kun wupake, wupwoye,
wupwo nyiŋe!
5 Pien Rwot ber; mar mere ma pe lokke bedo nakanaka, ki ada mere bedo
nakanaka bot yalwak ducu.
Jabuli 101
Cikke pa kabaka
1Abiwero wer pi ada ki pi ŋolo kop atir; abiwero wer boti, ai Rwot.
2Abiketo cwinya me lubo yo ma atir ma pe tera i bal. Ibibino bota awene? I oda
abibedo ma cwinya leŋ;
3pe abiketo kit mo marac i nyima me aluba. Adag cic pa jo ma gilokke gibwoto
Lubaŋa woko; pe abiye ni aribbe kwedgi wek kitgi oguda.
4Pe abibedo ki cwiny me ŋak woko ki i yo ma atir wacel, pe abitamo tam mo me
timo gin marac.
Acoli Baibul
© 1985, Bible Society of Uganda.
976
5Abineko dano ma loko lok marac kun kwoto ki lawote woko; dok pe abiciro tim
pa dano ma Lyerre kun nyatte i cwinye.
6Abineno jo ma bedo i lobo ma gigeno Lubaŋa ki kica, wek gubibed kacel kweda i
gaŋ kaila; ŋat ma lubo yo ma atir ma pe tere i bal bitiyo tic bota.
7Dano ma lagoba pe bibedo i oda; dok ŋat ma loko lok goba atata pe bimedde ki
tiyo ticce i nyima.
8Nino ki nino abityeko jo maraco woko ducu ki i lobo, kun ajwero lutim maraco
woko liweŋ ki i gaŋ pa Rwot.
Jabuli 102
Koko pa dano ma tye ki can
1Ai Rwot, winy legana; wek kokona owinnye boti!
2Pe ikanne woko bota do i kare ma atye ki can! Cik iti iwiny lokka, gam doga
oyotoyot i nino ma akok iye boti-ni!
3Karena tye ka rwenyo woko calo yito, ma cogona ducu waŋ awaŋa calo ruk mac.
4Gipwoda woko calo lum mutwo, miyo wiya wil woko ka camo kwon.
5Acur matek kit man; riŋo koma omoko woko i kom cogona likiŋ.
6Abedo calo acut ma bedo i tim, calo tula ma bedo i wi obur.
7Abuto ma nino pe mako waŋa, atye calo winyo ma bedo kene i wi ot malo.
8Lukworra giloko lok aŋec i koma dyeceŋ jwi, jo ma nywara gilwoŋo nyiŋa kun
giceno ki jo mukene.
9Buru doŋ olokke odoko camma, arubo pig waŋa ki ginamatana,
10pi lyeto me akemoni ki kinigani; in doŋ ityeko kwanya ibola woko.
11Kwona obedo calo tipo me otyeno ma cok rwenyo; alokke doŋ adoko calo lum
mutwo.
12Ento in ibedo i wi komkerri matwal, ai Rwot; yalwak me kare ducu gibipo pi
nyiŋi.
13Ibia ci kica maki i kom Cion; kare doŋ oromo me nyuto berri bote; kare ma
iciko pire doŋ oromo.
14Luticci gimare, kadi bed onoŋo doŋ gedo ducu iye odoko odur godi, kica makogi
i kome pien doŋ en odokoapwa.
15Rok ducu bilworo Rwot, luker ducu ma i wi lobo gibilwore pi deyone.
16Rwot bigero Cion odoco; en bituc kun nyuto deyone.
Acoli Baibul
© 1985, Bible Society of Uganda.
977
17En biwinyo lega pa jo ma piny doŋ obwoyogi woko adada, pe bicayo lega me
bako dog ma gikelo i nyime.
18Wek gico lok man gigwok maber pi yalwak me kare ma bibino anyim, wek omi
jo ma pud peya ginywalogi gupak Rwot, ni.
19Rwot oneno piny ki i kabedone maleŋ ma tye malo, en oneno piny i lobo ki i
polo,
20wek cwiny koko pa lumabuc, dok wek egony jo ma doŋ gityeko ŋolo kop me to i
wigi.
21Kumeno dano gibipako nyiŋ Rwot i Cion, gibipake i Jerucalem
22i kare ma lwak me rok ducu cokke kacel, wa ker ducu, pi woro Rwot.
23Rwot oturo tekka woko ma pud atidi; ojwiko nino me kwona obedo manok.
24Awacci, “Ai Lubaŋana, pe ikwany kwona woko ma pud peya ati!” Rwot, in ibedo
nakanaka i kare pa yalwak ducu.
25 I kare macon mukato aŋec iketo guti me te lobo, dok in aye ma itiyo polo ki
ciŋi.
26Gibito woko, ento in ibedo meri matwal; gibiti woko macalo boŋo. In ilokogi
macalo ginaruka, ci gitum woko liweŋ;
27ento in kiti acel, mwaka me kwoni bene pe gik.
28Ibimiyo litinowa, wan luticci, gibibedo ki kuc laboŋo peko mo; dok in aye ma
ibigwoko likwayogi.
Jabuli 103
Pak pi mar pa Rwot
1Pwo Rwot, in tipona; kwona ducu myero opak nyiŋ Rwot maleŋ!
2Pwo Rwot, in tipona; wii pe myero owil i kom mot ducu mabeco ma en omiyi.
3En ma weko balla ducu, en bene ma caŋo two ducu ki i koma.
4En olaro kwona omiyo pe adonyo i bur, oketo mar mere ma pe lokke kacel ki
kicane i koma;
5en miya jami mabeco pi kare me kwona ducu, kun roco tekona kare ki kare
macalo pa ocur.
6Rwot ŋolo kop kakare dok maromrom, ŋolo bene kop pa jo ma giunogi atir.
7En otuco yubbe woko ducu bot Moses, omiyo jo Icrael guneno tic me aura ma en
otiyo.
8 Rwot lakica dok maro dano, kiniga pe make oyot, mar mere ma pe lokke dwoŋ.
Acoli Baibul
© 1985, Bible Society of Uganda.
978
9En pe bibedo ka jukowa kun juyowa kare ducu, kinigane bene pe ri nakanaka.
10En pe timowa kun poro bal ma watimo, dok pe culo kwor i komwa kun poro kit
roc ducu ma watimo.
11Kit macalo polo tye malo i wi lobo, mar mere ma pe lokke bene dit kit meno bot
jo ma lwore.
12Kit macalo tuŋ wokceŋ tye bor kwede ki tuŋ potocen-ni, en kwanyo balwa
woko ducu ki i komwa cwalo ka mabor kit meno.
13Macalo wegi litino bedo ki kica i kom litinogi, Rwot bene kica mako kit meno i
kom jo ma lwore.
14En ŋeyo kit gin ma ecweyowa kwede; en po ni wan apwa mamwa.
15Nino me kwo pa dano obedo calo lum; en lot, turu macalo ature ma tye i okaŋ.
16Yamo kodo yeŋo, ci rwenyo woko liweŋ, kabedo ma en ocuŋ iye-ni doŋ pe
bineye matwal.
17Ento mar pa Rwot ma pe lokke bedo nakanaka pi jo ma wore, dok berre bedo
nakanaka bot jo me yalwak ducu,
18bot jo ma gwoko gicikkene, ma gipo pi tiyo gin ma en ociko.
19Rwot ocibo komkerre i polo; en kabaka ma loyo ducu.
20Wupak Rwot, wun lumalaika matek, ma wulubo cikke, kun wuwinyo lok ducu
ma en waco botwu!
21Wupak Rwot, wun lwak me monnye ducu ma wutye i polo, wun luticce ma
wutiyo gin ma en mito!
22Wupak Rwot, wun ginaketane ducu, i kabedo ducu ma en loyo! Pwo Rwot, in
tipona!
Jabuli 104
Rwot gwoko ginaketane
1Pak Rwot, in tiponal Ai Rwot Lubaŋana, in idit twatwal! Irukke ki dit ki deyo;
2iumo komi woko ki ceŋ calo iruko boŋo. Iyaro polo woko macalo kema ma
giyaro,
3dok igero kicika me otti malo i wi pii. Iloko pol odoko gadigadini, ituk iŋweco
woko ki gadigadini i dye yamo.
4 Iloko yamo odoko laorri, kun leb mac ma lyel gubedo luticci.
5Iketo lobo ocuŋ matek i kom gutine, ma pe biyeŋŋe wacel.
Acoli Baibul
© 1985, Bible Society of Uganda.
979
6Iumo woko ki nam matut calo giumo ki ginaruka, ki pii bene omwonyo godi
woko ducu.
7Ento i kare ma ijuko pii, ci oriŋo woko; i kare ma owinyo dwani omor kun
idaŋŋe natek, ci orwenyo woko liweŋ.
8Omol ki i wi godi okato ocito piny i luŋ, i kabedo ma yam iyero pire.
9Iketo ki pii waŋ lobo ma pe myero oŋol okat i ŋeye, wek pe dok oum lobo woko
odoco.
10Imiyo pii nyette mol i luŋ, kun mol ki i kin godi.
11Lee tim ducu gimato pii meno, kana me tim bene gimato gineko ki orwo.
12Lwak winyi gigero odigi i wi yadi ki i ŋet kulu, ci gibedo ka koko i jaŋ yat.
13Icwalo kot ki i polo cwer piny i wi godi, lobo opoŋ ki jami ducu ma in itiyo.
14Imiyo lum lot doŋo me cam pa dyaŋ, ki ginapita ma myero dano oti kwedgi,
wek dano opur lobo ci onoŋ cam,
15ki koŋo vino ma yo mo cwiny dano, ki moo me wir wek waŋe obed ma ryeny
aryenya, ki dok ocam kwon ma miye teko.
16Yadi pa Rwot limo pii mabup, gin aye yadi cedar me Lebanon ma yam en
opitogi-ni.
17Lwak winyi mapol gigero odigi i wi yadi-kunnu; winyi aramatala bene gibedo i
wi yadi maboco.
18Dyegi me tim gibedo i wi godi ma malo twatwal, ki okile giriŋo gikanne i got.
19Iketo dwe me poko kare; ceŋ ŋeyo kare me potone.
20In aye ma iketo colpiny omiyo dyewor tye; i kare meno aye lee ma gibedo i
buŋa gicako kwede wotgi.
21Litino labwor gidwaro lee ki koko, kun giyenyo cam ma Lubaŋa miyo botgi.
22Ka ceŋ otuc gidok woko cen, ci gibuto i gorogi.
23Dano kato woko cito ka tic ci tiyo ticce nio wa otyeno.
24Ai Rwot, in doŋ itiyo lwak jami mapol! Itiyogi ducu ki ryeko, omiyo lobo opoŋ ki
ginaketani.
25Nam madit malac bene tye kuca, lwak ginaketa ma welgi pe kwanne bedo iye,
gin makwo matino ki madito.
26 Mel bene woto ki iye, dok twol ma min kulu ma iketo-ni bene tuko iye.
27Gin ducu gineno boti, gimito imigi cam i kare ma mitte kikome.
Acoli Baibul
© 1985, Bible Society of Uganda.
980
28Ka imiyogi cam, ci gigamo gicamo woko; ka iyabo ciŋi imiyogi cam, ci giyeŋ ki
jami mabeco mada.
29Ka ikanne woko ki botgi, ci gineno can; ka ikwanyo yamo me yweyoni woko ki
botgi ci gito woko, gidok i apwa ka ma yam gua ki iye.
30Ka iketo yamo me yweyoni i igi ci gibedo kwo; dok bene imiyo lobo doko nyen.
31Deyo pa Rwot myero ori nakanaka! Rwot myero obed ki yomcwiny pi gin ma
en otiyo.
32Rwot neno lobo ci miyo yeŋŋe, en gudo godi ci giduny yito.
33Abiwero wer bot Rwot pi kare me kwona ducu; abiwero wer me pako
Lubaŋana ka pud akwo.
34Wek lok ma alwodo ki i cwinya oyom cwiny Rwot, pien en aye ma miyo abedo
ki yomcwiny.
35Wek gityek lubalo woko liweŋ ki i lobo, dok wek jo maraco bene gurweny woko
matwal! Pwo Rwot, in tipona! Wupwo Rwot!
Jabuli 105
Lubaŋa ki lwakke
1Wumi pwoc bot Rwot, wulwoŋ nyiŋe, wumi ticce oŋene i kin rok ducu!
2Wuwer bote wer me pako en, wutit ticce me aura ducu!
3Wuket deyo i kom nyiŋe maleŋ: jo ma yenyo Rwot cwinygi obed yom!
4Wubin bot Rwot wek wunoŋ tek ki bote, wubed i nyime nakanaka.
5Wupo i kom tic me aura ma en otiyo ducu, taŋo ma yam otiyo ki kop ma en
oŋolo,
6wun likwayo pa Abraim ma yam laticce, wun litino pa Yakobo ma en oyerowu.
7En aye Rwot Lubaŋawa; kop ma en oŋolo romo i lobo ducu.
8En cwinye omoko I kom gicikkene ma bedo nakanaka, i kom lok ma yam ociko,
pi yalwak alip ki alip,
9 en gicikke ma oketo ki Abraim, ki lok ma yam okwoŋo ki Icaka,
10 ma omoko odoko cik bot Yakobo, wek obed gicikke ki Icrael matwal,
11kun wacci, “Abimiyo lobo Kanaan botwu, obed lobo me aleyawu.”
12I kare ma pud gin nok, ma welgi tidi, ma pud gin lubedo i lobo-nu,
13ma giwirre i kin rok mapatpat, ma gia ki i te ker acel gikobo i rok mukene,
14 Lubaŋa pe oye ŋat mo odiyogi. Ojuko luker mapol pigi kun wacci,
Acoli Baibul
© 1985, Bible Society of Uganda.
981
15“Pe wugud kom jo ma an awirogi, pe wutim lunebina marac!”
16 I kare ma Rwot ocwalo kec opoto i lobogi, ci okwanyo camgi ma gikwo kwede
woko ducu,
17 noŋo en ocwalo Yucepu okwoŋo nyimgi, en dano ma yam gicato woko macalo
opii-ni.
18 Gitweyo tyene woko ki nyor matek, girwako atego nyonyo i ŋute,
19nio waŋ ma lok ma en oloko-ni ocobbe kakare; lok pa Rwot oteme onoŋo ni en
tye atir.
20 Kabaka ocwalo dano ci gigonye woko, laloc me lobo ogonyo nyor woko oweko
en ocito gire.
21 Kabaka oketo en obedo rwot ma loyo ode, ki ŋat ma loyo jamine ducu;
22omiye bene twero me pwonyo rwodi kit ma cwinye mito, dok me pwonyo
ludito ma gimiye tam ki ryeko.
23 Omiyo Icrael obino i Ejipt, en Yakobo odoko labedo i lobo pa Kam.
24 Rwot omiyo lwakke gunywalo litino mapol, dok omiyo gudoko tek ma kato
lukworgi.
25Oloko cwiny jo Ejipt omiyo gukwero jone, ci gutiyo ki luticce i kit me bwolo.
26 En ocwalo laticce Moses, ki Aron ma en aye oyero.
27Gutiyo lanyut pa Lubaŋa madito, gutiyo taŋo mapol i lobo pa Kam.
28 Ocwalo colpiny, ci lobo ocido woko odoko collicuc; ento gujemo woko pe
guwinyo lokke.
29 Oloko pii ma i kulu megi odoko remo, omiyo rec ma tye iye ducu guto woko.
30 Lobogi opoŋ ki lwak ogwal mapol ata, kadi wa gaŋ kal pa kabaka noŋo opoŋ ki
ogwal keken.
31 Lubaŋa oloko, ci omiyo lwak lwaŋi madwoŋ obino, ki nyoggi bene gucorre i
lobogi ducu.
32 Omiyo pee ocwer ma ka kot, ki lutkot bene owil mutyeko lobogi woko ducu.
33Ojwero olok ki yat odurogi ducu, ci oturo yadi ducu ma i lobogi.
34 Dok oloko ci bonyo ocorre, lwak litino bonyo ma welgi pe kwanne;
35gucamo ginapita woko liweŋ ki i lobo, gucamo kit kwa ginapita me cam ducu
ma gupuro i lobogi.
36 Oneko litino kayogi wa co woko ducu, ma gin aye jo ma gukwoŋo nywalo ki
tekogi.
Acoli Baibul
© 1985, Bible Society of Uganda.
982
37 Okwanyo jo Icrael okelogi woko ma gutiŋo ryal ki jabu; dano mo ma ogatte i
kin kakane ducu obedo pe.
38I kare ma gua woko ki kunnu jo Ejipt cwinygi obedo yom, pien onoŋo gilworogi
mada,
39 En oyaro pol malo ka wi jone, dok omiyogi mac me menyo piny dyewor,
40 Gulege ci ocwalo aluru, ocwalo kwon mabup ki i polo wek gucam guyeŋ.
41 Obaro got ci pii onyette okatti ki iye, omol ki i dye tim aroo calo kulu.
42En opo i kom cikkene maleŋ, ki i kom Abraim ma laticce.
43En okwanyo jone otelogi ki yomcwiny, ma lwakke ma en oyero gidaŋŋe ki wer
matek.
44 Omiyogi lobo pa lurok, omiyo gukwanyo cam ki i poto ma jo me rok mukene
guyelle iye,
45wek lwakke gulub cikke, dok gugwok gin ma en ociko ducu. Wupak Rwot!
Jabuli 106
Ber pa Lubaŋa bot jone
1 Wupak Rwot! Wumi pwoc bot Rwot, pien en ber; Mar mere ma pe lokke bedo
nakanaka!
2Aŋa ma twero tito pi tic madito matek ma Rwot otiyo, dok aŋa ma twero pako en
muromo maber?
3Jo ma ŋolo kop atir tye ki yomcwiny, jo ma tiyo gin ma tye atir kare ducu!
4Ai Rwot, po pira ka inyuto kicani bot lwakki; konya, bene, ka ibilarogi;
5wek anen kit ma joni ma iyero gibibedo kwede maber, ci anywak bedo ki
yomcwiny kacel ki rokki, wek awakke kacel ki joni ma gin aye gipinnyi.
6Wan kacel ki kwarowa ducu watyeko timo bal; wan watyeko timo roc, watimo
gin maraco adada.
7 Kwarowa pe gutamo pi tic meri me aura ma yam itiyo botgi, i kare ma gitye i
Ejipt: pe gupo i kom bup me mar meri ma pe lokke, ento gujemo woko i kom En
Mamalo Twal i dog Nam Makwar.
8Ento en pud olarogi aye pi nyiŋe, wek emi twerone madit oŋene.
9 Ojuko Nam Makwar, ci nam otwo wokot otelo wigi i dye nam matut calo gitye
ka wot i dye tim mutwo.
10Olarogi ki i ciŋ lukworgi, olarogi ki i twero pa lumerokgi.
11Pii omwonyo lumerokgi woko liweŋ; ŋat mo acel i kingi pe odoŋ.
Acoli Baibul
© 1985, Bible Society of Uganda.
983
12 Lacen lwak guye lokke; guwero wer bene me pake.
13Ento wigi owil woko oyotoyot i kom tic ma en otiyo, gubedo ka tic ma pe doŋ
gukuro ryeko ma a ki bote.
14 Cwinygi opukke pi camo riŋo i dye tim, gutemo i Lubaŋa i tim aroo.
15En omiyogi gin ma gupenye pire, ento ocwalo kit two marac ma balo kom dano
i komgi.
16 I kare ma nyeko omakogi i kom Moses, ki i kom Aron ma en ŋat maleŋ ma
Rwot oyero,
17ci lobo obar omwonyo Datan woko, ka oumo lwak pa Abiram woko bene.
18Mac oturo ki lyel i wi lwakgi; ci leb mac ma lyel-l i owaŋo jo maraco woko ducu.
19 Gucweyo cal-latin twon i Koreb, ci gubedo ka woro cal jabu ma guliyo-ni.
20Guloko deyo pa Lubaŋa woko, guwilo ki deyo pa cal twon dyaŋ ma camo lum.
21Wigi owil woko i kom Lubaŋa Lalargi, ma yam otiyo gin me aura madito i lobo
Ejipt;
22pe gupo pi gin me aura ma en otiyo i lobo pa Kam, ki gin maraco ma kelo lworo
ma en otiyo i dog Nam Makwar.
23Mumiyo en owacci onoŋo ebetyekogi woko, ka nene pe Moses, ma en aye dano
ma eyero, ocuŋ i nyime, i kin en ki lwakke, ci oloko akemone woko omiyo pe
otyekogi.
24 Gucayo lobo maber ma yomo cwiny dano-ni woko, ma pe gubedo ki niye wacel
i kom gin ma Lubaŋa ociko.
25Gubedo i kemagi kun giŋur aŋura, dok pe guwinyo lok ma Rwot owaco botgi.
26Omiyo en otiŋo ciŋe malo okwoŋo kwoŋ botgi ni, ebimiyo gito i dye tim,
27 dok ebikeyogi woko i kin rok mapatpat, kun eketogi woko atata i lobo mapol.
28 Cutcut guribbe ki rok mukene ka, woro jok Baal i Peor, dok gucamo gitum ma
gityero pi jo muto;
29gumiyo kiniga omako Rwot pi gin ma gutimo, ki two gemo marac bene opoto i
komgi.
30Finekaci oa malo, omine pi tyeko lokke, ci two gemo otuggi gik woko cut.
31Gibedo ka po pi lok man ni en dano ma kite atir, gibipo iye bene matwal pi kare
pa yalwak ducu.
32 Gumiyo kiniga omako Rwot i ŋet pii me Meriba pi meno omiyo Moses oneno
can malit pigi.
Acoli Baibul
© 1985, Bible Society of Uganda.
984
33Gumiyo cwiny Moses odoko kec, omiyo oloko lok ma onoŋo myero pe en oloki,
34 Pe guneko jo me rok mukene, kit macalo onoŋo Rwot ocikogi kwede,
35ento gurubbe woko ki lurok, gubedo ka lubo yo me woro cal jogi macalo lurok
giworo.
36Lwak pa Lubaŋa gubedo ka woro cal jogi, ma olokke odoko owic botgi.
37 Gubedo ka tyero litino awobegi ki anyiragi macalo gitum bot jogi.
38 Guneko jo mapol ma gipe ki bal, ma gin aye litino awobegi ki anyiragi, ma yam
gutyero bot cal jogi me Kanaan macalo gitum; ci pi remo pa dano ma guoyo
omiyo lobo odoko gin me kwer.
39Gudoko jo ma keni pi gin: ma gutiyo; i gin ma gutiyo gubedo ka timo tim me
kwele kwele.
40 Mumiyo kiniga omako Rwot i kom jone, omiyo okwero jone woko, ma gin aye
gipinnye-ni.
41Pi meno oweko omiyogi i ciŋ lurok, oweko lukworgi ma yam gidaggi aye
gubedo ka loyogi.
42Lukworgi ounogi mada, gudiyogi piny i te locgi.
43Rwot olaro jone tyen mapol, ento gin gubedo ka jemo woko kome i gin ducu ma
gutimo; gupoto piny twatwal pi balgi.
44Ento Rwot pud owinyo kokogi aye i kare ma gukok, oniaŋ ada ni gitye ki can.
45Omiyo opo pi gicikkene pigi; pi mar mere ma pe lokke omiyo Rwot oŋut oloko
tamme.
46Omiyo jo ducu ma giloyogi macalo opii me bedo ki kica i komgi.
47 Larwa, ai Rwot Lubaŋawa, cokwa woko ki i kin lurok, wek wapwo nyiŋi maleŋ,
waum ka wapaki.
48Gipwo Rwot, Lubaŋa pa Icrael, gipake nakanaka! lo ducu myero guwac ni,
“Amen!” Wupak Rwot!
Jabuli 107
BUK ME ABIC
Pwoc ki pak pi ber pa Lubaŋa
1 Wumi pwoc bot Rwot, pien en ber; mar mere ma pe lokke bedo nakanaka!
2Wek jo ma Rwot okokogi guwac kumeno, gin jo ma en okokogi ki i can,
3kun okwanyogi ki i lobo pa lurok odwokogi cen i lobogi, ma ocokogi ki yo tuŋ
wokceŋ ki yo tuŋ potoceŋ, ki yo tuŋ acam ki yo tuŋ acuc.
Acoli Baibul
© 1985, Bible Society of Uganda.
985
4Jo mogo gubedo ka lak ata i tim aroo, pe gumedo ki noŋo yo ma cito i gaŋ ka ma
myero gubed iye;
5kec ki orwo pii onekogi matek, omiyo gen ducu orwenyo woko ki i cwinygi.
6I kare ma gitye ki can gukok bot Rwot, ci en olarogi ki i can megi.
7Otelogi guwoto ki yo matir, nio ka guo wa i gaŋ ka ma myero gubed iye.
8Myero gupwo Rwot pi mar mere ma pe lokke, ki pi tic me aura ma en otiyo pi
dano!
9En miyo jo ma orwo pii nekogi giyeŋ, ki jo ma kec nekogi bene en miyo giyeŋ ki
jami mabeco.
10Jo mogo gubedo i mutu ki colpiny, lumabuc ma gitweyo ki nyor ma gitye ka
winyo arem madwoŋ,
11pien gujemo woko pe gulubo lok ma Lubaŋa ocikogi kwede, dok gukwero
pwony pa En Mamalo Twal.
12Cwinygi ool woko pi tic matek ma gubedo ka tiyone; gupoto piny, ci onoŋo ŋat
mo pe ma myero okonygi.
13I kare ma gitye ki can gukok bot Rwot, ci en olarogi ki i cangi.
14Okwanyogi okelogi woko ki i mutu ki colpiny, ka ocodo nyor ma gitweyogi
kwede woko lirwatrwat.
15Myero gupwo Rwot pi mar mere ma pe lokke, ki pi tic me aura ma en otiyo pi
dano.
16Oturo kika mola woko ducu, oŋolo rii nyonyo me cego doggola opoko iye woko
i dul aryo.
17Jo mogo komgi obedo lit pi balgi, gubedo ki can madwoŋ pi gin maraco ma
gutimo.
18Gubedo ka kwero kit cam ducu; onoŋo doŋ gicok to.
19I kare ma gitye ki can gukok bot Rwot, ci en olarogi ki i cangi.
20Ocaŋogi ki lok ma en oloko aloka keken, ci olarogi ki i to.
21Myero gupwo Rwot pi mar mere ma pe lokke, ki pi tic me aura ma en otiyo pi
dano.
22Myero gupwoye kun gityero gityer me pwoc, dok gutit pi tic ma en otiyo kun
giwero wer me yomcwiny!
23jo mogo guwoto ki mel i dye nam, ginjo ma ticgi terogi i nam madoŋo.
24Guneno gin ma Rwot twero tiyone, ticce me aura ma en tiyo i nam madoŋo-gu.
Acoli Baibul
© 1985, Bible Society of Uganda.
986
25En oloko, ci yamo matek okodo, omiyo pii me nam otwagge.
26Omiyo mel gutiŋŋe malo ma gicok gudo polo, ka dok gudwogo piny gumwony
woko ka matut i te nam; tekcwinygi orwenyo woko i can marom-meno.
27Gucatte kun gipaŋŋe apaŋa macalo lumero koŋo, ma ryeko otum woko liweŋ ki
i wigi.
28I kare ma gitye ki can gukok bot Rwot, ci en olarogi ki i cangi.
29Ojuko yamo matek ci nam opye mot, ki biamwonyi me nam ducu oliŋ woko
mot.
30Cwinygi obedo yom pi piny ma oliŋ woko mot litik; en okelogi bene wa i waŋ
wat ka ma gimito bino iye, ki lobo ma tar atara ligwek doko waŋ it ma gunnye.
31Myero gupwo Rwot pi mar mere ma pe lokke, ki pi tic me aura ma en otiyo pi
dano.
32Myero gudwore i cokke pa lwak, kun gipake bene i gurre pa ludito.
33En loko kulu-gu ducu doko tim aroo mutwo, dok en juko waŋ it-gu woko ducu,
pii doŋ pe mol ki iye,
34loko lobo mulony doko lobo mubedo kado ma konnye doŋ pe; man timme pi
bal pa jo ma bedo i lobo meno.
35En loko tim aroo mutwo doko ka ma pii poŋ iye.
36En miyo jo ma kec nekogi gibedo kunnu, ci gigero gaŋ ma myero gibed iye;
37gicoyo kodi i potti, gipito olok bene, camgi cek mabup.
38Ginya gidoko mapol pi gum ma Rwot omiyo botgi; en pe weko wel dyaŋigi dok
piny.
39I kare ma giloyogi, ma gileyo wigi kun giunogi, giyelogi, ma gimiyo cwinygi
bene cwer,
40en cayo rwodi ma unogi, miyo giwoto i dye tim ata ka ma yo pe iye.
41Ento en laro jo ma piny obwoyogi ki i cangi, ci medo wel pa jo me odigi macalo
lwak romi.
42Jo ma cwinygi atir gineno ci gibedo ki yomcwiny; jo maraco ducu gijuko lok
woko ki i doggi giliŋ litik.
43Jo maryek myero gubed ka tamo pi jami magi matut ki i cwinygi, wek dano opar
pi mar pa Rwot ma pe lokke.
Jabuli 108
Lega pi kony ki i ciŋ lukwor
(Jab 57.7-11; 60.5-12)
Acoli Baibul
© 1985, Bible Society of Uganda.
987
1Cwinya omoko i komi, ai Lubaŋa, cwinya omoko i komi ma pe lokke! Abiwero
wer kun apaki ki dwan maloŋo! In tipona, co woko!
2Wun naŋa ki opuk bene wuco woko! An bene abicoyo rupiny miyo ceŋ tuc!
3Abimiyo pwoc boti i kin lwak me rok ducu, ai Rwot; abiwero wer me paki i kin
Lurok.
4Mar meri ma pe lokke dit, o wa i polo, dok adani bene dit, o wa i pol.
5Ai Lubaŋa, nyut ditti malo i polo, dok imi deyoni oryeny i wi lobo ducu!
6Larwa ki tekki imi walo lukworwa, dok igam legawa, wek lwak ma imaro
gubwot.
7Lubaŋa oloko ki i kabedone maleŋ ni, “Abipoko Cekem woko ki deyo madit me
loc, dok abipoko nota me Cukot woko i dul i dul bot jona.
8Gilead mera, ki Manace bene mera; Epraim aye tok nyonyo me wiya, ki Juda
mere odoo kerra.
9Ento Moab aye becen me lwokka; ki Edom mera, obedo ka bolo warra; dok
abidaŋŋe matek me loc i kom jo Pilciti.”
10Aŋa ma bikela i gaŋ man ma girumo ki cel gogo? Aŋa ma bitelo wiya tera i
Edom?
11In pe doŋ ikwerowa woko, ai Lubaŋa? In pe doŋ inywako yo ki dul monywa me
cito ka lweny, ai Lubaŋa.
12Konywa me lewny i kom lukworwa, pien kony ma dano miyo pe gin mo!
13Ka Lubaŋa tye ka lweny kacel kwedwa ci wabiloyo; en aye ma binyono
lukworwa diyo woko piny.
Jabuli 109
Koko pa dano ma tye ki can
1Apaki, ai Lubaŋa, pe iliŋ mot!
2Jo maraco ki lugoba gubino ka lweny i koma, kun giloko lok goba keken i koma.
3Gimiya cwercwiny pi lok maraco me adagadaga ma giloko i koma, gilwenyo i
koma noŋo ma pe abalo gin mo.
4Gidota adota kadi bed amarogi, kadi wa i kare ma noŋo atye ka lego pigi.
5Gitimo gin marac i koma pi gin maber ma atiyo botgi, dok gidaga kadi bed
amarogi.
6Yer dano marac wek opid kwede; wek ŋat mo i kin lukworre odote koŋ giteme.
Acoli Baibul
© 1985, Bible Society of Uganda.
988
7Myero giteme ci ginoŋ bal i kome; dok legane bene gikwan macalo bal ma en
otimo!
8 Gijwik nino me kwone woko obed manok, wek dano mukene aye obile jamine!
9Litinone gudok litino kic, ki dakone bene odok daa-to
10Wek litinone gubed lumalgaŋ ma gilak ata kun gibedo ka lego jami alega; myero
giryemgi woko bene ki i wi obur ka ma onoŋo gibedo iye!
11Won banya ma en yam odeno banya bote myero okwany jamine woko ducu ma
etye kwede, dok dano ata-gu myero guyak jamine ma en olimogi ki tic matek-ki.
12Ŋat mo myero pe otim kica bote wacel, dok dano bene pe myero kica omake i
kom litino kicce.
13Wek likwaye ducu guto woko, wek nyiŋe bene dano pe gupo pire i kare pa
yalwak ma bilubo.
14Rwot opo i kom bal pa kwarone, dok pe ojwa bal pa minne woko wacel.
15Wek Rwot opo i kom balgi teretere, ento dano myero pe opo i komgi matwal i
lobo kany.
16Pien dano meno pe otamo me bedo lakica, ento obedo ka ryemo kor lucan ki jo
ma piny obwoyogi, ki jo ma cwinygi cwer ducu nio ka onekogi woko.
17Onoŋo en maro loko lok me ceno dano; wek lok me ceno danone-ni odok i
wiye! En onoŋo dag lamo gum; pi meno ŋat mo pe myero olam gumi kome.
18Onoŋo lok me ceno dano odoko calo koti ma en ruko; wek doŋ obid kome woko
macalo pii, dok macalo moo ma mido i cogone!
19Wek obed calo boŋo ma en odwalo ikome; obed calo del pyer ma nino ducu en
tweyo i pyere!
20Man aye myero obed kit pwod ma Rwot pwodo ki jo ma dota, gin jo ma loko lok
maraco ma gimito rwenyo kwona woko!
21Ento in, ai Rwot Lubaŋana, konya pi deyo me nyiŋi, dok ilara-pi mar meri ma pe
lokke maber-ri!
22An lacan, piny obwoya woko, cwinya bedo ka ton atona keken.
23Arwenyo woko calo tipo me otyeno; yamo kola woko macalo tero bonyo.
24Pi ri kec pi kare malac omiyo coŋa doŋ odoko nyap; omiyo bene amok woko
adoko goro.
25 Adoko doŋ ginaŋala pa jo ma gidota; ka gunena, ci giyeŋo wigi ayeŋa.
26Konya, ai Rwot Lubaŋana; lara pi mar meri ma pe lokke!
27Wek lukworra guŋe ni, in aye ma ilare an, ai Rwot!
Acoli Baibul
© 1985, Bible Society of Uganda.
989
28Wek gin gucen dano, ento in imiya meri gum. Wek alee otwod jo ma lwenye i
koma-ni woko, ci an laticci abed ma cwinya yom.
29Wek jo ma dota gulim can; wek lewic oumgi woko calo guruko boŋo.
30Abimiyo pwoc bot Rwot ki dwan maloŋo; abipake i dye lwakke ka ma gucokke
iye.
31En cuŋ yo tuŋ lacuc i ŋet jo ma piny obwoyogi, pi Larogi ki i cin jo ma ŋolo kop
me to i wigi.
Jabuli 110
Rwot ki kabaka ma en oyero
1 Rwot owaco bot rwoda ni, “Bed I ŋeta yo tuŋ acuc i kabedo me deyo, nio ka
abimiyo lukworri gidoko kom, laten tyeni.”
2Rwot bicwalo odoo ker me twerri ki i Cion. En bimiyo ibedo ka loc i dye
lukworri.
3I nino ma ibilweny i kom lukworri lwakki gibimine kengi boti. Calo toyo ma luk
odiko con, awobeni bene gibibino boti kit meno i wi godi maleŋ,
4 Rwot doŋ okwoŋo kwoŋ, pe dokbiloko tamme, “In ibibedo ajwaka nakanaka i
kit pa Melkijadek.”
5Rwot tye yo tuŋ Iacucci; i nino ma kiniga omake en biloyo luker woko ducu.
6En biŋolo kop i kom jo me rok ducu dok bipoŋo bar me lewny ki kom jo muto;
en biloyo luker ducu ma i wi loboni.
7Kabaka bimato pii ki i laora kulu ma tye i ŋet yo, meno bimiyo en ilo wiye malo.
Jabuli 111
Pak pi tic me aura ma Rwot otiyo
1Wupak Rwot. Abimiyo pwoc bot Rwot ki cwinya ducu, i dul pa jo ma cwinygi
atir, i dye lwak ma gucokke.
2Tic ma Rwot tiyo dito dok me aura mada; jo ducu ma ticce yomo cwinygi giketo
cwinygi twatwal me niaŋ iye.
3Gin ducu ma en tiyo opoŋ ki deyo dok ki tek; dok porre mere bedo nakanaka.
4En pe weko wiwa wil i kom ticce me aura ma en otiyo; Rwot ber dok lakica.
5En miyo cam bot jo ma lwore; wiye bene po twatwal i kom gicikkene.
6En onyuto twero me ticce bot lwakke, omiyogi lobo pa lurok wek gucam obed
megi.
7Tic ma en tiyo ducu obedo me ada dok tye atir, cikke ducu tye iye gen madwoŋ.
Acoli Baibul
© 1985, Bible Society of Uganda.
990
8Gimoko matwal dok giri nakanaka, ma myero gilubgi ki ada dok ki cwiny ma
atir.
9En okelo lar bot jone, dok oketo gicikkene kwedgi me bedo matwal. En leŋ dok
myero gilwore!
10 Lworo Rwot aye acakki me ryeko, doŋ jo ma lubo gin ma en ociko gibedo ki
niaŋ maber. Dano gibipake nakanaka!
Jabuli 112
Yomcwiny ma dano ma lworo Rwot limo
1Wupak Rwot. Tye ki gum dano ma lworo Rwot, ma bedo ki yomcwiny mada ka
lubo cikke.
2Likwayone gibibedo twoni oteka i lobo ma gibedo iye; likwayo pa ŋat ma cwinye
atir gibimiyogi gum.
3Jone gibilony dok gibedo ki lwak jami mapul, dok kite ma atir-ri bene bibedo
nakanaka.
4Ceŋ tuc, ryeny i colpiny pi jo ma cwinygi atir; Rwot ber, lakica, dok oporre.
5Dano ma cwinye yom, ma miyo banya bot luwote, bibedo maber, dano ma tiyo ki
jo ducu ki gen.
6Dano ma kite atir pe gibidiro cen; gibipo pire nakanaka.
7En pe bedo ki lworo kadi ka owinyo lok marac me cwercwiny: bedo ma cwinye
tek kun geno Rwot.
8En bedo ma cwinye opye mot, pe bilworo gin mo, nio waŋ ma oneno ka giloyo
lukworre.
9 En poko jami noŋo bot lucan; dok kite ma atir-ri bibedo nakanaka; en bibedo ki
twer dok gibiwore.
10Dano marac ka oneno, ci kiniga mako woko; bibedo ka mwodo lake ma cwinye
poto; gen pa dano marac rwenyo woko matwal.
Jabuli 113
Pak pi ber pa Rwot
1Wupak Rwot! Wun lutic pa Rwot wupake, wupak nyiŋ Rwot!
2Gipak nyiŋ Rwot nakanaka nia tin nio nino ma pe tum!
3Cakke wokceŋ nio kwede yo tuŋ potoceŋ myero gipak nyiŋ Rwot!
4Rwot tye malo i wi rok ducu, ki deyone bene tye malo okato polo woko.
5Aŋa ma calo Rwot Lubaŋawa, ma bedo i kabedone ma tye malo,
Acoli Baibul
© 1985, Bible Society of Uganda.
991
6ma kulle neno piny ka mabor ki kunnu, ma neno polo ki lobo?
7En ilo lucan malo nia ki i apwa, dok tiŋo jo ma piny obwoyogi kwanyogi woko ki
i wi odur,
8ci miyo gibedo kacel ki rwodi, ma gin aye rwodi pa lwakke.
9En miyo paco bot dako ma lalur, dok miyo noŋo litino ci doŋ bedo ki yomcwiny
madwoŋ. Wupak Rwot!
Jabuli 114
Wer ma giwero i nino maditme Kato
1 I kare ma jo Icrael gua woko ki I Ejipt, i kare ma likwayo pa Yakobo guweko
lobo pa lurok ma jone loko leb mapat atika.
2Juda odoko kabedo maleŋ pa Rwot, ci Icrael odoko lobone ma en loyo.
3 Nam oneno ci oriŋo woko, kulu Jordan ocuŋ woko ma pe mol.
4Godi gupye calo nyogi romi, ki cere-gu gupye calo litino romi.
5In nam, aŋo mutimme mumiyo iriŋo woko-ni? Dok in Jordan, icuŋ woko ma pe
imol piŋo?
6Wun godi kono, piŋo wubedo ka pye calo nyogi romi? Wun cere, piŋo wubedo ka
pye calo litino romi?
7In lobo, myero iyeŋŋe, pien Rwot doŋ cok bino; yeŋŋe i nyim Rwot, Lubaŋa pa
Yakobo,
8 ma loko pata got doko ka ma pii poŋ iye, ki got mabit-gu loko doko waŋ it ma
gunnye agunya.
Jabuli 115
Lubaŋa acel me ada
1Deyo obed boti keken, ai Rwot, ento pe obed botwa, pi mar meri ma pe lokke
kacel ki adani.
2Piŋo lurok myero gupenywa ni, “Lubaŋawu tye kwene?”
3Lubaŋawa tye i polo, en tiyo gin ma cwinye mito.
4 Cal lubaŋagi gitiyo ki ryal dok ki jabu; meno gin ma dano gutiyo ki ciŋgi.
5Doggi tye, ento pe gitwero lok, waŋgi bene tye, ento pe gitwero neno piny.
6Itgi tye, ento pe gitwero winyo lok, umgi tye, ento pe gitwero ŋweyo piny.
7Ciŋgi tye, ento pe gitwero mulo piny, tyengi bene tye ento pe gitwero wot; dok
pe tye gin mo ma twero winnye ki i dwangi.
Acoli Baibul
© 1985, Bible Society of Uganda.
992
8Jo ma gitiyo cal lubaŋa magi girom aroma kwedgi, ki jo ducu ma geno cal lubaŋa
magi bene gitye kit meno.
9Wun jo Icrael, wugen Rwot! En aye ma konyowu dok gwokowu.
10Wun jo me ot pa Aron bene wugen Rwot! En aye ma konyowu dok gwokowu.
11Wun jo ma wulworo Rwot, wugen Rwot! En aye ma konyowu dok gwokowu.
12Rwot pud po i komwa dok bimiyowa gum; en bimiyo gum bot jo Icrael, ki bot jo
me ot pa Aron ducu.
13 Rwot bimiyo gum bot jo ducu ma gilwore, bot jo matino ki bot jo madito ducu
maromrom.
14Rwot omed litino botwu, wun kacel ki likwayowu.
15Rwot myero omiwu gum, en muketo polo ki lobo!
16Polo obedo jami pa Rwot kene, ento omiyo lobo bot dano, ni gubed iye.
17Jo muto pe gipako Rwot, kadi bed wa ŋat ma donyo piny ka ma piny oliŋ mot
bene pe pako Rwot.
18Ento wan jo makwo wabimiyo pwocwa bot Rwot nia tin nio nino ma pe tum.
Wupak Rwot!
Jabuli 116
Dano ma gilaro ki i to pako Lubaŋa
1Amaro Rwot, pien en owinyo kokona; en owinyo dwana kacel ki legana me bako
dog ma alege kwede.
2Kit macalo en ociko ite me winyo legana-ni, pi meno abibedo ka kok bote nino ki
nino pi kare me kwona ducu.
3To ociko owicce oruma kwede woko dyere, arem me lyel bene otwene woko i
koma likiŋ; abedo ki can dok ki remcwiny madwoŋ.
4Cutcut akok bot Rwot ni, “Ai Rwot, alegi, Lara do!”
5Rwot lakica dok oporre; Lubaŋawa latim kica.
6Rwot gwoko jo ma kwiya piny; kare ma gidiya woko piny, en olara.
7In tipona, bed ki gen, pien Rwot doŋ otyeko nyuto bene bota.
8Rwot olara ki i to; ojuko pig waŋa woko, dok ogwoka omiyo tyena pe ogwaŋŋe
atata.
9Atye ka wot i nyim Rwot i lobo pa jo makwo.
10 Amedde ki ye en, kadi onoŋo awacci, “Can doŋ oketo koma woko”,
Acoli Baibul
© 1985, Bible Society of Uganda.
993
11ki i kare ma onoŋo abedo ki lworo ma awacci, “Dano ducu pe genne.”
12Abimiyo gin aŋo bot Rwot pi gin maber ducu ma en otiyo pira?
13Abitiŋo gityer amata i kikopo akelo bot Rwot, abipwoye kun alwoŋo nyiŋe, pien
olara.
14Abicobo kwoŋ ma yam akwoŋo bot Rwot, i nyim lwakke ducu ka ma gucokke
iye.
15Ka ŋat acel ki i kin jo ma geno Rwot oto cwero cwiny Rwot mada.
16Ai Rwot, an laticci; an laticci, ma latin pa aŋecani. In doŋ ityeko gonyo nyor ma
gitweya kwede woko.
17Abityero boti gitum me pwoc dok abikok boti kare ducu.
18Abicobo kwoŋ ma yam akwoŋo bot Rwot, i nyim lwakke ducu ka ma gucokke
iye,
19i dyakal me ot pa Rwot, i Jerucalem. Wupak Rwot.
Jabuli 117
Pako Rwot
1 Wupak Rwot, wun rok ducu! Wudwore, wun lwak me rok ducu!
2Mar mere ma pe lokke dit piwa, ki adane bene bedo matwal. Wupak Rwot!
Jabuli 118
Lega me pwoc pi loyo lweny
1 Wumi pwoc bot Rwot, pien en ber, mar mere ma pe lokke bedo nakanaka!
2Jo Icrael myero guwacci, “Mar mere ma pe lokke bedo nakanaka.”
3Jo me ot pa Aron myero guwacci, “Mar mere ma pe lokke bedo nakanaka.”
4Jo ma lworo Rwot bene myero guwacci, “Mar mere ma pe lokke bedo nakanaka.”
5Akok bot Rwot ki i can; Rwot ogamo legana ci ogonya woko.
6 Rwot tye kweda, pe abilworo gin mo. Dano kono twero timo gin aŋo bota?
7Rwot tye kweda, en aye ma konya. Abineno jo ma daga ki wan me loc.
8Riŋo ka larre bot Rwot ber kato geno dano.
9Riŋo ka larre bot Rwot ber kato geno rwodi.
10Rok ducu onoŋo oruina woko dyere, ento atyekogi woko ducu i nyiŋ Rwot!
11Guruma woko dyere, guruma woko dyere i kabedo ducu; ento atyekogi woko
ducu i nyiŋ Rwot!
Acoli Baibul
© 1985, Bible Society of Uganda.
994
12Guruma woko dyere calo nyig kic, gubino i koma oyotoyot macalo mac ma
waŋo tim, ento atyekogi woko ducu i nyiŋ Rwot!
13Gucora matek ma onoŋo doŋ acok poto, ento Rwot okonya.
14 Rwot aye tekka ma apako ki wer, en doŋ odoko lalarra.
15Wuwiny wer ma giwero me loc i kema pa jo ma kitgi atir: “Ciŋ Rwot ma lacuc
lwenyo lweny matek!
16Twerone omiyo waloyo, twerone matek i lweny-nyi!”
17Pe abito, ento abibedo kwo, kun atito pi gin ma Rwot doŋ otiyo.
18Rwot doŋ opwoda marac twatwal, ento pe oneka woko gire.
19Yabba doggaŋ me kit ma atir, wek adony ki iye, ci ami pwoc bot Rwot.
20Man aye doggaŋ pa Rwot, jo ma kitgi atir gibidonyo ki iye.
21Apwoyi pien doŋ igamo legana, doŋ idoko lalarra.
22 Got ma lugedo gukwero, en aye odoko got madit me twok ot.
23Man Rwot aye mutimo, obedo botwa lok me aura.
24Man aye nino ma Rwot omiyo botwa; wakweru nino man ki yomcwiny
madwoŋ.
25 Ai Rwot, walegi, ilarwa! Rwot walegi, mi ticwa ducu ocobbe kakare!
26 Lubaŋa omi gum i kom ŋat ma bino i nyiŋ Rwot! Walamo gum i komwu ki i ot
pa Rwot.
27Rwot aye Lubaŋa en doŋ omiyo piny odoko leŋ botwa. Wumak jaŋ yat wuwot
kwede ma wurye i tyeŋ, wuwot wurum kwede keno tyer.
28Abimiyo pwoc boti, pien in Lubaŋana; dok abidwori bene.
29Wumi pwoc bot Rwot, pien en ber, mar mere ma pe lokke bedo nakanaka!
Jabuli 119
Cik pa Rwot
1Gitye ki gum jo ma pe tye ki bal mo, ma gibedo kun gilubo cik pa Rwot!
2Gitye ki gum jo ma gwoko lok me cadenne, ma giyenyo en ki cwinygi ducu,
3jo ma pe timo gin marac, ento gibedo kun gilubo yo pa Rwot.
4Doŋ ityeko ciko pi pwonnyi ni gigwok maber ki leŋcwiny.
5Wek abed ma acuŋ matek i yona kun agwoko cikki!
6Bimiyo lewic pe maka, abiketo cwinya me lubo gin ducu ma ceŋ doŋ iciko.
Acoli Baibul
© 1985, Bible Society of Uganda.
995
7Abipaki ki cwiny ma tye atir, ka doŋ apwonyo cikki ma tye atir-ri.
8Abigwoko gin ma iciko; pi meno pe ibwota woko!
Lubo cik pa Rwot
9Latin awobi bigwokke niŋniŋ yone ma pe balo? Gwokke i yone kun lubo lok ma
in iciko.
10Ayenyo in ki cwinya ducu; gwoka wek pe aŋak woko ma abwoto lubo cikki.
11Doŋ akano lokki i cwinya, wek pe atim bal mo i nyimi.
12Apwoyi, ai Rwot; pwonya ki cikki!
13Abituco ki doga ka maleŋ lok ducu ma yam iciko mua ki idogi.
14Cwinya okwe woko liyoo pi lok me caden meri ma inyuto, calo pi lonyo
madwoŋ ma alimo ducu.
15Abilwodo lok me pwonnyi ki i cwinya, dok abiketo waŋa me ŋiyo kit yo me
pwonnyi ducu.
16Abibedo ki yomcwiny pi cikki; wiya pe biwil i kom lokki wacel.
Yomcwiny ma dano noŋo i lubo cik pa Rwot
17Nyut berri bota an laticci, wek abed kun alubo lokki.
18Yab waŋa wek anen piny, anen jami me aura ma tye i cikki.
19An atye macalo labedo i wi lobo man; pe ikan cikki woko bota!
20Cwinya pukke i kare ducu kun amito niaŋ lok me cikki.
21Ijuko jo ma lunywar, ma gin aye jo ma doŋ gityeko ceno, jo ma ŋak ma gibwoto
cikki.
22Kwany ŋala ki cacgi woko ki i koma, pien abedo ka gwoko lok me cadenni.
23Kadi bed rwodi gicokke kacel gibedo ka piro lok i koma, ento an laticci pud
abimedde: ki lwodo lok i kom cikki ki i cwinya.
24Lok me cadenni yomo cwinya mada; tam ducu mabeco me ryeko anoŋo ki iye.
Keto cwiny i lubo cik pa Rwot
25Abuto piny i apwa ma doŋ giloya woko; roc kwona odoco kit macalo yam iciko!
26I kare ma atuco boti gin ducu ma ceŋ atiyo, in igamo doga; pwonya ki lok me
cikki.
27Pwonya wek aŋe kit yo ma myero alub kwede cikki, ci abibedo ka lwodo lok i
kom ticci me aura ma doŋ itiyo.
28Cwercwiny doŋ obwoya woko; miya teko, kit macalo yam iciko.
Acoli Baibul
© 1985, Bible Society of Uganda.
996
29Gwoka wek pe alub yo marac, ento pwonya ki cikki pi kicani.
30Ayero doŋ me bedo ki gen, kun aketo cwinya i kom cikki twatwal.
31Ai Rwot, atyeko mako lok me cadenni woko likiŋ; pe iwek lewic omaka.
32Abibedo ka lubo cikki ki mitkom, ka imedo niaŋ matut bota.
Lega pi limo niaŋ matut
33Ai Rwot, pwonya wek aŋe kit yo ma myero alub kwede cikki, ci abigwoko nio
wa i agiki.
34Miya aniaŋ i cikki, wek agwoki, ci abed ka lubone ki cwinya ducu.
35Tela i yo me cikki, pien yomo cwinya mada.
36Wek abed ki miti me lubo lok me cadenni, kato ma abedo ki cwiny me noŋo
lonyo.
37Pe iwek abed ka neno jami atata ma konygi pe; ento miya kwo me lubo yoni.
38Mok cikkeni bota an laticci, ma icikke kwede bot jo ma gilworini.
39Kwany tim cac ma miya lworo woko ki i koma; pien cikki ducu beco.
40Nen, cwinya pukke pi noŋo cikki; in iporre, pi meno miya kwo!
Geno cik pa Rwot
41Nyutta kit macalo mar meri ma pe lokke tye kwede i koma, ai Rwot, dok ilara,
kit macalo yam iciko.
42Man bimiyo agamo dogjo ma loko lok agec i koma, pien ageno lokki.
43Pe ikwany lok me ada woko ki i doga, pien genna tye i cik me ŋolo koppi.
44Abigwoko cikki teretere ma pe akeŋ, abigwoko nakanaka!
45Abibedo ka ma cwinya mito ki kuc, pien doŋ atemo lubo cikki.
46Abitito lok me cadenni bene i nyim luker, ma lewic pe bimaka wacel.
47Anoŋo yomcwiny i lubo cikki ducu, pien amarogi mada.
48Aworo cikki ducu, ma amarogi-ni, ci abilwodo lok me cikki ki i cwinya.
Gen i kom cik pa Rwot
49Po i lok ma yam icikke kwede bota, an laticci, ma imiya doŋ aketo genna iye-ni.
50Kadi ka atye i can, lokki kweyo cwinya; pien cikkeni doŋ omiya kwo.
51Jo ma kwiya Lubaŋa ginywara anywara, ento pe alokke aweko cikki.
52Ka apo i kom cik ma yam ipwonya kwede i kare mukato aŋec, kweyo cwinya, ai
Rwot.
Acoli Baibul
© 1985, Bible Society of Uganda.
997
53Akemo malyet omaka woko pi jo maraco, pien gibwoto cikki pe gilubo.
54I ot ma abedo iye ma bor ki pacona kikome, ayubo wer ma awero pi cikki.
55Apo piri i dyewor, ai Rwot, dok alubo cikki.
56Man aye gum ma alimo omiyo agwoko pwonnyi macon ducu.
Keto cwiny i cik pa Rwot
57In aye gin ducu ma amito, ai Rwot acikke me lubo lokki ducu.
58Alegi ki cwinya ducu, tima kica, kit macalo yam icikke kwede.
59Ka atamo pi lubo yoni ci alokke acikke me lubo lok me cadenni.
60Arune woko oyotoyot ma pe agalle ka lubo cikki.
61Kadi bed jo maraco gitelo tolgi giciko giruma kwede dyere macalo owic, ento
wiya pe biwil i kom cikki.
62Aa malo ka paki i dyewor pi cikki me ŋolo kop ma tye atir.
63An larem dano ducu ma lwori ki jo ma gilubo cikki.
64Ai Rwot, lobo opoŋ ki mar meri ma pe lokke; pwonya ki cikki!
Ber ma tye i cik pa Rwot
65Ai Rwot, igwoko cikkeni giri, dok itiyo kweda maber, an laticci.
66Pwonya ki ŋolo kop maber ki ŋec, pien ageno gin ma iciko.
67I kare ma pud peya imiya can, onoŋo aŋak woko ata; ento kombeddi doŋ
agwoko lokki.
68In iber, dok itimo gin maber bene; pwonya ki cikki.
69Jo ma lunywar gimedo lok goba i koma, ento an alubo cikki ki cwinya ducu.
70Jo-nu cwinygi opune woko calo moo dwolo, ento an anoŋo yomcwiny i cikki.
71Can ma alimo-ni obedo ber bota matek, wek apwony lok me cikki.
72Lok me cik ma imiya ber bota makato lwak lim me jabu ki ryal alip ki alip.
Ŋolo kop ki cik pa Rwot
73In aye ma iketa dok igwoka bene maber; miya niaŋ matut wek apwony lok me
cikki.
74Jo ma lwori gibinena ci gibedo ki yomcwiny, pien doŋ ageno lokki.
75Ai Rwot, aŋeyo ni ŋolo koppi tye atir, imiyo aneno can pi ada ma itye kwede.
76Wek mar meri ma pe lokke obed pi kweyo cwinya, kit macalo yam icikke kwede
bota an laticci.
Acoli Baibul
© 1985, Bible Society of Uganda.
998
77Tima kica wek abed kwo, pien anoŋo yomcwiny i cikki.
78Wek lewic omak jo ma lunywar pien gubita ki lok goba; ento an abibedo ka
lwodo lok i kom pwonnyi.
79Wek jo ma gilwori gubin bota, ci guŋe lok me caden meri.
80Wek abed ma cwinya leŋ kun alubo cikki, wek lewic pe omaka.
Lega pi lar
81Tipona ool woko pi kuro lar meri; ageno lokki.
82Waŋa doŋ oballe woko pi neno gin ma icikke pire; apenyi ni, “Ibikweyo cwinya
awene?”
83Doŋ adoko calo opoko koŋo vino ma yito obalo woko, ento wiya pud peya owil i
kom cikki.
84Imito an laticci akur pi kare ma rom mene? Ibiŋolo kop i kom jo ma gilwenyo i
koma-ni awene?
85Jo ma lunywar ma pe gilubo cikkini gukwinyo bur ma myero apot iye.
86Cikki ducu tye ada; ento dano gilwenyo i koma ki loko lok goba; konya do!
87Onoŋo doŋ gicok tyeko kwona woko ki i lobo, ento an pe abwoto cikki.
88Miya abed kwo pi mar meri ma pe lokke, wek agwok lok me cadenni ma yam
iloko ki dogi-ni.
Bedo ki niye i cik pa Rwot
89Ai Rwot, lokki bedo nakanaka; tye ma icibo ocuŋ woko likiŋ i polo.
90Gen ma itye kwede bedo bot yalwak me kare ducu; icibo lobo ocuŋ matek i
kabedone.
91Jami ducu ocuŋ nio wa onyoo pi cikki; pien gin ducu luticci.
92Ka nene pe anoŋo yomcwiny i cikki, kono ato i canna.
93Wiya pe biwil i kom pwonnyi, pien igwoka pi cikki omiyo pud akwo.
94An a danoni, lara do! Atemo lubo cikki mada.
95Jo maraco gikanne gikiya wek gineka woko, ento an atamo pi lok me cadenni.
96Doŋ aneno ni jami ducu ma i wi lobo agikkigi tye, ento cikki pe tye ki agikkine.
Mar pi cik pa Rwot
97Amaro cikki twatwal! Abedo ka lwodo lok i kom cikki dyeceŋ jwi.
98Cikki miyo abedo ryek akato lukworra woko, pien atye kwede nino ducu.
Acoli Baibul
© 1985, Bible Society of Uganda.
999
99Doŋ atye ki niaŋ maber muromo, akato lupwonnya woko ducu, pien abedo ka
lwodo lok i kom lok me cadenni kare ki kare.
100Aniaŋ bene aloyo jo muteggi, pien alubo gin ma iciko.
101Ajukke kena wek pe atim gin marac, pi gwokolokki.
102Pe aweko pwonnyi, pien in doŋ ityeko pwonya.
103Lokki bille mamit adada ki bota lim i doga makato moo kic woko!
104Alimo ryeko madwoŋ ki i cikki pi meno omiyo akwero yo ma bwola-gu ducu.
Leŋo ma tye i cik pa Rwot
105Lokki calo tara ma menyo ka tyena, dok tye calo ceŋ ma menyo yo ma awoto
iye.
106Doŋ atyeko kwoŋo kwoŋ dok amoko bene, me lubo pwonnyi ma tye atir.
107Arem me can ma atye kwede doŋ oketo koma woko; ai Rwot, gwoka abed
makwo kit macalo yam icikke kwede.
108Gam pwocca me pak ma akelo boti, ai Rwot, dok ipwonya ki cikki.
109Kare ducu-ayubbe me miyo kwona i peko, ento wiya pe wil i kom cikki.
110Jo maraco guciko owic me maka, ento an pe aŋak aweko lubo cikki.
111Lok me cadenni gin aye gipinnya ma ri nakanaka; ada, gin aye gimiyo abedo ki
yomcwiny.
112Aketo cwinya ada me tiyo gin ma iciko
nakanaka, nio wa i kare me agik. Cik pa Rwot miyo dano bedo ki kuc
113Adag jo ma tamgi tye aryo, ento amaro cikki.
114In aye kalarrena ki kwotta, ageno lok ma iciko.
115Ayu woko ki ka ŋeta, wun lutim maraco, wek abed kun alubo cik pa Lubaŋana.
116Konya macalo yam, doŋ iciko, wek abed kwo, pe ibal cwinya woko pi gen ma
doŋ atyeko geni kwede.
117Tiŋa malo ijola woko, ci abibedo maber ki kuc, miyo abiketo cwinya ka lubo
cikki teretere.
118Ikwero jo ma ŋak woko ma giweko lubo cikki; ada, ryekogi-ni pe konyo gin
mo.
119Itiyo ki jo maraco ducu ma tye i wi lobo-ni macalo yugi; pi meno an amaro
lubo lok me cadenni.
120Koma ducu myel amyela pi lworo in, locci me ŋolo kop omiyo apoŋ ki lworo.
Acoli Baibul
© 1985, Bible Society of Uganda.
1000
Lubo cik pa Rwot
121Atiyo gin ma tye atir dok kakare; pe iweka i ciŋ lukworra ma giuna-ni.
122Cuŋ pira, an laticci, pi kelo kuc, wek jo ma lunywar pe guuna.
123Waŋa doŋ ool woko pi kuro larri, dok pi kit ma ibicobo kwede cikkeni ma tye
atir-ri.
124Ti ki laticci ki mar meri ma pe lokke, dok ipwonya ki lok me cikki.
125An laticci, miya aniaŋ maber, ci wek aŋe lok me cadenni.
126Rwot, kare doŋ oromo myero iti ticci, pien lwak guturo cikki woko pe doŋ
gilubo.
127Pi meno amaro cikki makato jabu, kadi ki jabu ma giliyo maberre.
128Aloyo kwona kun abedo ka lubo cikki; adag yo me bwola-gu ducu.
Miti me lubo cik pa Rwot
129Pwonnyi ducu tye me aura; pi meno alubogi ki cwinya ducu.
130Tito lokki miyo ceŋ bot dano, dok miyo niaŋ bot jo ma pe ki ŋec.
131Aŋamo doga, abedo ka omo cwinya ki yweyo, pien amito alub cikki.
132Bin bota, ci itima kica, kit macalo itimo kwede kica bot jo ma maro nyiŋi.
133Gwoka wek pe apoti, kit macalo yam doŋ iciko, pe iwek bal mo olo kwona.
134Lara woko ki i ciŋ jo ma giuna, wek abed kun agwoko cikki.
135Nen laticci ki waŋ me kica, dok ipwonya ki lok me cikki.
136Pig waŋa cwer dok mol matek, pien dano pe gigwoko cikki.
Cik pa Rwot tye atir dok kakare
137In iporre, ai Rwot, dok kop ma iŋolo tye atir.
138Iyero lok me cadenni kun ilubo kiti ma atir, ki gen madwoŋ bene.
139Nyeko ki kiniga waŋo koma calo mac, pien lukworra wigi owil woko i kom
lokki.
140Gitemo cikkeni adada, miyo an laticci amaro.
141An atidi mo, dok gicaya bene, ento wiya pe wil i kom lok me cikki.
142Porreni tye atir dok bedo nakanaka, ki cikki bene cik me ada.
143Can ki cwercwiny doŋ opoto woko i koma, ento cikki aye miya yomcwiny.
144Lok me cadenni tye atir dok bedo nakanaka; miya niaŋ maber ci abibedo kwo.
Lega pi lar
Acoli Baibul
© 1985, Bible Society of Uganda.
1001
145Akok boti ki cwinya ducu, gam doga, ai Rwot! Abigwoko cikki.
146Akok boti; lara, ci abilubo lok me cikki.
147Aa malo ma pud peya piny oru akok boti pi kony; pud ageno lokki.
148Abuto i dyewor ci aco woko, waŋa bedo twolo, kun abedo ka lwodo pi cikki ki i
cwinya.
149Ai Rwot, winy dwana pi mar meri ma pe lokke; roc kwona odoco i locci ma tye
atir.
150Jo ma lwenyo i koma ginyiko cok kun gitamo me timo gin marac; gitye ka
mabor adada ki cikki.
151Ento in icok kweda, ai Rwot, cikki ducu cik me ada.
152Apwonnye ki lok me caden meri ducu nia wa con, ni iketogi me bedo
nakanaka.
Koko pi lar
153Nen canna dok i lara, pien wiya pe wil i cikki.
154Pid pira ci ikoka: miya kwo kit macalo yam iciko.
155Jo maraco pe gibiromo larre wacel, pien pe gitemo me lubo cikki.
156Ento kicani dit makato, ai Rwot; miya kwo kit macalo locci tye atir-ri.
157Jo ma lwenyo i koma ki lumerokka gipol, ento pe aleŋŋe aweko lubo pwonnyi.
158Ka aneno lutim roro, ci cwinya lemo alema i komgi, pien pe gigwoko cikki.
159Koŋ itam kit macalo amaro kwede lok me cikki! Gwok kwona pi mar meri ma
pe lokke.
160Lokki ducu ocuŋ i kom ada, cikki ducu tye atir gibedo nakanaka.
Mine me lubo cik pa Rwot
161Rwodi gilwenyo i koma laboŋo tyen lok mo, ento abedo kun atye ki lworo i
cwinya pi lokki.
162Abedo ki yomcwiny pi lokki calo dano ma onoŋo jami mapol ma giyako.
163Adag dok akwero lok goba, ento amaro cikki.
164Apaki nino ki nino tyen abiro pi cikki ma tye atir.
165Jo ma maro cikk i limo kuc madit; pe tye gin mo ma bimiyo giyokke atata.
166Ai Rwot, ageno larri, dok bene atiyo gin ma cikki mito.
167Agwoko lok me cikki ducu i cwinya, dok amarogi ma pe twerre.
Acoli Baibul
© 1985, Bible Society of Uganda.
1002
168Agwoko cikki ki lok ma ipwonya kwede ducu; in bene ineno gin ducu ma atiyo.
Lega pi kony
169Wek kokona oo boti do, ai Rwot; miya abed ki niaŋ maber ma lubo kit ma lokki
tye kwede.
170Wek lega me bako doga bene oo boti; lara kit macalo yam icikke kwede.
171Abiŋamo doga kun apaki, wek ipwonya ki cikki.
172Abiwero lokki awera ki doga, pien cikki ducu tye atir.
173Yubbe kun iketo ciŋi me konya, pien doŋ ayero me lubo cikki.
174Atye ka yenyo larri, ai Rwot, dok cikki aye miya yomcwiny.
175Miya abed kwo, wek abed ka paki, wek pwony me cikki bene okonya.
176Aŋak woko ata calo romo murwenyo; myero iyenya, an laticci, pien wiya pe
wil i kom cikki.
Jabuli 120
Lega me lar i kom lok me bwola
1I kare ma atye i can akok bot Rwot, wek ogam doga, kun akok ni.
2“Lara do, ai Rwot, ki bot jo ma loko lok goba, ki bot jo ma bwolo dano ki lok
doggi.”
3Gibiminiwu gin aŋo kono? Dok gin aŋo makato ma gibitiyo i komwu, wun jo ma
bwolo dano ki dogwuni?
4Gibicwalo i komwu atero mabit pa lulweny, ki lodi mac yen opok ma otwak!
5Aneno can adada, pien abedo Mecek macalo labedo, dok pacona tye i dye kema
pa jo Kedar!
6Abedo doŋ ari pi kare malac twatwal i kin jo ma dag kuc.
7Amito wabed ki kuc; ento tek aloko lok mo, gin gilokke gicuŋ pi lweny!
Jabuli 121
Rwot aye ma gwokowa
1Atiŋo waŋa malo aneno yo tuŋ kom godi; kony ma amito-ni a ki kwene?
2Kony ma amito-ni a ki bot Rwot, muketo polo ki lobo.
3En pe biweko tyeni cer, ŋat ma gwoki pe bibuto nino woko ata.
4Nen, en aye ma gwoko jo Icrael, pe bibuto nino woko licwic ma kwiya kome.
Acoli Baibul
© 1985, Bible Society of Uganda.
1003
5Rwot aye ŋat ma gwoki; dok tye calo tipo me ka yweyoni, tye yo tuŋ ciŋi ma
lacuc.
6Ceŋ pe biwaŋi i dyeceŋ, kadi dwe bene pe biwaŋi i dyewor.
7Rwot bigwoki ki i gin maraco woko ducu, en bigwoko kwoni.
8Rwot bigwoki ka icito woko nyo kadi ka idwogo cen, nia i kare-ni cito kwede
anyim nakanaka.
Jabuli 122
Lega ni Jerucalem obed ki kuc
1Abedo ki yomcwiny i kare ma guwaco bota ni, “Wacitu i ot pa Rwot!”
2Wabedo ka cuŋ acuŋa ki tyenwa i dog gaŋ me Jerucalem!
3Jerucalem doŋ gigero odoco matek, ma ocuŋ nen maber atika!
4Man aye ka ma kaka ma Rwot oyero gibino iye, gin aye jo Icrael; gibino ka miyo
pwoc bot Rwot, kit macalo yam giciko kwede pigi.
5Komker me ŋolo kop giketo tye kunnu, gin komker me ot pa Daudi.
6Wuleg pi kuc me Jerucalem! “Wek gin jo ma mari gubed ki lonyo dok ki kwo
maber!
7Kuc obed i i cel murumo gaŋŋi, dok kuc madwoŋ myero obed i odi ma wigi
ocudo malo!”
8Pi utmega ki pi luwota abiwacci, “Kuc obed botwu!”
9Kit macalo Rwot Lubaŋawa bedo i ode kany-nyi, abilego ni ibed maber.
Jabuli 123
Lega pi kica
1Ai Rwot, ailo waŋa aneno boti, in ma ibedo i wi komkerri i polo!
2Nen, macalo lutic gineno bot rwodigi, dok macalo aŋeca neno bot min ot ma en
bedo bote, waŋ bene waneno bot Rwot Lubaŋawa, nio wan ma kica omake i
komwa.
3Kica omaki i komwa, ai Rwot, kica omaki i komwa do, pien doŋ gicayowa
twatwal!
4Tipowa doŋ ool woko pi kare malac ki ŋala pa jo ma gitye ki kwo mayot, ki cac
pa jo ma luwakke.
Jabuli 124
Lubaŋa olaro jone i ciŋ lukworgi
Acoli Baibul
© 1985, Bible Society of Uganda.
1004
1Jo Icrael myero guwacci, “Ka kono Rwot pe obedo tuŋ botwa,
2ka kono Rwot pe obedo tuŋ botwa, i kare ma lukworwa gubino ka lweny i
komwa,
3kono gumwonyowa woko makwo oyotoyot, i kare ma kinigagi olyetti woko
marac twatwal i komwa;
4kono nene lalele omolowa oterowa woko, kono biamwonyi me pii oumowa
woko lipuk,
5kono omiyo pii otwagge i wiwa.”
6Gipwo Rwot, ma pe omiyowa botgi macalo riŋo ma myero gukil woko ki lakgi!
7Wabwot woko calo winyo ma obwot ki i owic pa ladwar; tol owic ocot, ci wan
wabwot!
8Kony ducu ma wamito a ki bot Rwot, muketo polo ki lobo.
Jabuli 125
Rwot tye orumo lwakke woko dyere
1Jo ma geno, Rwot gitye macalo got Cion, ma pe gitwero dirone gikobo ka
mukene, ento cuŋ mere kacel matwal.
2Kit macalo godi gurumo Jerucalem woko dyere-ni, Rwot bene orumo jone woko
kumeno, nia i kare-ni cito kwede anyim nakanaka.
3Jo ma kitgi raco kadi gumak odoo ker me loc ci pe gibiloyo lobo ma gimiyo bot jo
ma kitgi atir, wek jo ma kitgi atir pe gurye ciŋgi me timo gin marac.
4Tim ber bot jo ma kitgi beco, ki bot jo ma cwinygi tye atir.
5Ento jo ma lokke gilubo yogi mugom Rwot biterogi ribogi ki lutim maraco! Kuc
obed i Icrael!
Jabuli 126
Miyo pwoc bot Lubaŋa pi dwoko lwakke i Jerucalem
1I kare ma Rwot odwokowa cen i Cion, onoŋo wabedo calo jo ma leko lek.
2Onoŋo wanyero nyero, ma wadaŋŋe bene ki yomcwiny; ci lurok guwaco lok i
komwa ni, “Rwot doŋ otyeko tiyo jami me aura pigi.”
3Rwot doŋ otiyo jami me aura piwa, omiyo cwinywa yom.
4Ai Rwot, dwok gum botwa do, calo kulu ma tye i Negeb!
5Wek jo ma coyo kodigi ma gikok akoka ki pig waŋgi guka camgi kun gidaŋŋe ki
yomcwiny madwoŋ!
Acoli Baibul
© 1985, Bible Society of Uganda.
1005
6ŋat ma woto kun kok, ma noŋo omako kodi cito ka coyone, bidwogo i pacone ma
daŋŋe adaŋa ki yomcwiny, kun kelo kal ma okayo ki i poto.
Jabuli 127
Lonyo ducu a ki bot Rwot
1Ka pe Rwot aye ma ogero ot, jo ma gero gicanne nono. Ka pe Rwot aye ma okuro
gaŋ, lakurpiny bedo dyewor ma waŋe twolo noŋo.
2Kadi ka wupuk con ka tic, ma wudok paco ka yweyo wa mot, kun wucamo kwon
wuparo kwede pi tic ma wutiyo, meno ducu noŋo, pe konyowu; pien Rwot miyo
jo ma en maro ginino.
3Nen, litino aye gin gipiny mua bot Rwot, gin aye mot ma ginywalogi anywala.
4Litino ma dano mo onywalo ma pud en awobi, gitye calo atero ma tye i ciŋ ŋat
ma lalweny.
5Ŋat ma ajurune opoŋ ki lwak atero ma kit meno bedo ki yomcwiny! Pe giloye
wacel i kare ma en bilok ki lukworre ki i dog gaŋ.
Jabuli 128
Gum ma Rwot miyo bot ŋat ma lwore
1Tye ki gum dano ma lworo Rwot, ma bedo kun lubo yone!
2Ibicamo cam mua ki i tic ma itiyo ki ciŋi; ibibedo ki yomcwiny dok ilimo lwak
lonyo madwoŋ.
3Dakoni bibedo calo olok ma nyak nyig madwoŋ i odi; ki litinoni gibibedo calo yat
ma pote lot kun gibedo girumo mejani woko.
4Nen, meno aye kit gum ma poto i kom dano ma lworo Rwot.
5Rwot myero omini gum ki i Cion pi kare me kwoni ducu, wek inen lonyo ma tye i
Jerucalem!
6Wek bene ibinen likwayu! Kuc obed i kom Icrael!
Jabuli 129
Lega i kom lukwor pa jo Icrael
1Jo Icrael myero guwacci, “Guketo can i koma marac twatwal nia wa ka tinona,
2guketo can i koma marac twatwal nia wa ka tinona, ento pe guloya kadi ki acel.
3Wegi kweri dyaŋ gipuro ŋeya; guryeyo pottigi obedo maboco.”
4Rwot oporre, en doŋ oŋolo tol pa jo maraco woko.
5Wek dano ducu ma kwero Cion giket lewic i wigi dok gidwokgi bene cen!
Acoli Baibul
© 1985, Bible Society of Uganda.
1006
6Wek gubed macalo lum ma tye i wi ot malo, ma two woko ma noŋo peya odoŋo
ocito malo,
7ma dano ma nyaro bene pe mako poŋo ciŋe, kadi ŋat ma tweyo kacel bene pe
gwaro poŋ kore,
8ci miyo jo ma kato ki kenyo pe giwacci, “Gum pa Rwot obed i komwu! Walamo
gum i komwu i nyiŋ Rwot!”
Jabuli 130
Gen pi lar pa Rwot
1Ai Rwot, akok boti ki i te bur matut!
2Rwot, winy kokona do! Cik iti iwiny legana me bako dog do!
3Ai Rwot, ka nene onoŋo iparo balwa, aŋa munoŋo twero cuŋ i nyimi, in Rwot?
4Ento in iweko balwa, wek giwori.
5Akuro Rwot ki cwinya ducu, ageno lokke bene.
6Kwona ducu ocuŋ i kom Rwot; akure makato lukur-piny ma gikuro nio wa
odiko, makato lukur-piny ma gimito ni piny oru.
7Wun jo Icrael, myero wugen Rwot! Rwot tye ki mar ma pe lokke, dok lar
madwoŋ bene tye bote,
8 En bi koko jo Icrael ki i balgi ducu.
Jabuli 131
Lega ki mwolo ma tye iye gen
1Ai Rwot, pe atye ki miti ma malo twatwal i cwinya, dok bene waŋa pe neno malo
twatwal. An pe atikke i kom lok madito ata ma gidito dok me aura makato ŋecca
woko.
2Ento doŋ cwinya okwe, aywe doŋ gira mot, calo latin ma tye i kor minne ma oliŋ
mot; cwinya doŋ okwe calo latin ma doŋ oliŋ.
3Wun jo Icrael, wugen Rwot! nia i kare man cito kwede anyim nakanaka!
Jabuli 133
Pak-pi mar me omego
1Nen kit macalo bedo ber ki me yomcwiny ka omego gibedo kacel ki mer i kingi!
2Rom ki moo ma ŋwece kur ma gionyo i wic, ma mol bino piny wa i tik dano, moo
ma con omol ki i wi Aron obino piny Wa i tike, ma omol bene odyako wa ŋut
boŋŋone woko liweŋ!
Acoli Baibul
© 1985, Bible Society of Uganda.
1007
3Dok rom ki toyo me got Kermon, ma luk i wi godi me Cion! Kunnu en aye ka ma
Rwot ociko iye pi miyo gum, ki kwo ma bedo matwal.
Jabuli 134
Lwoŋo dano pi bino ka pako Rwot
1Wubin, wupwo Rwot, wun lutic pa Rwot ducu, ma wucuŋ i ot pa Rwot dyewor!
2Wutiŋ ciŋwu malo wutaŋ i kabedo man maleŋ, ci wupwo Rwot!
3Rwot omiwu gum ki i Cion, en muketo polo ki lobo!
Jabuli 135
Wer me pako Rwot
1Wupak Rwot! Wupak nyiŋ Rwot, wun luticce ducu,
2wun ma wucuŋ i ot pa Rwot, i dyekal me ot pa Lubaŋawa!
3Wupak Rwot, pien en ber; wuwer wer me pako nyiŋe, pien en lakica.
4Rwot oyero Yakobo me bedo mere, ki jo Icrael me bedo lwakke kikome.
5Aŋeyo pira kena ni Rwot dit, dok aŋeyo ni Rwotwa loyo lwak cal lubaŋa ducu.
6Gin mo keken ma Rwot mito en tiyo, i polo ki i wi lobo, i nam kadi i pii matut ma
tye piny i te lobo.
7En aye ma miyo pol tiŋŋe malo ki i agikki me lobo, en ma miyo lutkot wil, en
bene ma cwalo yamo ki i odine me kano jami, ci kodo.
8En aye ma yam oneko litino kayo pa jo Ejipt woko, litino kayo pa dano ki pa lee.
9En otiyo lwak taŋo ki ginaura mapol i Ejipt, kun pwodo Parao ki luticce ducu.
10Dok oneko lwak me rok mapol, ci oneko luker matego woko liweŋ.
11Cikon, kabaka pa jo Amor, ki Og, kabaka me Bacan, ki luker ducu ma tye i
Kanaan.
12Omiyo lobogi woko me bedo gipiny, gipiny pa lwakke jo Icrael.
13Ai Rwot, nyiŋi bedo nakanaka, dok bene gibipo piri i kare pa yalwak ducu.
14Rwot bimiyo jone loyo kop, kica bimake i kom luticce.
15 Cal lubaŋa pa lurok gitiyogi ki ryal ki jabu; man obedo tic ma dano gutiyo ki
ciŋgi.
16Doggi tye, ento pe giloko, waŋgi bene tye, ento pe gitwero neno piny.
17Itgi tye, ento pe gitwero winyo lok, yamo me yweyo bene pe i doggi.
Acoli Baibul
© 1985, Bible Society of Uganda.
1008
18Jo mutiyo cal lubaŋa magi bene girom aroma kwedgi, ki jo ducu ma geno cal
lubaŋa magi bene gitye kit meno.
19Wun jo Icrael, wupak Rwot! Wun jo me ot pa Aron bene wupak Rwot!
20Wun jo me ot pa Levi, wupak Rwot! Wun bene ma wulworo Rwot, wupake!
21Gipwo Rwot ki i Cion, en ma bedo i Jerucalem! Wupak Rwot!
Jabuli 136
Wer me miyo pwoc bot Rwot
1 Wumi pwoc bot Rwot, pien en ber; mar mere ma pe lokke bedo nakanaka.
2Wumi pwoc bot Lubaŋa ma loyo lwak lubaŋa-gu ducu, pien mar mere ma pe
lokke bedo nakanaka.
3Wumi pwoc bot Rwot ma loyo rwodi ducu, pien mar mere ma pe lokke bedo
nakanaka.
4En keken aye ma tiyo ginaura madito, pien mar mere ma pe lokke bedo
nakanaka.
5 En oketo polo ki ryekone, pien mar mere ma pe lokke bedo nakanaka.
6 En bene ma opeto lobo i wi pii matut, pien mar mere ma pe lokke bedo
nakanaka.
7 En muketo gin madito ma ryeny ma menyo piny, pien mar mere ma pe lokke
bedo nakanaka.
8Oketo ceŋ me loyo dyeceŋ, pien mar mere ma pe lokke bedonakanaka.
9Oketo dwe ki lakalatwe me loyo dyewor, pien mar mere ma pe lokke bedo
nakanaka.
10 Oneko litino kayo pa jo Ejipt ma co woko ducu, pien mar mere ma pe lokke
bedo nakanaka.
11 Ci okwanyo jo Icrael okelogi woko ki i kin jo Ejipt, pien mar mere ma pe lokke
bedo nakanaka.
12Okelogi woko pi twero me bade ki ciŋe ma oryeyo, pien mar mere ma pe lokke
bedo nakanaka.
13 Opoko i Nam Makwar woko aryo i dyere, pien mar mere ma pe lokke bedo
nakanaka;
bedo nakanaka.
14ci omiyo jo Icrael gukato ki i dyere wa loka tuŋcel, pien mar mere ma pe lokke
15Ento omiyo Parao kacel ki dul monnye gumwony guto wok i Nam Makwar, pien
mar mere ma pe lokke bedo nakanaka.
Acoli Baibul
© 1985, Bible Society of Uganda.
1009
16En mutelo lwakke i dye tim, pien mar mere ma pe lokke bedo nakanaka.
17Oneko luker madito woko ducu, pien mar mere ma pe lokke bedo nakanaka;
18oneko wa luker ma guywek-gu woko mapol; pien mar mere ma pe lokke bedo
nakanaka.
19 Oneko Cikon, ma kabaka pa jo Amor, pien mar mere ma pe lokke bedo
nakanaka;
20 oneko bene Og, kabaka me Bacan, pien mar mere ma pe lokke bedo nakanaka.
21Omiyo lobogi woko bot lwakke me bedo gipinygi, pien mar mere ma pe lokke
bedo nakanaka;
22omiyo bot luticce jo Icrael obed ginaleyagi, pien mar mere ma pe lokke bedo
nakanaka.
23En opo piwa i kare ma doŋ giloyowa woko marac, pien mar mere ma pe lokke
bedo nakanaka;
24ci olarowa ki i ciŋ lumerokwa, pien mar mere ma pe lokke bedo nakanaka.
25En miyo cam bot gin makwo ducu, pien mar mere ma pe lokke bedo nakanaka.
26Wumi pwoc bot Lubaŋa me polo, pien mar mere ma pe lokke bedo nakanaka.
Jabuli 137
Koko pa jo Icrael ma gubedo i opii i Babilon
1Wabedo piny i ŋet kulu me Babilon, ci wakok matek i kare ma wapo pi Cion.
2Waŋabo opukwa malo i kor yadi ma i dog kulu kunnu.
3Jo ma gumakowa guterowa i opii gupenyowa ni myero wawer botgi; lulibowa
gumito ni wawer wer me yomo cwiny, kun giwacci, “Wuwerwa wer mo ma loko
lok i kom Cion!”
4Watwero wero wer pa Rwot i lobo pa lurok niŋniŋ?
5Wek ciŋa ma lacuc otwo woko, ka ce wiya wil i komi, in Jerucalem!
6Wek leba omok woko i dana, ka onoŋo pe apo piri, ka pe atamo piri, in
Jerucalem, macalo gin ma miya yomcwiny makato!
7Ai Rwot, po pi nino ma Jerucalem oneno can iye, ci icul waŋe i kom jo Edom. Po
kit ma gubedo ka wacci, “Ret woko, ret woko piny wa i ŋom te gutine!”
8 In Babilon, inlayak! Ŋat ma biculo kworwa i komi ki gin ma itimo i komwa,
bibedo ki yomcwiny.
9Dano-ma mako litinoni, ci jwatogi woko i kom got, bibedo ki yomcwiny!
Acoli Baibul
© 1985, Bible Society of Uganda.
1010
Jabuli 138
Lega me miyo pwoc bot Rwot pi berre
1Apwoyi ki cwinya ducu, ai Rwot; awero wer me paki i nyim cal lubaŋa-gu.
2Aryebbe piny akemo ot meri maleŋ, apako nyigi pi mar meri ma pe, lokke ki pi
genni; pien itiŋo nyiŋi ki lokki ducu malo makato jami mukene-gu ducu.
3I nino ma akok bati, in igamo doga, ci imedo tekcwiny bota.
4Luker ducu ma wi lobo gibipaki, ai Rwot, pien dog guwinyo lokki ma icikke
kwede.
5Gibiwero wer pi gin ma Rwot otiyo, ki pi deyo madit pa Rwot.
6Kadi bed Rwot bedo malo ka mabor twatwal, pud neno jo mamwol ma lucan i
cwinygi; ento jo ma lyerre en ŋeyogi woko ki ka mabor.
7Kadi bed awoto ma can oruma woko dyere, in pud igwoko kwona; iryeyo ciŋi
me juko akemo pa lukworra, ci ilara ki ciŋ i ma lacuc.
8Rwot bicoba yub ma mere ducu pira; ai Rwot, mar meri ma pe lokke bedo
nakanaka. Pe ibwot gin ma itiyo ki ciŋi woko.
Jabuli 139
Lubaŋa tye i kabedo ducu dok ŋeyo jami ducu
1Ai Rwot, in doŋ iŋiyo kwona CI Iŋeya woko!
2Kadi abedo piny nyo kadi aa malo, in iŋeyo; iniaŋ tamma woko ki ka mabor.
3Iŋiyo yona ki ka butona piny, dok iŋeyo kit yo me kwona ducu.
4Kadi ma peya aloko lok mo, nen, ai Rwot, in doŋ iŋeyo lok ma abiloko ducu.
5In iruma woko tuŋŋi ki tuŋŋi, kun igwoka ma iketo ciŋi i koma.
6Kit ŋec ma itye kwede tye me aura mada ki tuŋ bota; tye wa malo twatwal ma pe
atwero o iye.
7Abicito kwene wek aa woko ki boti? Abia ki i nyimi ariŋo acito kwene?
8Kadi ka ait malo i polo, in bene itye kunnu! Kadi ka abuto piny i lyel, in pud itye
kunnu aye!
9Kaatuk acito malo ma awoto macalo rupiny, nyo abed i kabedo mo i dog nam ma
tye ka mabor adada,
10in pud ibibedo kunnu ka peya, dok bene ibimaka ki ciŋi malacuc.
11Ka awacci, “Wek colpiny ouma woko, ki Leŋo me ceŋ ma atye iye odok dyewor,”
Acoli Baibul
© 1985, Bible Society of Uganda.
1011
12colpiny bene pe col ki boti, ki dyewor bene leŋ aleŋa calo dyeceŋ; pien ki tuŋ
boti colpiny rom ki leŋo.
13In aye ma iketo dul me koma ducu, dok icweyo woko kacel ki i i maa.
14Abipaki, pien in aye ma myero gilwori dok itye me aura. Ticci ducu ma itiyo
obedo tic aura! Iŋeya maber twatwal.
15Yam ineno ka giribo cogo koma i kare ma gicweya i i maa, ma gicweyo koma
piny i te lobo ka matut ki diro madwoŋ.
16Ineno koma ki waŋi ma pud peya gicweyo otum, wel ninona ma iciko pira ducu
gicoyogi woko i bukki ma peya nino mo acel i kingi oo.
17Ai Lubaŋa, tammi beco bota kuman! Gin ducu mono gitye adi!
18Ka awacci akwangi akwana, gipol gikato kweyo woko. Ka aco ki i waŋ nino,
noŋo pud atye boti.
19Ai Lubaŋa, onoŋo amito inek jo maraco woko, wek jo ma oyo remo pa dano
gurweny woko ki bota,
20gin jo ma gibedo ka loko lok marac i komi-ni, ma guille malo kun giloko lok
marac me balo nyiŋi.
21Ai Rwot, an adagjo ma gidagi, dok bene iya okwerojo ma gijemo woko i komi.
22Adaggi adada ki adagadaga mutum, anenogi macalo lukworra.
23Ŋi kwona, ai Lubaŋa, wek iŋe gin ma tye i cwinya; koŋ itema, wek iŋe ka ma
tamma tye iye.
24Inen ka kit mo marac tye iiya, ci doŋ itela i yo ma bedo nakanaka.
Jabuli 140
Lega pi gwoko dano ki i kom jo ma lulweny
1Ai Rwot; lara ki bot jo maraco, gwoka bene ki i kom jo ma gin lutim bwami,
2ma giyubo lok maraco ki i cwinygi, ci gitugo lweny teretere-ni.
3 Doggi bit calo lak twol-madoŋo, lok ma giloko obedo calo kwir pa twolororo.
4Ai Rwot, gwoka ki i ciŋ jo maraco; gwoka ki i kom jo ma gin lutim bwami, ma
doŋ gupiro lok me dwalo tyena wek apoti.
5Jo ma nyatte guciko owicgi gukano woko pira, guciko obwo ki tol kun gimito
maka kwede; i ŋet yo ducu noŋo guciko obwo tye ka kura akura.
6Awaco bot Rwot ni, “In Lubaŋana.” Winy legana me bako dog, ai Rwot!
7Ai Rwot Lubaŋana, lalarra matek, igwoka maber i kare me lweny.
Acoli Baibul
© 1985, Bible Society of Uganda.
1012
8Ai Rwot, pe myero imi bot jo maraco gin ma gimito; pe iwek tim maraco ma
gupiro-ni ocobbe.
9Pe iwek lukworra guloya woko, wek tim aranyi ma gimito timone odok i komgi.
10Wek lodi mac ocorre i komgi owaŋgi woko; wek gi bolgi i bur matut, pe dok
gunoŋ yo me katti woko!
11Wek jo ma giloko lok gobagoba me balo nyiŋ luwotgi pe gubed i lobo; wek gin
marac omak gin lutim bwami ci ityekgi woko.
12Aŋeyo ni Rwot pido pilucan, dok ŋolo kop kakare pi jo ma piny obwoyogi.
13Adada jo ma kitgi atir bimiyo pwoc boti; ki jo ma cwinygi atir gibibedo i nyimi.
Jabuli 141
Lega pi gwok i kom gin marac
1Ai Rwot, akok boti, bin bota oyotoyot do! Winy dwana ka akok boti!
2 Wek legana obed i nyimi macalo odok eceta ma giwaŋo ma duny makur; ki ciŋa
ma ataŋo boti-ni myero obed calo gitum ma gityero boti otyeno.
3Ai Rwot, gwok doga, dok inen kit ma aŋamo kwede doga ka lok.
4Gwoka mi pe abed ki cwiny me timo gin marac, wek pe aribbe ki jo maraco pi
timo bal, wek bene pe aribbe kwedgi me camo cam mamit ma gin guyubo!
5Wek dano ma kite ber aye opwoda, dok ojuka ma kica omake i koma, ento pe
iwek dano mo marac owir wiya ki moo; pien legana ma atye ka legi kwede
teretere-ni tye pi dag gin marac ma gin gitimo.
6Ka inen gimiyogi i ciŋ dano ma myero guŋol kop i komgi, gibipwonyo atir ni lok
pa Rwot kara tye ada.
7Gibiketo cogogi woko ata i dog lyel, macalo got ma dano tyero iye ci tyer poto
woko acacacac i lobo.
8Ento an, ai Rwot, waŋa kemo boti; ayenyo kalarre boti, pe iweka ata ma pe
igwoka!
9Gwoka wek pe amok i owic ma guciko pira-ni, gwoka pe amok i obwo pa lutim
maraco.
10Wek jo maraco gumok i obwogi kekengi, ento mi an abwot ma pe gin mo oguda.
Jabuli 142
Lega pi kony ki i can
1Akok bot Rwot pi kony, kun abako doga bene bote.
Acoli Baibul
© 1985, Bible Society of Uganda.
1013
2Akelo lok me kokona ducu i nyime, dok atitte bene kit can ducu ma atye ka
noŋone.
3Ka cwinya doŋ ool woko, in iŋeyo gin ma myero atim. Lukworra guciko o wic
woko pira i yo ma awoto ki tye kare ducu-ni.
4Aloko waŋa tuŋ acuc aneno, ci anoŋo ni pe tye dano mo ma myero okonya:
kalarre mo mudoŋ pira bene pe, pe tye ŋat mo ma paro pira.
5Ai Rwot, akok boti pi kony; Rwot, in aye kalarrena, in aye dul ma gipokka i lobo
pa jo makwo.
6Winy kokona do, pien piny doŋ obwoya woko! Lara ki i ciŋ jo ma gitye ka liba,
pien gitek giloya woko.
7Kwanya ikela woko ki i mabuc, wek ami pwoc boti. Jo ma kitgi atir gibiruma
dyere, pien ibitiyo kweda i yo maber mada.
Jabuli 143
Lega pi lar ki pi telo dano
1Ai Rwot, winy legana; winy legana me bako dog ma akelo i nyimi! Gam doga pi
genni, pien in iporre!
2 Pe iŋol kop i kom laticci, pien pe tye dano mo makwo ma kite atir i nyimi.
3Lakworra doŋ oryemo kora, oloya woko adada, omiyo abedo i colpiny calo jo ma
yam doŋ guto wa con.
4Pi meno cwinya doŋ ool woko, gen bene doŋ orwenyo woko ki i cwinya.
5Apo i kom kare macon ma doŋ okato, ci abedo ka lwodo lok i kom gin ducu ma
doŋ itiyo; gin ducu ma itiyo bino i tamma.
6Aryeyo ciŋa ataŋo boti ka alego, tipona tye ki orwo me neni calo lobo mutwo
woko ma pii pe iye.
7Ai Rwot, gam doga oyotoyot! Cwinya mito tum woko! Pe ikanne woko ki bota,
miyo abedo rom ki jo ma gicito gidonyo piny i bur.
8Ageni mada; wek awiny i odiko kun ipoyo wiya i kom mar meri ma pe lokke.
Pwonya ki yo ma imito ni myero alubi, pien legana ducu acwalo malo boti kunnu.
9Ai Rwot, lara ki i ciŋ lukworra! An doŋ ariŋo ka larre boti.
10Pwonya wek ati gin ma imito, pien in Lubaŋanal Wek cwiny meri maber-ri otela
iyo mupirre marom!
11Lara, ai Rwot, pi deyo me nyiŋi; dok ikela woko ki i can pi porreni!
12I mar meri ma pe lokke pira, nek lukworra ityekgi woko, pien an abedo laticci.
Jabuli 144
Acoli Baibul
© 1985, Bible Society of Uganda.
1014
Lega pi loyo lweny ki pi noŋo lonyo
1Gipwo Rwot ma en aye gotta, ma opwonyo ciŋa pi lweny, dok oŋiyo lwet ciŋa
woko ki lweny.
2En gotta ki cel gogona matek, en kakannena ki lalarra, en gwoka macalo kwot,
ariŋo alaro bote, en ma obwoyo rok mapol, omiyo gubedo i te locca,
3 Ai Rwot, dano gin aŋo ma miyo ipo pire? Dano adana ma mwa-ni piŋo ibedo ka
tamo pire?
4Dano obedo calo yamo me yweyo keken, nino me kwone bene obedo calo tipo
ma kato woko oyotoyot.
5Ai Rwot, ywa polo idwok cen, ci ilor ibin piny! Gud kom godi ci wek guduny yito!
6Mi lutkot owil omeny piny oket woko ata, celgi ki ateroni ci iradgi woko piny.
7Rye ciŋi piny ki i polo, ywaya ci ikwanya woko ki i pii matut, lara ki i ciŋ lurok,
8ma gibedo ka loko lok goba keken. Kadi bed gutiŋo ciŋgi me kwoŋo kwoŋ, ento
pud inoŋo ni giloko lok goba.
9Abiwero wer manyen boti, ai Rwot; abigoyo naŋa ma giciko ki tol puc apar kun
apaki kwede.
10In aye ma imiyo loc bot luker, dok ilaro laticci Daudi.
11Lara ki i lak pala lucwan mager, dok ilara ki i ciŋ lurok ma giloko megi lok goba
keken-ni; kadi bed gutiŋo ciŋgi me kwoŋo kwoŋ, ento pud inoŋo ni giloko lok
goba.
12Mi litino awobewa kakagi-ni gubed calo ginapita ma doŋ otyeko doŋo woko; ki
anyirawa bene gubed macalo wir me twoke ma gitoŋo me gero gaŋkal madit.
13Mi derowa ducu gupoŋ woko libic ki kit wit cam mapatpat. Mi romiwa bene
gunywal litinogi alip ki dok alip apar i oletwa.
14Mi dyaŋiwa bene guduru gunywal litinogi ma pe igi myero opot woko nyo
gubwog litinogi abwoga. Pe imi koko me can mo owinnye i dye ganwal
15Gitye ki yomcwiny jo ma kit gum man bipoto i komgi! Gitye ki gum jo ma Rwot
aye Lubaŋagi!
Jabuli 145
Pak pi ber ki twero pa Rwot
1Abidwori ki wer, in Lubaŋana ki kabakana, dok abipako nyiŋi nakanaka.
2Abipwoyi nino ducu, dok abipako nyiŋi nakanaka.
3Rwot dit, myero gipake twatwal, ditte pe romo titte, tere pe tatte.
Acoli Baibul
© 1985, Bible Society of Uganda.
1015
4Lwak me kare ducu gibipako ticci bot litinogi; gibituco tic matego ma yam
itiyogi.
5Abilwodo lok i kom deyo me dit me kerri, ki i kom tic me aura ma ceŋ itiyo.
6Jo gibilok i kom tek me ticci ma kelo lworo bot dano-ni, ki an bene abitito pi ditti.
7Gibimiyo pi berri madwoŋ ywek ŋene mada i kin dano, dok gibiwero wer ki
dwan maloŋo pi porreni.
8Rwot lakica dok maro dano, kiniga pe mako oyot, mar mere ma pe lokke dwoŋ.
9Rwot ber bot dano ducu, dok kica make i kom gin ducu ma en oketo.
10Ai Rwot, jami ducu ma in icweyo gibimiyi pwoc, ki joni ma geni ducu gibipaki.
11Gibiloko i kom deyo me kerri, dok gibitito pi tweroni bene,
12wek dano ducu guŋe pi tic matego ma in doŋ itiyo, ki deyo me dit me kerri.
13Kerri en ker ma ri nakanaka, dok locci biri nakanaka i kare pa yalwak ducu.
Rwot lagen i lokke ducu ma en ociko, dok bene lakica i ticce ducu ma en tiyo.
14Rwot kwako dano ma mito poto, dok ilo joma piny obwoyogi woko ada malo.
15Waŋ dano ducu neno boti, in aye ma iminigi cam i kare ma mitte kikome.
16In iyabo ciŋi, ci imiyo gin makwo ducu giyeŋ.
17Gin ducu ma Rwot tiyo tye atir, gin ma en timo ducu tiyo ki mar.
18Rwot tye cok bot jo ducu ma kok bote, ma gikok bote ki ada.
19En miyo jami ducu ma mitte bot jo ma lwore, dok winyo kokogi, ci larogi bene.
20Rwot, gwoko jo ducu ma mare; ento jo maraco ducu en binekogi tyekogi woko.
21Abipako Rwot kare ducu; wek gin makwo ducu ma tye ki kom gupak nyiŋ Rwot
nakanaka.
Jabuli 146
Pako Rwot pi ticce ma atir
1Wupak Rwot! Pak Rwot, in tipona!
2Abipako Rwot pi kare ducu me kwona; abiwero wer me pako Lubaŋana ka pud
akwo.
3Pe ibed ka geno rwodi, pe igen dano adana mamwa ma pe romo konyi-ni.
4Ka oto dok i nom ka ma yam oa ki iye; yubbe ducu mayam oyubo rwenyo woko
liweŋ i nine-meno kikome.
5Tye ki gum dano ma geno Lubaŋa pa Yakobo me konye; ma genne ducu tye i
kom Rwot Lubaŋane,
Acoli Baibul
© 1985, Bible Society of Uganda.
1016
6 ma oketo polo ki lobo, ki nam, ki jami ducu ma tye i igi. En gwoko cikkene
nakanaka;
7en ŋolo kop pa jo ma giunogi kakare, dok miyo cam bot jo ma kec nekogi. Rwot
gonyo lumabuc woko;
8Rwot yabo waŋ jo ma waŋgi oto. Rwot ilo jo ma piny obwoyogi woko ada malo,
Rwot maro jo ma kitgi atir.
9Rwot gwoko jo ma gin lubedo i lobo mo-ni, en konyo mon to ki litino-kic: ento
balo yub pa jo maraco woko, miyo pe cobbe matwal.
10Rwot bibedo ka loc nakanaka; Lubaŋani, in Cion, bibedo pi kare pa yalwak
ducu. Wupak Rwot!
Jabuli 147
Pako Lubaŋa Matwero-ducu
1Wupak Rwot! Pien wero wer me pako Lubaŋawa ber, pien en lakica, mumiyo
wer me pak myero kwede.
2Rwot tye ka gero Jerucalem odoco; en coko jo Icrael ma yam giterogi i opii kelogi
paco.
3En caŋo jo ma cwinygi cwer, dok tweyo waŋ retgi woko.
4En omoko wel lakalatwe woko ducu, ocako nyiŋgi woko ducu liweŋ.
5Rwotwa dit, dok tek twatwal; tye ki niaŋ matut ma pe pimme.
6Rwot tiŋo jo ma ginyonogi piny, ilogi malo, ci reto jo maraco gipoto woko ducu i
ŋom.
7Wuwer wer bot Rwot kun wumiye pwoc; wupak Lubaŋawa ki opuk agoya.
8En umo polo woko ki pol, dok miyo kot cwer i lobo; en miyo lum doŋo wa i wi
godi-gu.
9En miyo cam bot lee tim, dok pito litino agak ma tye ka koko.
10Tek pa aguragura pe miye yomcwiny, ki tyen dano ma laŋwec bene pe yomo
cwinye;
11ento Rwot cwinye yom i kom jo ma gilwore, ki i kom jo ma geno mar mere ma
pe lokke.
12Pak Rwot, in Jerucalem! Pak Lubaŋani, in Cion!
13En aye ma gwoko dog gaŋŋi miyo cuŋ matek; en bene ma miyo gum i kom joni.
14En miyo waŋ apokki loboni bedo ki kuc, dok miyowu kal maber mabup adada
weko wuyeŋ.
15En cwalo cikke bot lobo; lokke riŋo bino oyotoyot.
Acoli Baibul
© 1985, Bible Society of Uganda.
1017
16En cwalo pee mayom calo yer romo; dok keto bwoyo pee woko atata calo buru.
17En bolo pee piny calo ŋinyoŋinyo cam ma poto i ŋom; aŋa ma twero cuŋ i ŋico
ma en miyo?
18En dok cwalo lokke, ci lenyo pee woko; en miyo yamone kodo, ci pii bene mol.
19En tito lokke bot Yakobo; cikke ki gin ducu ma en ociko en tito bot jo Icrael.
20En pe obedo ka tic ki rok mo mukene kit meno; pe giŋeyo cikke ki gin ma en
ociko ducu. Wupak Rwot!
Jabuli 148
Gilwoŋo ginaketa ducu me pako Rwot
1Wupak Rwot! Wupak Rwot ki i polo, ki wun jo ma wubedo malo ka mabor bene
wupake!
2Wun lumalaikane ducu, wupake, ki wun dul monnye bene wupake!
3Wun ceŋ ki dwe wupake, wun lakalatwe ma ryeny, wupake!
4Wupake, wun polo ma tye malo twatwal, ki wun pii ma wutye malo i wi polo
bene wupake!
5Wek gin ducu gupak nyiŋ Rwot! En ociko acika keken ci gukette.
6En oketogi i kabedogi doŋ me bedo iye matwal, oketo Waŋ apokkigi bene ma pe
gitwero kato ki iye.
7Wupak Rwot ki i lobo, wun nyaŋ madoŋo me nam, kacel ki nam madoŋo matut-
gu,
8wun mac ki pee, toyo ki ŋico, ki yamo lapiru ma kodo matek pi cobo gin ma en
ociko!
9Wupake, wun godi ki cere-gu, wun yadi ma nyak ki yadi cedar ducu!
10Lee tim-gu ki dyaŋi ducu, gin makwo ma lak alaka i ŋom ki winyo ducu ma tuk!
11Wupake, wun luker me lobo kacel ki lwak me rok ducu, rwodi ki luloc ducu me
lobo!
12Awobe ki anyira kacel, jo muti ki litino!
13Wek gupak nyiŋ Rwot, pien nyiŋe keken aye dit makato ducu; deyone bene
kato polo ki lobo woko.
14En doŋ omiyo lwakke odoko tek, en mumiyo jone ducu gipake, gin jo Icrael ma
pigi tek mada bote. Wupak Rwot!
Jabuli 149
Gilwoŋo jo Icrael ni gupak Rwot
Acoli Baibul
© 1985, Bible Society of Uganda.
1018
1Wupak Rwot! Wuwer wer manyen bot Rwot; wupake i cokke pa lwak ma
gigene!
2Wun jo Icrael, cwinywu myero obed yom i kom Lubaŋa muketowu: wun jo Cion,
wubed ki yomcwiny pi kabakawu!
3Wupak nyiŋe ki myel; wugo bul ki naŋa-gu kun wupake kwede.
4Pien Rwot cwinye yom i kom lwakke; en miyo deyo bot jo mamwol, miyo giloyo.
5Wek jone ma gigene gugo kijira ki deyo; wek guwer wer me yomcwiny i
karamagi.
6Wek gudaŋŋe matek ki dwan malogo ka gipako Rwot, dok gumak pala lucwan
ma lebe bit ryoryo i ciŋgi,
7me culo kwor i kom lurok, ki dok me pwodo lwak me rok mapol,
8me tweyo lukergi woko ducu ki nyor, ki me tweyo luditogi me awora woko ducu
ki nyor me nyonyo,
9ki me ŋolo kop i komgi kit ma yam gicoyo! Man aye deyo pi lwakke ducu ma
gigene. Wupak Rwot!
Jabuli 150
Wupak Rwot
1Wupak Rwot. Wupak Rwot i kabedone maleŋ; wupake bene i dan polone matek!
2Wupake pi tic matego ma en otiyo; wupake pi ditte madwoŋ makato ducu-ni.
3Wupake kun wukuto tum; wupake ki nyamulere ki naŋa!
4Wupake ki myel ki ajaa agoya-gu; wupake ki naŋa-gu ki lukemme!
5Wupake ki bul ma kok maloŋo; wupake bene ki atego agoya-gu ma kok maloŋo!
6Wek gin makwo ducu ma ywe gupak Rwot! Wupak Rwot!
Acoli Baibul
© 1985, Bible Society of Uganda.
1019
Carolok
Carolok 1
Kony pa carolok
1 Carolok pa Solomon, wod pa Daudi, kabaka me Icrael.
2Carolok magi konyo dano me ŋeyo ryeko ki pwony maber, ki me niaŋ lok ma
miyo niaŋ matut,
3dok gipwonyo dano me bedo ki ryeko i gin ducu ma en tiyo, bedo ki kit ma tye
atir, ŋolo kop atir, kun tiyo ki dano ducu maromrom.
4Gipwonyo dano ma pe tye ki kit ŋec mo, ci doko ryek; dok miyo ŋec bot jo
matino me moko lok maber pigi kengi.
5Carolok magi bene medo ŋec bot ŋat maryek, telo dano ma tye ki niaŋ matut i
ticce,
6miyo giniaŋ tyen lok me carolok ki cal gin ma giloko i kome, ki lok pa luryeko, ki
ododo ma giboko.
7 Ka dano lworo Rwot, ci en cako noŋo ŋec; jo mamiŋ gicayo ryeko dok gikwero
pwonnye woko.
Lokme atita ki me poyo wic
8Latin, winy lok ma woru pwonyi kwede, pe ikwer winyo pwony pa meni bene;
9pien pwonygi twero yubo kiti maber, tye calo tok maber me aketa i wii, dok calo
gi-ŋut ma iketo i ŋuti miyo inen mwonya.
10Latinna, ka lubalo giomo cwinyi ki lok mo, pe myero iye.
11Gwok nyo gibiwacci, “Bin kacel kwedwa, wek waki dano mo wanek woko,
wakur dano ma pe tye ki bal wanek woko;
12wek wamwonygi woko ducu makwo macalo lyel, gubed macalo jo ma donyo
piny i bur.
13Lonyo mapatpat ducu bidoko mewa, odiwa bipoŋ ki jami ma wayako;
14bin iribbe kwedwa, wan ducu wabitic ki kicaa, lim acel.”
15Latinna, pe iribbe ka wot ki jo macalo meno, gwokke pe ilub korgi;
16tyengi lyet me ŋwec ka timo bal, gin nino ducu gitye ma guyubbe me oyo remo
pa dano.
17Ciko obwo konyo aŋo ka winyo tye ka neni?
18Ento jo macalo meno giciko owic pigi kengi, gin gibito i owicgi kengi.
19Meno aye can ma mako jo ma gin lubwami, meno aye gin ma neko lakwo.
Acoli Baibul
© 1985, Bible Society of Uganda.
1020
Koko pa ryeko
20 Wuwiny, ryeko tye ka lwoŋo i yo gudo-gu; en kok ma lwoŋo lwoŋo i cuk ki
dwane maloŋo;
21en tye ka lwoŋo matek ki i wi cel; wa i dog gaŋ-gu en bedo ka lok aloka ni,
22“Wun jo ma lumiŋ, wumito wubed miŋ pi kare ma rom mene? Luŋala mono
gibibedo ki yomcwiny pi kare ma rom mene ki ŋalagi-ni? Lumiŋ, wun wudag
pwonnye ma miyowu ŋec?
23Wuwiny lok ma an awaco botwu; nen, abinyuto tamma ducu botwu; abimiyo
wuŋeyo lokka.
24Abedo ka lwoŋowu ni wubin, ento wun wukwero winyo lwoŋona; aryeyo ciŋa,
ento pe tye ŋat mo ma oketo iye cwinye.
25Wucayo tamma ducu ma amiyo botwu, wun pe wuye ni ayubwu.
26Pi meno ka can opoto i komwu an abinyerowu anyera; abiŋalowu bene aŋala ka
gin ma kelo lworo opoto i komwu ma obaŋowu woko.
27I kare ma can man bibaŋowu woko macalo yamo me nam, can ma poto i
komwu bene bino macalo yamo lapiru, en aye i kare meno wubibedo ki arem ki
cwercwiny madwoŋ.
28I kare meno aye gibicako lwoŋa kwede, ento an pe abigamo doggi; gibiyenya ki
cwinygi ducu ento pe gibinoŋa.
29Gukwero ŋec ma miyo gipwormye dok bene pe guye lworo Rwot,
30pien gukwero winyo tamma, dok gucayo yub ma mera pi gin;
31pi meno gibikoko aŋec pi gin marac ma gutimo dok gibikumo pi timgi maraco.
32Jo ma pe gitye ki ŋec gito pien gukwero yenyo ryeko, ki yomcwiny ma lumiŋ
gitye kwede en aye tyekogi.
33Ento ŋat ma biwinyo lokka bibedo ma ocuŋ matek; en bibedo ma pe lworo gin
marac, laboŋo par mo.”
Carolok 2
1Latinna, ka ce iketo lokka i cwinyi, ma igwoko bene cikka i tammi,
2kun itero iti ka winyo lok me ryeko, iketo cwinyi bene me niaŋ,
3iyo, kok pi gin ma ineno ki i cwinyi, dok ikok ki dwan maloŋo pi niaŋ.
4Ka ce iyenyo macalo iyenyo lim, kun iyenyo bene macalo it ye ka yenyo lonyo
ma gikano;
5ka itimo meno, ci ibiniaŋ i kit me lworo Rwot dok ibibedo ki ŋec i kom Lubaŋa.
Acoli Baibul
© 1985, Bible Society of Uganda.
1021
6Rwot aye ma miyo ryeko; ŋec ki niaŋ bene gia hote.
7En kano ryeko maber twatwal pi jo ma cwinygi atir; en kwot ma gwoko jo ma
cwinygi leŋ,
8dok gwoko jo ma giŋolo kop atir, gwoko bene jo ma gumiyo kwogi bote.
9Ibiniaŋ gin ma tye atir ki ŋolo kop ma atir, ci ibilubo yo ma tye atir keken;
10pi meno cwinyi bipoŋ ki ryeko, ki ŋec ma ibilimo bimiyo ibedo ki yomcwiny.
11Tut cwinyi bigwoki, niaŋ maberri bikuri;
12bilari ki i yo me gin marac, dok bilari ki i ciŋ dano ma gikelo ayelayela, pi lok ma
giwaco.
13Gin jo ma gibwoto bedo ki kwo ma tye atir, ma gimito wot i piny macol,
14kun cwinygi yom i timo gin marac dok ginoŋo yomcwinygi i gin marac ma kelo
ayelayela:
15gin jo ma yogi ogom, dok kitgi pe atir, gimaro timo gin maraco.
16Bimiyo iloyo tam pa dako ma lakwele, ma noŋo biti ki lok mapwot me ywayo
tammi.
17En dako ma bwoto cware ma onyome ka tinone, kun pe gwoko gicikke ma
Lubaŋane oketo;
18ma ka idonyo i ode ilwiny piny i to, yo pa dako-nu teri mere i lobo pa jo muto;
19pe tye ŋat mo ma donyo bote ma twero noŋo yone me dwogo cen, pe bene
gitwero noŋo yo ma tero dano i kwo.
20Myero ilub yo pa jo ma kitgi beco, kun ilubo yo pa jo ma kitgi atir.
21Jo ma cwinygi atir gibibedo i lobo ki jo ma gin lugen ma pe gitye ki bal mo
gibibedo iye matwal;
22ento jo maraco gibityekogi woko ki i lobo meno, ki jo ma guŋayo waŋ Rwot pi
bal me nek bene gibipujogi macalo giputo doo.
Carolok 3
1Latinna, pe myero wii owil i kom pwony ma apwonyi kwede, ento gwok cikka i
cwinyi;
2pwonnya ducu bimiyi iri i lobo pi kare malac, pi mwaka mapol, ki dok bimiyo
ibedo ki kuc ki lonyo madwoŋ.
3Pe ibwot ada ki gen ma itye kwede; twegi gubed i ŋuti, dok icogi i cwinyi macalo
icoyo i kom got.
4 Kit meno ibinoŋo gum ki kit maber i waŋ Lubaŋa kacel ki i waŋ dano.
Acoli Baibul
© 1985, Bible Society of Uganda.
1022
5Gen Rwot ki cwinyi ducu, pe ibed ka jeŋŋe i kom niaŋ ma itye kwede.
6I kit kwoni ducu wii myero opo i kom Rwot, ci en bitiro yo ma iwoto iye bedo
atir.
7 Pe myero ibed ka tamo kekeni ni iryek; lwor Rwot, ci ilokke iwek timo gin
marac.
8Meno aye yat ma bicano two ki i komi, dok bimiyo cogoni gibedo matek.
9Wor Rwot ki lonyoni ma itye kwede ducu, dok ityer cam mukwono cek i potoni
me wi mwaka;
10ci deroni bipoŋ ki cam madwoŋ, ki koŋo vino ma ipiko i opoko bityero opoko ci
mol woko liweŋ.
11 Latinna, pe myero ica juk pa Rwot, myero imak lok ma en yubi kwede macalo
lok me poyo wii,
12 pien Rwot pwonyo dok yubo ŋat ma en maro, en tye macalo wego ma pwodo
latin ma cwinye maro adada.
13Dano ma doŋ onoŋo ryeko tye ki yomcwiny, ki dano ma doŋ olimo niaŋ matut
bedo kit meno,
14pien kelo gin maber makato lonyo me ryal, ki magoba me lonyone bene kato
me jabu.
15Ryeko ber kato jami me wel-gu, pe tye gin mo ma imito ma gitwero poro
kwede.
16Ryeko tye ki kwo ma ri nakanaka i ciŋe tuŋ acuc; lonyo kacel ki deyo gitye i ciŋe
tuŋ acam.
17Yone yo ma miyo yomcwiny madwoŋ, ka iwoto i yone ducu inoŋo kuc keken.
18Ryeko tye macalo yat me kwo bot, jo ma gumako matek likiŋ; Jo ma gumake
matek likiŋ gilwoŋogi jo ma cwinygi yom.
19Rwot oketo lobo ki ryekone; dok pi ŋecce omiyo en oketo polo i kabedone;
20pii ma tye i te lobo ogunnye pi ŋecce, ki toyo bene oa ki i pol ocwer obino piny i
lobo.
21Latinna, gwok ryekoni kacel ki niaŋ matut ma it ye kwede; pe iwek gurweny
woko ki i waŋi;
deyo.
atata.
22gibimiyo ibedo ki kwo i cwinyi, dok gibibedo macalo gin mo ma iruko i ŋuti me
23Doŋ ibiwoto i yoni ma cwinyi tek ma pe iparo gin mo, tyeni bene pe bigwamje
Acoli Baibul
© 1985, Bible Society of Uganda.
1023
24Ka ce ibedo piny, pe ibilworo gin mo liweŋ; ka doŋ ibuto piny, ci ibinino nino
mamit atika.
25Pe myero ilwor ka ineno can opoto i kom jo maraco macalo yamo kot, kadi bed
ka can opoto i kom jo maraco otyekogi woko liweŋ:
26pien Rwot aye bibedo ŋat ma igeno; dok en bigwoki, miyo owic pe mako tyeni.
27Pe ikwer tiyo gin maber bot dano ma mito ni ikonye, ma noŋo it ye ki twero me
tiyone.
28Pe iwac ki lawoti ni, “Koŋ iciti, ka dok idwog kany aye, abimiyi diki,” ma kun
noŋo tye boti en gin ma en mito-ni.
29Pe myero ipir lok me timo gin marac i kom lawoti, ma kun noŋo en bedo ki gen
i komi nino ducu.
30Pe myero ipyem ki dano mo laboŋo tyen lok mo, ma kun noŋo en pe otimo gin
mo marac i komi.
31Pe iwek nyeko omaki i kom jo ma gin lubwami, dok pe ilub kitgi mo kadi ki acel;
32pien Rwot dag jo ma gitimo gin marac akaka, ento en tye ki gen i kom jo ma
kitgi atir.
33Rwot ceno gaŋi pa jo maraco, ento en miyo gum i kom gaŋi pa jo ma kitgr atir.
34 Rwot cayo jo ma luŋala, en nyuto kicane bot jo mawmol.
35Jo ma gin luryeko giketo deyo madit i komgi, ento lumiŋ ginoŋo megi can
keken,
Carolok 4
Gin maber ma ryeko kelo
1Litino, wuwiny pwony ma wonwu pwonyowu kwede, wuket cwinywu ka
winyone, miyo wubibedo ki niaŋ matut.
2Gin ma atye ka pwonyowu kwede en gin maber mada; pe myero wubwoti, ento
wiwu opo iye.
3I kare ma onoŋo an pud latin matidi, ma pud abedo latin acel keken bot maa,
4wora obedo ka pwonya, kun wacca ni, “Ket lok ma apwonyi kwede-gu ducu i
cwinyi; lub cikka wek ibed kwo.
5Wii pe owil, dok bene pe myero ibwot lok ma apwonyi kwede. Noŋ ryeko kacel
ki niaŋ matut.
6Myero imar ryeko, pe ikwer; pien en bigwoki miyo ibedo maber laboŋo ayela
mo.
Acoli Baibul
© 1985, Bible Society of Uganda.
1024
7Kit ma itwero doko ryek kwede ene: Noŋ ryeko, ket cwinyi wek ibed ki cwiny
me niaŋ makato jami mukene ducu.
8Mar ryeko, ci en bimiyo idoko dit; ka ce imako maber, ci bimiyi deyo.
9Ryeko bikelo deyo boti, bimiyo dano giwori.”
10Latin, koŋ iwiny lokka dok iket bene i cwinyi, ci ibiri i lobo pi mwaka mapol.
11Doŋ atyeko pwonyi ki yo me ryeko, atyeko nyuto boti bene kit yo me bedo ki
kwo ma tye atir.
12Gin mo pe ma birine i nyimi ka ce it ye ka wot ki ryeko; ka ibinwec, ci pe
ibitwomme atata.
13Mak pwony ma gimiyoni-ni matek, pe iwek obwoti; gwok maber, pien meno
aye kwoni.
14Pe ilub yo pa jo maraco, pe ilub kit kwo pa jo ma gin lutim maraco.
15Gwokke, pe iwot ki i yogi; lokke iwek timo gin marac, ci iwot meri anyim.
16Jo maraco pe gitwero nino ka peya gutimo tim marac; dok pe gitwero nino ka
ce peya gumiyo dano mo opoto i can.
17Timo tim maraco odoko calo cam ki botgi ki timo bwami bene odoko calo koŋo
vino ma gimato-ni.
18Ento yo pa jo ma kitgi atir calo dero me rupiny, ma ryeny nio waŋ ma piny doŋ
leŋ.
19Yo pa jo maraco col calo dyewor; ka gupoto bene ci pe giniaŋ gin ma noŋo
oyokogi.
20Latinna, ket cwinyi i lokka; winy gin ma an awaco.
21Pe myero iwek orweny woko ki boti; myero igwok i cwinyi.
22Lok magi gimiyo kwo bot ŋat ma owinyogi, dok caŋo two ma i kome woko
ducu.
23Gwokke i kom tam ma itamo ki i cwinyi ducu; pien kwoni ducu a ki i lok ma
icwinyi.
24Pe myero ibed ka loko lok mugom, wek loko lok goba bene obedi.
25Myero inen anyim atir, dok icik waŋi me neno jami ducu ma tye anyim.
26 Myero iŋi gin ma ilubo, ci bimiyo gin ma itiyo ducu bedo atir.
27Pe iŋak idok tuŋ acuc nyo tuŋ acam; lokke, pe imar timo gin marac.
Carolok 5
Lok me juko tim me abor
Acoli Baibul
© 1985, Bible Society of Uganda.
1025
1Latinna, ket cwinyi ka winyo lok me ryekona, cik iti bene ka winyo kit ma niaŋŋa
tye kwede;
ye ki ŋec.
kato moo woko;
lucwan.
2miyo ibiŋeyo kit kwo ma mitte, dok lok ducu ma ibiloko binyuto ada ni, kara it
3Dako ma lakwele mere kite enu, lok doge lim calo kic, noŋo lokke bene pwot
4ento i agikkine inoŋo doko kec macalo yat roka, ma noŋo bit ryoryo calo pala
5Dako-nu biteri wa i lyel; yo ma en woto ki iye cito i to keken.
6En pe tye ka lubo yo ma tero dano ikwo; tye ka cabbe atata kwone kun en bene
pe ŋeyo.
7Litino, kombeddi doŋ wuwiny lokka; pe myero wuweki, dok wiwu pe owil i lok
ma awaco.
8Pe icit bot dako ma lakwele-ni, pe icit cok ki doggolane.
9Ka itimo kumeno, ci woro ma yam gimiyo boti bidoko pa jo mukene, dok jo ma
pe gin lukica gibineki woko ma noŋo mwaka me toni peya oromo.
10Ji ata gibiyako lonyoni woko ducu, gin ma ibedo ka tic pire matek larok bitero
woko ducu;
11meno bimiyo icur i kare ma noŋo doŋ icok to, ma noŋo riŋo komi kacel ki
cogoni gibijuŋŋe woko.
12Doŋ ibiwacci, “Piŋo akwero winyo lok me pwony, dok abedo ka cayo lok me juk
ki i cwinya?
13Pe abedo ka winyo lok ma lupwonnya gubedo ka pwonya kwede, ada pe
awinyo lokgi.
14Cutcut anoŋo ni nyiŋa doŋ oballe woko, dok lwak ma gucokke ducu gicayo an
acaya.”
Gum ma ibilimo pi bedo ki dakoni keni
15Mat pii ma a ki i taŋi meri kikomi, ki pii ma mol bene ma a ki i waŋ it meri
kikome.
16Pe myero iwek pii ma tye i waŋ it meri ducu omol oket woko ata, ma piine mol
poŋ wa i yo-gu ducu.
17Wek piine obed meri keken me konyi, ento pe obed me konyo ji ata.
18Gum obed i kom dakoni ma inyomo ka tinoni ma en waŋ it meri, dok cwinyi
myero obed yom i kome,
Acoli Baibul
© 1985, Bible Society of Uganda.
1026
19en dako ma nen mwonya mada, ma yomo cwinyi atika. Nen berre wek
oyomcwinyi i kare ducu, kare ducu wek mar mere olo kwoni.
20Latinna, piŋo imiyo gibwoli kun imaro dako ma malaya? Piŋo ikwako kor dako
ma lakwele?
21Rwot ŋeyo kit kwo pa dano acel acel, dok neno ka ma en cito iye ducu.
22Bal pa ŋat marac tye macalo owic ma mako tyene, bal ma en timo-ni aye mako
en.
23En to pien pe twero jukke kene, doŋ en rwenyo woko ki miŋo madit ma en tye
kwede.
Carolok 6
Lok me juko wackom ki goba
1Latinna, ka in iye me cuŋ pi lawoti, dok ijeŋo jamini pi dano mo ata,
2lokki ma iloko odoko owic piri, pien noŋo gimako lok ki i dogi.
3Pi meno, latinna, tim kuman, ci ibilaro kwoni, pien kombeddi doŋ ipoto i ciŋ
lawoti; cit oyotoyot ibak dogi bote.
4Pe myero iniŋ, pe myero waŋi omak nino ma miyi yweyo matek;
5lar komi macalo til ma riŋo laro kome ki bot ladwar, macalo winyo ma tuk woko
ki i owic pa ladwar.
6In lawackom, nen kit ma ŋiniŋini tiyo kwede; mito koŋ ibed ki ryeko me neno
kite.
7Pe gitye ki rwot mo, kadi ladit nyo laloc mo;
8giyubo cam me akana i kare me oro, dok gicoko wit cam mapatpat i kare me kac.
9In lawackom mono, ibibedo ka buto abuta pi kare ma Tom mene? Ibico awene ki
i waŋ nino?
10 Ka ibuto inino manok, dok idolo ciŋi woko omiyi yweyo,
11man bimiyo can maki kit macalo layak mako kwede dano, ma noŋo orukke
woko ki jami lweny.
12Dano marac, ma konnye pe, woto mere atata ki lok me bwola keken,
13kun gayo dano ki waŋe, dok gwelo ki tyene, ka doŋ cimo piny atata ki lwete,
14ma noŋo en tye ki cwiny muŋak mupoŋ ki tam maraco keken, dok miyo en tubo
dano teretere.
15Pi meno can bipoto i kome atura; pi kare manok keken ret bimake ma pe doŋ
bicaŋ.
Acoli Baibul
© 1985, Bible Society of Uganda.
1027
16Rwot dag jami ma romo abicel, tye jami abiro kulu ma gin ducu gin me kwer ki
tuŋ bote:
17en dag dano ma tamo ni eryek pire kene, ma loko lok goba, en bene dag jo ma
gioyo remo pa jo ma pe ki bal.
18Rwot dag dano ma cwinye opoŋ ki yub me timo gin marac, ki jo ma giriŋo
oyotoyot ka tiyo gin marac,
19en dag bene caden ma loko lok goba, ki ŋat ma tubo omegine.
Lok ma juko timo abor
20Latinna, myero ilub gin ma woru otito boti, dok pe ibwot pwony pa menni.
21Ket lok magi ducu i cwinyi kare ducu; gwok lok magi macalo igwoko gin mo ma
itweyo i ŋuti.
22Lok magi gibiteli i wotti; kadi ka ibuto piny bene gibikuri i kom gin marac; dok
ka ico ki i waŋ nino gibipwonyi kit ma myero ibed kwede.
23Cik tye macalo tara, ki pwony bene tye macalo ceŋ ma ryeny, doŋ pwony me
yubo kit pa dano en aye yo me kwo.
24Lok magi gibimiyo igwokke ma pe ibedo ki dako ma kite rac, man bimiyo iloyo
tam pa dako ma lakwele.
25Pe myero cwinyi opar pi berre-ni, dok pe iwek waŋe ma en neni kwede oywa
tammi.
26Laco mo keken twero wilo dako ma lakwele ki mugati acel ci bedo kwede, ento
tim me abor twero balo kwo pa laco ma bedo ki dako pa ŋat mukene.
27Dano twero kwanyo mac keto i kore, ci mac pe waŋo boŋone woko?
28Aŋa ma twero wot i lodi mac ma tyene pe biwaŋ woko?
29ŋat ma cito bedo ki dako pa lawote bene limo-can kit meno; pe tye ŋat mo ma
bwot ma pe giketo can i kome, ka obedo ki dako pa lawote.
30Dano pe gicayo lakwo ka okwalo cam ma noŋo kec neke kun mito eyeŋ?
31ka ce gimako en lakwo-nu, en biculo cul ma romo wan abiro kulu; dok bimiyo
jami ma i ode woko ducu pi cul.
32Dano ma timo abor noŋo pe ryek; ŋat ma tiyo gin macalo meno kelo can i kome
kene.
33Dano gibiketo ret i kome dok gibicaye, dok cwercwiny me can ma en bilimo pe
biwany ki i cwinye.
34Dano ma tye ki nyeko bedo ki kiniga madwoŋ, ma ka oero lweny ci neko dano
cut, noŋo pe ye juk.
Acoli Baibul
© 1985, Bible Society of Uganda.
1028
35En pe biye kit cul mo kadi ki acel, dok kadi gimiye lwak mot mapol, magi ducu
pe twero juko kinigane.
Carolok 7
Lok bwola pa dako ma lakwele
1Latinna, mak lokka, dok ikan gin ma an aciki kwede ducu macalo lonyo madit.
2Lub cikka wek ibed kwo, gwok lok ma apwonyi kwede kit macalo igwoko kwede
waŋi.
3Gwokgi maber kare ducu, cogi woko ducu i cwinyi.
4Myero iwac ki ryeko ni, “In lamera”, ki niaŋ matut bene myero ilwoŋ ni laremi
ma imaro adada.
5Man bigwoki me bedo ki tam i kom dako ma lakwele, man bimiyo iloyo tam pa
dako ma lalak ata, kadi bed noŋo loko lok mamit calo gin aŋo.
6I kare ma ayabo waŋ dirica me oda, ci aneno piny wa ki i waŋ dirica me kicikana.
7Aneno lwak jo matino ma pe gitye ki ŋec mo wacel; aneno i kin jo magi matino,
awobi mo ma lamiŋ atika.
8En obedo ka wot ki i yo kun kato ki i twok ot pa dako ma lakwele, kun lubo yo
ma cito i ot pa dako meno,
9wi otyeno, ma piny aŋa kato-ni, i dyewor ma onoŋo piny doŋ col.
10Nen, dako mo orwatte kwede, ma orukke calo lakwele kikome ma cwinye opoŋ
ki lok me bwola.
11En dano ma lewic pe make, lawot ata, kome pe ye bedo gaŋ kacel;
12ka pud ineno tye ka wot i gudo koni dok ineno noŋo opille wa i cuk, i twok yo
ducu buto kuro piny.
13Ka oneno laco ci mwomme mako woko likiŋ, noto leme, kun nenowaŋe atir
laboŋo lewic mo, ka wacce ni,
14“Atyeko tyero gitum tin, dok tin acobo kwoŋŋa;
15kombeddi an abino ka rwatte kwedi, ayenyi ki cwinya ducu, ci doŋ anoŋi.
16Atyeko peto cuka i wi kitandana, boŋo cuka ma raŋigi patpat ma gikelogi ki i
Ejipt;
17dok atyeko kiro moo murra I kom kitandana, akiro bene moo ma ŋwece kur ki
cinamon mamit.
18Bin, wek wabed kacel nio odiko ki mar keken; wek wabed ki yomcwiny pi mar
ma watye kwede.
Acoli Baibul
© 1985, Bible Society of Uganda.
1029
19Cwara tin pe paco; ocito woko welo i wot mabor.
20Omako lim ki kicaane ducu ocito kwede; en bidwogo paco kany ka dwe ogudo
got.”
21Dako-nu obedo ka bito nyer-ri ki lwak lok gobagoba mapol ata; olo twal odiyo
laco meno ki lokke mapwot-ti.
22Cutcut nyer-ri otuggi lubo kor dako-nu, calo twon ma gipeyo gitero ka nekone,
23nyo macalo til ma omoko i owic, nio ka atero ocelo cin iye otuco woko pil. Bedo
calo winyo ma riŋo laro i owic; en pe ŋeyo ni tim macalo meno bimiyo erwenyo
kwone kulu.
24Kombeddi wun litino, wuwiny lokka, wucik itwu maber ka winyo lok ducu ma
katti ki i doga.
25Pe myero iwek cwinyi obiti me lubo kit kwo pa dako-nu, pe iŋak ilub kore
26Dako-nu oneko lwak co mapol ata; ada, jo ma en onekogi welgi pe kwanne.
27Ode ma en bedo iye-ni meno mere lyel, meno aye yo ma tero dano i to.
Carolok 8
Ryeko ber
1 Pe wutye ka winyo ka ryeko daŋŋe matek, ki niaŋ matut bene mito ni giwiny
dwane?
2I wi cere ducu ma i ŋet yo noŋo en ocuŋ i aŋakaŋaka yo-gu ducu.
3I dogcel ma gidonyo kwede i gaŋ, en tye ka daŋŋe ki i dog gaŋ matek twatwal ni,
4“Wuwiny, atye ka lwoŋo wun co, lwoŋona-ni tye pi dano ducu.
5Wun jo ma pe ryek, wudok calo jo ma doŋ guteggi; wun lumiŋ bene wuket
cwinywu me winyo lok man.
6Wuwiny, pien gin ma abetito-ni obedo lok mabeco, dok lok ducu ma abiloko
bibedo lok atir;
7pien abiloko ada keken; gin marac pe bikatti ki i doga, pien bedo me kwer ki tuŋ
bota.
8Lok ducu ma awaco tye atir; pe tye gin mo ma gidwalo tere nyo mugom i lokka.
9Lokka ducu tye atir bot ŋat ma twero niaŋ, dok winnye maber bot jo ma gitye ki
ŋec muromo.
10Wumak pwony ma apwonyowu kwede ma ka kwanyo lim, dok wugam ŋec ma
ka kwanyo lonyo.
Acoli Baibul
© 1985, Bible Society of Uganda.
1030
11Ryeko ber makato jami me wel-gu, kadi ki jami mukene ducu ma cwinywu malo
pe giromo poro kwede.
12An ryeko, atye ki tam matut, dok alimo ŋec ki tam maber me moko loko
13Ŋat ma lworo Lubaŋa pe tiyo gin marac. Wakke ki nyatte ki yo me tiyo gin
marac ki lok ducu ma gidwalo tere ma pe tye atir ducu cwinya dagi.
14Atye ki twero me miyo tam ki me keto yub ducu i tic, atye ki niaŋ matut dok
atek.
15Luker ducu giloyo loc pi twerona, dok pira miyo luloc giketo cik ma tye atir.
16Rwodi ma giloyo lobo giloyo pi kony mera, ki ludito ducu ma giloyo lobo bene
kit meno.
17An amaro jo ma gimara, jo ma gibedo ka yenyo an ki cwinygi ducu bene
gibinoŋa.
18Atye ki lonyo kacel ki deyo, ki lonyo ma ri, ki kwo maber, ma abimiyo botgi.
19Gin ma amiyo botwu ber kato jabu, kato kadi wa jabu maberre, dok gin ma
wulimo ki bota kato ryal ma giliyo maber.
20Alubo kit ma tye atir, en aye yo me ŋolo kop kakare;
21abimiyo lonyo bot jo ma gimara, dok abipoŋo odi me kano limgi ki lim madwoŋ.
Ryeko ocakke wa con
22 “Rwot oketo an ryeko macalo acakki ticce, man aye obedo ticce ma en otiyo i
kare macon twatwal.
23I kare meno macon giketo an kena, i acakki piny kikome ma peya giketo lobo.
24Ginywala ma onoŋo nam maditogu bene pud gipe, dok waŋ it-gu bene onoŋo
piine pud pe gunnye ma katti woko.
25Ginywala ma onoŋo godi ducu pud pe ginen, ki cere-gu bene onoŋo pud gipe;
26ma pud peya Lubaŋa oketo lobo ki, potti ducu ma tye iye, kadi ki apwa me ŋom
ma okwoŋo nen.
27I kare ma en oketo polo onoŋo an doŋ atye, i kare ma Rwot oketo agikki obedo
tye i dye nam madoŋo-gu,
28i kare ma en omiyo polo ocuŋ i kabedone malo, ka dok omiyo waŋ pii me nam
madoŋo-gu gucako gunnye.
29I kare ma en oketo kama nam myero ogik iye, wek pii pe omol oket woko ata
miyo balo gin ma en eloko, i kare ma en oketo guti me te lobo ducu,
30an onoŋo atye, abedo ka ŋete macalo ladiro tic. Dok cwinye obedo yom kare
ducu pi an, an abedo ki yomcwiny madwoŋ mada i nyime;
Acoli Baibul
© 1985, Bible Society of Uganda.
1031
31ma cwinya okwe pi bedo i lobo ma en oketo-ni, dok cwinya obedo yom i kom
litino pa dano.
32Litinona, kombeddi wuwiny lokka: jo ma gitiyo gin ma awaco botgi aye gibedo
ki yomcwiny.
33Wuwiny pwonnya dok wubed maryek, pe myero wubwot pwonnye ata.
34Dano ma winyo lokka bedo ki yomcwiny, en dano ma bedo i dog gaŋŋa nino
ducu, ma kura i doggolana.
35Ŋat munoŋo an meno onoŋo kwo, ci Rwot bibedo ki yomcwiny i kome;
36ento ŋat ma pe onoŋo an biketo ret i kome kekene; ki jo ducu ma gidaga noŋo
gimaro to.”
Carolok 9
Lwoŋo pa ryeko ki miŋo pa dako ma lamiŋ
1Ryeko otyeko gero ode, ocibo iye wir ma romo abiro.
2En oneko lee pi karama me donyo iye, oonyo koŋo vinone, dok oyubo jami ducu
oketo i wi meja.
3Doŋ ocwalo aŋecane ma gucito ka lwoŋo dano ki i kabedo ma tye malo twatwal
ma i gaŋ madit, kun giwacci,
4“Wubin kany, wun lumiŋ!” Bot ŋat ma wiye odiŋ en wacci,
5“Bin icam kwoŋŋa, dok imat koŋo vino ma aonyo-ni.
6Wek miŋ obedi, ci ibibedo kwo, dok bene ibibedo ki niaŋ matut.”
7Dano ma mito ni ejuk laŋala, laŋala nywaro woko anywara, ki ŋat ma mito ni
ejuk latim marac, ci latim marac dok keto ret i kome.
8Pe myero ijuk ŋat ma laŋala, pien miyo bikweri woko; juk dano maryek, ci
bimari.
9Pwony dano maryek, ci ryekone bimedde ameda; pwony dano ma kite tye atir ci
en bimedde ameda ki pwony meno.
10 Ka dano lworo Rwot, ci cako noŋo ryeko; dano ma ŋeyo Ŋat Maleŋ bibedo ki
niaŋ matut.
11Ryeko bimiyo nino me kwoni nya doko mapol; dok bimedo mwaka me kwoni,
miyo iri i lobo.
12Ka ce iryek, ci in kikomi aye ma ibinoŋo berre; ento ka ibedo laŋala, ci meno
bene biketo peko i komi keni.
Dako ma latarwaŋ
Acoli Baibul
© 1985, Bible Society of Uganda.
1032
13Dako ma lamiŋ nino ducu wo twatwal; dok en ŋat ma waŋe tar ma pe lewic
mako.
14En bedo i doggolane, nyo i kabedo ma malo ma tye i gaŋ madit,
15ci cako lwoŋo jo ducu ma gikato ki kenyo, ma noŋo gitye ka wot me cito anyim i
yo wotgi, ni,
16“Ŋat ma lamiŋ myero olokke obin kany!” Bot ŋat ma wiye odiŋ en waco ni,
17“Pii akwala lim matek, ki kwon ma icamo i muŋ bene yomo cwinyi mada.”
18Ento laco meno pe ŋeyo ni jo ducu
ma gicito bot dako-nu gito woko, jo ma gucito bot dako-nu ducu guto
giyikogi i lyel. Carolok 10
Apokapoka ma tye i kin jo ma kitgi atir ki jo maraco
1Carolok pa Solomon. Latin laco ma ryek yomo cwiny wonne, ento latin laco ma
miŋ cwero cwiny minne matek.
2Lonyo ma inoŋo ki tim maraco pe konyi, ento bedo ki kit atir twero lari ki i to.
3Rwot pe weko kec neko dano ma kite atir, en kwero dano marac, pe noŋo gin ma
iye mito.
4Ka in lawackom ci ibedo meri lacan, ento ka itiyo tic matek ci itwero lony.
5Latin ma ryek coko cam woko ki i poto ka ocek, ento latin ma nino mere-anina i
kare me kac kelo lewic i wiye kene.
6Rwot miyo gum i kom dano ma kite atir, dano marac muŋo tim bwamine woko.
7Dano ma kite atir gipo pire pien en lakel gum, ento dano marac nyiŋe biballe
woko, wi dano biwil woko i kome matwal.
8Ŋat ma laryeko i cwinye twero lubo cik, ento dano ma lamiŋ ma loko lok me
miŋmiŋ agikkine en aye can keken.
9Dano ma cwinye leŋ bedo laboŋo lworo mo, ento dano ma loko kite atata biŋene
woko.
10Dano ma bedo ka miyo waŋe kun umo bal kelo ayela, ento ŋat ma juko dano
atir kelo kuc.
11Lok ma jo ma kitgi atir giloko en aye waŋ it me kwo, ento dano marac loko lok
kun noŋo omuŋo tim bwamine woko.
12 Adagadaga nyayo lweny ki mone, ento bedo ki mar umo bal ducu.
13Ŋat ma nino ducu tye ki niaŋ matut loko lok ki ryeko; ento dano ma wiye odiŋ
mere ka oloko lok mo, gigoyo ogoya.
Acoli Baibul
© 1985, Bible Society of Uganda.
1033
14Jo ma luryeko gilimo ŋec ducu macalo gitwero, ento lamiŋ mere ka loko lokke
lwoŋo can me nyiko cok bote.
15Lonyo bedo calo gaŋ matek bot lulonyo, ento lucan can nekogi aneka.
16Bakacic pa dano ma kite atir en aye kwo, ento magoba ma dano marac noŋo en
aye medde ameda ki timo bal.
17Dano ma winyo pwony tye ka lubo yo ma tere i kwo, ento dano ma dag juk ŋak
mere ki yone pat.
18Dano ma tye ki adagadaga nino ducu loko lok goba keken, ŋat ma loko lok me
kwoto luwote noŋo en lamiŋ.
19Ka dano mo bedo ka loko lok madwoŋ, ci twero timo bal i lok madwoŋ ma en
loko-ni; dano ma ryek gire liŋ aliŋa.
20Ŋat ma kite atir lokke bene leŋ calo ryal ma giliyo maber: ento tam pa dano
marac konnye nok twatwal,.
21Dano ma ki te atir pwonyo jo mapol ki lokke ma en loko, ento lumiŋ gito atoya
pi diŋ wigi.
22Ka Rwot omiyo gum, dano doko lalonyo; Rwot pe medo cwercwiny i kom gin
ma en omiyo.
23Tiyo gin marac obedo calo tuko ki bot lamiŋ, ento dano ma, tye ki niaŋ matut
noŋo yomcwiny i ryeko ma en tye kwede.
24Gin ma dano marac lworo mada bipoto i kome, ento dano ma kite atir gibicobo
mitine.
25Ka ce yamo mager okodo okato, ci tero wa ki dano marac-ci woko, ento ŋat ma
kite atir moko bedo mere matwal.
26Pe myero icwal dano ma lawackom ni oti tic mo piri; pien tye calo koŋo vino
mawac, dok calo yito ma duny donyo i waŋi.
27Lwor Rwot ci ibiri wi lobo pi mwaka mapol, ento dano marac mwakane me
bedo i lobo bibedo manok.
28Gen pa dano ma kite atir kelo bote yomcwiny, ento gen pa dano marac lal woko
ata.
29Rwot tye macalo cel gogo matek pa ŋat ma yo me kwone tye atir, ento jo ma gin
lutim maraco en bityekogi woko liweŋ.
30Pe tye ŋat mo ma bireto dano ma kite atir; dano marac aye pe bibedo i lobo.
31Ŋat ma kite atir loko lok ki ryeko, ento ŋat ma loko lok muŋak me gobagoba
Gibiŋolo lebe woko.
Acoli Baibul
© 1985, Bible Society of Uganda.
1034
32Ŋat ma kite atir loko lok mabeco ma dano pwoyo bene, kun dano marac noŋo
loko mere lok muŋak ma rwenyo dano arwenya.
Carolok 11
1Rwot dag jo ma gipimo jami ki mijan ma pe pimo kakare, cwinye yom i kom jo
ma gitye ki mijan ma pimo jami kakare.
2Jo ma wakke gibibedo ki cwerwiny; ento jo mamwol gibibedo ki ryeko.
3Jo ma cwinygi atir leŋcwanygi telogi, ento jo ma gin lubal ma kitgi raco gito
gitum woko.
4I kare me akemo pa Rwot, lonyo doko gin ma konnye pe, bedo ki kit atir aye
twero laro dano ki i to.
5Dano ma pe ki bal mo, ma kite atir, woto i yo mapwot, ento ŋat marac poto pi
racce.
6Kit ma atir pa jo ma cwinygi tye atir twero larogi, ento lubal gilokke gidoko opii
me bal ma gitimo pi tamgi maraco.
7Ka dano marac oto, ci genne bene tum woko cut, ki gen pa dano ma pe ŋeyo
Lubaŋa bene gik woko.
8Dano ma kite atir gilaro ki i ayelayela, ma noŋo dano marac poto i can ma ka eno
9Jo ma pe gilworo Lubaŋa gibalo luwotgi ki lok doggi, ento jo ma kitgi atir gibwot
pi ŋecgi.
10Jo ma i gaŋ ducu gibedo ki yomcwiny, ka dano ma kite atir olimo gum odoko
lalonyo; ka inen jo maraco aye guto, jo ma i gaŋ ducu giwo ki twon yomcwiny mo
ma pe twerre.
11Gum ma jo ma kitgi atir gilimo miyo gaŋ doko dit, kun jo maraco gibalo megi
gaŋ abala ki lok ma giloko.
12Dano ma wiye odiŋ cayo lawote acaya, ento dano ma tye ki, niaŋ matut liŋ mere
aliŋa mot.
13Ŋat ma woto ki lok me kwot i kin gaŋ tuco muŋ woko, ŋat ma lagen i cwinye
kene aye kano lok me muŋ.
14Ka ce ineno rok mo pe tye ki dano mo ma telogi maber, ci rok meno poto woko;
bedo ki jo mapol ma gin lumi-tam kelo kuc ki bedo maber.
15Ŋat ma cikke me culo banya pa dano mo ata bikoko aŋec, ŋat ma kwero cuŋ pi
cul macalo meno bedo mere mot ki kuc laboŋo lworo mo.
16Dako maber ma lakica dano giworo, jo ma kitgi pe atir ginoŋo lim ci gidoko
lulonyo oyotoyot.
Acoli Baibul
© 1985, Bible Society of Uganda.
1035
17Dano ma lakica limo kony pire kene, ento dano mager keto ret i kome kene.
18Dano marac noŋo mucara me bwolo, ma noŋo dano ma kite atir limo mere
bakacic me ada.
19Ŋat ma omoko likiŋ i bedo ki kit atir bibedo kwo, ento ŋat ma medde ki tiyo gin
marac bito.
20Rwot dag jo ma tamgi oŋak, cwinye yom i kom jo ma gipe ki bal mo.
21Myero wuniaŋ ni, dano ma latim marac gibimiye can, kono jo ma kitgi atir
keken aye gibilarogi.
22Dako ma nen mwonya maber, ka ce pe romo poko kin gin maber ki marac, noŋo
rom ki agit jabu ma girwako i um opego.
23Jo ma kitgi atir gimito megi jami maber keken; tam pa ŋat marac tum mere i
akemo.
24Jo mogo ma gimiyo limgi kit ma cwinygi opwoyo, gilony gimedde ameda; jo
mukene gikano limgi akana ma pe gimito miyone, ci gidoko lucan marac.
25Dano ma cwinye yom i miyo mot gimedo lonyo madwoŋ bote, Ŋat ma konyo jo
mukene en bene gibikonye.
26Dano giceno ŋat ma kano kai woko ma kun noŋo gimito, ento gilamo gum i kom
ŋat ma cato bel botgi.
27Ŋat ma tamme tye me noŋo gin maber, dano gipwoye; ento ŋat ma yenyo gin
marac, noŋo bene gin marac cut,
28Ŋat ma geno lonyone, bipoto; dano ma kite atir bedo mere ki kwo maber
macalo yat ma pote dyak.
29Ŋat ma kelo ayela i kom jo ma i ode pe binoŋo gin mo matwal, ki ŋat ma lamiŋ
bibedo latic pa dano maryek,
30Ŋat ma kite atir limo kwo macalo adwoggi me bedone atir, doŋ bedo laboŋo
lubo cik rwenyo kwo pa dano arwenya.
31 Ka ce dano ma kite atir gitwero miye bakacic i kare ma noŋo en pud tye i lobo
kany, doŋ jo maraco kacel ki jo ma gin lubalo kono gibinoŋo can ma rom mene?
Carolok 12
1Dano ma ye pwony noŋo maro ni ebed ki ŋec mo, ŋat ma kwero pwony noŋo
miŋ.
2Rwot bedo ki yomcwiny i kom dano ma kite ber, en ŋolo kop loyo latim marac.
3Dano pe cuŋ matek pi timo gin marac, ento dano ma tiyo gin ma atir bedo calo
lwit yat mudonyo matut i ŋom ma ŋat mo pe roma putone.
Acoli Baibul
© 1985, Bible Society of Uganda.
1036
4Dako makwiri ma kite ber miyo dano keto deyo i kom cware, dako ma kela lewic
bedo calo bur adola mudet i tyen cware ma ogudo cogo.
5Tam pa ŋat ma kite atir tye kakare ma rwatte ki cik; lok ma jo maraco giyubo
bwolo dano abwola.
6Lok ma dano marac loko nyayo to, ento lok pa ŋat ma cwinye atir laro dano.
7Jo maraco gityekogi woko ducu pe mo doŋ, kun jo me doggola pa dano ma kite
atir biri nakanaka.
8Dano maryek ma tye ki ŋec jo gipwoyo, ento gicayo ŋat ma tamme oŋak.
9Dano ma bedo ki mwolo ma tiyo tic wek enoŋ jami me gwoko kwone, ber kato
ŋat ma poro bedo dano madit ma noŋo pe tye ki cam.
10Dano ma kite atir gwoko lee ma tye i pacone maber, ma noŋo jo maraco gigerre
agera i kom leegi laboŋo kica mo,
11Ŋat ma lapur matek twero limo cam mabup; ŋat ma balo karene i timo tim ma
konnye pe, noŋo en ŋat ma ryekone pe.
12Cel gogo pa jo maraco bipoto woko piny, ento jo ma kitgi atir gicuŋ gigi matek
likiŋ.
13Dano ma latim marac gimake ki lok me bal ma en loko, ŋat ma kite atir bwot ki i
ayela ducu ma opoto i kome.
14Dano twero yeŋ ki jami mabeco ma en limo pi lok ma en loko, dok tic ma dano
tiyo kelle bakacic bene.
15Dano ma lamiŋ tamo ni gin ma en etiyo ducu tye atir, kun dano ma ryek winyo
mere tam ma gimiye.
16Ka kiniga omako lamiŋ giŋeyo woko cut, ento dano maryek pe paro yet ma
giyete kwede.
17Ŋat ma lagen tito lok me caden ma tye ada, caden ma lagoba tito mere lok goba
me bwola keken.
18Lok pa ŋat ma pe ki tam winnye malit macalo pala lucwan ka ocobo dano, ento
lok ma a ki i leb ŋat maryek twero caŋo dano.
19Lok goba ri pi kare manok keken, ento lok ada bedo matwal.
20Jo ma giyubo lok me tiyo gin marac aye gikano lok me bwola i cwinygi, kun
noŋo jo ma gitamo me tiyo gin maber gibedo ki yomcwiny.
21Pe tye gin mo marac ma twero poto i kom ŋat ma kite atir; dano marac nino
ducu noŋo mere ayelayela keken.
22Rwot dag jo ma giloko lok goba, ento cwinye bedo yom i kom jo ma gitiyo ki
gen.
Acoli Baibul
© 1985, Bible Society of Uganda.
1037
23Dano ma tye ki niaŋ matut liŋ gire mot kadi en ŋeyo gin mo-ni, jo ma gin lumiŋ
ginyuto kwiya pinygi ka maleŋ bot dano.
24Dano ma omiyo kwone me tiyo tic matek bedo ki twero me loyo luwote, ento
ŋat ma lawackom gibikete ka tiyo tic muroni mapek.
25Par mapol geŋo dano me bedo ki yomcwiny, lok maber me kica aye romo
kweyo cwinye.
26Dano ma kite atir ŋiyo kwone, miyo pe tiyo gin marac, kun jo maraco noŋo
kitgi-nu ŋakogi girweny arwenya.
27Dano ma kome wac pe mako lee mo, ento dano ma tiyo tic matek twero bedo ki
lonyo mabup.
28Bedo ki kit ma atir tero dano i kwo, ento lubo yo me bal tero mere dano i to.
Carolok 13
1Latin maryek winyo pwony ki juk pa wonne, ento latin ma Laŋala pe winyo lok
ma gijuke kwede.
2Jo ma kitgi beco gibilimo bakacic pi lok mabeco ma noŋo giwaco; miti pa jo ma
lubal tye mere me timo tim bwami keken.
3Ŋat ma gwekke i lok ma en loko gigwoko kwone; ento ŋat ma loko lok ata, can
poto i kome cut.
4Ŋat ma lawackom kadi bed cwinye omito jami mo-ni ma rom mene pe twero
noŋone, kun dano ma omiyo kwone me tiyo tic matek gimedo bote lonyo ameda.
5Dano ma kite atir dag goba, ento dano marac timo tim me lewic ki cac me bwola
keken.
6Kit ma atir gwoko ŋat ma pe ki bal mo, ento bal tyeko jo maraco woko at yeka
ducu.
7Jo mogo giporo bedo ki lonyo, ma noŋo pe gitye ki gin mo kadi ki acel; ki jo
mukene giporo bedo lucan ma kun noŋo gitye ki lwak lonyo madit ata.
8Dano ma lalonyo twero koko kwone ki lonyone; ŋat ma lacan, ma gire mo pe, pe
tye ki yo mo me laro kwone.
9Jo ma kitgi atir gimeny calo mac tara ma lyel maleŋ, jo maraco gibedo calo mac
tara ma gineko woko.
10Wakke kelo ayelayela keken, ento jo ma giwinyo lok me tam ma gimiyo botgi
gibedo maryek.
11Lonyo ma ginoŋo oyotoyot rwenyo woko, ŋat ma noŋo lonyo manoknok
lonyone bimedde.
Acoli Baibul
© 1985, Bible Society of Uganda.
1038
12Gen ma pe gicobo miyo two i cwiny dano, doŋ mit ka ocobbe kakare tye macalo
yat me kwo.
bilimo bakacic.
13Ŋat ma cayo lok ma giwacce lwoŋo to i kome kene, ŋat ma lubo gin ma giciko
14Pwony ma jo maryek gipwonyo ki dano miyo kwo, miyo dano bene gibwot ki i
owic pa to.
15Ŋec ma dano tye kwede miyo jo mapol gipwonye, ento jo ma pe genne gilimo
megi can keken.
16Dano ma wiye tiyo cobo ticce ki ŋec muromo, ŋat ma lamiŋ bedo ka nyuto
miŋone ka maleŋ.
17Lakwena marac miyo dano gilimo peko, ento lakwena ma genne kelo kuc.
18Dano ma kwero juk noŋo can ki cwercwiny; ento ŋat ma ye juk dano giworo.
19Ka dano onoŋo gin ma en mito yomo cwinye mada; ento jo ma lumiŋ gidag
bwoto tiyo gin marac.
20Ŋat ma bedo kacel ki jo maryek pwonnye doko ryek bene, ento ŋat ma mako
lurem ki lumiŋ kite biballe woko.
21Gin marac lubo lubalo i kabedo ducu ma giwoto iye, jo ma kitgi atir gibimiyogi
jami mabeco macalo bakacicgi.
22Dano ma kite ber weko lonyone bot likwaye macalo ginaleyagi, kun noŋo ŋat
ma labal kano mere lonyone pi ŋat ma kite at ir.
23Poto okaŋ pa lacan ceko cam mabup, ento dano balo camme woko ki tim ma pe
atir.
24Dano ma pe pwodo latinne ki odoo noŋo pe mare, ŋat ma maro latinne keto
cwinye me pwode ka noŋo abalo.
25Ŋat ma kite atir bedo ki cam muromo, ento dano marac kec neko kare ducu.
Carolok 14
1Mon maryek miyo pacogi bedo maber ki kuc, mon ma lumiŋ aye giketo gaŋ
woko aketa ki ciŋgi kengi.
2Dano ma kwone tye atir aye lworo Rwot, ŋat ma yone ogom ma maro timo gin
marac cayo Rwot acaya.
3Lok pa lamiŋ calo odoo ma gigoye kwede, ento jo maryek lok ma giloko twero
gwokogi.
4Ka ma pe gipuro iye ki twoni dyaŋ, inoŋo bel pe, ento ka ma gipuro iye ki twoni
dyaŋ inoŋo cam cek madwoŋ ata.
Acoli Baibul
© 1985, Bible Society of Uganda.
1039
5Ŋat ma lagen tito lok me caden ma tye ada, caden ma lagoba tito mere lok goba
me bwola keken.
6Laŋala pe twero doko ryek wacel, ŋat ma tye ki niaŋ matut twero noŋo ŋec
oyotoyot.
7A woko ki bot lamiŋ, pien pe tye lok mo me ŋec ma en romo pwonyi kwede.
8Dano maryek tye ki niaŋ matut me noŋo kit ma myero ebed kwede, ento lumiŋ
miŋogi telogi i yo marac miyo gibwolle abwola kengi.
9Lubaŋa cayo jo maraco, ento timo kica ki jo ma cwinygi atir.
10Yomcwiny ma itye kwede bedo meri keni; ki keccwiny bene meri; pe tye dano
mo ma twero nywako gin-gu ducu kwedi.
11Gibibalo ot pa dano marac woko, ento ot pa ŋat ma cwinye atir bicuŋ mere
kakare.
12 Tye gin ma dano tamo ni en aye yo ma atir, kun noŋo yo ma kit ennu tero en i
to.
13Kadi bed ineno dano nyero nyero, noŋo cwinye bene tye ka cwer; ka yomcwiny
doŋ otum, ci i ŋeye bino cwercwiny madit.
14Dano ma cwinye odoko nyap poto i can pi gin marac ma en timo, ento dano
maber limo mere bakacic maber pi gin maber ma en otiyo.
15Dano ma lamiŋ ye jami ducu ayeya, ento ŋat maryek koŋ ŋiyo ka kwene ma en
ecito iye.
16Dano maryek wiye po lokke, kwero timo gin marac, ento dano ma lamiŋ ma
lawackom, tiyo oyotoyot laboŋo par ma romo juke.
17Dano ma kinigane lyetti oyotoyot timo gin me miŋo, ento dano ma tye ki ryeko
diyo cwinye.
18Lukwiya piny gilubo yo me miŋo, ento jo maryek ŋecgi miyo gibedo ki deyo
madit.
19Jo ma lutim maraco giryebbe piny i nyim jo ma kitgi beco, ki jo maraco giryebbe
piny i dog gaŋ pa jo ma kitgi atir.
20Pe tye ŋat mo ma mito dano ma lacan, kadi lawote kikome, ento jo ma lulonyo
gitye ki lurem mapol.
21Ŋat ma cayo lawote en labal; ŋat ma kica mako i kom lacan bedo ki yomcwiny.
22Pe jo ma gibedo ki tam me timo gin marac aye giŋak woko adada? Ento jo ma
gitye ki tam me tiyo gin maber gibedo ki mar me ada ki gen.
23Kit tic ducu ma dano tiyo magoba tye iye, lok aloka keken ki dog kelo can.
Acoli Baibul
© 1985, Bible Society of Uganda.
1040
24Deyo pa jo maryek aye ryeko ma gitye kwede, ento jo ma lumiŋ gicayogi pi tim
miŋogi.
25Caden me ada laro kwo pa jo mapol, ento caden ma loko lok goba noŋo laroro.
26Dano ma lworo Rwot bedo ma cwinye opye, dok litinone bene ginoŋo ka ma
gilarre iye.
27Lworo Rwot miyo kwo bot dano, miyo dano bwot ki i owic pa to.
28Kabaka bedo ki deyo pi lwak dano mapol ma en loyogi; laboŋo dano rwot pe
gin mo.
29Ŋat ma kiniga pe mako oyot tye ki niaŋ matut, ento ŋat ma kiniga mako oyot
nyuto miŋone keken.
30Ka dano bedo ma cwinye opye, miyo kome bene bedo yot; ento nyeko tye
macalo bur adola mudet ma ogudo cogo.
31Ŋat ma uno dano ma lacan meno yeto Lubaŋama ocweyo dano-nu; ŋat ma bedo
ki kica i kom jo ma piny obwoyogi noŋo woro Lubaŋa.
32Dano marac can poto i kome pi timme marac, kun dano ma kite atir noŋo ka
larre pien bal mo pe i kome.
33Ryeko bedo i tam pa dano ma tye ki niaŋ, ento pe tye i cwiny lumiŋ.
34Bedo ki kit ma atir miyo rok mo-ni nyiŋe ywek matek, ento bal kelo lewic bot
lwak mo keken ma gibedo i wi lobo.
35Kabaka bedo ki yomcwiny i kom latic ma tiyo ticce ki ryeko:
kiniga make i kom latic ma tiyo tic ma miyo lewic bote. Carolok 15
1Gam me mwolo kweyo kiniga woko, ento lok magwagwa tugo kiniga medo
ameda.
2Ka ce dano maryek tye ka lok, loko lokke mot maber ki ŋec, ento jo ma gin lumiŋ
gicoro lok me miŋmiŋ keken.
3Rwot neno kabedo ducu, en neno jo ma lutim maraco kacel ki jo ma kitgi beco.
4Lok ma giloko mot ki kica tye macalo yat me kwo, ento lok mogo muŋak balo
cwiny dano woko.
5Dano ma lamiŋ cayo pwony ma wonne pwonye kwede, ŋat maryek ye lok mejuk.
6Jo ma kitgi atir gikano lonyo madit iodigi, doŋ lonyo ma jo maraco gilimo kelo
botgi can keken.
7Lok pa jo maryek nyayo ŋec bot jo mukene, kun tam pa lumiŋ noŋo pe timo kit
meno.
Acoli Baibul
© 1985, Bible Society of Uganda.
1041
8Rwot dag gitum ma jo maraco gityero bote, ento cwinye bedo yom i kom lega pa
jo ma kitgi atir.
9Rwot dag kit pa jo maraco, en maro ŋatma bedo ki kit kwo ma tye atir.
10Ŋat ma bwoto lubo yo pa Rwot gibimiye pwod marac mada; dok ŋat ma dag
winyo lok me juk bito woko.
11Rwot ŋeyo gin ducu ma tye piny i lyel ki i lobo pa jo muto, doŋ dano ma mwa-ni
gitwero kano muŋ mo ma Rwot pe ŋeyo?
12Dano ma laŋala pe mito gitire; en pe cito bot jo maryek.
13Dano ma tye ki yomcwiny gineno ki i waŋe, ento dano ma cwinye cwer bedo
ma cwinye ryaŋŋe aryaŋa.
14Tam pa ŋat ma tye ki niaŋ matut tye me yenyo ŋec, lumiŋ mito giyeŋ megi ki
lok me miŋo.
15Jo ma giunogi gibedo marac nino me kwogi ducu; ento dano ma cwinye yom
camo karama kare ki kare.
16Bedo ber me bedo ki jami manok kun ilworo Rwot, kato ma ibedo ki lonyo
madit kun noŋo it ye ki ayela keken.
17Camo pot dek i paco pa jo ma gimari ber kato camo riŋo twon ma moo i paco pa
jo ma gidagi.
18Dano ma kinigane lyet tugo mere daa, ento ŋat ma diyo cwinye romo juko
pyem.
19Ŋat ma lawackom rwatte ki peko i kabedo ducu ma en cito iye, kun noŋo yo pa
dano ma cwinye atir bedo yo gudo ma gigero maber.
20Latin maryek yomo cwiny wonne, latin mamiŋ cayo minne acaya.
21Ŋat ma wiye odiŋ cwinye bedo yom i kom lok me miŋo, ŋat ma tye ki niaŋ aye
bedo ki kwo ma atir.
22Yub mo ma giyubo laboŋo noŋo tam muromo pe twero cobbe maber, doŋ yub
ma giyubo ma koŋ gipenyo tam bot jo mapol cobbe kakare.
23Dano ma miyo lagam ma rwatte ki lok mo-ni bedo ki yomcwiny, ki lok ma en
loko i kare ma mitte kikome, ber mada!
24Jo maryek gilubo yo ma dok tuŋ malo ma terogi i kwo, wek pe gidony i lyel.
25Rwot keto ot pa ŋat ma lawakke woko, ento gwoko waŋ lobo pa daa-to.
26Rwot dag tam pa jo maraco, cwinye yom i kom lok pa jo ma cwinygi leŋ.
27Ŋat ma wor ma noŋo magoba i yo ma pe atir kelo can i kom jo ma i ode, ŋat ma
kwero gamo lim me wil i muŋ bibedo kwo.
Acoli Baibul
© 1985, Bible Society of Uganda.
1042
28Dano ma kite atir koŋ bedo ki tam matut i kom lagam ma myero edok iye, dano
marac coro mere lok marac keken.
29Rwot tye cen ka mabor ki bot jo maraco, ento winyo lega pa dano ma kite atir.
30Waŋ ma nen ma opoŋ ki bunyo miyo yomcwiny bot dano, doŋ winyo lok maber
miyo ibedo maber.
31Ŋat ma winyo lok maber ma gijuke kwede, bibedo i kin luryeko.
32Ŋat ma weko lok me pwony, meno noŋo canne kekene; ento ŋat ma ye lok me
juk me yubo kite twero niaŋ i lok matut.
33Ka dano lworo Rwot, ci limo pwony me ryeko, dok bedo ki mwolo aye yo me
limo woro.
Carolok 16
Carolok ma mako kwo ki kit pa dano
1Yub ma tye i tam, meno yub pa dano; ento Rwot aye ma loyo lok ma dano loko.
2Dano neno ni gin ducu ma etimo tye atir ki tun bote, ento Rwot aye neno cwinye
ka leŋ.
3Leg Rwot okonyi i ticci ducu ma itiyo, ci yub ducu ma it ye kwede bicobbe maber
dok kakare.
4Kit jami acel acel ma Rwot oketo tye ki tyen lokke, doŋ agikki pa jo maraco aye
to.
5Rwot dag jo ma luwakke; en pe biweko gibwot ma pe koŋ noŋo opwodogi.
6Bed ki mar me ada dok ki gen ci Lubaŋa biweko balli; lwor Rwot ci gin mo marac
pe bitimme i komi.
7Ka inen kit pa dano yomo cwiny Rwot, ci Rwot bene cako miyo kuc bedo i kin
dano meno ki lumonene.
8Gin matidi ma inoŋo ki yo ma atir ber kato lim madwoŋ ma ilimo i yo me bwami.
9Dano yubo yubbe ki i cwinye, Rwot aye ma telo en miyo cobo maber.
10Kabaka loko lok kit ma noŋo Rwot omiye ni oloki; miyo doge bene pe cer ka
ŋolo kop pa dano.
11Rwot cwinye yom i kom jo ma gitye ki mijan ma pimo jami kakare; kidi lapim
jami-me acata ducu en mutiyogi.
12Luker pe gitwero ciro jo ma gitiyo gin marac, pien bedo ki kit ma atir aye miyo
komker cuŋ matek.
Acoli Baibul
© 1985, Bible Society of Uganda.
1043
13Kabaka bedo ki yomcwiny i kom dano ma loko lok ki gen, dok en maro ŋat ma
loko lok ada.
14Dano maryek twero kweyo akemo pa kabaka; ka kiniga omako rwot, ci dano
mo to woko.
15Yomcwiny ma kabaka tye kwede nen wa i tur waŋe dok miyo kwo, ki kicane
bene tye macalo pol ma miyo kot cwer i cwir.
16Bedo ki ryeko ber kato lonyo ma dano tye kwede; dok bedo ki niaŋ matut ber
kato noŋo lim.
17Jo ma cwinygi atir giwoto i yo ma pe terogi ka timo gin marac; ŋat ma gwoko
kite bilaro kwone bene.
18Wakke tero dano i can, ki cwiny me nyatte miyo dano poto i can.
19Bedo kacel ki lucan ki cwiny me mwolo ber kato poko jami ayaka ki jo ma
luwakke.
20Ŋat ma winyo lok me pwony ma gipwonye kwede bibedo ki kwo maber, dok
ŋat ma geno Rwot bedo ki yomcwiny.
21Dano maryek ki i cwinye giŋeyo ni tye bene ki niaŋ matut; en loko lok mamit
ma bito ki tam pa dano.
22Ryeko miyo kwo bot ŋat ma tye kwede, ento miŋo kelo can keken i kom lumiŋ.
23Tam pa dano maryek miyo en loko lok maber ma nyuto niaŋ matut, dok gin ma
en waco ducu bedo lok me pwony ma bito jo mukene.
24Lok ma giloko ki kica lim calo moo kic, lim mada ma yomo cwiny dok miyo
yotkom.
25 Tye gin ma dano tamo ni en aye yo ma atir, kun noŋo yo ma kit enu tero en i to.
26Miti ma latic tye kwede miyo en tiyo matek; pien mito ni ecam eyeŋ kare ducu
wek kec pe obed ka neke.
27Dano ma latim bwami piro lok me neko jo mukene woko, dok lok ma en loko
noŋo lyet calo mac.
28Dano ma cwinye rac bedo kun keto lok ma nyayo mone i kin dano, ki ŋat ma
maro kwoto dano, keyo larem pa jo mapol.
29Dano ma labwami bwolo lawote, miyo lawote lubo yo ma pe ber ci poto woko i
can.
30Ŋat ma gayo lawote ki waŋe noŋo tye ki yub me limo gin marac ikome; dano ma
miyo doge likiŋ bikelo gin marac.
31Lwar wic aye lalukana me deyo pa ludoŋo, ka ce obino pi kwo ma tye atir.
Acoli Baibul
© 1985, Bible Society of Uganda.
1044
32Ŋat ma kiniga pe mako oyot ber loyo twon oteka, ŋat ma loyo tam ma i cwinye
kene loyo ŋat ma omayo gaŋ kulu.
33Kadi bed gibol kwir, ento Rwot aye ma ŋolo kop.
Carolok 17
1Kwon maŋic mo ma icamo ki kuc ber kato karama ma icamo i ot ma opoŋ ki daa.
2Opii ma tiyo ticce ki ryeko twero bedo ki loc i kom latin ma tiyo gin me lewic,
dok twero nywako ginaleyagi kwedgi macalo ŋat ace ma i kom omegigi.
3Jabu ki ryal gitemo kun giliyo i ruk mac, ento Rwot temo cwiny dano.
4Lutim maraco giwinyo lok pa jo maraco; ki lugoba bene giwinyo lok ma balo
nyiŋ dano.
5Ŋat ma ŋalo lacan meno yeto Lubaŋa ma ocweyo dano-nu; ki ŋat ma bedo ki
yomcwiny pi can ma opoto i kom lawote pe bibwot ma noŋo pe koŋ gimiye pwod.
6Ludito muti ginoŋo deyo pi likwayogi, ki litino bene ginoŋo deyo pi wongi.
7Pe porre ki lamiŋ me loko lok maber, bene pe ber ki ladit me loko lok goba.
8Lim me wil i muŋ nen bot lamiyone calo lwit ma dano otweyo i bade; en geno ni
ebinoŋo gum i kabedo ducu ma ewoto iye.
9Dano ma timo kica bot jo ma gitime marac noŋo mito gimare, ento ŋat ma wiye
bedo ka po i kom bal ma lawote obalo bote, keto larem woko ki i kingi.
10Dano ma niaŋ matut twero ye lok me juk ki cwinye ducu, kato lamiŋ ma kadi
gidoŋ tyen miya pe winyo lok mo-ni.
11Dano ma latim marac tamo lok me jemo keken; pi meno gibicwalo lakwena
mager wek olweny i kome.
12Bedo ber ka dano orwatte ki ŋuu mager ma litinone gineko woko, kato ma
orwatte ki lamiŋ ma tiyo gin me miŋomiŋo.
13Ka ce dano timo gin marac bot ŋat ma otime ber, gin marac pe bia ki i ode
wacel.
14Lweny cakke matitidi ki lok me pyem macalo pii ma ka iyabo doge koŋ kwoŋo
mol manoknok; pi meno myero ijukke woko ma pud peya daa ocakke.
15Laŋolkop ma miyo dano marac loyo kop, ki laŋolkop ma ŋolo lok loyo dano ma
lokke tye atir, gin aryo ducu Rwot daggi.
16Kadi lamiŋ tye ki lim muromo ma romo wilo ryeko, meno kone konyo aŋo, ma
kun noŋo wiye odiŋ woko?
17Ŋat ma larem bedo ki mar i kare ducu, ki dano ginywalo me nywako peko ki
omegine.
Acoli Baibul
© 1985, Bible Society of Uganda.
1045
18Dano ma wiye odiŋ aye jeŋo jamine, kun mine me cuŋ ma ka lawote
19Dano ma maro bal noŋo maro kelo ayela bene; ki ŋat ma keto dog ode malac
meno lwoŋo can keken.
20Dano ma tamo lok marac pe twero limo gin maber, ki ŋat ma loko lok me
rwenyo dano arwenya bipoto i can.
21Latin ma lamiŋ cwero cwiny wonne; ŋat ma latinne miŋ pe bedo ki yomcwiny.
22Yomcwiny kelo yotkom, cwercwiny miyo dano mok woko.
23Laŋolkop marac ye gamo lim me wilo loyo kop i muŋ, ma balo ŋolo kop atir
woko.
24Dano ma tye ki niaŋ matut ŋeyo gin ma myero etim, ento dano ma lamiŋ bedo
mere ma pe romo moko lok mo pire kene.
25Latin mamiŋ miyo wonne bedo ki cwercwiny dok minne bene bedo ma cwinye
kec adada.
26Pe ber me ŋolo cul ki dano ma kite atir; dok pwodo jo ma kitgi beco bene rac
mada.
27Ŋat ma tye ki ŋec loko lok manok, ki ŋat ma cwinye opye mot en aye dano ma
tye ki niaŋ matut.
28Kadi bed ŋat ma lamiŋ, ka ce liŋ aliŋa gitwero tamo ni ryek; ma noŋo pe nam
doge gitamo ni niaŋ te lok.
Carolok 18
1Ŋat ma pe ribbe ki jo mukene yenyo tyen lok mogo, kun kwero lubo tam pa jo
ma ticgi nyuto ryekogi.
2Lamiŋ pe paro pi niaŋ jami mo-ni; gin ma en mito aye me nyuto ka tamme kene.
3Bal ki lewic giwoto kacel; ka woro orwenyo, ci yet bene cakke.
4Lok ma dano loko cal ki pii matut; ryeko cal ki wan it ma gunnye doko kulu.
5Dworo kor dano marac pe ber; ŋolo kop me loyo dano ma pe ki bal bene rac.
6Lamiŋ loko gin ma nyayo daa ki pyem; pi lok maraco ma en loko aye miyo
gigoye.
7Lamiŋ kelo can i kome kene ki lok ma en loko, dok gin ma en loko ducu tye
macalo owic ma twero mako en kekene.
8Lok pa ŋat ma lakwot dano mit calo kwon ma gitedo makur atika, ma gimwonyo
cito i ic kikome.
9Dano ma kome wac ka tiyo ticce rom ki dano ma balo jami abala.
Acoli Baibul
© 1985, Bible Society of Uganda.
1046
10Nyiŋ Rwot obedo calo cel matek ka ma dano ma kite atir rio iye ci laro kwone.
11Lonyo bedo calo gaŋ matek bot lalonyo, dok macalo cel ma gigero ocudo malo
likuŋ me gwoko en:
12Ka can pud pe, dano bedo ki cwiny me lyerre; bedo ki mwolo aye yo me limo
woro.
13Myero koŋ iwiny lok ma noŋo peya igamo lok mo; ka pe, ci inyuto miŋŋi dok
myayo yet i komi.
14Dano twero ciro arem matek i kare ma noŋo en two, ento aŋa ma twero ciro ka
cwinye odoko nyap?
15Tam pa ŋat ma tye ki niaŋ matut tye me yenyo ŋec, jo maryek bene gimito
giwiny lok ma medo ŋecgi.
16Mol ma dano miyo twero yabo yobote, dok miyo en o wa i nyim jo madito.
17Dano ma kwoŋo tito lok i lukiko nen calo lokke tye atir, nio ka lawote ma gipido
kwede openye ki peny madwoŋ.
18Ka jo aryo ma gitego gitye ka pyem i lukiko, ci ka gibolo kwir tyeko daa ma i
kingi.
19Kony omeru ci en bigwoki macalo ibedo i cel me gaŋ matek, ento ka ibedo ka da
kwede ci en lorri doggola woko.
20Dano noŋo gin maber nyo marac pi lok ma en oloko; lok ma oa ki i doge tye ki
adwoggine.
21Lok ma iloko twero gwoko kwoni, nyo twero neki woko aneka; jo ma gimaro
loko lok maraco gibineno can.
22Ŋat munoŋo dako, meno onoŋo gin maber; en biniaŋ atir ni Rwot kara pwoye.
23Dano ma lacan ka loko, bako doge ki mwolo; ento ŋat ma lalonyo gamo mere
lok ki gero cut.
24Tye jo mogo ma giporo bedo lurem apora, ento tye dano ma moko mere i kom
lareme likiŋ ma loyo ominne kikome.
Carolok 19
1Dano ma lacan ma loko ada dok lagen ber kato ŋat ma loko lok gobagoba ma
noŋo en lamiŋ kwede.
2Miti ma dano tye kwede laboŋo ŋec rac, dano ma laro wot oyotoyot yone
rwenyo woko.
3Miŋ ma dano tye kwede kela can bote, ci cako cayo Rwot ki i cwinye marac.
Acoli Baibul
© 1985, Bible Society of Uganda.
1047
4Ŋat ma lalonyo noŋo lurem manyen mapol kare ki kare, ento dano ma lacan kadi
lareme kikome bene noŋo otenyo woko liyak.
5Caden ma lagoba pe gibiweko ma pe koŋ gipwodo, ki ŋat ma loko lok goba bene
pe bibwot.
6Jo mapol giyenyo gum ki bot dano ma cwinye yom; ŋat acel acel mito ebed larem
dano mo ma maro miyo mot.
7Dano ma lacan kadi ki omegine ducu gidage, ki lureme bene ducu giket gicito
woko cen ka mabor kwede. Pe doŋ gitwero dwogo cen bote, kadi en obitgi ki lok
mamit ma rom kwene.
8Ŋat ma marre kekene noŋo ryeko; ki ŋat ma wiye tiyo i kom gin ma en opwonyo
bibedo ki kwo maber.
9Caden ma lagoba pe gibiweko ma pe koŋ gipwodo, ki ŋat ma loko lok goba bene
bito.
10Pe porre pi lamiŋ me bedo i kwo me lonyo, ci rac pa opii ma bedo ki twero me
loyo rwodi bibedo rom kwene?
11Dano ma tye ki ryeko maber kiniga pe mako oyot, en bedo ma cwinye tye atir pi
cayo bal ma ŋat mo otimo i kome.
12Kiniga pa kabaka bedo calo koko pa labwor, ento berre calo toyo ma ton i kom
lum.
13Latin mamiŋ kelo can kom wonne, ki daa pa dako obedo calo ŋido kot ma pe
cok.
14Ot kacel ki lonyo gi Jeyogi ki bot kwaro, ento dako maryek Rwot aye miyo.
15Wackom miyo dano nino nino matut; dano ma lawackom kec bineko matek.
16Ŋat ma lubo gin ma Rwot ociko, meno noŋo tye ka gwoko kwone; ento ŋat ma
cayo lokke bito.
17Ŋat ma kica mako i kom lucan omiyo banya bot Rwot; pi meno Rwot bicule pi
gin ma en otiyo.
18Pwony litinoni me bedo ki kit kwo maber ma noŋo pud gin tino; pe iket cwinyi
pi nekogi.
19Dano ma kinigane Lyet bilimo pwod muporo kinigane; ka ikwanyo en woko ki i
can kicel, en pud dok bimito ikonye aye i kare mukene.
20Winy tam ma gimini dok imak pwony ma gipwonyi kwede, ci ibibedo dano ma
laryeko i kare me anyim.
21Dano twero bedo ki yub pi jami mapol i tamme, ento Rwot aye ma bicobo
yubbe ki twerone.
Acoli Baibul
© 1985, Bible Society of Uganda.
1048
22Gin ma myero dano obed kwede aye mar me ada; dano ma lacan ber kato ŋat
ma lagoba.
23Lwor Rwot, ci ibibedo kwo; ŋat ma lworo Rwot bedo ki yweyo muromo i
cwinye; gin marac bene pe twero gudo kome.
24Lawackom luto ciŋe i atabo, ento kwanyo ciŋe me tero cam i doge loye.
25Pwod jo ma gin luŋala, ci jo ma kwiya piny gibipwonnye; juk dano ma niaŋ, ci
bilimo ŋec muromo.
26Ŋat ma timo bwami i kem wonne, ma ryemo minne woko bene ki i gaŋ, meno
latin ma kelo lewic ki cwercwiny bot lunyodone.
27Latinna, ka iweko pwony ibiŋak ibwoto lok me ŋec ma doŋ it ye kwede con.
28Caden ma konnye pe kelo ŋala i kom ŋolo kop atir, jo maraco bene guloko bal
odoko camgi.
29Pwod doŋ tye ma gitero woko pi jo ma gin luŋala, ki lumiŋ bene gibigoyo ŋegi
ki odoo.
Carolok 20
1Mato koŋo vino makec madwoŋ mukato kare loki idoko lakolo dok miyo gicayi
bene; ŋat ma mato koŋo vino mer kwede noŋo pe ryek.
2Kiniga pa kabaka kelo lworo calo koko pa labwor; ŋat ma miyo kiniga mako
kabaka gineko woko.
3Dano ma bedo cen ki ka ma daa tye iye bedo ki deyo; ento lamiŋ mo keken
bibedo mere ka da adaya.
4Lapur ma lawackom pe puro potone i poto kot kikome; pi meno en pe binoŋo
cam mo ma myero eka i kare me kac.
5Tam ma dano tye kwede i cwinye calo pii matut, ento dano ma tye ki niaŋ matut
twero golo woko ka maleŋ.
6Dano acel acel loko pi mar me ada ma etye kwede, ento aŋa ma twero noŋo dano
ma genne?
7Likwayo pa dano ma cwinye leŋ dok ma tiyo gin ma tye atir, gitye ki gum!
8Kabaka ma bedo i wi komker me ŋolo kop waŋe yeko gin marac ducu.
9Aŋa ma twero waco ni, “Doŋ atyeko lwoko cwinya odoko leŋ kombeddi atye
maleŋ, balla ducu doŋ gijwayo woko”?
10Rwot dag jo ma gitiyo ki agwata ki mijan ma pe pimo jami kakare, ma gitiyo ki
agwata lapor bel mapatpat me bwolo dano.
Acoli Baibul
© 1985, Bible Society of Uganda.
1049
11Kadi wa latin nyuto kit ma etye kwede i gin ma en tiyo, ka gin ma en tiyo-ni ber
nyo tye atir.
nu ducu.
12Rwot aye mumiyowa it me winyo lok ki waŋ me neno piny, en muketo gin aryo-
13Pe ibed ka nino anina, miyo idoko lacan; yab waŋi iti tic, ci ibibedo ki cam
madwoŋ.
14Lawil ŋur bot lacat-wil kun wacci, “Man rac, man rac” ento ka doŋ okato ocito
woko ci nyatte matek.
15Ka ce iŋeyo gin ma it ye ka lok ikome, ci it ye giri ki gin me wei makato jabu ki
godi me wel-gu.
16Gam ginaruka pa dano ma ojeŋo jamine pi banya pa dano mo ata, dok ber imak
en kikome ka onoŋo ocibo jami mo pi jo ma gin lurok.
17Kwon ma dano noŋo i yo me bwola lim alima bote, ento lacen bibedo kweyo
mupoŋ i doge.
18Yub ducu cobbe maber ka koŋ ityeko noŋo tam mabeco muromo; bed ki ryeko
ma teli ka icito i lweny.
19Ŋat ma bedo ka wirre ki lok me kwot i kin dano tuco muŋ woko; pi meno pe
myero iribbe ki ŋat ma loko lok i yo me miŋomiŋo.
20Ka ce ŋat mo oceno wonne nyo minne, ci kwone bitum woko macalo mac tara
ma to woko i colpiny.
21Ginaleya ma ilimo oyotoyot i acakki pe ibilimo iye gum i agikkine.
22Pe myero iwacci, “Abiculo waŋ gin marac ma gitimo i koma”; ber ikur Rwot, ci
en bikonyi.
23Rwot dag jo ma gitiyo ki lapim jami ma pe pimo kakare; ki mijan ma pe pimo
jami kakare me bwolo dano per ber.
24Rwot aye ma telo dano i yo me kwone; dano twero niaŋ kit kwo ma etye kwede
niŋniŋ?
25Dano ma waco oyotoyot ni, “Man adyero bot Rwot”, ka dok tamo lacen ma noŋo
doŋ otyeko kwoŋo kwoŋ, rom ki winyo ma omoko i owic.
26Kabaka maryek yeko jo maraco, macalo dano ma dino bel, ci yeko yugi pat.
27Cwiny dano aye tara pa Rwot, ma menyo wa gin ducu mukanne ka madiŋ i iye.
28Kabaka twero ri i loc ka ce tye ki mar me ada ki gen; dok bedo ki kit ma atir aye
miyo komker cuŋ matek.
29Deyo ma co matino gitye kwede aye tekkomgi, ento co muteggi giworogi pi yer
lwar ma otwi i wigi.
Acoli Baibul
© 1985, Bible Society of Uganda.
1050
30Adoŋ ma keto ret i kom dano kwanyo gin marac woko; dok odoo ma gigoyo ki
dano malit aye loko kwone.
Carolok 21
1Rwot aye ma loyo cwiny kabaka, macalo kulu ma mol, en loko piine mol cito ka
ma en mito.
2Dano neno ni gin ducu ma etimo tye atir ki tuŋ bote, ento Rwot aye neno cwinye
ka leŋ.
3Tiyo gin ma atir, ki ŋolo kop atir, yomo cwiny Rwot makato gitum.
4Waŋ me lyerre, ki cwiny me wakke, magi ducu bal; ento gin tye macalo tara ki
bot jo maraco.
5Ŋat ma yubo yubbe ma noŋo koŋ oketo i tam, bilimo jami madwoŋ ata; ento ŋat
ma tiyo jami oyotoyot bibedo lacan.
6Lonyo ma inoŋo ki loko lok goba duny woko macalo lupu, dok tye calo owic ma
tero dano i to.
7Jo maraco bito pi tim bwamigi, pien gukwero tiyo gin ma atir.
8Jo ma lubalo giwoto i yo mugom, gitiyo gin ma pe atir; ento jo mabeco ma gipe ki
bal mo gitiyo gin ma atir.
9Bedo i ot mukene teŋe ber kato bedo i ot kacel ki dako ma lapyem.
10Dano marac bedo ki miti i cwinye pi timo gin marac, ma noŋo pe tye ki kica i
kom lawote wacel.
11Ka ce gimiyo pwod ki ŋat ma laŋala, ci ŋat ma kwiya piny bene cako doko ryek;
dano ma laryeko mako pwony ma gipwonye kwede, ci medo ŋecce doko dwoŋ.
12Dano ma kite atir neno odi pa jo maraco ki gin ma gitimo; jo maraco gityekogi
woko matwal.
13Ŋat ma diŋo ite woko ka winyo koko pa lucan, en bene ka bikok pi kony, ŋat mo
pe biwinyo kokone wacel.
14Mot ma gimiyo liŋ i muŋ kweyo cwiny dano ma tye ki kiniga; ki lim ma gimiyo i
muŋ me wilo dano kwanyo akemo madit woko.
15Ka ŋolo kop woto kakare, jo ma kitgi atir bedo ki yomcwiny madwoŋ, ento
lutim maraco aye gibedo ki kumo.
16Dano ma ŋak woko weko yo me niaŋ maber bito, giyiko woko nywako kabedo
ki jo muto.
17Ŋat ma maro yomcwiny madwoŋ bibedo lacan; ki ŋat ma maro mato koŋo vino
ki camo cam ma obedo moo moo pe bilony.
Acoli Baibul
© 1985, Bible Society of Uganda.
1051
18Ŋat marac bedo gin kok pi ŋat ma cwinye leŋ, ki dano ma oŋayo waŋ Rwot bedo
gin kok pi dano ma cwinye atir.
19Bedo i tim aroo ber, kato bedo kacel ki dako ma lapyem ma lakel ayela.
20Dano maryek bedo ki jami mabeco ki lonyo i pacone, ento dano mamiŋ tyeko
limme woko ducu oyotoyot.
21Ŋat ma bedo ki Leŋcwiny dok ki kica, bibedo ki kwo pi kare malac; ci jo mapol
bene gibiwore.
22Dano maryek twero mayo gaŋ pa jo ma gin oteka woko, dok muko cel gogogi
ma gigeno-ni reto woko piny lirum.
23Ŋat ma gwokke i kom lok ducu ma en loko, pe twero bedo ki ayela mo.
24“Laŋala” meno aye nyiŋ dano ma lawakke dok ma lyerre, ma gin ma en tiyo
ducu bedo tim me anywaranywar ki wakke marac.
25Miti ma lawackom tye kwede twero neke bene, pien en dag tiyo tic pi noŋo gin
ma emito.
26Dano marac bedo ka paro jami pa jo mukene dyeceŋ ki dyewor benebene, ento
dano ma kite atir miyo jamine me konyo jo mukene ma pe kano mo doŋ bote.
27Gitum ma dano marac otyero en gin me kwer bot Rwot; racce bedo rom mene
ka ce en tyerogitum bot Rwot ma noŋo tye ki tam marac i cwinye?
28Caden ma lagoba bito; ento dano ma winyo lok ma giwacce, lokke bedo
nakanaka.
29Dano marac poro bedo ŋat macir, ento dano ma cwinye atir bedo ka tamo
motmot gin ma myero etim i lobo.
30Ryeko, niaŋ ki tam ma gimiyo me konyo dano, magi ducu pe konyo dano ma
pyem ki Rwot.
31Gitwero coko aguragura kacel ma doŋ giyubogi pi kuro nino me lweny, ento
loyo lweny twerone tye bot Rwot.
Carolok 22
1Yer bedo ki nyiŋ maber, pien en aye ber kato lonyo madwoŋ, dok pwoc ma dano
gipwoyi kwede ber loyo ryal nyo jabu.
2Pe tye apokapoka i kin lalonyo ki lacan, pien Rwot aye muketo gin aryo-nu ducu.
3Dano ma wiye tiyo ka oneno gin marac bino i kome, kanne woko; ento lakwiya
piny medde mere ameda, ci neno can ada.
4Bakacic ma dano limo pi bedo ki mwolo ki pi lworo Rwot, en aye lwak lonyo
mapol, woro kacel ki kwo.
Acoli Baibul
© 1985, Bible Society of Uganda.
1052
5Okuto ki owic tye i yo pa jo muŋak: ento ŋat ma gwoko kome pe biwok i yo
meno.
6Pwony latin con ma noŋo en pud tidi kit yo ma myero en obed kwede, ci ka en
odoŋo pe biweko lubone.
7Ŋat ma lacan bedo i te loc pa dano mulony, ki ŋat ma deno lim bedo opii pa won
limo
8Ŋat ma timo tim bwami limo can keken, agikki me ticce bibedo odoo ma konnye
pe.
mogo ki lucan.
bene bigik.
lareme.
9Ŋat ma waŋe leŋ i kom dano bilimo gum ma a bot Rwot, pien en poko camme
10Ryem ŋat ma lacac woko, ci lweny bene bibedo pe boti, dok daa kacel ki anywar
11Ŋat ma bedo ki leŋcwiny, ma loko lok maber me kica, bimako kabaka bedo
12Rwot tye ka neno ni lok me ŋec gigwoko maber, ento en bolo lok pa jo ma
guŋayo waŋe woko.
13Ŋat ma lawackom wacci, “Labwor tye woko! Ka akato woko miyo bineka woko i
dye gudo!”
14Lok pa dako ma lakwele obedo calo bur matut; ŋat ma kiniga omako Rwot i
kome bipoto woko i bur meno.
15Miŋo aye gin ma tye i cwiny latin matidi, ento ka ipwonye ki odoo, ci miŋo a
woko ki bote.
16Ŋat ma diyo lucan ni wek lonyone omedde, nyo ma miyo jamine bot lulonyo
keken, bidoko lacan.
Gwoko cik ki gin ma luryeko yam guwaco
17Cik iti iwiny lok ma luryeko guwaco, dok myero iket cwinyi i kom ŋec ma
apwonyi kwede.
18Ka igwoku lok magi i cwinyi, ci bedo ber matek; ka ce ibipo i komgi ci ibibolo
lok i komgi i kare ma mitte.
19Doŋ amito igen Rwot, en aye gin mumiyo atito lok magi boti tin-ni.
20Atyeko coyo lok ma romo pyeradek kun amiyi tam mabeco kacel ki ŋec
muromo,
21pi nyuto boti gin ma atir dok ada, wek in bene idwok lok ada bot jo mucwali.
22Pe myero iyak jami pa lacan ni pien en lacan mamwa, nyo kadi me nyono jo ma
gitye ki can woko i kabedo me ŋolo kop;
Acoli Baibul
© 1985, Bible Society of Uganda.
1053
23pien Rwot bi pi do pigi, bineko jo ma guyakogi woko.
24Pe myero imak larem ki dano ma kiniga mako oyotoyot; dok pe myero iwot
kacel ki dano ma cwinye opoŋ ki akemo twatwal,
25weko ibilubo kite ducu ci imoko i owic.
26Pe myero ibed ŋat acel i kom jo ma gijeŋo jamigi, ma gicuŋ pi jo ma lubanya.
27Ka ce pe it ye ki gin mo ma myero icul kwede banya, ci gimayo kitandani ma
ibuto iye-ni woko.
28Pe myero ikob got macon ma poko waŋ lobo ma yam kwarowu doŋ gutyeko
ketone.
29It ye ka neno dano makwiri i ticce?
En bibedo ka tic wa i nyim luker: pe bitic i nyim dano ata-gu, Carolok 23
1Ka ibedo ka cam kacel ki rwot, myero itemme twatwal me keto woro i kome;
2ka ce ineno ni in lacam madwoŋ, ci kwany pala iŋol ŋuti woko.
3Pe myero imwony laa pi camme makur, meno cam ma bwolo dano noŋo.
4Pe myero ibed ka tiyo tic matek ni wek inoŋ lonyo; bed ki ryeko muromo ci iwek
kit tam macalo meno obedi.
5I kare ma iloko waŋi ineno en lonyoni-ni, inoŋo ni otyeko cito con; pien bwome
twi woko oyotoyot, ci tuk malo calo ocur ma kemo polo.
6Pe myero icam kwon pa dano ma ladur; pe iket cwinyi i kom camme makur-ri.
7En obedo calo ŋat ma lwodo lok ki i cwinye. En wacci, “Cam dok imat ba!” kun
noŋo cwinye pe i komi.
8Ibiŋoko kwon ma icamo-ni woko liweŋ, dok bibalo lokki mamit ma iloko bote-gu
ducu.
9Pe myero ilok lok me ryeko bot ŋat ma lamiŋ, pien en pe twero niaŋ ber pa lok
ma iloko bote, cayo mere acaya keken.
10Pe ikob got macon ma poko waŋ lobo nyo kadi donyo i potti pa jo ma wongi pe;
11pien Lacunudwargi tek; en bipido pigi kwedi, ci miyo lok loyi.
12Ket cwinyi me winyo pwony ma gipwonyi kwede, cik, iti bene me winyo lok me
ŋec.
13Pe ikal akala me pwonyo latin wek obed ki kit maber; ka igoye ki odeo pe bito.
14Ka ce ipwonye kun igoye ki odoo kit meno, ci ibilaro kwone wek pe odony ilye!.
15Latinna, ka ce ibedo ki ryeko icwinyi, an bene cwinya bibedo yom.
Acoli Baibul
© 1985, Bible Society of Uganda.
1054
16Abibedo ki yomcwiny ki tipo koma ducu, ka onoŋo iloko gin ma atir.
17Pe myero ibed ki mone i cwinyi i kom lubalo, ento medde ki lworo Rwot nino ki
nino.
18Adada kwoni ma tye anyim bibedo maber, dok genni bene pe gibibalo woko.
19Latinna winy lokka, wek ibed ryek, dok iket tammi pi lubo yo ma mitte.
20Pe ibed i kin jo ma gin lumero ki koŋo vino, kadi bedo i kin jo ma luworo ma gin
lucam riŋo;
21pien lumero kacel ki luworo gibidoko lucan, nino bimako waŋgi woko miyo
giruko boŋo muketoket.
22Winy lok pa woru munywali, dok pe myero ica meni ka doŋ oti.
23Wil ada, ento pe icat woko aye; dok iwil ryeko, pwony, ki niaŋ maber.
24Latin ma kite atir miyo wonne hedo ki yomcwiny madwoŋ; ŋat ma nywalo tatin
maryek bedo ki yomcwiny pire.
25Wek woru kacel ki meni gubed ma cwinygi yom, wek meni munywali obed ki
yomcwiny.
26Latinna, ket cwinyi ka mako lok ma awacci, dok inen kit kwona ducu wek obed
lanyut ma biteli.
27Dako ma lakwele obedo calo bur matut; en tye calo waŋ it madiŋ.
28Dako-nu kanne woko pi libo dano calo layak, dok en medo wel jo ma guŋayo
waŋ Rwot doko dwoŋ i kin dano.
29Aŋa ma tye ki can? Aŋa ma tye ki cwercwiny? Aŋa ma tye ka da? Aŋa ma tye ka
ŋur? Aŋa mulimo ret laboŋo gin mo mutimme? Aŋa ma waŋe ocek makwar?
30Jo ma giri ka mato koŋo vino pi kare malac, jo ma cito ka mato koŋo vino ma
girubo mamit.
31Pe imat koŋo vino ka doŋ odoko kwar, ma noŋo tye ka ryeny aryenya i kikopo,
dok donyo mapwot i i ŋat ma tye ka matone.
32I agikkine kayo i dano calo twol, kayo calo twol ororo ma tye ki kwir marac.
33Ibineno jami mapat ma yam peya inenogi, dok pe ibitwero tamo kadi ki loko gin
mo ma atir.
34Ibibedo calo ŋat ma obuto piny idye nam, calo ŋat ma oito malo i wi wir me
mel.
35Ibiwaco ni, “Gigoya, ento pe alimo ret mo; gigoya, ento pe awinyo arem mo
wacel. Abico awene? Abicito ka mato kono yino mukene doki.”
Acoli Baibul
© 1985, Bible Society of Uganda.
1055
Carolok 24
1Pe myero nyeko omaki i kom jo ma gin lutim maraco, dok pe imar ribbe kwedgi;
2pien tamgi ducu opoŋ ki lok me tim bwami, ma noŋo giloko lok ma keto can
keken i kom dano.
3Gitwero gero ot pi ryeko, dok pi niaŋ matut miyo cuŋ matek likiŋ;
4pi ŋec ma dano tye kwede miyo poŋo ode ki kit jami mabeco me wel ki lwak
jami ma yomo cwiny.
5Dano maryek tek kato dano ma latekkom, dano ma tye ki ŋec bene kato ŋat ma
tye ki teko.
6Ka giteli ki ryeko ci itwero lweny maber, dok winyo tam mabeco ma dano
gimiyo boti miyo iloyo lweny.
7Ryeko nen calo gin mo ma tye malo twatwal bot ŋat mamiŋ; pe twero waco lok
kadi ki acel ka gitye ka laro lok ma pire tek.
8Ŋat ma bedo ki tam me timo gin marac gilwoŋe ni lakel-ayela.
9Tam ma lamiŋ tamo bedo bal keken, dano ducu gidag ŋat ma laŋala.
10Ka ce ibedo nyap i kare ma ayelayela tye, tekoni noŋo nok adada.
11Myero ilar kwo pa jo ma gimakogi giterogi woko me aneka; gwok jo ma
giywayogi giterogi i kabedo me nek.
12Ka ce iwacci, “Nen, wan onoŋo pe waŋeyo lokke,” ento Lubaŋa ma neno cwiny
dano-ni pe biromo niaŋ? En ŋat ma neno kwowu-ni pe ŋeyo? En pe biketo can i
kom dano acel acel ma poro kit gin ma en otimo?
13Latinna, cam moo kic, pien ber, dok moo kic ma cwer ki i peda kic lim matek ka
ibilo.
14Myero iŋe ni ryeko bene tye kit meno pi kwoni; ka ce inoŋo ryeko, ci ibedo ki
gen ni kwoni me anyim bibedo maber, dok genni pe bigik.
15Pe ikanne i ŋet ot pa dano ma kite atir pi time rac; pe myero itim bwami i kom
gaŋŋe;
16pien dano ma kite atir kadi opot piny tyen abiro, dok pud twero a malo aye;
ento jo maraco can retogi gipoto woko piny matwal.
17Pe ibed ki yomcwiny ka ineno lakworri opoto i can, dok cwinyi pe obed yom ka
ineno en yokke atata;
18gwok Rwot bineno gin ma itimo, ci pe biyomo cwinye, ci miyo kwanyo kinigane
woko ki i kom dano-nu.
Acoli Baibul
© 1985, Bible Society of Uganda.
1056
19Pe myero cwinyi ocwer pi jo ma gin lutim maraco, dok pe ibed ki mone i kom jo
maraco;
20pien dano ma latim marac pe tye ki gen pi kwone pi kare me anyim; mac tara
pa jo maraco gibineko woko.
21Latinna, lwor Rwot dok ilwor kabaka bene, pe myero ijem i komgi.
22Ka ijemo ci gibiketo can i komi oyotoyot; dok aŋa ma ŋeyo kit can ma bia bot
Lubaŋa ki kabaka?
Lok mukene ma luryeko guwaco
23Magi ducu obedo lok ma luryeko guwaco. Dworo kor dano i ŋolo kop rac.
24Ŋat ma waco bot dano marac, “Pe it ye ki bal mo” jo me rok ducu gibicene, dok
gibikwere woko;
25ento jo ma gijuko lutim maraco gibibedo ki yomcwiny, dok gibilimo gum maber
makato ducu.
26Ŋat ma miyo lagam ma atir meno aye larem me ada.
27Mukwoŋo koŋ ikwoŋ tiyo ticci ma tye woko, pur poto dok ipit iye ginapita ducu
ma mitte; ka lacen doŋ icak gero odi.
28Pe ibed caden ma lagoba i kom lawoti ma pe ki bal; pe myero ibwol dano ki lok
gobagoba.
29Pe myero iwac ni, “Abitimo gin ma en otimo i koma-ni bene ikome; abiculo waŋ
gin ma dano meno otimo.”
30Awoto akato ki i ŋet poto pa dano ma lawackom, ki i ŋet poto olok pa dano ma
wiye odiŋ;
31nen, potone ducu obakke ki okuto keken; doo ayila oumo ŋom woko, celle ma
gigero ki got bene omuk orette woko piny.
32Ka aneno ci abedo ki tam matut pire; aneno dok omiya pwony madit.
33 Ka ibuto inino manok, dok idolo ciŋi woko omini yweyo,
34ci can bimaki macalo layak ma mako dano, ma orukke woko ki jami lwennye
ducu.
Carolok 25
Carolok mogo ma Solomon omedde ki lokone doki
1Lok magi bene gin carolok pa Solomon ma jo pa Kejekia kabaka me Juda guloko
gucoyo i buk.
2Deyo pa Lubaŋa aye me kano jami woko i muŋ ma pe nen, ento deyo pa luker tye
me tito lok woko bot lwak ka maleŋ.
Acoli Baibul
© 1985, Bible Society of Uganda.
1057
3Pe iŋeyo gin ma kabaka tye ka tamone, pien tamme bor calo polo, tut calo lobo.
4Ka giliyo ryal maber laboŋo cette, ci latet ryal twero yubo kwede gin mo maber.
5Ryem jo maraco woko ki i nyim kabaka, pien bedo ki kit ma atir miyo komkerre
cuŋ matek.
6 Pe ikette keni me bedo dano madit i nyim kabaka, dok pe myero ibed i kabedo
pa jo madito.
7Bedo ber makato ka giwacci ni, “Nyik malo kany,” ber kato ma gidwoki i kabedo
ma piny ma noŋo kun itye i nyim rwot.
Gin ma ityeko neno ki waŋi
8pe myero ikel oyotoyot i nyim lukiko; i agikkine ibitimo gin aŋo ka lawoti mo
oketo lewic i wii?
9Ka lok mo tye i kinwu ki lawoti, myero wutyek lokke wun aryo; pe ituc muŋ pa
jo mukene,
10wek ŋat ma winyo lokki pe omi lewic omaki, miyo nyiŋi biballe woko matwal.
11Lok ma giloko kakare obedo calo jabu ma gimwono i kom ryal.
12Ŋat maryek ma juko dano ki pwony maber bot ŋat ma winyo lokke, obedo calo
gin mo me jabu me deyo kom dano.
13Lakwena ma genne kweyo cwiny jo ma guore calo ŋico pee i kare me kac; en
kweyo cwiny ludito ma loye kumeno.
14Dano ma nyatte ki mot ma en pe twero miyone obedo calo pol ki yamo ma bino
laboŋo kot mo.
15Itwero loko tam pa laloc ka idiyo cwinyi, dok lok ma iloko mot ki mwolo twero
loko tam pa dano kadi bed onoŋo tek calo cogo.
16Ka ce inoŋo moo kic, cam ma romo ii keken, pien ka icamo mukato kare miyo
iŋoko woko.
17Pe ibed ka wot me limo lawoti i ode kare ki kare, miyo en biol woko kwedi ci
cako kweri woko.
18Lacaden ma tito lok goba i kom lawote obedo macalo odoo me lweny, nyo pala
lucwan, nyo atero mabit.
19Bedo ki gen i kom dano ma pe genne i kare me ayela rom ki lak ma miyo arem
ki dano, nyo tyen ma oŋol.
20Ŋat ma wero wer bot dano ma tye ki kumo mapek i cwinye rom ki ŋat ma
okwanyo ginaruka woko ki i kome i nino ma piny ŋic, dok tye macalo kado ma
giketo i waŋ bur.
21 Ka kec neko lakworri, miye kwon ocam; dok ka orwo pii neke, miye pii omati.
Acoli Baibul
© 1985, Bible Society of Uganda.
1058
22Ka itimo kumeno, ci ibicoko lodi mac ibako i wiye, Rwot bene bimiyi bakacic.
23Yamo ma kodo a ki tuŋ malo kelo kot; lok me kwoto dano kelo kiniga.
24Bedo i ot mukene teŋe ber kato bedo i ot kacel ki dako ma lapyem.
25Lok maber me yomcwiny ma dano owinyo ma oa ki i lobo mabor, calo pii maŋic
ma kweyo cwiny dano ma orwo omako.
26Dano ma kite atir ma oye tam pa jo maraco, cal ki wan it ma piine opoŋ coto, ki
waŋ it ma oballe woko.
27Pe bedo ber me camo moo kic madwoŋ, dok bene bito dano ki lok mapol ni wek
gipwoyi pe ber.
28Ka ce onoŋo pe itwero loyo kinigani, ci irom ki gaŋ ma gimonyo ma
gimuko celle gireto woko.
Carolok 26
1Woro dano ma lamiŋ, cal ki pee i kare me oro nyo kot ma cwer i kare me kac.
2Lok ma giceni kwede pe twero timo gin mo i komi ka ce pe ibalo, obedo calo
winyo lakalagwec ma tuk yeŋŋe atata, dok calo aliboro ma tuk twarre cito woko.
3Gigoyo aguragura ki del, gitweyo dog kana ki ogwil, odoo aye gigoyo ki ŋe dano
ma Lamiŋ.
4Pe idok i peny pa dano ma miŋ ma rom ki miŋone, miyo in bene ilokke idoko
lamiŋ calo eno
5Dok i peny pa dano ma miŋ ma rom ki miŋone, wek pe otam pire kene ni eryek.
6Ŋat ma oro lamiŋ me cwalo lok ka mo meno rom ma oŋuno tyene kekene dok
tye ka yenyo ayela ni obin ikome.
7Carolok ma lumiŋ giloko, cal ki tyen dano ma laŋol ma lyero alyera ma konnye
doŋ pe.
8Ŋat ma woro lamiŋ rom ki dano ma otweyo gweŋ i lataŋdiyo.
9Carolok ma lumiŋ giloko, rom ki okuto ma cobo ciŋ dano ma lamero.
10Won tic ma coyo lamiŋ nyo lamero me tic bote rom ki won atero ma bayo
aterone ci celo dano ducu.
11Ŋat ma lamiŋ ma nwoyo tim miŋone rom ki gwok ma lokke dok ka naŋo ŋokke
kekene.
12Ineno dano ma tamo ki i cwinye ni eryek pire kene? Itwero bedo ki gen i kom
ŋat ma lamiŋ makato eno
13Dano ma lawackom wacci, “Labwor tye i waŋa yo! Labwor tye i dye gudo!”
Acoli Baibul
© 1985, Bible Society of Uganda.
1059
14Dano ma lawackom bedo ka lokke aloka i wi kitandane, macalo kika ma wirre i
kom pete.
15Lawackom luto ciŋe i atabo; ento kwanyo ciŋe me tero cam i doge loye.
16Dano ma lawackom nenne kekene ni eryek ekato kadi wa dano abiro ma
gitwero dok i peny ki ryeko.
17Ŋat ma donyo i lok daa ma pe okemo en rom ki ŋat ma mako gwok ma tye ka
kato akata ki ite.
18Calo dano ma lapoya ma cwinyo mac i wi ot, nyo ma bayo atero ci neko dano,
19en aye ŋat ma bwolo lawote kun waco ni, “An atye ka loko lok oree keken!”
20Pi nok pa yen miyo mac pe lyel maber, to woko; ka ma ŋat ma maro kwoto dano
pe iye, daa bene gik woko cut.
21Macalo bilo kano lodi mac, yen bene miyo mac lyel, dano ma maro daa bene tye
kit meno, miyo daa medde ameda.
22Lok pa ŋat ma lakwot dano mit calo kwon ma gitedo makur atika, ma
gimwonyo cito i ic kikome.
23Dano ma loko lok mamit ki doge ma kun noŋo tye ki tam marac i cwinye rom ki
atabo lobo ma gidero ki libi ma ryeny aryenya.
24Ŋat ma lakworri twero loko boti lok mamit ki doge noŋo kun noŋo tye ki
adagadaga i cwinye;
25kadi ka loko lok mamit niŋo, pe iye lokke, pien cwinye opoŋ ki jami abiro ma
gin ducu gin me kwer.
26En twero umo adagadaga ma etye kwede i cwinye ki bwola, ento lwak ka
ocokke gibineno gin marac ma en otiyo.
27Ŋat ma kwinyo bur bipoto iye; ki ŋat ma cako loro got, got bipoto i kome.
28Ŋat ma lagoba kwero jo ma en tye ka unogi, dok dano ma bwolo dano ki lok
mamit kelo can keken.
Carolok 27
1 Pe myero inyatte kekeni pi nino ma diki, pien pe iŋeyo gin ma bitimme tin.
2Pe ipakke keni ki lok ma iloko; wek ŋat mukene aye opaki, kadi en larok.
3Got pek, kweyo bene pek, ento ayela ma lamiŋ kelo pek makato ducu.
4Akemo ger, dok kiniga nyayo nek; ento pe gitwero porogi ki nyeko.
5Juko dano atyer ka maleŋ ber kato mar ma gikano woko.
Acoli Baibul
© 1985, Bible Society of Uganda.
1060
6Kadi bed laremi ogoyi pud itwero geno en, ento ka lakworri obino me kwako
kori, myero igwokke.
7Ŋat ma oyeŋ kwero camo moo kic, ento ŋat ma kec neko kadi gin makec noŋo
lim alima i doge.
8Dano ma weko gaŋŋe a cito woko ka mukene, rom ki winyo ma obwoto ode otuk
ocito woko ka mabor.
9Moo wir ki gin ma ŋwece kur miyo dano bedo ma cwinye yom, ento ayela balo
cwiny dano woko marac.
10Pe ibwot ŋat ma laremi, ki ŋat ma larem woru; dok i kare ma itye ki can pe
myero icit i ot pa omeru. Lawoti ma tye cok twero konyi makato omeru ma tye ka
mabor.
11Latinna, bed ryek, wek iyom cwinya, wek anoŋ lagam ma myero adok iye i lok
ki ŋat ma yeta.
12Dano ma wiye tiyo ka oneno gin marac bino i kome, kanne woko; ento lakwiya
piny medde mere ameda, ci neno can ada.
13Gam ginaruka pa dano ma ojeŋo jamine pi banya pa dano mo ata, dok ber imak
en kikome ka onoŋo ocibo jami mo pi jo ma gin lurok.
14Ŋat ma a malo odiko con, ci cako lamo gum i kom lawote ki dwan maloŋo,
gibiwaco ni en tye ka ceno lawoteni acena.
15Dako ma lapyem ma nyayo ayela rom ki ŋido kot ma pe cok i kare me cwir.
16Dako-nu jukone tek macalo juko yamo, dok tek macalo mako moo poŋciŋ.
17Dano acel acel twero pwonyo lawote, macalo nyonyo twero pako nyonyo
lawote doko bit.
18Ŋat ma pito yat oduro ka ogwoko maber bicamo nyige, ki ŋat ma kuro piny kun
gwoko laditte maber dano biwore.
19Kit macalo dano ka okulo wiye i pii neno tur nyime, cwiny dano bene nyuto kit
ma dano meno tye kwede.
20Dano ma pe twero yeŋ ki gin ma iye mito, obedo calo lyel pa jo muto ma pe yeŋ.
21Ryal ki jabu gitemo kun giliyo i ruk mac, doŋ ber pa dano nen i kit ma jo
mukene gipake kwede.
22Kadi bed igo lamiŋ ikwany iod woko ki lalek i pany, kun iketo kacel ki bel me
aoda, ci pud miŋ ma tye i kome-ni pe bia wacel.
23Myero igwok romini dok iŋegi maber, ket cwinyi bene ka gwoko dyaŋini:
24pien lonyo pe bedo matwal. Ineno ker ri nakanaka pi yalwak ducu?
Acoli Baibul
© 1985, Bible Society of Uganda.
1061
25Ka lum otum woko, ka ginapita cako lot manyen, ci gicako nyaro lum ma olot i
wi godi.
26Itwero yubo boŋo nia ki i kom yer romini, dok itwero wilo lobo ki cilir; ma
inoŋo ki i kom dyegini;
27ibinoŋo cak muromo ma a ki i kom dyegini ma bibedo cammi, ibipito ki jo ma i
odi ducu, dok biromo gwoko anyira ma gin aŋecani ducu.
Carolok 28
Jo maraco ki jo ma kitgi atir
1Jo maraco giriŋo woko ariŋa kadi bed pe ŋat mo tye ka ryemogi, ento dano ma
kite atir cwinye tek calo labwor.
2Ka lobo obedo ka timo bal lulocce bedo mapol. Lobo twero cuŋ matek dok bedo
ki kuc ma ri nakanaka ka ce onoŋo tye ki luloc maryek ma giniaŋ dok ma gitye ki
ŋec maber.
3Laloc ma uno lucan obedo calo kot ma cwer ki pee ci balo cam woko liweŋ.
4Jo ma gibwoto cik pa Lubaŋa gipako jo maraco, ento jo ma gigwoko cik mere
gilwenyo alwenya i kom jo maraco.
5Jo ma Lutim gin marac pe giniaŋ i lok me ŋolo kop atir, ento jo ma giworo Rwot
giniaŋ iye ducu maber.
6Dano ma lacan ma loko lok ada dok lagen ber kato lalonyo ma kite pe atir.
7Latin ma gwoko cik noŋo ŋat maryek, ento ŋat ma mako larem ki dano ma
laworo kelo lewic i kom wonne.
8Ŋat ma medo lonyone ki gamo magoba ki bot jo ma gitye ki peko noŋo tye ka
cokone pi ŋat ma lakica ma konyo Lucan.
9Ŋat ma pe tero ite ka winyo lok me cik ki lubone, Rwot bene bikwero winyo
legane woko.
10Dano ma telo ŋat ma cwinye atir me timo gin marac bipoto i burre kekene; ento
ŋat ma pe ki bal gibimiye lobo maber me bedo ginaleyane.
11Dano mulony tamo ki i cwinye ni en eryek, ento dano ma lacan ma tye ki niaŋ
matut neno kit ma en tye kwede.
12Ka jo ma kitgi atir aye guloyo, ci dano gibedo ki deyo madit; ka jo maraco guille
malo, dano gikanne woko akana.
13Ŋat ma kano balle ma pe tuco, pe bimedde ki bedo ki kwo maber; ento ŋat ma
tuco balle ka bwoto timogi matwal aye kica bimako Lubaŋa i kome.
14Dano ma lworo Rwot kare ducu tye ki gum; ento can bipoto i kom dano ma pe
lubo cik pa Rwot.
Acoli Baibul
© 1985, Bible Society of Uganda.
1062
15Laloc ma en dano marac ma loyo lwak jo ma gin lucan obedo calo labwor ma
kok nyo ŋuu ma tye ka libo lee.
16Laloc ma pe ki niaŋ matut en ŋat mager ma uno dano; ento ŋat ma kwero lim
ma ginoŋo i yo ma pe atir biri i lobo pi mwaka mapol.
17Dano ma oneko lawote, myero ginek woko bene; pe myero ŋat mo okonye.
18Ŋat ma loko lok ada dok lagen, Lubaŋa bilaro ki i gin marac ducu; ento ŋat ma
ŋak woko ma pe Lubo cik bipoto i bur.
19Ŋat ma lapur matek twero limo cam mabup, ento ŋat ma balo karene i timo tim
ma konnye pe can bimako malit.
20Dano ma lagen bilimo gum madwoŋ, ento ŋat ma laro ni elony woko oyotoyot
pe bibwot ki pwod.
21Poko kin dano pe ber; nen, dano twero timo roc kadi pi latin kwon mo matidi.
22Dano ma lagem laro ni en aye ebed ki lonyo, ma pe ŋeyo ni can cok bimake.
23Ŋat ma juko dano gibibedo kwede maber lacen, en loyo ŋat ma pwoyo dano ki
doge noŋo.
24Ŋat ma yako jami pa wonne nyo pa minne kun wacci, “Gin ma atimo-ni pe bal”
en aye larem ŋat ma lanek dano.
25Dano ma laworo tugo mere daa ento ŋat ma geno Rwot bilimo lonyo madwoŋ.
26Ŋat ma genne kene ki i tamme, meno lamiŋ; ento ŋat ma lubo ryeko bilarre.
27Ŋat ma konyo lucan Rwot bimedo bote jami mapol, ento ŋat ma pe ye ni can tye
jo mapol bicene woko.
28Ka jo maraco guille malo, dano gikanne woko akana, ento ka doŋ guto
woko, jo ma kitgi atir ginya gimedde ameda,
Carolok 29
1Ŋat ma gipwonyo jwijwi, ka dok pud jiŋo ŋute, bitur atura ma pe dok biromo a
malo.
2Lwak gibedo ki yomcwiny, ka jo ma kitgi atir aye tye ka loc; ento ka jo maraco
aye loyo, lwak cur marac,
3Ŋat ma maro ryeko kweyo cwiny wonne, ento ŋat ma mako larem ki dako ma
lakwele balo limme ducu i tim me carocaro.
4Kabaka ma ŋolo kop kakare miyo kuc bedo tye i lobo, ento ŋat ma gamo lim ma
dano gimiye balo lobo abala.
5Ŋat ma bwolo lawote ki lok doge meno noŋo tye ka ciko obwo ma bimako en
kekene.
Acoli Baibul
© 1985, Bible Society of Uganda.
1063
6Dano ma latim marac gire moko i owic me bal ma en timo, ento ŋat ma kite atir
wero mere wer dok bedo ki yomcwiny.
7Dano ma kite atir ŋeyo gin ma myero pi ŋat ma lacan; ento dano marac pe niaŋ
kit gin macalo meno wacel.
8Jo ma luŋala gitwero tugo ayela ma miyo gaŋ Lyetti woko, ma noŋo jo maryek
gikweyo megi kiniga woko akweya.
9Ka ce dano maryek tye ka pido gin ki lamiŋ, lamiŋ meno cako tim anywar
anywar ma nyero gire anyera, dok pe twero liŋ.
10Jo ma cwinygi kuto akuta pi oyo remo pa luwotgi, gidag neno ŋat ma pe ki bal;
gin jo maraco-ni giyenyo yo me rwenyo kwone woko.
11Lamiŋ loko ki teko me dwane ducu ka kiniga omako, ento dano maryek juko
kinigane motmot.
12Ka ce dano ma laloc bedo ka winyo lok gobagoba, ci luditone ducu gilibokke
gidoko jo maraco.
13Rwot aye ma omiyo waŋ bot gin aryo-ni me neno piny, bot dano ma lacan ki bot
ŋat ma uno eno
14Ka ce kabaka ŋolo kop atir kun paro pi lucan, ci biri ka loc matwal.
15Ka ce ipwonyo latin ki odoo ci bimiyo en doko ryek, ento ka itenyo latin liyak
ma pe ipwonyo ci bikelo lewic i wi minne.
16Ka jo maraco aye gitye ka loc ci dano gimedde ameda ki timo bal; ento jo ma
kitgi atir gibineno can ma poto i komgi.
17Pwony latinni me bedo ki kit maber, ci ibibedo ma pe iparo gin mo; dok en
bikweyo cwinyi bene.
18Ka dano pa Lubaŋa pe ma romo pwonyo lwak, gin lwak kikomgi ginuny woko
ki ŋegi, ento ŋat ma gwoko cik pa Lubaŋa tye ki gum.
19Ka ibedo ka lok aloka keken bot laticci miyo en pe pwonnye, kadi bed en niaŋ
gin ma iloko bote, pe bilubo wacel.
20Ineno dano ma laro lok oyotoyot ma kun pe tamo gin ma etye ka wacone?
Itwero bedo ki gen i kom ŋat ma lamiŋ makato eno
21Ŋat ma miyo jamine ducu bot laticce kit macalo laticce mito nia ka tino, i
agikkine binoŋo ni latic-cu doŋ odoko lale jamine.
22Dano ma opoŋ ki akemo kare ducu tugo mere daa nyo lweny, ki ŋat ma
kinigane Lyet kelo ayela dok timo bal mapol ata.
23Wakke miyo dano poto i can, ento dano ma bedo mwol i cwinye jo mapol
gibiworo.
Acoli Baibul
© 1985, Bible Society of Uganda.
1064
24Ŋat ma lawot lakwor meno lamonene kekene pien dag kwone; kadi bed en
winyo lok ma giceno ki dano, pe twero tuco lok mo
25Lworo ma dano tye kwede i kom jo mukene tye macalo owic, ento ŋat ma geno
Rwot bedo maber laboŋo ayela.
26Jo mapol gimito ni laloc opwogi, ento Rwot aye timo gin ma myero ki dano acel
acel.
27Dano ma ki te atir dag ŋat ma labal, dok jo maraco gidag ŋat ma bedo ki kit kwo
ma atir.
Carolok 30
Gin ma Agur oneno
1Magi aye gin lok ma Agur wod pa Jake me Maca oloko. Dano meno waco kit man
bot Itiel, bot Itiel ki Ukal:
2Adada an doŋ amiŋ makato ducu, pe aromo bedo dano. Pe atye ki kit niaŋ mo
wacel macalo dano.
3Pe apwonyo lok me ryeko, dok pe aŋeyo Lubaŋa ma en ŋat Maleŋ-ŋi.
4Aŋa ma oito i wi polo ka dok odwogo piny i lobo kany? Aŋa ma otyeko mako
yamo i ciŋe-ni? Aŋa ma oboyo pii ki boŋo? Aŋa ma oketo agikki lobo ducu ma tye-
ni? Nyiŋe aŋa, ki nyiŋ latinne kono aŋa, ka iŋeyo?
5Lubaŋa cobo lok ma en ociko ada; en tye macalo kwot pa jo ma giriŋo gilaro
bote.
6Pe imed lok mukene ma pe en owaco i kom lokke ma en owaco, miyo en bijuki
dok nyuto ka maleŋ ni in lagoba.
7Lubaŋa, alegi imiya jami a ryo ma pud peya ato:
8Kwany lok me bwola ki goba woko ki i doga; pe amito imiya abed lacan nyo
lalonyo; ento amito imiya cam ma romo pita.
9Ka abibedo ki cam madwoŋ mukato kare, miyo abikweri woko, kun awacci,
“Rwot en aŋa?” dok pe myero abed lacan, miyo akwalo kwo, miyo abipyedo nyiŋ
Lubaŋana.
10Pe myero inoŋ latic bot rwode, miyo biceni, d ok miyo gibinoŋo bal i komi.
11Tye jo mukene ma giloko lok me ceno wongi dok giloko lok marac i kom megigi.
12Tye jo mukene ma ginenne kekengi ni gitye laboŋo bal mo i komgi, ento noŋo
pe gilonyogi ki i kom cilo me bal ma gitye kwede.
13Tye jo mukene ma gilyerre kun gitamo ni gin aye giber makato, dok gikette
malo i rwom me dito pigi kengi!
Acoli Baibul
© 1985, Bible Society of Uganda.
1065
14Tye jo mukene ma Lakgi bit calo pala lucwan, lakgi calo pala, ma gineko ki
Lucan gityeko woko ducu ki i lobo, gijwero bene jo ma piny obwoyogi woko ducu
ki i kin dano.
15Kwidi karadini tye ki anyirane aryo, ma gikok ni, “Miwa, miwa.” Tye jami adek
ma pe twero yeŋ; tye jami aŋwen kiilu ma pe giwacci, “Oromo”:
16lyel, dako ma lalur, ŋom ma cwiyo pii madwoŋ, ki mac ma lyel ma pe twero
waco bene ni, “Oromo.”
17Dano ma ŋalo wonne ki ŋat ma cayo minne, agak ma i laora kulu gibitiŋe woko
dok acut bicamo kome woko.
18Tye jami aŋwen ma abedo ki ur madit i komgi; dok pe aniaŋ kitgi, gin ene:
19Kit ma ocur tuk kwede ki i polo, kit ma twol mol kwede ki i kom got, kit ma mel
woto kwede i dye nam madit, ki kit ma laco gin ki nyako gibedo kwede.
20Man aye kit pa dako ma lakwele: en timo abor, lwoko kome woko, ci wacci, “An
pe atimo bal mo,”
21Tye jami adek ma miyo lobo yeŋŋe; tye jami aŋwen kulu ma lobo kikome pe
twero ciro:
22opii ka odoko kabaka, lamiŋ ka oyeŋ ki cam,
23nyako ma gidagi, ka ginyomo woko, ki nyako aŋeca ka oleyo ka tyen min ot.
24Tye jami aŋwen i wi lobo-ni ma gitiŋo, ento gitye ki ryeko madwoŋ:
25Ŋiniŋini pe gitek, ento gicoko cam me acamagi kare me oro;
26okile pe gitwoni oteka, ento kabedogi tye i kom got;
27bonyo pe tye ki kabaka mo ento pud gitwarre kun gilubbe aluba i dul ki dul.
28Itwero mako lagwe i ciŋi, ento pud ibinoŋo ni lagwe tye i gaŋ pa luker.
29Tye jami adek ma nen me deyo ka gitye ka wot; tye jami aŋwen ma gurye
aryeya i rek ka giwoto:
30labwor keken aye ma tye twon oteka makato lee mu kene ducu dok pe loko
ŋeye ki lee mo wacel;
31twon gweno ma lanywar, nyok dyel, ki kabaka ma tye ka wot ma ŋatte aŋata i
nyim lwakke.
32Ka ce onoŋo miŋ omaki, ma ibedo ka kette malo piri keni, nyo ka ibedo ka tamo
gin marac, myero ijuk lebi cut.
33Ka ipwayo cak dyaŋ ci inoŋo moo, ka imako umi idiyo matek ci remo katti cut,
dok ka itugo kiniga ki i cwiny dano mo, nyayo lweny cut.
Carolok 31
Acoli Baibul
© 1985, Bible Society of Uganda.
1066
Lok me pwony bot kabaka
1Magi aye lok pa Lemuel, kabaka me Maca, ma minne onwonye kwede.
2Latinna, gin aŋo, abiwacci lok aŋo? In latinna, an aye ma anywali, dok in lagam
me kwoŋŋa bot Lubaŋa.
3Pe myero ityek tekki woko i kom mon, pe iribbe kwedgi pien gin jo ma gineko
luker gityeko woko.
4Lemuel, mat pe oporre pi luker, luker myero pe gumat koŋo vino, kadi luloc pe
myero gubed ki miti me mato mat makec;
5ka gumato miyo wigi wil woko i kom cik ma giketo, dok bimiyo giŋako pido pa jo
ma gitye ki can ki gin ma myero botgi.
6Mi koŋo vino makec bot ŋat ma doŋ cok to, ki koŋo vino bot jo ma tye ki kumo pi
can malit;
7wek gumat ci wigi owil woko i kom cangi, wek wigi pe opo i kom cwercwiny ma
gubedo kwede.
8Lok pi jo ma doggi oto, ki pi gin ma myero bot jo ma gudoŋ woko liyak ata.
9Lok pigi, dok iŋol kopgi atir, myero igwok lucan ki jo ma piny obwoyogi.
Dako makwiri ma kite ber
10Aŋa ma twero noŋo dako makwiri ma kite ber? En ber kato jami me wel-gu
ducu.
11Cware keto genne ducu i kome, pi meno cware pe bibedo lacan.
12Dako-nu timo cware maber, pe miye peko mo, pi kare me kwone ducu.
13En tiyo tic matek ki ciŋe, kun cweyo boŋŋi me yer romo, ki mukene ma a i kom
pamba.
14En tye macalo lwak mel pa lacat, kelo camme nia ki ka mabor.
15En a malo wa con ma piny pud wor ci miyo cam ki jo ma i ode ducu, ka dok
poko tic ki aŋecane.
16En neno lobo ci wilo woko wek epur iye olokke; man en wilo ki lim ma en
onoŋo mua i kom tic matek ma en otiyo.
17En dako ma tye ki kero ma kome mit bene i ticce, en tye ki teko ma romme tic.
18En bene tye ka neno ni ticce me cat kelo bote magoba maber. Dok mac tarane
bedo ka lyel alyela wa i dyewor-gu ducu ma pe to.
19En wiyo ucine pire kene, dok en kikome aye cweyo boŋone.
20En gire konyo jo ma lucan, dok bene konyo jo ma piny obwoyogi.
Acoli Baibul
© 1985, Bible Society of Uganda.
1067
21En pe tye ki lworo mo pi jo ma i ode i kare me koyo, pien jo ma i ode ducu
guruko boŋo mapek me uci makwar.
22En cweyo boŋŋi me giumme; boŋŋine ducu obedo boŋŋi camanini maberre ki
ma lamar lamar.
23Cware doŋ nene mada bot jo ma i dog gaŋ, ka obedo i kin ludoŋo me lobo.
24Dakone cweyo boŋo nia ki kom pamba ci catogi woko; en bene poko del me
tweyo pyer bot lucat.
25En rukke ki tek kacel ki deyo, ma noŋo nyero nino ma pud tye anyim-gu ducu
anyera.
26En loko lokke ducu ki ryeko, pwony ma en pwonyo ki dano bene obedo pwony
me kica.
27En tye ka gwoko jo ma i ode i kit yo ducu ma mitte, en pe lawackom.
28Ka litinone gua malo gilwoŋe ni lagumkom; cware bene lwoŋe ni lagumkom,
dok pake matek kun wacci,
29“Mon mapol gutyeko tiyo tic mabeco makato, ento in itiyo doŋ ma ikatogi
ducu.”
30Pe igen dako ma labuta, ki ber kom dano konnye pe; ento myero gipak dako ma
lworo Rwot aye.
ticce magi ducu.
31Myero gipwoye pi tic matek ducu ma en tiyo, dok myero jo ducu guwore pi
Acoli Baibul
© 1985, Bible Society of Uganda.
1068
Latitlok
Latitlok 1
Jami me lobo-ni ducu konygi pe
1Man aye lok pa latit-lok, wod pa Daudi, ma obedo kabaka i Jerucalem.
2Latit-lok owacci, konygi pe, konygi pe! Gin ducu konygi pe.
3Dano twero noŋo kit magoba aŋo ki i kom tic matek ma en tiyo dyeceŋ jwi-ni?
4Yalwak me kare man kato, dok yalwak mukene teyo kakare, ento lobo bedo
mere matwal.
5Ceŋ tuc ci cito poto, ka dok lokke oyotoyot, dok ka ma en tuc ki iye.
6Yamo kodo dok tuŋ acuc, ka dok wirre kodo dok tuŋ acam; bedo ka kodo tuŋŋi
ki tuŋŋi, ka dok lokke rumo piny aruma.
7Pii ma opoŋ i kulu ducu mol cito i nam, ento nam pe poŋ; pii dok cen ka ma kulu
ocakke ki iye, ka cako mol ki kunnu dwogo i ŋamo
8Kom dano doŋ ool woko ki jami ducu; dano liŋ aliŋa pe twero waco lok mo; waŋ
dano pe twero yeŋ ki gin ma dano neno, kadi ki it bene pe twero yeŋ ki gin ma
dano winyo.
9Gin ma doŋ otyeko timme en aye gin ma bitimme bene, ki gin ma gityeko tiyo en
bene gin ma gibitiyo; pi meno pe tye gin mo manyen i wi lobo-ni kulu.
10Tye gin mo ma giloko pire ni, “Nen, man gin manyen”? Man otyeko timme wa
con, i kare ma onoŋo pud peya ginywalowa.
11Pe tye ŋat mo ma po i kom gin mutimme yam wa con, dok pe tye ŋat mo ki i kin
jo ma bilubogi ma bipo i kom gin ma bitimme i kare ma pud tye anyim.
Ryeko ki ŋec pa latit-lok
12An latit-lok onoŋo abedo kabaka ma loyo jo Icrael i Jerucalem.
13Amoko tamma me yenyo dok me ŋiyo ki ryeko gin ducu ma dano gitye ka
tiyone i te polo i lobo kany. Lubaŋa omiyo tic ma kelo cwercwiny keken bot dano
ma myero gubed ka tiyone.
14Atyeko neno gin ducu ma gitye ka tiyone i lobo kany: aneno gin ducu konygi pe,
dok gibedo calo ryemo kor yamo ma kodo.
15Gin mugom pe doŋ gitwero twenyone bedo atir, dok jami ma komgi pe nen, pe
gitwero kwanogi.
16 Aloko kekena ni, “An doŋ alimo ryeko madit makato ryeko pa luker ducu ma
gukwoŋo nyima ma gubedo ka loc i Jerucalem; dok kit ryeko ki ŋec ducu doŋ
atyeko ŋiyo kwede.”
Acoli Baibul
© 1985, Bible Society of Uganda.
1069
17Aketo cwinya me ŋeyo ryeko, ki me ŋeyo apoya ki miŋo. Anoŋo ni magi ducu
bene obedo calo ryemo kor yamo ma kodo.
18Bedo ki ryeko madwoŋ miyo dano bedo ki cwercwiny madwoŋ bene, ŋat ma
ŋecce tye ka medde meno tye ka medo cwercwiny.
Latitlok 2
1Aloko kekena ni, “Bin ba, amito koŋ atem yomo cwinya wek aniaŋ kit ma
yomcwiny tye kwede.” Ento anoŋo ni man bene gin ma konnye pe.
2Ka aloko kekena ni nyero obedo gin me apoya, ki yomcwiny obedo gin ma pe
konyo.
3Atamo ni my ero koŋ atem mato koŋo vino wek olyet koma, kun noŋo tamma
tye ka tela ki ryeko, dok ni koŋ atem ŋiyo ki tim me miŋo, nio wan ma aneno gin
maber atika ma myero dano guti i kare manok me kwogi ma gibedo kwede i lobo.
4 Atiyo tic matego; agero odi, ka dok apito olok.
5Ayubo potti mabeco me yomcwiny ma gicelogi woko ki cel, ci apito iye kwa yadi
ducu ma nyak ma gicamo nyiggi.
6Dok akwinyo kut ka ma pii ogurre iye me aonya i te yadi ma gitye ka doŋo i
kabedo ma giyubo me buŋa.
7 Awilo opii ki aŋeca; ka dok abedo ki opii ma ginywalogi ki i kin jo ma i oda.
Abedo ki lwak dyaŋi kacel ki romi mapol, kun akato jo ducu ma gukwoŋo nyima
ma gubedo ka loc i Jerucalem.
8 Acoko lwak ryal ki jabu ki lonyo pa luker kacel ki dul lobo ma yam giloyo odoko
mera. Abedo bene ki luwer ma co ki ma mon, kacel ki mon mapol mapatpat ki gin
ducu ma yomo cwiny dano.
9 Kit meno adoko twon dano mo madit ma pe wacce, kun aloyo bene wa jo ducu
ma gukwoŋo nyima ma gubedo ka loc i Jerucalem; ryekona aye obedo ka konya.
10Dok gin mo keken ma amito ka waŋa oneno anoŋo; dok pe akwero gin ma
yomo cwiny dano, pien anoŋo yomcwiny madwoŋ i tic ducu ma abedo ka tiyone,
doŋ meno aye obedo bakacicca pi tic ma atiyo.
11Lacen alokke acako ŋiyo jami ducu ma atiyo ki ciŋa ki kit ma ayelle kwede ka
tiyone, ci nen, anoŋo ni man gin ma konnye pe, rom ki ryemo kor yamo ma kodo,
dok ni pe tye kit magoba mo ma dano twero noŋo i lobo.
12Kit meno alokke abedo ka tamo tam matut i kom ryeko, apoya ki miŋo, Ci
anoŋo ni gin mo ma ŋat ma oleyo ka tyen kabaka twero timo pe. Myero en olub
gin ma kabaka ma okwono nyime otiyo.
13Ci cutcut aniaŋ ni ryeko ber kato miŋo macalo cen kato colpiny.
Acoli Baibul
© 1985, Bible Society of Uganda.
1070
14Dano maryek neno yo ka ma ecito iye, ma noŋo ŋat ma lamiŋ woto mere i
colpiny; ento kadi bed kumeno kit gin acel bipoto i ko m gin aryo-nu ducu.
15Ka dok aloko kekena ni, “Gin ma bipoto i kom ŋat ma lamiŋ bipoto i koma bene;
ka kumeno piŋo abedo maryek twatwal?” Ci adok iye kekena ni, man bene gin ma
konnye pe.
16Pe tye ŋat mo ma twero po pi dano ma laryeko kadi pi lamiŋ, pien i kare ma tye
anyim noŋo wi dano doŋ otyeko wil woko wa con i kom gin aryo-nu ducu. Dano
maryek ki dano ma lamiŋ ducu gito i yo ma rom aroma!
17Kit meno acako kwero bedo kwo, pien gin ma gitye ka tiyone i lobo-ni obedo
gin ma kelo can i koma keken; pien gin ducu ma gitiyo konnye pe, rom ki ryemo
kor yamo ma kodo.
18Cwinya ocako kwero ticca ducu ma atiyo i lobo man, kun aneno ni jami ducu
ma anoŋo myero abwot ki ŋat ma bileyo ka tyena;
19doŋ aŋa ma ŋeyo ka ce en bibedo dano ma laryeko nyo lamiŋ? Ento en bibedo
ladit ma loyo jami ducu ma yam alimo kun atiyo pigi matek, ma ayelle kwede ka
tiyone kun atiyo ki ryekona i lobo man. Man bene gin ma konnye pe.
20Ci alokke abedo ki cwercwiny ma iya oarre woko i kom ticca ma atiyo i lobo-ni,
21pien kare mogo dano ma otiyo tic matek ki ryekone, ki ŋec ma en tye kwede
dok ki kwirine ducu myero owek jamine bot dano mo ma pe otiyo tic mo liweŋ
pire wek ole olony kwede labedo. Man bene gin ma konnye pe, dok gin marac
twatwal.
22Kit gin aŋo ma dano noŋo ki i kom ticce ducu, ki kero ma en otiyo kwede tic i
lobo-ni?
23Mwaka me kwone ducu opoŋ ki arem, ki ticce bene kelo bote cwercwiny keken;
kadi wa i dyewor wiye pe twero ywe ki tam. Man bene gin ma konnye pe.
24 Doŋ gin maber makato ma dano myero otim en aye ni en myero ocam cam dok
omat mat, wek onoŋ yomcwiny i tic ma en tiyo. Ento aneno ni man bene Lubaŋa
aye ma omiyo;
25pien ka Lubaŋa pe, ŋat mo pe twero camo cam dok ŋat mo pe twero noŋo
yomcwiny.
26 Lubaŋa miyo ryeko, ŋec ki yomcwiny bot dano ma en pwoyo; ento bot dano ma
labalo en miye tic me guro jami ki durogi kacel, me amiya bot ŋat ma onoŋo pwoc
ki bote. Man bene gin ma konnye pe, rom ki ryemo kor yamo ma kodo.
Latitlok 3
Kit tim acel acel tye ki karene
1Kit tim acel acel tye ki karene, dok kit lok mo keken tye ki karene i lobo man:
Acoli Baibul
© 1985, Bible Society of Uganda.
1071
2Kare ma ginywalo iye dano, ki kare ma en bito iye; kare me pito ginapita, ki kare
me puto gin ma gipito-ni woko;
3kare me neko dano, ki kare me caŋo dano acaŋa: kare me muko ot ki reto woko
piny, ki kare me gerone odoco;
4kare me koko, ki kare me nyero; kare me kumo, ki kare me myel;
5kare me bolo got atata, ki kare me gurone kacel; kare me kwako lawoti, ki kare
ma pe ikwako iye lawoti;
6kare me yenyo gin mo-ni, ki kare ma jami rwenyo iye arwenya; kare me gwoko
gin mo-ni, ki kare me bolone woko;
7kare me yeco boŋo ki kare me kwoyone woko doki; kare me liŋ aliŋa, ki kare me
lok;
8kare me maro dano, ki kare me kwero dano akwera; kare me lweny, ki kare me
bedo ki kuc.
9Dano ma latic-ci mono noŋo kit magoba aŋo i kom tic ducu ma en otiyo?
10Doŋ atyeko neno kit tic ma Lubaŋa omiyo bot dano ma myero gubed ka tiyone.
11En oketo jami ducu maber i karegi kikome; dok oketo dano me ŋeyo kare
mukato anec ki kare ma pud tye anyim, ento kadi kumeno dano pe twero ŋeyo
gin ma Lubaŋa otiyo nia i acakki nio i agikki.
12Aniaŋ atir ni pe tye gin mo maber pi dano makato kono bedo ki yomcwiny pi
kare me kwone ducu i lobo man.
13Dok aniaŋ bene ni man obedo mot ma Lubaŋa omiyo bot dano, kun mito ni
dano acel acel myero ocam cam, dok omat mat-gu, dok onoŋ yomcwiny ma a i
kom ticce ducu ma en tiyo.
14Aŋeyo ni gin mo keken ma Lubaŋa tiyo bedo matwal; pe gitwero medo gin mo
iye, dok pe gitwero kwanyo gin mo woko ki i kome. Lubaŋa oketo obedo kit
meno, wek omi dano gubed ki lworo i nyime.
15Gin ma tye ka timme-ni doŋ yam otyeko timme con; ki gin ma bitimme i anyim
bene doŋ otyeko timme woko; Lubaŋa yenyo kit gin acel-lu ma yam otimme,
miyo dok timme aye.
Tim ma atir pe tye i lobo
16Pe meno keken, anoŋo ni i lobo man ka ma myero tim ma atir obed tye iye
inoŋo tim maraco, dok bene ka ma myero dano gubed ki kit ma atir inoŋo tim
maraco iye.
17Abedo ka lok kekena ki i cwinya ni, Lubaŋa biŋolo kop i kom jo ma kitgi atir
kacel ki lutim maraco, pien doŋ otyeko yero kare pi kit lok acel acel, ki pi kit tic
ducu.
Acoli Baibul
© 1985, Bible Society of Uganda.
1072
18Abedo ka tamo ki i cwinya ni, Lubaŋa tye ka temo dano atema wek enyut botgi
ni kadi bed gin dano ento gin rom aroma ki lee tim.
19Can ma poto i kom dano ki gin ma timme i kom lee tim ducu rom aroma; gin
ducu gito woko. Gin ducu gimiyogi yweyo me kwo maromrom, dano pe bedo
maber makato lee; pien gin ducu konygi pe.
20Gin aryo ducu gicito i kabedo acel; pien gin ducu gua ki i apwa, dok gibidok iye
aye.
21Aŋa ma ŋeyo ka ce tipo pa dano cito malo i polo, nyo ka tipo pa lee donyo piny i
nom?
22Kit meno aniaŋ ni gin maber makato ducu ma dano twero timo en aye me yomo
cwinye ki gin ma en olimo ki i ticce ma en otiyo, pien meno aye dul ma gipoko
bote. Aŋa ma twero nyutte gin ma bitimme lacen i anyim ma noŋo en doŋ eto
woko?
Latitlok 4
1Dok aneno kit macalo jo mukene tye ka uno ki luwotgi i lobo man. Nen, jo ma
giunogi gikok akoka ki pig waŋgi, pien pe gitye ki ŋat mo ma myero okwe
cwinygi! Pe gitye ki ŋat mo ma konyogi, pien jo ma unogi onoŋo gitye ki twero.
2Omiyo atamo ni jo ma doŋ guto woko komgi gum kato jo makwo ma pud gudoŋ
gibedo i lobo-ni.
3Ento ŋat ma kato gin-nu ducu en aye dano ma pud peya ginywalo, ma peya
oneno tim maraco ma gitye ka timone i lobo-ni.
4Atyeko neno bene ni tic ducu ma dano tiyo ki dirone ducu, tiyo pi nyeko ma en
tye kwede i kom lawote, ni myero en aye ebed ki jami makato lawote. Man bene
gin ma konnye pe, dok rom ki ryemo kor yamo ma kodo.
5Dano ma lamiŋ bedo abeda ma odolo ciŋe, pi meno kec bineko nio wan ma oto.
6Ka it ye ki jami manok ma romo poŋciŋ keken, kun itiyo kwede inoŋo ni it ye ki
kuc i cwinyi, ber kato jami ma tye poŋciŋ aryo ma kuc pe iye mupoŋ ki tic matek,
dok ma rom ki ryemo kor yamo ma kodo.
7Dok aniaŋ bene ni tye gin mo mukene ma konnye pe i lobo-ni:
8tye dano ma bedo kene ma pe tye ki lareme mo, latinne mo bene pe, kadi
ominne mo-gu bene pe, ento pud inoŋo ni tye ka tiyo tic matek ma pe ywe, ento
ki tuŋ bote nen ni lonyo ma etye kwede-ni pud pe romme, En bene pe twero
pennye kekene ni, “Tic matek ma atye ka tiyone-ni mono atiyo pi aŋa, ma geŋa
woko ki noŋo yomcwiny-nyi?” Man bene gin ma konnye pe, dok gin ma pe miyo
yomcwiny bot dano.
Acoli Baibul
© 1985, Bible Society of Uganda.
1073
9Bedo jo aryo ber kato ma dano acel obedo kene, pien gin jo aryo-nu gitwero
noŋo bakacic maber ma a i kom tic ma gitiyo.
10I kin jo aryo-ni ka ŋat acel opoto piny, ci lawote ilo woko malo; ento ŋat ma
bedo kene tye ki can, pien ka opoto piny pe tye ŋat mo mukene ma twero ile
woko malo.
11Dok ka jo aryo gubuto i kabuto acel kacel, gin ducu komgi bedo lyet, ento ka
dano acel obuto i kabuto kene, ci kome twero bedo Lyet niŋniŋ?
12Kadi bed dano mo twero bwoyo ŋat ma tye kene-ni, ento jo aryo kulu bwoyo en
woko marac twatwal. Pe tye ŋat mo ma twero codo tol adek ma giwiyogi kacel
oyotoyot.
13Awobi ma lacan dok maryek ber kato kabaka muti ma lamiŋ, ma pe doŋ winyo
tam ducu ma gimiye,
14kadi bed giketo en me bedo kabaka kun oa ki i mabuc nyo kadi bed ginywalo en
dano ma lacan i lobo ma lacen en oloyo.
15Abedo ka tamo bene pi jo ducu ma gibedo kwo i lobo man, kadi wa awobi meno
matidi-ni bene, ma oleyo kakare.
16Aneno ni lwak jo ducu pe kwanne; awobi matidi ca obedo ka loyogi ducu. Ento
io ma gibinywalogi lacen pe gibibedo ki yomcwiny mo i kome. Adada man bene
gin ma konnye pe, dok rom ki ryemo kor yamo ma kodo.
Latitlok 5
Pe ikwoŋ kwoŋ rucurucu
1Myero igwok kiti ka icito ka donyo i ot pa Lubaŋa; pien nyiko cok ka winyo lok
pa Lubaŋa ber kato gitum ma lumiŋ gimiyo bote, pien gin pe giŋeyo ni gitye ka
timo bal.
2Myero koŋ ikwoŋ tamo pi gin ma imito loko ma peya iloko gin mo, pe myero ilok
lok oyotoyot i nyim Lubaŋa; myero ilok manok mo keken i nyime, pien en tye wi
polo, ki in it ye i lobo.
3Ka ibedo ka paro par mapol ci lek bino i wiyi, ci ibedo ka lok calo lamiŋ.
4 Pi meno ka ikwoŋo bot Lubaŋa pe igalle, dok myero igwok kwoŋŋi; pien Lubaŋa
cwinye pe yom i kom lumiŋ. Myero icob gin ma in doŋ ikwoŋo.
5Onoŋo bedo ber ka in pe ikwoŋo kwoŋ mo, kato ma ikwoŋo kun pe icobo gin ma
ikwoŋo.
6Pe iwek lok ma iloko oteri ka timo bal, dok pe myero iwac bot lukwena pa
Lubaŋa ni meno dogi onoŋo ocer acera. Piŋo iweko kiniga mako Lubaŋa i komi pi
lok ma iloko, ma miyo en balo ticci ducu ma yam itiyo ki ciŋi-ni?
Acoli Baibul
© 1985, Bible Society of Uganda.
1074
7Myero ilwor Lubaŋa, kadi bed lek mapol bimedde ki bino i wiyi, ma miyo iloko
lok madwoŋ ata ma konygi pe.
8Pe myero ibed ki ur mo ka ce ineno ni lucan ma gitye i dul lobo mo gitye ka
unogi, ma kopgi pe giŋolo atir kun gitimogi ki tim me bwami; pien tye ŋat ma tye
malo makato ladit ma loyo wi lwak, dok pud tye ŋat mo ma tye malo makato gin
aryo-nu ducu.
9Doŋ gin maber makato ducu, en aye kabaka mo ma omiyo lobo ma en loyo
gipuro dok gipito iye cam madwoŋ.
10Ŋat ma maro lim, lim pe twero romone wacel; ki ŋat ma maro lonyo bene kadi
bed noŋ magoba madwoŋ, pud dok wacci peya oromme. Man bene gin ma
konnye pe.
11Ka lonyo pa dano woto ki medde, ci jo ma gicamo ciŋe bene nya gimedde
ameda. Doŋ kit kony aŋo ma lalonyo-ni tye kwede? En neno lonyone anena ki
waŋe keken.
12Ŋat ma latic matek nino mot liywi, kadi bed camo cam man ok nyo madwoŋ
ento ŋat mulony mukato kare pe nino pien bedo ka paro lonyone.
13Gin marac twatwal ma aneno i lobo en aye ni dano kano lwak lonyo madwoŋ, ci
lacen dok lonyo meno kelo can i komgi,
14dok lwak lonyogi meno rwenyo woko liweŋ pi gum marac. Man miyo dano doŋ
ki ciŋe noŋo laboŋo gin mo ma etwero pito ki litinone.
15Pi meno kit macalo dano yam minne onywale i lobo man ma tye munero, en
bene biweko lobo-ni dok ki ciŋe noŋo laboŋo gin mo, pe bikwanyo jami mo mua i
kom ticce kadi ki acel ma bimako i ciŋe kun cito kwede.
16Man bene gin marac atika: kit macalo en obino i lobo noŋo laboŋo gin mo-ni, en
bene bidok noŋo kit meno. Ci doŋ dano-nu noŋo kit magoba aŋo i kom ticce ma
en otiyo? Otiyo tic me mako yamo keken.
17Pi kare me kwone ducu en obedo i colpiny ki can ki cwercwiny madwoŋ
mukato kare, dok ki two wa ki keccwiny.
18Doŋ gin maber ma aneno ma myero dano otim en ene, en myero ocam cam dok
omat mat-gu wek onoŋ yomcwiny i kom ticce ducu ma en otiyo pi kare manok
me kwone ma Lubaŋa omiye i lobo-ni, pien man aye dul ma gipoko bote.
19Dano acel acel ma Lubaŋa omiye lonyo, kacel ki jami madwoŋ wa ki twero me
yomo cwinye ki jami magi, mito ogam dul ma gipoko ni obed mere, wek onoŋ
yomcwiny i kom ticce, pien man aye mot ma Lubaŋa omiyo.
20Man miyo dano pe po pi kare me kwone mukato aŋec, pien Lubaŋa tye ka miyo
cwinye bedo yom kare ducu.
Acoli Baibul
© 1985, Bible Society of Uganda.
1075
Latitlok 6
1Atyeko neno gin marac mapek ma obwoyo kom dano ducu ma bedo i lobo-ni
woko.
2Lubaŋa twero miyo bot dano mo lonyo, lwak jami mapol ata, dok miyo dano
giwore, wek dano-nu obed ma gin mo ducu ma en mito pe orem bote, ento ka
Lubaŋa pe omiye twero me noŋo yomcwiny i kom lwak lonyone-ni, ci dano mo
ata aye binoŋo yomcwiny i kom jamine ducu; man gin ma konnye pe. Man aye
can marac mukato kare.
3Kadi bed dano mo onywal litino ma romo miya acel kulu, kadi en obedo i lobo pi
lwak mwaka mapol, ma mwakane bene doŋ dwoŋ, ento ka pe noŋo yomcwiny mo
i kom jami mabeco me lobo man, ka pe bene giketo deyo me yiko en ka oto,
awaco ni latin ma ginywalo ma doŋ otyeko to woko ki i ic ber kato eno
4Kony me nywalo latin meno pe, en cito i colpiny, ka doŋ tye i colpiny ci wi dano
wil woko pi nyiŋe.
5Dok latin meno pe oŋe no cen, pe oŋeyo gin mo; ento en noŋo yweyo maber
makato dano meno madit-ti.
6Kadi bed dano-nu ori i lobo pi mwaka alip aryo kulu, ka pe bedo ki jami mabeco
i lobo man, ci gin aryo-ni ducu pe gicito i kabedo acel?
7Dano tiyo ticce ducu wek enoŋ gin ma myero ecam, ento pe romo yen ki cam ma
en noŋo.
8Dano maryek kato ŋat ma lamiŋ niŋniŋ? Ci dano ma lacan ma ŋeyo gwoko
kwone i kin jo makwo bedo ki gin aŋo?
9Bedo ber me tic ki jami ma it ye kwede, kato ma ibedo ki par madwoŋ pi jami
mukene; man bene gin ma konnye pe, rom ki ryemo kor yamo ma kodo.
10Gin ma tye ka timme onoŋo doŋ gityeko cako nyiŋe con, dok waŋeyo kit pa
dano ni, en pe twero pyem ki ŋat matek makato eno
11Ka dano pyem kun loko lok madwoŋ, ci lokke ducu doko gin ma konnye pe,
noŋo oyelle nono.
12Aŋa ma ŋeyo gin maber pi dano ma kun noŋo en obedo pi kare manok ki kit
kwo ma konnye pe, pien kwone rwenyo woko macalo tipo? Aŋa ma twero tito bot
dano gin ma bitimme ki i ŋeye lacen i lobo man ma noŋo en doŋ oto woko?
Latitlok 7
Ber me ryeko
1 Bedo ki nyiŋ maber ber kato moo me wel ma ŋwece kur; ki nino me to pa dano,
ber kato nino ma ginywale iye.
Acoli Baibul
© 1985, Bible Society of Uganda.
1076
2Bedo ber me cito i ot ka ma dano tye iye ka kumo pi to, kato ma icito i ot ma
giyubo iye karama; pien to aye agikki pa dano ducu, jo makwo gibipo i lok man
dok gibiketo cwinygi iye.
3Cwercwiny ber kato nyero, cwercwiny miyo waŋi nen ki can ento miyo niaŋ
matut bot dano.
4Tam pa dano ma ryek rwatte ki tam pa jo ma gitye ka kumo i ot; ento lumiŋ
tamgi rwatte ki tam pa jo ma gitye i ot ka ma ginoŋo iye yomcwiny.
5Ka dano owinyo juk pa ŋat maryek ber, kato ma en obedo ka winyo wer pa
lumiŋ.
6Nyero pa lumiŋ obedo gin ma konynye pe; cal ki yen okuto ma girwako i mac i te
agulu dek, ma waŋ mwoc lirwatrwat.
7Dano maryek ka uno dano, lokke doko ŋat ma lamiŋ, dok gamo lim me wilo dano
i muŋ balo tam pa dano woko.
8Agikki me jami ber kato acakkine; dok dano ma diyo cwinye ber kato ŋat ma
lawakke.
9 Pe myero iwek kiniga omaki oyotoyot; jo ma lumiŋ aye kano kiniga i cwinygi.
10Pe myero iwac ni, “Piŋo jami me kare macon mukato aŋec ber makato me kare
man!” Peny macalo man nyuto ni ipe ki ryeko.
11Dano acel acel ma bedo i lobo mito obed ryek, pien ryeko ber macalo ŋom ma
dano oleyo ki bot kwarone.
12Ryeko twero gwoko dano kit macalo lim gwoko ki ŋat ma tye kwede; ryeko
gwoko kwo pa ŋat maryek, man aye ber me bedo ki ŋec.
13Koŋ itam pi tic pa Lubaŋa; aŋa ma twero twenyo gin ma en oketo mugom wek
obed atir?
14Bed ki yomcwiny i kare ma itye maber, dok i kare ma piny rac ber ipo ni,
Lubaŋa aye ma omiyo dano gibedo maber nyo marac, wek dano pe oŋe gin ma
bitimme lacen ma noŋo doŋ guto woko.
15Anoŋo ni kwona kara konnye pe, ento kono omiyo aneno jami ducu. Dok aneno
ni dano ma kite atir to pi leŋcwinye, kun dano marac ma en latim marac bedo ri
nakanaka i kom timme marac-ci.
16Pe myero ibed dano ma kite atir twatwal, pe bene ikette keni me bedo ryek
makato. Piŋo imito nekke woko kekeni?
17Dok pe myero ibed dano marac mukato kare, pe ibed lamiŋ bene. Imito ni ito
woko piŋo, ma pud peya kareni oromo?
18Bedo ber ka imako man, ento mukene-ni, bene pe ikwany ciŋi woko ki iye; pien
ŋat ma lworo Lubaŋa kwone bibedo maber i yo aryo-ni ducu.
Acoli Baibul
© 1985, Bible Society of Uganda.
1077
19Ryeko miyo teko bot dano maryek, kato gin ma luloc apar kulu twero tiyo i gaŋ
ma gitye iye.
balo.
20Adada pe tye dano mo ma kite atir i lobo man, ma timo gin maber keken ma pe
21Pe icik iti me winyo lok ducu ma dano giwaco, miyo iwinyo lok mogo maraco
ma laticci loko me yeto in:
22in bene iŋeyo ki i cwinyi kekeni ni yam ibedo ka loko lok maraco kun iyeto ki jo
mukene pi tyen mapol.
Yenyo ryeko
23Atiyo ki ryekona me temo man ducu, kun awacci, “Abibedo ryek”; ento pe
atwero, pien ryeko noŋo tye ka mabor kweda.
24Gin ma doŋ tye, tye ka mabor, dok tye ka matut, ka matut adada; pe tye ŋat mo
ma twero niaŋ iye.
25Aloko tamroa me ŋeyo ki me yenyo ryeko, kun amito aniaŋ ka ma ryeko twero
noŋŋe iye, dok me niaŋ tyen lok me jami ducu, ci aniaŋ atir ni tim maraco aye
miŋo, ki tim miŋo aye apoya kikome.
26Dok anoŋo ni tye kit dako mo ma cwinye tye calo owic nyo obwo ma kelo can
makato to ma ciŋe obedo calo nyor me tweyo dano. Ŋat ma tiyo gin ma Lubaŋa
mito twero bwot woko ki bote, ento ŋat ma labalo aye dako-nu twero makone.
27Nen, Latit-lok owaco ni, abedo ka noŋo man motmot i kare ma atye ka yenyo
tyen lok ducu,
28ma obedo ka bino i tamma teretere, ento pe amedo ki noŋo gin mo. I kin jo alip
acel anoŋo iye laco acel keken aye kite yomo cwinya, ento pe anoŋo dako mo kadi
ki acel i kin jo magi ducu.
29Nen man gin acel keken ma anoŋo ni, Lubaŋa gire onoŋo oketo dano ma
cwinygi tye atir, ento dano guyenyo tam mapol mapatpat.
Latitlok 8
1Aŋa ma calo dano maryek? Dok aŋa ma ŋeyo gonyo tyen lok mo? Ryeko miyo
waŋ dano ryeny aryenya, dok miyo colwaŋ me adagadaga ma: en tye kwede
lokke.
Lub cik pa kabaka
2Myero ilub gin ma kabaka ociko, dok pi kwoŋŋi maleŋ ma ikwoŋo pe iwek
cwinyi oballe woko;
3pe igalle a woko ki i nyime oyotoyot ka lok doŋ odoko rac, pien kabaka twero
timo gin mo keken ma en mito.
Acoli Baibul
© 1985, Bible Society of Uganda.
1078
4Lok ma kabaka lok loko ki twero, dok aŋa ma twero waco bote ni, “In itimo
aŋo?”
5ŋat ma lubo cik pe birwatte ki kit peko mo, dok dano maryek ŋeyo kare, kacel
wa ki yo ma myero elubi.
6Kit lok acel acel tye ki karene dok ki yone, kadi bed ayela tye mapek ma obwoyo
kom dano woko.
7Dano pe ŋeyo gin ma bitimme i anyim, pi meno aŋa ma twero tito bote kit ma
bitimme kwede.
8Pe tye dano mo ma tye ki twero me gwoko tipone, kadi ki twero me geŋo ni en
pe eto ka nino me tone oromo; pe watwero nuny ki ŋewa pi lweny man, dok tim
maraco bene pe bilaro jo ma gin lutim maraco.
Jo maraco ki jo ma kitgi atir
9Man ducu an aneno kun aporo ki jami ducu ma tye ka timme i lobo, kun dano ma
tye ki twero loyo jo mukene ki tek.
10Lacen aneno ka giyiko lutim maraco; yam gicito gidonyo i kabedo maleŋ ka
gidok woko-gu, ma noŋo dano gipakogi mada i gaŋ ka ma yam gutimo iye tim
maraco ma kit meno. Man bene gin ma konnye pe.
11Lubaŋa pe keto can oyotoyot i kom dano ka otimo gin marac, omiyo dano ducu
guketo cwinygi atika pi timo gin marac.
12Kadi bed labalo otim gin marac ma romo tyen miya acel kun medo mwaka ma
myero eri kwede i lobo, ento an aŋeyo atir ni jo ma gilworo Lubaŋa aye gibibedo
maber, pien gibedo ki lworo i nyime;
13ŋat ma latim marac pe bibedo maber wacel, dok bene en calo tipo, pe biri i lobo
pi kare malac, pien en pe tye ki lworo i nyim Lubaŋa.
14Tye gin ma konnye pe ma tye ka timme i lobo; tye jo mogo ma kitgi atir ma can
poto i komgi ma myero opot i kom lutim maraco, dok tye lutim maraco mogo ma
ginoŋo gum maber ma oporre pi jo ma kitgi atir. Doŋ awaco ni man bene gin ma
konnye pe.
15Doŋ aniaŋ maber ni gin ma mitte ma myero dano otim en aye me bedo ki
yomcwiny, pien pe tye gin mo maber i lobo kany pi dano, kono camo ki mato
mat-gu, ki yomo cwinye macalo etwero, pien man aye gin ma ebiwot kwede i
ticce ducu ma etiyo, i kare me kwone ducu ma Lubaŋa omiye i lobo-ni.
16Ka aketo cwinya me niaŋ matut i kit yo ma ryeko tiyo kwede, ki dok me neno tic
ma dano gitiyo i lobo, kun aneno dano pe miyo wane pi nino i dyeceŋ kadi i
dyewor,
Acoli Baibul
© 1985, Bible Society of Uganda.
1079
17ci aneno tic ducu ma Lubaŋa otiyo, aniaŋ ni dano kara pe twero ŋeyo gin ma tye
ka timme i lobo. Kadi bed dano mo oyelle ma rom mene me yenyone, pud pe
binoŋo; dok kadi bed dano ma laryeko tamo ni eneyo, pe twero noŋone bene.
Latitlok 9
1Ento lok man ducu aketo i cwinya, kun aŋiyo ducu maber, kit macalo jo ma kitgi
atir ki jo ma luryeko kacel ki gin ma gutiyo ducu gitye i ciŋ Lubaŋa; kono obedo
mar nyo adagadaga, pe tye dano mo ma ŋeyo. Dok gin ducu ma pud tye obedo gin
ma konnye pe,
2pien kit can acel bipoto i komgi ducu, bipoto i kom jo ma kitgi atir kacel ki i kom
jo ma gin lutim maraco, i kom jo mabeco ki i kom jo maraco, i kom jo maleŋ ki i
kom jo ma komgi ki keni, i kom ŋat ma tyero gitum ki i kom ŋat ma pe tyero
gitum. Can man poto i kom dano maber ma rom aroma ma opoto i kom ŋat ma
labalo; ki ŋat ma kwoŋo kwoŋ rom ki ŋat ma lworo kwoŋo kwoŋ.
3Man aye gin marac ma nen i gin ducu ma tye ka timme i lobo-ni; kit can acel bino
pi jo ducu. Dok cwiny dano ducu opoŋ ki gin marac, dok apoya bene tye i cwinygi
i kare me kwogi ducu, ka lacen gin bene gito woko.
4Ento ŋat ma oribbe ki jo makwo ducu bedo ki gen, pien gwok makwo ber kato
labwor muto.
5Jo makwo giŋeyo ni gibito, ento jo ma doŋ guto woko pe giŋeyo gin mo, dok
bene pe doŋ gitye ki bakacic ma gibilimo, dok wi dano wil i komgi woko matwal.
6Pe doŋ gitye ki dul mo ma gibinywako ki jo mukene matwal i tic ducu ma gitye
ka tiyone i lobo-ni, pien mar megi ki adagadagagi kacel ki miti ma onoŋo gitye
kwede ducu otyeko gik woko licwic.
7Doŋ icit icam kwonni ki yomcwiny, dok imat koŋo vinoni ma noŋo cwinyi yom
ata; pien Lubaŋa otyeko pwoyo gin ma itiyo.
8Ruk ginaruka matar kare ducu, ma pe iken wiro wii ki moo bene.
9Bed ki yomcwiny kacel ki dako ma imaro, i mwaka me kwoni ducu ka pud ikwo,
ki i ticci ma gimiyi ma iri kwede i lobo-ni, pien meno aye dul ma gipoko boti i
kwoni ma konnye pe-ni i ticci ma it ye ka tiyone i lobo.
10Kit gin mo keken ma inoŋo oye ciŋi me atiya, ti ki tekki: pien tic nyo tam nyo
ŋec nyo ryeko mo doŋ pe i lyel, ka ma ibecito iye-ni.
11Dok aneno ni ŋat madwir pe loyo ŋwec, ŋat matek bene pe en aye ma loyo
lweny, pe ŋat maryek aye ma noŋo kwon ma myero ecam, kadi jo ma tye ki ŋec
matut pe gin aye ma ginoŋo lonyo madwoŋ, nyo jo makwiri i tic pe gin aye jo ma
gipwoyogi; ento kare kacel ki gumkom poto i komgi ducu.
Acoli Baibul
© 1985, Bible Society of Uganda.
1080
12Dano acel acel pe ŋeyo bino pa nino ma mere. Dano obedo macalo rec ma
gimakogi ki obwo pi gum marac, dok calo winyo ma gimoko i owic; dano bene
gimakogi ki owic i kare marac, ma tuggi poto i komgi woko oyotoyot.
Ryeko loyo tekkom
13Dok bene aneno kit labol man kit macalo ryeko tye kwede i lobo, ci onen madit
mada ki tuŋ bota.
14Yam tye gaŋ mo matidi ki jo manok keken ma gibedo iye; ci kabaka mo madit
obino omonyo gaŋ meno kun mito mayone woko, ci ocako toro cel lobo matek
orumo gaŋ meno woko dyere.
15Ento dano ma lacan maryek i gaŋ meno aye ma olaro gaŋ meno ki ryekone.
Ento pe tye ŋat mo kadi ki acel ma wiye opo i kom dano meno ma lacan.
16Ento awaco ni ryeko loyo tekkom, kadi bed gicayo ryeko pa dano ma lacan ca,
dok bene ŋat ma owinyo lokke peke.
17Ka iwinyo lok pa ŋat maryek mot laliŋ, ber kato ma ibedo ka winyo lok pa laloc
ma daŋŋe kwede adaŋa i kin lumiŋ.
18Ryeko ber loyo jami lweny, ento labalo acel keken twero balo lwak jami
mabeco mapol ata.
Latitlok 10
Gin ma miŋo kelo
1Lwaŋo muto miyo moo wir makur kwok doko maŋwe; miŋo matidi bene balo
ryeko kacel ki deyo woko kit meno.
2Dano ma laryeko paro ki i cwinye me tiyo gin ma tye atir, ento ŋat ma lamiŋ
paro ki i cwinye me timo gin marac.
3Kadi bed inen lamiŋ tye ka wot iyo, noŋo tye ma wiye odiŋ, dok miyo en waco
bot dano ducu ni en lamiŋ.
4Ka ce inen kiniga omako laloc magwa i komi, pe iwek kabedoni pien gitwero
timo kica pi bal madito ka onoŋo ibedo giri mot laliŋ.
5Tye gin marac ma aneno i lobo obedo calo bal ma oa ki bot laloc:
6jo mamiŋ aye gimiyo gibedo i kabedo me dito, kun lulonyo gibedo i kabedo ma
piny adada.
7Aneno opii aye gitye ka ŋwec ki aguragura, kun rwodi giwoto awota ki tyengi
calo gin opii.
8 Ŋat ma okwinyo bur bipoto i bur ma en okwinyo; ki ŋat ma muko kicika me ot
bene twol bikayo,
9Ŋat ma mukogot, got biŋolo; ki ŋat ma baro yen, yen biketo ret ikome.
Acoli Baibul
© 1985, Bible Society of Uganda.
1081
10Ka ce latoŋ lake olu, ka pe ipako lake, myero iti ki tekoni makato; ento ryeko
ber konyo dano weko ticce woto maber.
11Ka ce twol okayo dano ma peya won yat okweyo, latim yatyat doŋ pe bedo ki
kony mo.
12Lok ma dano maryek loko miyo dano gipwoye, ento ŋat ma lamiŋ loko gin ma
kelo can i kome kekene.
13Acakki me lokke opoŋ ki miŋo keken, lokke me agikki bene loko calo ŋat ma tye
ki apoya marac.
14Lamiŋ medo lok nyayo doko dwoŋ, kadi bed dano mo pe ŋeyo gin ma bibedo i
anyim; aŋa kono ma twero tito bote gin ma bitimme lacen i anyim ma noŋo en
doŋ eto woko?
15Lamiŋ aye kome nyonne woko ki tic ma en tiyo, miyo pe ŋeyo yo ma cito i gaŋ.
16Wubineno can wun jo me lobo, ma kabakawu obedo calo latin matidi, ki
rwodiwu bene gicamo karama wa odiko!
17Wutye ki yomcwiny wun jo me lobo ma kabakawu odoŋo i gaŋ kal, kun
rwodiwu bene gicamo cam i kare ma mitte, wek gilim teko, ento pe pi mero!
18Ka won ot obedo dano ma lacarcar ci wi ode ryebbe woko, dok pi wackome
miyo wi ot cwer ka kot ocwer.
19Cam miyo dano bedo ki nyero, ki kono vino kelo yomcwiny bot jo ma gimato,
lim aye ma miyo jami ducu twero tiŋe.
20Pe ilok lok marac i kom kabaka i tammi, dok bene pe ilok lok marac i kom
lulonyo ka itye i ot butoni; miyo winyo me polo tino lok ma iwaco-ni tero woko,
nyo kit gin mo ma bwome tye twero tuco lok meno woko ka maleŋ.
Latitlok 11
Kit pa dano maryek
1Cwal cammi bot jo ma tye loka nam tuŋcel, ibinoŋo iye magoba i ŋe mwaka
mapol ma pud tye anyim.
2Pok jamini woko i dul abiro, nyo aboro, pien pe iŋeyo gin marac ma bitimme i
lobo.
3Ka ce kot doŋ opoŋ i pol, ci cwer bino piny i lobo; dok ka ce yat opoto odok tuŋ
acuc, nyo tuŋ acam, doŋ kabedo ma yat opoto iye-ni, en aye yat bibuto iye.
4Ŋat ma kuro ni koŋ enen yamo, pe twero coyo kodi i ŋom; dok ŋat ma bedo ka
neno mere pol, pe bikayo gin mo.
5Kit macalo pe iŋeyo kit ma latin ma i ot nyodo pa dako dokokwede gin makwo,
kumeno bene pe iŋeyo tic pa Lubaŋa ma tiyo jami ducu-ni.
Acoli Baibul
© 1985, Bible Society of Uganda.
1082
6Co kodini i odiko, dok i otyeno bene kit meno pe ijuk ciŋi ka tic; pien pe iŋeyo
mene ma bicek mabup, man nyo maca, nyo ka gwok gin aryo ducu gibibedo
marom ci gicek maber.
7Leŋpiny gin maber, neno ceŋ yomo cwiny dano.
8Ka ce dano mo obedo i lobo ori pi mwaka mapol, myero en obed ki yomcwiny pi
lwak kare magi ducu; ento wiye myero opo ni nino me colpiny bibedo dwoŋ. Gin
ma bino ducu gin ma konnye pe.
9Bed ki yomcwiny i kare me tinoni ma pud in awobi, lub kit gin ducu ma cwinyi
mito ki gin ma waŋi oneno. Ento ber iŋe ni pi jami magi ducu Lubaŋa biŋolo iye
kop i komi.
10Kwany tam me par mapol woko ki i tammi, wek pe ibed ki arem i komi; pien
kare me tinoni ki acakki me kwoni gir Ducu konygi pe.
Latitlok 12
Gin ma pire dit ma dano myero oti
1I kare me tinoni, ber ipo kom Lacwec mucweyo In, ma pud peya kare ma opoŋ ki
gin marac oo, ma mwaka-gu peya onyiko cok, en i kare ma ibiwacci, “Pe atye ki
yomcwiny mo i komgi”;
2ma pud peya ceŋ ki derone, dwe ki lakalatwe gucido woko, dok pol bene pe
biwarre woko ma doŋ kot otyeko cwer.
3En i kare meno bene lugwok-ot komgi bimyel, ki jo ma komgi tek gibidoko goro,
ki jo ma girego kal ticgi bigik pien gin nok, ki jo ma gineno piny ki i waŋ dirica pe
dok gibimedde ki neno piny.
4Dok doggola me yo ducu gicego woko; ma noŋo kidi rego pe winnye matek
twatwal, ki dano bia malo ka owinyo dwan winyo ma kok, ki anyira ma gin jo ma
luwer ducu gibidwokogi woko piny.
5Dano tye ki lworo bene pi gin ma tye malo, ki pi gin marac ma twero poto i
komgi; ki yat yaa bene tye ka turu, ocene tye ka lak alaka ento dano pe doŋ tye ki
miti mo; pien dano cito gire i gaŋŋe ka ma ecibedo iye matwal, kun jo ma tye ki
kumo giwoto i yo gudo.
6Myero wii opo ni nyor me ryal bicot woko, dok atabo me jabu to ŋinnye woko,
nyo agulu pii to woko i waŋ it, nyo gituro lawala woko ki tuŋ wiye,
7ki apwa bene dok i kom ŋom ka ma yam oa ki iye, ki cwiny dano dok bot Lubaŋa
ma yam omiyo-ni.
8Konnye pe, konnye pe adada, Latit-lok ma waco; man ducu konnye pe.
9Medo i kom ryeko, Latit-lok bene opwonyo lwak ki gin ma en ŋeyo, ma pimo dok
ŋiyo matut, ka doŋ ocano carolok ducu kikore kun gwokke matek.
Acoli Baibul
© 1985, Bible Society of Uganda.
1083
10Latit-lok otemo noŋo lok ma kweyo cwiny dano, ci en ocoyo lok me ada ki
cwiny ma tye atir.
11Lok ma dano maryek waco ducu obedo macalo dim, dok calo cumar ma giguro
odonyo matek, en gin lok ma Lakwat acel loko.
12Latinna, tye dok gin mo ma amedo i kom magi ma myero igwokke iye. Coyo buk
mapol pe gik, dok kwan twatwal mukato kare olo kom dano noŋo.
13Man aye agikki me, lok meno; lok ducu doŋ jo gutyeko winyone. Lwor Lubaŋa
dok ilub cikke ducu;
14Lubaŋa biŋolo kop pi kit tim ducu ma watiyo, wa ki gin ducu ma watimo i muŋ,
kadi ber nyo rac.
Acoli Baibul
© 1985, Bible Society of Uganda.
1084
Wer pa Solomon
Wer pa Solomon 1
1 Man wer pa Solomon ma yomo cwiny makato wer ducu.
WER MUKWOŊO
Wer pa nyako ger
2Kono ikwako kora ki badi, mar meri ma it ye kwede i koma lim makato koŋo
mamit.
3Moo me wir meri kur adada, ka awinyo gilwoŋo nyiŋi ci wiya po piri; pi meno
anyira ducu gimari.
4Wek alub kori, ci wawot wacit woko oyotoyot; in kabakana tera wa i kicikani.
Wabibedo ki yomcwiny ka it ye kacel kwedwa; wabidwori pi mar meri makato
koŋo mamit ma wamato. Jo ducu gimari pien in imyero.
5An acol matek, aber kwede, wun anyira Jerucalem; anen mwonya mada calo
kema pa jo Kedar, anen maber calo boŋŋi me kicika pa Solomon.
6Pe myero wucik waŋwu wunena pi raŋi del koma-ni, pien lyeto me ceŋ ocido
koma woko. Kiniga omako omegina i koma, guketo an abedo ka tic i potti olok;
ento pe abedo ki kare me tic i poto olokka an kikoma.
7Titta, in ma amaro kic winya ducu, ibitero romini ka cam tuŋ kwene? Gibiywe
kwene i dyeceŋ? Imito abed macalo ŋat ma lak alaka piŋo i kin romi pa lukwat
luwoti?
Wer pa lanyom
8Ka pe iŋeyo, in nyako ma nen mwonya makato mon ducu-ni, cit ilub kor romi,
wek inoŋ ka cam pa dyegini ka ma cok ki kema pa lukwat.
9In nyako ma amaro, apori ki min aguragura ma riŋo ki gadigadi pa Parao.
10Iruko ruk me deyo i iti ryoryo ducu ma miyo inen mwonya mada, iruko jami me
wel-gu ma girubo ki tol i ŋuti.
11Wabiyubo ruk me deyo kijabu piri, ma tiko ŋutte ducu bedo me ryal keken.
Wer pa nyako ger
12I kare ma kabaka obedo i ka yweyo, moona ma ŋwece kur ocako duny ma
ŋwece otyeko piny woko.
13En ŋat ma amaro-ni pire tek bota macalo pi adomo moo makur, ma aketo i
kora.
14En ŋat ma amaro-ni pire tekka calo pi ature me tim ma turu maber adada ma
turu i potti olok ma tye i Engedi.
Wer pa lanyom
Acoli Baibul
© 1985, Bible Society of Uganda.
1085
15Nen, in ma amaro-ni inen mwonya mada; dok waŋi ryeny aryenya macalo
komamam.
Wer pa nyako ger
16Nen, in ma amaro-ni, inen ber adada, adada neni yomo cwinya matek.
Wabibuto i wi lum ma pud olot alota;
17jaŋ yadi me cedar aye bibedo rii me otwa, bao me ciprec aye bibedo kwori me
dan ot.
Wer pa Solomon 2
1An acal ki ature ma i bar Caron, nyo leŋa ma aturene kwar ma maro twi i nota.
Wer pa lanyom
2Nyako ma amaro-ni rom ki ature leŋa ma odoŋo i kin okuto, i kin anyira luwote.
Wer pa nyako ger
3En laco ma amaro-ni calo yat acuga ma i kin yadi ma i buŋa, ka aporo ki co
mukene. Amaro bedo i te tipone, ki kome bene noŋo lim alima i doga.
4Okelo an i ot me karamane, ki benderane ma en otiŋo pira aye mar.
5Miya acam olok mutwo-gu, dok wek acam acuga wek koma olim tek; pien mar
omiya adoko latwo kombeddi.
6Kono ateno wiya i kom ciŋe ma lacam, kun en noŋo okwaka ki ciŋe lacuc.
Wer pa lanyom
7Acikowu matek, wun anyira Jerucalem, ki nyiŋ bure ki til me tim, ni pe wuco
nyako ma amaro nio ka kare oromo.
WER ME ARYO
Wer pa nyako ger
8Awinyo dwan laco ma amaro-ni. Nen, en tye ka bino, tye ka riŋo ariŋa ki i wi
godi, tye ka riŋo ki i wi cere-gu laro tuŋ bota.
9Laco ma amaro-ni obedo calo bure, nyo calo twon til Nen, en ocuŋ i ŋe celwa ca,
ociko wane tye ka neno piny ki i wan ot, dok obedo ka nena ki i wan dirica.
10En laco ma amaro-ni loko kweda kun wacci, “A ibin, in ma amaro, in nyako
maber atika, bin waciti.
Wer pa lanyom
11“Nen, kare me cwir doŋ okato ki kot bene ocok woko matwal.
12Ature doŋ ocako turu i lobo, kare me wer doŋ en, akuri tye ka koko ma dwane
winnye wa i pottiwa.
13Oduro ocako nyako nyige, ki olok bene tye ka turu; ŋwec aturene tye ka duny
makur. A ibin, in ma amaro-ni, laber-ri, bin wacit kacel kwedi.
Acoli Baibul
© 1985, Bible Society of Uganda.
1086
14In ikanne calo akuri i kin got mubar i ka-kanne ma tye i kor got ma wiye bit:
wek anen waŋi ma neno ber-ri do, dok awiny dwani mamit twatwal-li.
15Wumak too ducu, too matinone, ma pud peya gubalo olokwa woko ma doŋ tye
ka turu-ni.”
Wer pa nyako ger
16Laco ma amaro-ni mera kikome ki an bene a mere. En kwayo romine i kin leŋa
ma oturu.
17Lokke idwogi, in laco ma amaro-ni, calo bure nyo wod til ma pud tidi ma tye i
wi godi, nio wan ma yamo me odiko ocako kodo maŋic, ki nio waŋ ma colpiny
doŋ pe.
Wer pa Solomon 3
1Abuto anino i kabutona dyewor, abedo ka leko lek i kom en ma amaro-ni: abedo
ka yenyone, ento pe amedo ki noŋe; alwoŋo en, ento en pe ogamo doga.
2“Abia kombeddi acito arumo gaŋ woko, abiwoto wa i dye gudo-gu ki wa i dye
bar-gu: abibedo ka yenyo en ŋat ma amaro ni.” Ayenye, ento pe amedo ki noŋe.
3Lukur-piny ma onoŋo gitye ka wot me loŋo dye gaŋ gunoŋa. Ci an apenyogi ni,
“Wuneno en ŋat ma amaro-ni?”
4I kare ma akato lukur-piny manok, ci atugi noŋo en ma amaro-ni woko cut.
Akwako kore, ma pe onoŋo atwero weko en ni ocit ka mo nio ka akelo en wa i ot
pa maa, wa i kicika ot pa maa munywala-ni.
Wer pa lanyom
5Acikowu matek, wun anyira Jerucalem, ki nyiŋ bure ki til me tim, ni pe wuco
nyako ma amaro nio ka kare oromo.
WER ME ADEK
Wer pa nyako ger
6Meno gin aŋo ma oa ki i tim ma tye ka bino-ni, calo yito ma duny ma a ki i mac
ma giwaŋo kwede murra ki odok eceta, dok calo gin ma ŋwecgi kur-gu ducu ma
lucat-wil gicato?
7Nen, gitye ka tino kitara maber pi Solomon; jo ma gin oteka lweny ma romo
pyerabicel aye gurumo, co ma gin oteka lweny ma i Icrael.
8Gin ducu jo makwiri i tic ki pala lucwan-gu, dok guŋiyo ki lweny. Dano acel acel i
kingi tye ki pala lucwanne ma otweyo i eme, ma doŋ gikuro gin mo keken ma
timme i wor.
9Gitiŋo kabaka Solomon ki kitara ma giyubo ki bao mabeco adada me yadi me
Lebanon.
Acoli Baibul
© 1985, Bible Society of Uganda.
1087
10Wir ma oketo pi lagon wiye ma ocuŋ, en otiyo ki ryal, ŋeye otiyo ki jabu, ki
kabedone oumo ki boŋo ma obedo lamar lamar. Ki tuŋ iye gidero maber twatwal,
ma anyira Jerucalem aye guyubo pi cwiny me mar ma gitye kwede.
11Wun anyira Cion, wubin wunen kabaka Solomon. En oruko lalukana ma minne
oketo i wiye i nino ma onyomo iye dakone, i nino ma en obedo kwede ki
yomcwiny madw
Wer pa Solomon 4
Wer pa lanyom
1Nen, inen mwonya matek, in nyako ma amaro, pien in iber adada! Waŋi tye ka
ryeny aryenya ki i ne kitambara me wii. Yer wii ocuŋ lijur calo lwak dyegi, ma
giwoto gicito piny i kor got Gilead.
2Laki tar calo megi romi matar ma giŋolo yer komgi woko, calo megi romi ma pud
gia ka lwoko alwoka. Gin ducu gigwaro rut keken, pe tye mo acel i kingi ma
orwenyo.
3Del dogi kwar calo uci makwar, dok bedo me yomcwiny mada me winyo lok ma
iloko. Lemi ducu noŋo opoŋ woko calo nyig pomegranat ma gipoko iye i dul aryo,
ma nen ki i ŋe kitambara me wii.
4Ŋuti bor calo ot pa Daudi ma wiye ocudo malo, ma gigero pi kano jami lweny,
ma giŋabo iye kwodi ma romo alip acel kulu, ma gin ducu kwodi pa oteka lweny.
5Tunoni ryoryo ducu nen calo bure aryo, calo litino til aryo ma gin rudi, ma gitye
ka cam i kin leŋa ma oturu.
6Abibedo i wi got me murra, ki i wi cere me odok luban, nio waŋ ma yamo me
odiko ocako kodo maŋic, ki nio wan ma colpiny doŋ pe.
7In inen mwonya mada, nyako ma amaro, pe it ye ki gin mo marac i komi.
8Waa woko kwedi ki i wi got Lebanon, in nyako ger ma mera; waa woko kwedi ki
i Lebanon. Lor ibin piny ki i wi got Amana, ki i got Cenir ki got Kermon, ka ma
lwak labwor ki kwac gibedo iye.
9Ka aneno waŋi, in gin amarana ki nyako ger ma mera, kadi ki nyig tiko acel i kom
gin-ŋut ma iruko-ni, otyeko lok ki i cwinya woko liweŋ.
10Mar ma ibedo kwede i koma miya yomcwiny madit, in gin amarana ki nyako
ger ma mera, mar ma it ye kwede i koma kato kono mamit woko, dok ŋwec
mooni kur kato aŋwece makur ducu.
11Nyako ma amaro, dogi lim calo kic, lok ma iloko mit bota calo cak ki moo kic.
Ŋwec boŋŋini duny makur calo ŋwec got me Lebanon.
12Nyako ger ma mera ma amaro, en poto me muŋ, poto ma girumo woko ki cel,
wan it ma gimwono woko maber.
Acoli Baibul
© 1985, Bible Society of Uganda.
1088
13Ginapita doŋo kunnu maber atika. Gidoŋo-calo yadi pomegranat ma ginyako
nyig mabeco makato ducu, ki ature makur ki yadi me moo ma ŋwece kur,
14moo ki leŋa ki lum ma ŋwecgi kur ki yadi me odok luban, murra ki moo ma
ŋwece kur: ki kit yadi ducu mapatpat ma ŋwecgi kur.
15En waŋ it ma piine bido ŋom ma i poto, ma piine gunnye molamola, ma mol a ki
i kom got Lebanon cito piny i ora kulu.
Wer pa nyako ger
16Co woko, in yamo me tuŋ acam, inyamo me tuŋ acuc bene ibin, ikod i potona;
wek ŋwec yamone obed makur ma duny o wa ka mabor. Wek laco ma amaro-ni
obin i potone ocam kit nyig yadi ducu mabeco ma iye mito.
Wer pa Solomon 5
Wer pa lanyom
1An doŋ atyeko bino i potona, in gin amarana, nyako ger ma mera. Atye kapwono
murra ki aŋwece, atye ka camo moo kicca ki i peda kic: atye ka mato koŋo vinona
kacel ki cak ma mera.
Wer pa anyira Jerucalem
Wun lurema, wumat mat, mo waŋ ma mar oromowu!
WER ME AŊWEN
Wer pa nyako ger
2Abedo ka nino, ento cwinya bedo ka lwodo lok. Awinyo en ma amaro-ni ka
dwono doggola. Yabba doggola do in gin amarana, nyako ma amaro ma yomo
cwinya, in ileŋ calo akuri, pe tye gin marac mo i komi. Toyo odyako wiya woko, ki
lupu ma duny i dyewor bene omwono yer wiya woko.
3Doŋ atyeko lunyo boŋona woko imito dok aruk aye? Doŋ atyeko lwoko tyena
woko bene imito dok anywangi woko ki ŋom?
4En ma amaro-ni orwako ciŋe i waŋ kika, ci cwinya opoto nilik.
5I kare ma aa ka yabo doggola bot en ma amaro-ni, ci ciŋa odyak woko ki moo
murra lweta-gu odyak woko ki pig murra maliyo, i kom lalor ma gimako ka
giyabo kwede doggola.
6Ayabo doggola bot en ma amaro-ni, ento anoŋo ni doŋ olokke ocito woko. I kare
ma nene en oloko-ni tipo koma oto woko lirut. Ayenye twatwal ento pe amedo ki
noŋe: alwoŋo bene kwe, pe ogamo doga.
7Lukur-piny ma gubedo ka loŋo dye gaŋ gunoŋa; gugoya dok guketo ret i koma,
lukur-piny meno ma gikuro cel me gaŋ gulunyo boŋona lagen koyo woko ki i
koma.
Acoli Baibul
© 1985, Bible Society of Uganda.
1089
8Acikowu matek, wun anyira Jerucalem, ka wunoŋo en ŋat ma amaro-ni, wutitte
ni mar kombeddi omiya adoko latwo.
Wer pa anyira Jerucalem
9In nyako maber ma nen mwonya makato anyira ducu-ni, tittiwa kit ŋat ma
imaro-ni. Kit gin aŋo ma miyo gitwero bedo ki ur pire, ma omiyo icikowa kuman-
ni?
Wer pa nyako ger
10En ŋat ma amaro-ni nen maber dok lome kwar, en ber kato jo alip apar.
11Yer wiye boco dok ominne amina yeme col calo kom okur, tye me wel makato
jabu woko.
12Waŋe nen calo kom akuri ma tye i ŋet waŋ it ma piine mol, ginen calo akuri ma
gikwaŋ i cak, nyo ki di me wel ma gimwono maber.
13Leme obedo calo poto ma gipito iye yat aŋwece, ma ŋwece kur mada. Doge nen
maber calo ature leŋa, ma moo murra tye ka mol ki iye.
14Bade calo jabu ma giluŋo adunu, en oruko jami me wel-gu. Kome pwot calo
kom lak lyec, ma gideyo ki kidi capir.
15Tyene obedo calo wir mapwot, ma gicibo i kom got ma gideyo ki jabu. Kite nen
calo got Lebanon, ma nen maber mada ki yat cedar mabecone.
16Lok ma en loko winnye ma mit twatwal, ki gin mo keken ma dok i kome yomo
cwinya matek. Man aye ŋat ma amaro-ni ma en larema, wun anyira Jerucalem.
Wer pa Solomon 6
Wer pa anyira Jerucalem
1In nyako maber ma nen mwonya makato anyira ducu-ni, en ŋat ma imaro-ni
kono ocito kwene? En olokke odok yo tuŋ kwene? Wacwa, wek wakonyi ki
yenyone.
Wer pa nyako ger
2En ma amaro-ni ocito odok gire yo tuŋ piny i potone, ka ma yadi ma ŋwecgi kur
doŋo iye. En tye ka kwayo romine i poto, en tye bene ka pwono ature leŋa.
3Laco ma amaro-ni mera kikome ki an bene a mere. En kwayo romine i kin leŋa
ma oturu.
WER ME ABIC
Wer pa lanyom
4In nyako ma amaro iber calo gaŋ Tiŋa, inen mwonya mada calo gaŋ Jerucalem,
inen lik calo buca mony ma gutiŋo bendera.
Acoli Baibul
© 1985, Bible Society of Uganda.
1090
5Lok waŋi cen pe inena, pien miyo apari mada. Yer wii ocuŋ lijur calo lwak dyegi,
ma giwoto gicito piny i kor got Gilead.
6Laki tar calo megi romi matar ma giŋolo yer komgi woko, calo megi romi ma pud
gia ka lwoko alwoka. Gin ducu gigwaro rut keken, pe tye mo acel i kingi ma
orwenyo.
7Lemi ducu noŋo opoŋ woko calo nyig pomegranat ma gipoko iye i dul aryo, ma
nen ki i ŋe kitambara me wii.
8Mon ker welgi romo pyerabicel ki mon aŋeca welgi pyeraboro, ki anyira doŋ
welgi pe kwanne.
9Ento nyako ma amaro en ŋat acel keken ma nen mwonya mada calo akuri. En
latin nyako acel keken bot minne, en latin ma kite ber ma minne maro adada.
Anyira ducu ginene ci gilwoŋe ni layomcwiny lwak mon ker ki mon aŋeca-gu
giwero wer me pako en.
10Man aŋa ma nen calo rupiny-nyi? En nen mwonya mada calo dwe ma ryeny,
dok calo cen ma ryeny maleŋ, ma nen lik calo buca mony ma gutiŋo bendera.
Wer pa nyako ger
11Acito i poto ka ma gipito iye yadi ma nyak nyiggi calo yaa, ka aneno ginapita ma
pud doŋo adoŋa ma tye i nota, dok acito ka neno ka olok doŋ ocako luro me keto
nyige, ki me neno ka yadi pomegranat doŋ turu.
12Ma pud peya onoŋo ayubbe, abedo ka tamo ni wabedo kwedi atena i gadigadi
me ker.
Wer pa anyira me Jerucalem
13Dwog cen, dwog cen, in nyako me Culam, dwog cen, dwog cen, wek waneni.
Wer pa lanyom
Piŋo wumito neno nyako me Culam, kun myelo i nyim dul lumyel aryo ducu?
Wer pa Solomon 7
1Tyeni ma iruko war iye-ni ber rommene, in nyako ma nen calo daker! Emi nen
muluŋŋe calo tiko ŋut maber, ma bedo calo gin ma ladiro aye otiyo.
2Peni obedo kiluka calo ŋut opoko ma gipiko iye koŋo vino mamit jwijwi. Ii obedo
calo ŋano ma giduro kacel, ma ature leŋa orumo woko dyere.
3Tunoni obedo calo litino til ma ginywalogi rudi, dok obedo calo litino bure aryo.
4Ŋuti otonne calo wir lak lyec ma ocudo malo likuŋ. Waŋi nen calo kut ma i
Kecibon, ma cok ki dog gaŋ me Bat-rabim. Umi ber calo lubele me Lebanon, ma
okemo Damaciko.
Acoli Baibul
© 1985, Bible Society of Uganda.
1091
5Wii omiyo inen maber calo got Karmel, yerre olot muluk ma nen maber calo
boŋo ma obedo lamar lamar; pi neno ber me yer wii omiyo kabaka odoko macalo
lamabuc.
6In iber, inen mwonya mada, in nyako ma amaro adada imiyo abedo ki yomcwiny
madwoŋ.
7In icalo yat otit, dok tuno ma i kori obedo calo tuga otit.
8An awacci abiito yat otit ci amako jaŋe apwono nyige. Ki tuŋ bota tunoni nen
calo tuga nyig olok, ki yweyo me dogi kur calo yat ma ŋwece kur,
9lok ma a ki i dogi bene winyone mit rom ki koŋo vino mamit adada. Ka imato
imwonyo cito i ii mapwot, ma kato ki i dogi ki i kin laki-gu.
Wer pa nyako ger
10Laco ma amaro-ni mera kikome, mitine ducu tye i koma.
11Bin, in ma amari-ni, wek wacit kacel kwedi i potoni, ka doŋ wabibuto i dyewor i
gaŋi ma tye kunnu.
12Wabia malo wa con wacito i potti olok, wek wacinen ka ce olok doŋ ocako luro
me keto nyige, dok me neno ka ce olok doŋ turu, me neno bene ka yadi
pomegranat doŋ turu. Abinyuto mar mera boti ki kunnu.
13Ŋwec yat nyodo tye ka duny makur, ki yadi mabeco ducu ma i ŋet doggolawa
gutyeko nyak woko. In ma amaro agwoko nyig yadi ma yomo cwiny piri,
maconne kacel ki manyenne
Wer pa Solomon 8
1Kono yam ibedo omera, ma idoto cak ki i tuno pa maa. Ka onoŋo arwatte kwedi i
gudo, onoŋo atwero noto lemi ma ŋat mo pe twero caya.
2Onoŋo atwero telo wii ateri i ot pa maa, wa i kicika pa en maa munywala-ni.
Onoŋo atwero mini kono yino ma ŋwece kur imato, ki kono me pig nyig
pomegranat mera.
3Kono ateno wiya i kom ciŋe ma lacam, kun en noŋo okwaka ki ciŋe lacuc.
Wer pa lanyom
4Acikowu matek, wun anyira Jerucalem, ni pe wuco nyako ma amaro nio ka kare
oromo.
5Meno aŋa ma oa ki i tim ma tye ka bino-ni, ma ojeŋŋe i kom laco ma en maroni?
Acoyo in i kare ma it ye i te yat acuga, en i kabedo ma meni onywali iye ki arem
madwoŋ-ŋi, i kabedo meno meni munywali-ni obedo iye ki arem madwoŋ.
6Myero imar an keken ki cwinyi ducu, dok itiŋa i badi macalo gin ma meri
kikome; pien mar tek calo to, ki nyeko bene ger calo lyel. Meny calo leb mac ma
lyel, leb mac ma lyel ki tek makato ducu.
Acoli Baibul
© 1985, Bible Society of Uganda.
1092
7Pe tye pii mo kadi opoŋ madit ma twero balo mar woko, kadi lalele ma mol
matek pe twero mwonyo mar woko. Ento ka dano mo otemo wilo mar ki lonyone
ducu ma en tye kwede i ode, jo gibicaye matek makato.
Wer pa anyira Jerucalem
8Watye ki laminwa matidine, tunone pud peya ogulo. Wabitimo gin aŋo pi
laminwa-ni, i kare ma awobi mo bilok kwede kun mito ni enyom?
9Ka nen laminwa obedo macalo cel gaŋ, onoŋo watwero yubo lubele me ryal ma
ocudo malo likuŋ i kome. Ka en obedo macalo doggaŋ, watwero lorone ki bao me
yat cedar.
Wer pa nyako ger
10An abedo macalo cel, doŋ tunona gubedo calo wi cel ma ocudo malo. En ŋat ma
mara-ni doŋ ŋeyo, atir ni an ŋat ma kelo kuc,
Wer pa lanyom
11Solomon yam tye ki poto olokke i kabedo ma gilwoŋo ni Baal-amon. En oyero
lupur me gwoko poto olokke; ma dano acel acel myero ocul bo te lim me ryal alip
acel pi olok mucek iye.
12Atye ki poto olok ma mera kikoma ma tye pira kena; in Solomon, itwero gamo
giri lim me ryal alipacel-li; ki lupur ma gigwoko olokki ibimiyo botgi lim me ryal
miya aryo.
13In ma ibedo i potti, luwota gimito winyo dwani; lok wek awiny.
Wer pa nyako ger
14Bin bota oyotoyot, in ma amaro-ni, bed calo bure nyo calo wod til ma bedo i wi
godi ka ma yadi ma ŋwece kur doŋo iye.
Acoli Baibul
© 1985, Bible Society of Uganda.
1093
Icaya
Icaya 1
Rok ma lubalo
1 Man aye lok ma Lubaŋa onyuto bot Icaya wod pa Amoj mukemo Juda ki
Jerucalem i kare pa Ujia, Yocam, Akaj ki Kejekia ma gubedo luker me Juda.
2Koŋ iwiny, in polo, ter iti in lobo; pien Rwot doŋ oloko ni, “Apito litino awobe,
amiyo gudoŋo, ento doŋ gujemo woko i koma.
3Twon ŋeyo rwode, kana ŋeyo ka ma rwode miye iye cam ento Icrael pe ŋeyo,
lwakka pe giniaŋ.”
4Oii, rok ma lubalo, gubedo jo ma bal onurogi woko, likwayo pa lutim tim maraco,
litino ma kitgi doŋ oballe woko! Doŋ gubwoto Rwot woko, gicayo ŋat Maleŋ me
Icrael bene, gupokke kweda woko, gudok cen matek.
5Piŋo pud dok wumito gimedde ki goyowu? Dok wumedde ameda ki jemo piŋo?
Wunen bur doŋ oromo wiwu woko ducu, cwinywu bene doŋ odoko nyap.
6Cakke ki i tyenwu piny o kwede wa i wiwu malo, ka mo maber pe kadi ki acel;
ret ki bur dwoŋ iye ata, ma waŋ ret mogo bene remone pud tye ka cwer acwera;
pe gibiyo tut ki iye, dok bene pe gitweyo waŋ rette, pe gibido bene ki moo.
7Lobowu odoŋ nono, gaŋiwu ducu doŋ giwaŋo woko ki mac: lurok gumayo
lobowu woko ma wun bene wuneno, lobowu odoŋ nono, rom ki lobo ma lurok
guyako.
8Guweko gaŋ me Cion odoŋ calo bolo ma giweko i poto olok, dok calo ka gony ma
giweko i poto okono, calo gaŋ ma lumony doŋ gutyeko rumone woko.
9 Kono nene Rwot me mony pe oweko dano mogo gudoŋ, kono wabedo calo
Codom, kono doŋ wadoko calo Gomora.
Jo Icrael myero doŋ guŋut woko i balgi
10Wuwiny lok pa Rwot, wun luloc me Codom! Wuter itwu wuwiny pwony pa
Lubaŋawa, wun jo Gomora!
11 Gitumwu ma wutyero mapol kit meno-ni kono, konnye ŋo ki bota? Man Rwot
aye owaco; nyogi romiwu ma wutyero me gitum awaŋa-ni doŋ oroma woko,
kacel ki moo dwolo me limwu makwo ma gucwene; cwinya pe mito remo twoni,
kadi remo nyogi romi nyo remo nyogi dyegi.
12Ka wubino i nyima, aŋa muwaco botwu kono ni wunyon dyekalla?
13Pe wumedde ki kela gitum ma konnye pe bota, yito odok eceta ma ŋwece kur
odoko gin me kwer mada ki tuŋ bota. Por dwe, cabit, ki lwoŋo dano i cokke, pe
atwero ciro balwu i cokkewu madito me wora.
Acoli Baibul
© 1985, Bible Society of Uganda.
1094
14Por dwe mewu ki ninowu madito ma yam giciko pigi, gin ducu cwinya dagi;
gudoko ter mapek twatwal bota, aol woko doŋ ki tiŋogi.
15Ka wutaŋo ciŋwu, abiumo waŋa woko pe anenowu: kadi bed wulega tyen
mapol ata, pe abiwinyo legawu wacel; pien ciŋwu obedo remo keken.
16Koŋ wulwokke woko, wubed maleŋ, wubol timwu maraco woko cen ka mabor
wek pe dok obed ka nen i nyima; wuwek doŋ timo gin marac,
17wupwonnye me timo gin maber. Wulub ŋolo kop atir, wukony jo ma giunogi;
wular litino ma wongi pe, dok wupid pi mon ma coggi oto.
18“Wubin koŋ kombeddi, wek walar lok kacel, Rwot ma owaco; kadi bed doŋ
balwu kwar ma rom mene, bidoko matar calo pee; kadi bed kwar calo pala,
bidoko calo yer romo matar.
19Ka ce wuye lok, ma wutye ki winy, ci wubicamo gin mabeco ma ocek i lobo.
20Ento ka wukwero kun wujemo woko, pala lucwan bityekowu woko; pien man
Rwot kikome aye ma owaco.”
Ŋolo kop i kom Cion, ki koko jone
21Gaŋ ma yam genne doŋ odoko malaya adada, gaŋ ma yam ŋolo kop ma atir tye
iye-ni! Kit ma atir bene onoŋo tye iye, ento kombeddi doŋ opoŋ ki nek keken.
22Ryalwu doŋ rom aroma ki cette, koŋo vinowu doŋ orubbe woko ki pii.
23Rwodiwu ducu doŋ gudoko lujemo, gudoko bene lurem lukwo. Dano acel acel i
kingi maro lim me me wil i muŋ, cwinygi tye mere me noŋo mot keken. Pe giparo
pi litino kic ma wongi pe, pido pa mon ma coggi oto pe o i nyimgi.
24Meno omiyo Rwot, ma en Rwot me mony, Rwot ma en Won Twer me Icrael,
owaco ni, “Oromo doŋ, cwinya doŋ bikwe i kom jo ma daga, abiculo kwor i kom
lukworra.
25Abilokke dok alwenyo i komgi; abitwako cet ryalwu ducu, abiliyo woko,
abigwaro kit rac mo woko liweŋ ki i komwu.
26Abidwoko luŋolkopwu gibedo kit macalo yam tye con, ki jo ma miyo tam botwu
bene bedo kit macalo yam tye wi ati. Lacen gibilwoŋi ni in gaŋ ma kite atir, gaŋ
ma genne.”
27Gibikoko Cion ki ŋolo kop atir, jo ma bedo iye ma giŋut gibikokogi pi kit ma atir.
28Ento jo ma lujemo ki lubalo gibinekogi woko kacel, ki jo ma bwoto Rwot woko,
gibityekogi woko liweŋ.
29Pien lewic bimakowu pi yadi kworo, ma cwinywu yom iye-ni: alee bitwodowu
pi potti ma yam wuyerogi.
30Pien wubidoko macalo kworo ma pote oner woko, dok bene macalo poto ma pii
pe iye.
Acoli Baibul
© 1985, Bible Society of Uganda.
1095
31Dano matek bidoko calo lum mutwo ka mac ogudo, ki ticce bene bibedo cal ki
mac ma mwoc kirre malo; gin aryo ducu gibiwan kacel, kun noŋo pe dok tye ŋat
mo ma neko mac ki i komgi.
Icaya 2
Rwot biloyo lobo ducu ki kuc
(Mika 4.1-3)
1Man aye lok ma, Lubaŋa onyuto bot Icaya wod pa Amoj mukemo Juda ki
Jerucalem.
2Man bitimme i kare ma pud tye anyim: got me ot pa Rwot bicuŋ macalo got
mabor makato godi ducu, borre bikato cere ducu; rok ducu gibimol gicito iye,
3dok lwak lurok mapol gibibino gibiwacci, “Wubin, waitu i wi got pa Rwot, i ot pa
Lubaŋa pa Yakobo; wek en opwonywa kit mere, ka wek walub yo mere.” Pien cik
bia ki i Cion, lok pa Rwot bia ki i Jerucalem.
4 En biŋolo kop i kin rok mapol, dok biŋolo kop pa lwak rok mapol; gibiteto pala
lucwangi doko lak kweri dyaŋ, ki toŋigi doko pala me ŋolo jaŋ olok; rok mo pe
bitiŋo pala lucwan i kom rok wadigi, pe doŋ gibimedde ki pwonyo lweny.
Rwot biŋolo kop i kom jo ma wakke
5Wun jo me ot pa Yakobo wubin wacitu kun ceŋ pa Rwot ryeny menyowa.
6Pien in Rwot iweko lwakki woko ata, ibwoto jo me ot pa Yakobo, pien lutyet ma
gua tuŋ wokceŋ gupoŋ iye mada, ki lutak dano macalo jo Piliciti, gitye ka yoko
ciŋgi ki lurok.
7Lobogi opoŋ ki ryal ki jabu, lonyogi pe twero tum; aguragura bene dwoŋ
twatwal i lobogi, gadigadi lwenygi bene pe twero tum.
8Cal jogi dwoŋ i lobogi twatwal, giworo tic ma gutiyo ki ciŋgi, gin ma gutiyo pigi
kengi ki ciŋgi.
9Meno omiyo doŋ gikwanyo dit pa dano woko, co doŋ gudoko jo ma rwomgi piny
adada; pe itim kica botgi pi bal man!
10 Dony i i got, kanne woko i i apwa, pi twon lworo madit i kom Rwot ki pi riŋo
deyo me ditte.
11Gibijuko bwono pa dano woko, wakke pa co bikwe woko. Gibipako Rwot keken
i nino meno.
12Pien Rwot me mony tye ki ninone, pi gin ducu ma wakke ki ma lyerre, pi gin
ducu ma tye malo, ma oille malo;
13pi yadi cedar ducu me Lebanon, maboco ki ma tye malo; ki pi kworo ducu me
Bacan;
14pi godi ducu ma gucuŋ likuŋ wa malo ki pi lobo ducumubedo cere,
Acoli Baibul
© 1985, Bible Society of Uganda.
1096
15pi gedo ducu mabocoboco, ki pi cel me gaŋ ducu ma gigero matek;
16pi mel ducu me Tarcic, ki pi yeya ducu ma giber me anena.
17Gibijuko bwono pa dano woko, wakke pa co bikwe woko. Gibipako Rwot keken
i nino meno.
18Cal jogi ducu gibijwero woko.
19Dano bidonyo i boro got, ki i bur ma gikwinyo i ŋom, pi twon lworo madit i kom
Rwot ki pi riŋo deyo me ditte, ka en bia malo ka ryaŋo kom jo ma bedo i lobo.
20Inino meno cal jogt me ryal ki me jabu, ma dano gutiyo me aworagi, gibibolo
woko bot buyu ki bot olik,
21ci gibidonyo ii got ma obar, ki i kin got ma okak atata, pi twon lworo madit i
kom Rwot, ki pi riŋo deyo me ditte, ka en bia malo ka ryaŋo kom jo ma bedo i
lobo.
22Wek dano ma yweyo tye i ume-ni obedi: dano kono konyo aŋo?
Icaya 3
Ŋolo kop i kom jo Juda ki jo Jerucalem
1Pien, koŋ inen, Rwot, ma en Rwot me mony, tye ka kwanyo woko ki bot
Jerucalem ki jo Juda gin ducu ma yam kwogi ocuŋ i kome, cam ducu ma kwogi
jeŋŋe iye, ki pii bene ma kwogi ojeŋŋe iye.
2Tye ka kwanyo dano matek dok ma lamony, laŋolkop ki lanebi, latyet ki ladit,
3lutel wi jo pyerabic ki jo me awora, lumi-tam ki lutak maryekke, ki luryeko ma
gitiyo Lwit me gwoko kom.
4Abimiyo awobe bedo rwodigi, litino matino aye ma biloyogi.
5Dano gibibedo ka unne kekengi, kun ŋat man uno lawote, dano acel acel uno
wadigi; awobi binywaro ladit, laboŋ ata binywaro dano ma giworo.
6I nino meno dano bimako ominne i ot pa wonne, biwacci, “In it ye ki boŋo me
aruka, in aye doŋ ibibedo ka loyowa, wi obur man bibedo i te locci.”
7I nino meno en bilok kun wacci, “An gira pe abibedo lacan-dano; kwon ki boŋo
pe i oda; pe wubiketa me bedo ŋat ma loyo lwak.”
8Pien Jerucalem doŋ cok poto woko, Juda doŋ opoto mere woko; pien lok ma
giloko ki gin ma gitimo kemo Rwot, gujemo woko i kome dok gubalo deyone
woko.
9Kitgi ma giyeko kwede kin dano-ni bibedo caden i komgi; ginyuto balgi woko ka
maleŋ calo Codom, pe gikano akana, Can i wigi! Pien gin aye ma gukelo can i
komgi kengi.
Acoli Baibul
© 1985, Bible Society of Uganda.
1097
10Wutit bot jo ma kitgi atir ni gibibedo maber, pien gibilimo bakacic me gin ma
gitimo.
11Can bipoto i kom jo maraco! Can ma bipoto i komgi bibedo marac mukato kare;
pien gin ma ciŋgi otimo, en aye bene ma gibitimo i komgi.
12Litino gitye ka uno lwakka, kombeddi doŋ gitye i te loc pa mon. Wun lwakka,
lutelwu tye ka rwenyowu arwenya, gitye ka ŋakowu woko ki i yo ma myero
wuwot iye.
13Rwot doŋ obino woko ka pido, en ocuŋ ka ŋolo kop I kom lwakke.
14Rwot doŋ oyabo pido woko i kom lwakke, ocako pido ki ludoŋo pa lwakke ki
rwodigi. “Wun kikomwu aye ma wucamo poto olok, jami ma wuyako ki bot lucan
tye i odiwu.
15Wuninyo lwakka woko kono piŋo kun wutimo lucan malit mukato?” Man lok pa
Rwot Lubaŋa me mony kikome.
Ŋolo kop i kom jo Cion
16Rwot owacci, “Pien anyira me Cion giwakke, giwoto ma gutoŋo ŋutgi atona kun
gineno dano ki waŋ me kwele, ginyedo wot anyeda ki wi tyengi kun gara ma i
tyengi yeŋŋe, tye ka kok maloŋo;
17pi meno, Rwot bimiyo wi anyira Cion tokke woko doko bur Rwot bimiyo komgi
bene doŋ noŋo ka maleŋ.”
18I nino meno Rwot bikwanyo atego me tyen monwu mabeco-ni woko ki tiko ma
girubo me tur nyimgi, ki mola me cal dwe;
19mola ŋut ma ryeny aryenya, atego ŋut cin, ki kitambara me adwala i ŋut;
20boŋŋigi me atweya i wic, ogul me bad, del me tweyo pyer, cupa moo me wir,
lwit ma gitweyo me gwoko kom;
21agit ciŋ, agit ma girwako lum;
22boŋŋigi mabeco ma giruko i nino madito, gomci, boŋŋi me ummegi, ki kicaa me
ciŋ;
23ginaruka mogo ma mareprep, boŋŋi camanini kitambara ma gidwalo i wic ki
kitam: bara me geŋo waŋ.
24Ma ka moo ma ŋwece kur bibedo gin mukwok; ma ka del me tweyo pyer bibedo
tol: ma ka yer ma gikedo akeda maber wigi bital woko; ma ka ruko boŋŋi mogo
me wel, gibitweyo boŋo cola aye i pyergi; ma ka nen mwonya, gibibedo ki lewic.
25Gibineko cogwu woko ki pala I ucwan, co ma gin oteka lwenywu gibito imony.
26Kumo ki koko me can biwinnye i dogcel me Cion; bibedo calo dako ma giyako
jamine woko ducu, ma obedo piny i nom.
Acoli Baibul
© 1985, Bible Society of Uganda.
1098
Icaya 4
1I nino meno mon abiro gibipoto i kom laco acel kun gimake woko Iikin ma
giwacce ni, “Wan giwa wabicamo camwa dok bene wabiyenyo ginarukawa
kikomwa, ento in myero itrm ber ilwonwa ki nyiŋi; kwany lewic woko ki i wiwa.”
Deyo pa Jerucalem i kare me anyim
2I nino meno ginapita ma Rwot omiyo olot odoŋo bibedo maber kun bene noŋo
tye ki deyone; gin mucek i lobo bimiyo jo Icrael mubwot gibiwakke kun bene
noŋo gitye ki deyo.
3Jo mudoŋ i Cion ki jo ma pud bedo! Jerucalem gibilwoŋo ni jo maleŋ, jo ducu ma
doŋ gicoyo nyiŋgi ni myero gubed kwo i Jerucalem,
4i kare ma noŋo Rwot doŋ olwoko cilo ki i kom mon me Cion woko, kun bene doŋ
noŋo otyeko lonyo remo woko i dye Jerucalem pi cwiny me ŋolo kop atir ki cwiny
me waŋo gin marac woko.
5 Rwot doŋ biketo pol dyeceŋ, ki yito ki mac ma caro piny Lyel dyewor, i kabedo
ducu ma tye i wi got me Cion, ki i wi dano ducu ma gucokke iye; pien gin mo ma
gitiyo macalo kema biumo wi deyone ducu.
6Gin meno bibedo me geŋo lyeto dyeceŋ, ki me geŋo yamo ki kot.
Icaya 5
Carolok i kom poto olok
1 Wek koŋ awer wer bot ŋat ma amaro-ni, wer me mar i kom poto olokke. Ŋat ma
amaro-ni onoŋo opuro poto olokke i wi cere ka ma ceko cam twatwal.
2Oboto poto, ka doŋ oteno, ocoko gweŋ bene woko ducu ki iye ka doŋ ocako pito
iye olok mabeco ma oyero ayera; oketo lubele me neno pinyi dyere, ka dok
okwinyo bur tye me jolo pige. En doŋ ocako bedo ki gen ni binyako nyige
mabeco, ento dok onyako mere nyige calo olok me tim.
3Kombeddi doŋ, wun jo ma bedo i Jerucalem, ki wun jo me Juda, wutim ber wuŋol
kop, i kin an ki poto olokka.
4Gin aŋo madog ma onoŋo myero atim i poto olokka ma pe atimo? I kare ma
abedo ki gen ni olok binyako nyige mabeco, piŋo dok onyako mere nyige calo
olok me tim?
5Wuwek koŋ doŋ atit botwu, gin ma abitimo i kom poto olokka. Abimuko cel
woko ki i ŋete, wek doŋ oballe woko; abicoro lobo me celle areto woko piny, wek
lee onyon lobo ma iye woko atata.
6Abibwoto bakke ki doo liyuk, pe doŋ abiŋolo jaŋe, kadi wa doyo tere, okuto ki
ocok bitwi, ci gidoŋo iye; abiciko pol ducu wek pe dok gumi kot ocwer iye.
Acoli Baibul
© 1985, Bible Society of Uganda.
1099
7Pien poto olok pa Rwot me mony, gin aye jo Icrael; ki jo Juda. Gin ducu gubedo
gin ma en opito me yomo cwinye; onoŋo en tye ki gen ni Gibiŋolo kop atir, ento
koŋ inen, gitye ka nekke woko kekengi;
onoŋo tye ki gen ni gibibedo jo ma kitgi atir, ento koŋ iwiny, twon koko me can ma
gikok kwede! Can ma bipoto i kom jo maraco
8Gibineno can, jo ma kubo odi i kom odi wadigi, ma gimedo potti i kom potti ma
gitye kwede, nio waŋ ma ka mo doŋ pe odon ki jo mukene, kun noŋo doŋ gudoŋ
kengi i lobo.
9Rwot me mony okwoŋŋe ma awinyo ni, “Adada, odi mapol igi bidoŋ noŋo, odi
madoŋo, mabeco bidoŋ laboŋo ŋat mo ma bedo i igi.
10Poto olok eka apar, bia iye koŋo vino ma romo debe aryo keken; ki kodi kutiya
adek kulu, bia iye debe aryo keken.”
11Gibineno can, jo ma puk odiko con, ka yenyo koŋo arege me amata, ki jo ma ri i
te koŋo nakanaka wa dyewor, nio wan ma gumer matek.
12Gibedo ki opuk, naŋa, ajaa ki nyamulere i karamagi, kun koŋo bene pe lwenyo
iye; ento pe giparo pi tic ma Rwot otiyo wacel, kadi wa loko wangi me neno gin
ma en otiyo ki ciŋe.
13Meno aye gin mumiyo gitero lwakka i opii pi kwiya pinygi; co mogo i kingi ma
giworo kombeddi gitye ka to ki kec, ki lwakgi mapol orwo pii onekogi matek.
14Meno omiyo lyel tye ka mwonyo laa twatwal, kun oŋamo doge malac mukato
kare, deyo pa Jerucalem ki lwak jone gidonyo iye, jo ma wo ma cwinygi yom
bene.
15Gikwanyo doŋ dit pa dano woko, co doŋ gudoko jo ma rwomgi piny adada, jo
ma lyerre bene doŋ wakkegi ogik.
16Ento Rwot me mony dit dok gidwore pi ŋolo kop atir, Lubaŋa Maleŋ nyutte ni
eleŋ i timo gin ma tye atir.
17Romi gibibedo ka cam i Jerucalem macalo gicamo i oletgi, dok lim makwo
mucwe ki dyegi gibicam i wi obur.
18Gibineno can jo ma ywayo kit marac ki tol me goba, ma giywayo bal macalo tol
ma ywayo gadigadi,
19ma giwaco ni, “Wek en oru timone oyotoyot, wek oti ticce bene oyotoyot
twatwal, wek wanen; wek gin ma Ŋat Maleŋ me Icrael oyubo ni ebitiyo obin cok,
obin, wek wan bene waŋe.”
20Gibineno can, jo ma lwoŋo gin marac ni ber, kun dok gilokke gilwoŋo gin maber
ni rac, ma giketo colpiny ma ka leŋo, ki leŋo ma ka colpiny, gin makec giloko doko
gin malim, ki gin malim giloko doko gin makec!
21Gibineno can, jo maryek i wangi kengi, jo ma nenne kengi ni giryek.
Acoli Baibul
© 1985, Bible Society of Uganda.
1100
22Lumat koŋo madoŋo bineno can, ki jo ma gin ludiro i rubo boŋo mamit,
23ma gimiyo ŋat mubalo loyo kop pi lim ma owilogi kwede i muŋ, ma pe dwoko
jami pa ŋat ma pe ki bal mo cen bote.
24Pi meno kit macalo leb mac wano kwede reŋ kal, ki kit ma lum mutwo mac
gamo kwede, gin bene gibibedo macalo yat ma otop woko, nyo macalo yat ma ka
ture otwo ci duny calo apwa: pien gukwero winyo cik pa Rwot me mony, kun
gicayo lok ma ŋat Maleŋ me Icrael oloko.
25Meno aye gin mumiyo akemo omako Rwot i kom lwakke, omiyo en oryeyo ciŋe
i komgi, ci onekogi woko; godi madoŋo guyeŋŋe, guto ma noŋo komgi oradde ata
macalo yugi ma tye i dye gudo. Man ducu pe, okweyoakemopa Rwot en pud tye
ka ryeyo ciŋe aryeya i komgi.
26En bitiŋo benderane pi rok ma tye ka mabor, bilwoŋogi ki i agikki piny ki lwiyo;
nen gin ca, gitye ka riŋo, gibino oyotoyot.
27Dano mo muni ma tye ka gwanne atata pe i kingi, ŋat ma nur ki nino nyo ma
onino pe i kingi, ŋat mo pe ma boŋo ma i pyere ogony woko, tol war bene pe ocot
ki i tyen ŋat mo.
28Aterogi bit twatwal, guciko atumgi ki tol ma doŋ gutelo woko matek, oboŋ tyen
aguraguragi obedo calo pata got, tyen gadigadigi wirre calo yamo lapiru.
29Gin ducu gimor calo dwan labwor ma kok, gikok calo litino labwor; giŋur ci
gimako lee ma gitye ka dwarone, giywayo giterogi gigi laboŋo ŋat mo ma twero
kwanyone woko ki botgi.
30Gibiŋur i kome i nino meno, macalo nam ma mor. Ento ka ce iloko waŋi me
neno lobo, ci ibineno colpiny ki can keken, kun noŋo pol oumo wan cen woko.
Icaya 6
Gin ma Lubaŋa onyuto me lwogo Icaya
1 I mwaka ma kabaka Ujia oto iye, aneno Rwot mubedo i wi komkerre, kun
onyedde malo, madit twatwal, ma dog boŋone opoŋo i ot pa Lubaŋa woko liweŋ.
2Lucerapigucuŋ malo ka wiye, ma lacerapi acel acel bwome tye abicel; aryo me
umo wangi, aryo me umo tyengi, ki aryo mukene me tukgi malo.
3 Onoŋo gitye ka wer ma ŋat acel acel gamo dog lawote ni, “Rwot me mony leŋ,
leŋ dok leŋ; lobo ducu opoŋ ki deyone.”
4 Te guti me doggola ocako yeŋŋe pi wer ma guwero-ni, yito bene omwono i ot
woko limuk.
5Ka doŋ awacci, “Aneno can doŋ ba! Ato woko do! Pien an dano ma lok ma a i
doga pe leŋ, dok bene abedo i kin rok ma lok ma giloko pe leŋ: ento aneno kabaka
ki waŋa, ma en aye Rwot me mony.”
Acoli Baibul
© 1985, Bible Society of Uganda.
1101
6Cutcut ŋat acel i kin lucerapi otuk obino bota, kun omako lodi mac i ciŋe, ma en
okwanyo ki i keno tyer, kun okaro ki lakar mac.
7Ogudo ki doga kun wacci. “Nen, gin man ogudo del dogi; gin maracci doŋ
gikwanyo, ki balli doŋ giweko.”
8Cutcut awinyo dwan Rwot ma wacci, “Abioro aŋa mono? Aŋa ma bicito piwa?”
Agamo ni, “An ene; ora.”
9 Ka doŋ en owacca ni, “Cit iwac ki rok man ni, ‘Winyone mere wubiwinyo, ento
pe wubiniaŋ te lokke; nenone wubineno, ento pe wubiŋeyo gin ma tye.’
10Mi rok man cwinygi odok nwaŋ, mi itgi bene odiŋ woko, wek pe gunen ki
waŋgi, pe bene guwiny ki itgi, pe bene guniaŋ iye ki cwinygi, wek omi pe gulokke
gudwog bota acaŋgi.”
11Ka doŋ apenyo ni, “Pi kare ma rom mene, ai Rwot?” Ci en odokka iye ni, “Nio
waŋ ma gaŋi ducu igi odoŋ nono, laboŋo dano mo ma bedo i igi, jo mogo ma
gibedo i odi bene doŋ pe, lobo doŋ odoŋ nono laboŋo gin mo kadi ki acel,
12kun Rwot doŋ ocwalo dano woko cen ka mabor, wi obur ma gibwoto doŋ dwoŋ
ata i lobo.
13Kadi bed acel me apar pa jo ma onoŋo gubedo kenyo gudoŋ iye, pud dok
gibiwaŋogi woko aye, calo kworo nyo opok, ma ajutte odon, ma noŋo doŋ gityeko
toŋo kom yat woko piny.” Ajutte aye bedo kodi maleŋ.
Icaya 7
Lok mukwogo ma Icaya otito bot Akaj
1 I kare pa Akaj wod pa Yocam, wod pa Ujia, kabaka me Juda, Rejin kabaka me
Ciria, ki Peka wod pa Remalia, kabaka me Icrael, gin aryo ducu yam gubino i
Jerucalem pi lweny i kome, ento pe gutwero loyone.
2I kare ma gitito lokke bot likwayo pa Daudi ni, “Jo Epraim doŋ guribbe woko ki
jo Ciria,” cwiny Akaj ki pa lwakke omyel twatwal kit macalo yamo yeŋo kwede
yat ka tye ka kodo.
3Rwot owaco bot Icaya ni, “Cit irwatte ki Akaj, in kacel ki wodi Cear-yacub. Cit
irwatte kwede i agikki me yo pii ma mol a ki i joro ma malo, i yo gudo ma cito i
poto pa lalwok-boŋo,
4ci iwacce ni, ‘Gwokke, bed mot laboŋo lworo mo, cwinyi bene pe opoti pi kiniga
malyet ma omako Rejin ki jo Ciria ki wod pa Remalia, pi ajut aryo ma guwan
woko ma yitogi tye Ica dunynyi.
5Pien jo Ciria ki jo Epraim ki wod pa Remalia guporo lok marac ma myero gitim i
komi, kun giwacci,
Acoli Baibul
© 1985, Bible Society of Uganda.
1102
6“Wacitu walwenyu i kom Juda, wami obed ki lworo madwoŋ, wek wamaa woko
obed mewa, ci waketu wod pa Tabcel me bedo kabaka iye.”
7Meno omiyo Rwot. Lubaŋa owaco kuman ni, Cobo tamgi biloyogi woko, pe
bicobbe ada.
8Pien Damaciko aye gaŋ madit me Ciria, ki Rejin aye rwot me Damaciko.
(Ma pud peya mwaka pyerabicel wiye abic otum, gibiŋinyo jo Epraim, bimiyo pe
dok gimedde me bedo rok.)
9Camaria aye gaŋ madit me Epraim, ki wod pa Remalia aye rwot me Camaria. Ka
ce pe wubiye, adada, pe wubicuŋ matek.’ ”
Lok ma Icaya oloko i kom Immanuel
10Rwot dok owaco ki Akaj ni,
11“Peny pi Lanyut mo ki bot Rwot Lubaŋani; kadi lanyut ma tye piny ka matut i
lyel nyo kadi ma tye malo i polo.”
12Ento Akaj ogamo kun wacci. “Pe abipenyo Lanyut mo, dok pe abitemo Rwot.”
13En dok owaco ni, “Koŋ wuwiny wun likwayo pa Daudi! Yelo dano ma wuolo
komgi pe romowu, mumiyo wutye ka olo kom Lubaŋana dok bene-ni?
14 Pi meno, Rwot kikome aye ma bimiyo botwu lanyut. Nen, nyako mo ma peya
oŋeyo laco biyac, ci nywalo latin laco, gibicako nyiŋ latin meno ni Immanuel .
15Latin meno bimato cak lukulu ki moo kic, ka doŋ oŋeyo kwero gin marac ki
yero gin maber.
16Pien ma pud peya latin-nu ŋeyo kwero gin marac ki yero gin maber, lobo ma
itye iye ki lworo madit i kom lukerre aryo-nu gibiweko doŋ noŋo.
17Rwot bimiyo kare mo bino i komi ki i kom lwakki, ki i kom jo me doggola me ot
pa kwaru ma yam peya onen cakke ma jo Epraim gupokke woko ki jo Juda; en
bikelo kabaka me Aciria.”
18I kare meno, Rwot bilwoŋo lwaŋi ma bedo i acakki kulu me Ejipt, ki kic ma
bedo i lobo Aciria ki lwiyo.
19Gin ducu gibibino gio woko lirut i luŋ matut, ki i kin got ma obar, ki i wi okuto-
gu ducu, ki i olet ducu.
20I kare meno Rwot bikelo dano mo ki loka kulu Euprate, ma en kabaka me
Aciria. En bitimowu malit calo dano ma gilyelo yer wiye ki yer kome woko ducu,
bilyelo yer tik woko bene.
21I kare meno dano bigwoko roya ki megi romi aryo,
22doŋ pi cak madwoŋ twatwal ma gibimiyo bot dano-nu, miyo dano meno bimato
cak lukulu ki moo kic.
Acoli Baibul
© 1985, Bible Society of Uganda.
1103
23I kare meno potti ducu ma yam ginoŋo iye tyen olok alip acel, ma poto acel acel
gicato i wel me cekel me ryal alip acel bene, bibedo okuto ki ocok keken.
24Dano bicito kunnu ki atum ki atero, pien okuto ki ocok biromo lobo ducu;
25ento lobo ducu ma bedo cerecere ma yam onoŋo gipuro ki kweri, pe dok
wubicito iye pi lworo okuto ki ocok. Kabedo meno bidoko ka ma dyaŋi camo iye
kengi; dok romi ki dyegi gibibedo ka nyono piny iye atata.
Icaya 8
Nyiŋ wod pa Icaya
1Rwot dok owacca ni, “Kwany got malac ci ico iye coc ki nukuta ma lwak ducu
giŋeyo ma giromo kwanone, ‘Maer-calal-cak-baj.’ “
2Cutcut anoŋo caden ma genne, ajwaka Uria ki Jakaria wod pa Yeberekia, me
bedo lucadenna.
3Adonyo bot lanebi ma dako ma obedo dakona, ci ogamo ic, onywalo latin laco.
Cutcut Rwot owacca ni, “Cak nyiŋe ni Maer-calal-kacbaj;
4pien ma pud peya latin meno ŋeyo lwoŋo ni, ‘Aba,’ nyo ‘mama,’ gibigwaro lonyo
pa jo Damaciko kacel ki jami ayaka pa jo Camaria gitero woko kwoŋo nyim
kabaka me Aciria.”
5Rwot dok oloko bota aye ni,
6“Pien jo man doŋ gukwero pii me Ciloa ma mol mot gulokke gigi gubedo ki
myelkom i nyim Rejin ki i nyim wod pa Remalia;
7pi meno, Rwot bimiyo pii me kulu Euprate ma mol matek dok bene dwoŋ
twatwal corre i komgi, ma en kabaka me Aciria ki deyone ducu. Bipoŋ i wan lalele
ducu, kun noŋo mol atata liyakyak;
8bimol kato cito i Juda, ma noŋo mol atata liyakyak, kato cito anyim, bipoŋ o wa
malo i ŋut dano. Pien Lubaŋa tye kwedwa. En biyaro bwome me gwoko lobo
man.”
9Wumwolle woko kekenwu, wun rok ducu, cwinywu myero opoti; wuter itwu,
wun lobo ducu ma wutye ka mabor, wuyubbe bene ma cwinywu poto, wuyubbe
pi lweny ma cwinywu poto.
10Wupor lok kacel, ento gin mo pe ma bia iye; wulok lok, ento gin ma wumito pe
bicobbe, pien Lubaŋa tye kwedwa.
Myero wulwor Rwot
11Rwot oloko bota kit man pien onoŋo odiya woko matek ki ciŋe, dok bene ocika
ni pe alub kit pa jo me rok man, kun waco ni,
Acoli Baibul
© 1985, Bible Society of Uganda.
1104
12 “Pe wulwoŋ ni piro lok i muŋ gin ma jo me rok man lwoŋo ni piro lok i muŋ, pe
wulwor bene gin ma gilworo, lworo mo ma onyo koyo i komwu bene obed pe.
13Ento myero wuŋe ni Rwot me mony aye ŋat maleŋ, en aye ŋat ma myero
wubed ka lworone, dok en aye ma myero omiwu lworo ma onyo koyo i komwu.
14 En oidoko kabedo maleŋ, ki got ma miyo dano yokke ka giwoto, bidoko ariya ki
tuŋ botgi, makato jo me doggola pa luker aryo-nu ducu, me Juda ki me Icrael, dok
bibedo owic ki kinu me ciko jo ma gibedo i Jerucalem.
15Jo mapol gibiyokke iye; gibipoto gitur giŋinnye woko; gibicikogi ki kinu ci
gimoko.”
16Jo ma winyo lok ma apwonyo myero gugwok maber pe orweny woko.
17 Rwot okanne woko ki bot jone, ento an abikure kun atye ki gen i kome.
18 Nen an-kacel ki litino ma Rwot doŋ omiya, wabedo lanyut ki lanen bot jo Icrael
ma oa ki bot Rwot me mony, ma komkerre tye i wi got Cion.
19Ka ce guwaco botwu ni, “Koŋ wucit wupeny lutyet ki ajwagi ma giloko wee wee,
calo ŋat ma dumo aduma,” gibiwaco ni, “Rok mo-ni myero gupeny Lubaŋagi; ento
myero dok gupeny tipo pa jo muto pi jo makwo?”
20Ento wuwiny pwony ki lok ma atuco botwu! Adada, giloko lok man pien gitye i
piny macol, piny peya oru botgi.
21Dano biŋolo gikato ki i dye lobo ma noŋo gitye ki peko madwoŋ twatwal, ma
kun noŋo kec onekogi matek. Gibitokke ki kiniga ma kun noŋo kec tye ka nekogi,
ci gicako ceno kabakagi ki Lubaŋagi woko. Gibitiŋo wangi gineno malo i polo,
22dok gibikulo wigi kun gineno piny i lobo, ento pe gibinoŋo gin mo, gibineno can
ki colpiny keken, ki mutu mucido licuc me arem madwoŋ: gibicwalogi i colpiny
mucido Licuc. Yo mo bibedo pe me bwot ki i arem madwoŋ.
Icaya 9
Nywalo laker ma bikelo kuc ki Loc maber
1 Dano yam gicayo lobo Jabulon ki lobo Naputali, ento en bimiyo piny ma neno yo
tuŋ i nam, loka Jordan, Galilaya pa lurok, doko me deyo.
2 Jo ma yam gibedo i piny macol doŋ guneno dero cen madit; ki jo ma yam bedo i
lobo me mutu me piny macollicuc, ceŋ doŋ oryeny omenyogi.
3In doŋ imiyo jo me rokwa onya, imedo bene yomcwiny botgi; gibedo ki
yomcwiny i nyimi, kit ma dano bedo kwede i kare me kac, kit ma dano bedo
kwede ki yomcwiny ka gipoko jami ma guyako.
4Pien okolgi mapek, ki odoo ma goyo gwokgi, ki odoo ma yam giburogi kwede
tektek me tiyo tic, in doŋ iturogi woko ducu, macalo i nino pa jo Midian.
Acoli Baibul
© 1985, Bible Society of Uganda.
1105
5Pien war pa oteka lweny ducu ma ginyono ki piny i dye lweny, ki boŋŋi ducu ma
ginywano woko ki remo, gibiwaŋogi woko ki mac ma ka yen.
6Pien doŋ ginywalo botwa latin, gimiyo botwa latin laco; gibimiyo en tiŋo twero
me Loc i wi gwoke, nyiŋe gibicako ni, “Lami-tam ma giuro, Lubaŋa Won Twer,
Won ma bedo nakanaka, Laloc ma kelo kuc.”
7 Doŋ medde me locce ki kuc ma bia iye ka gikke bibedo pe, i wi komker pa Daudi,
ki i wi kerre, me mokone ocuŋ matek ki gwokone wek pe opoti, i ŋolo kop atir ki i
kit ma atir, cakke tin dok me bedo matwal. Arima pa Rwot me mony bimiyo man
cobbe.
Rwot biketo can i kom jo Icrael
8Rwot ocwalo lok i kom Yakobo, lok meno bipoto i kom Icrael;
9lwak ducu biŋeyo, Epraim ki jo ma bedo i Camaria, ma gin jo ma luwakke ma
gicayo dano ki i cwinygi kun giwaco ni,
10“Matafali doŋ opoto woko piny, doŋ wabigero gedo ki got ma gipayo apaya;
olam doŋ gitoŋo woko, ento wan wabileyo kakargi ki yat cedar.”
11Rwot tye ka kelo lumerok i komgi, dok tye ka tugo lukworgi.
12Jo Ciria yo tuŋ wokceŋ ki jo Piliciti yo tuŋ potoceŋ guŋamo doggi, gitye ka
mwodo jo Icrael woko. Man ducu pe okweyo kiniga pa Rwot, en pud tye ka ryeyo
ciŋe aryeya ikomgi.
13Ento dano pe gulokke gudwogo bot ŋat ma opwodogi-ni, pe bene guyenyo Rwot
me mony.
14Pi meno omiyo Rwot oŋolo wi Icrael woko kacel ki yibe, oŋolo bene jaŋ otit ki
lagada i nino acel.
15Ludito kacel ki jo ma giworo gubedo lutel wi Icrael, doŋ lanebi ma pwonyo lok
me goba en aye yib Icrael.
16Jo ma telo rok man gurwenyo lwak me rok man woko, jo ma gitelogi tamgi
oballe woko.
17Meno omiyo Rwot pe obedo ki yomcwiny i kom awobegi, kica bene pe mako i
kom litino ma wongi pe, ki mon ma coggi oto; pien ŋat acel acel i kingi pe woro
Lubaŋa, dok gin ducu gudoko lutim tim maraco, lok ducu ma giloko obedo lok me
miŋo keken. Man ducu pe okweyo kiniga pa Rwot, en pud tye ka ryeyo ciŋe
aryeya i komgi.
18Pien tim maraco waŋ woko calo mac, waŋ calo okuto ki ocok ma wan imac;
gamo agaba ma i buŋa, kun gin ducu gidoko yito ma duny cito malo.
19Pien akemo pa Rwot me mony omiyo lobo tye ka waŋ ki mac, jo ma gibedo iye
ducu doŋ gudoko calo yen ma waŋ i mac; pe tye ŋat mo iye ma timo kica ki
ominne.
Acoli Baibul
© 1985, Bible Society of Uganda.
1106
20Gimayo ki tuŋ lacuc, ento noŋo kec pud tye ka nekogi, gicamo ki tuŋ lacam, ento
noŋo pud pe romogi; dano acel acel camo riŋo kom lawote.
21Manace camo Epraim, ki Epraim bene camo Manace, gin aryo ducu guribbe
kacel guero lweny i kom Juda. Man ducu pe okweyo kiniga pa Rwot en pud tye ka
ryeyo ciŋe aryeya i komgi.
Icaya 10
1Jo ma keto cik ma pe atir gibineno can, ki lucoc ma gicoyo lok me uno dano;
2ma gigeŋo jo ma piny obwoyogi woko i ŋolo kop atir, ma gimayo jami pa lucan
ma gibedo i kin lwakka; giyako jami pa mon ma coggi oto, ki jami pa litino kic
bene gimayo woko.
3Wubitimo gin aŋo i nino ma gibiketo iye can i komwu, i dye yamo kot ma bia ki
ka mabor? Wubirtno wucito bot aŋa wek okonywu? Doŋ lonyowu kono
wubiweko kwene?
4Gin mo pe ma bidoŋ, kono me ŋone me donyo i kin mabuc aye, nyo to atoya i kin
jo ma ginekogi i lweny. Man ducu pe okweyokiniga pa Rwot, en pud tye ka ryeyo
ciŋe aryeya i komgi.
Rwot otiyo ki jo Aciria
5 Jo Aciria gubedo odoo me nyuto kinigana, ki odoo me nyuto akemona mager.
6Abicwalogi gicito ka lweny i kom rok ma gukwero woro Lubaŋa, abicikogi gicito
i kom jo ma akemo omaka i komgi, pi yako jamigi ki coko jamigi ma guyako ki
nyonogi woko piny i dye gudo calo coto.
7Ento jo Aciria onoŋo pe guyubbe me timo kumeno, dok bene onoŋo pe gutamo
tam macalo meno i cwin ygi; ento tamgi onoŋo tye pi nek ki pi jwero jo me rok
mapol woko liweŋ.
8Ladit latel wigi owacci, “Ludito wi monnya ducu pe gin luker?
9Kalno pe rom aroma ki Karkemic? Kamat kono pe rom ki Arpad? Camaria kono
pe rom ki Damaciko?
10Kit macalo ciŋa doŋ ogudo kwede ker ducu ma giworo cal jogi, ma cal jogi ma
gupayo onoŋo kato pa jo Jerucalem ki pa jo Camaria woko,
11pe abitimo gin mo i kom Jerucalem ki cal jogine kit ma yam atimo i kom
Camaria ki cal jogine?”
12Ka Rwot doŋ otyeko ticce ducu ki i Wi got Cion, ki i kom Jerucalem, biketo can i
kom kabaka me Aciria pi wakkene ki nyattene ki pi Iyerrene.
13Pien kabaka me Aciria owacci, “Atimo man pi tek ciŋa, ki pi ryekona, pien atye
ki ŋec ma oromo. Atyeko doŋ kobo waŋ co me lobo pa lurok woko, ayako bene
Acoli Baibul
© 1985, Bible Society of Uganda.
1107
lwak lonyogi woko ducu, areto jo ma gubedo i wi komker macalo twon ma coro
jami.
14Onoŋo ciŋa coko lonyo pa rok mapol ma obedo yot twatwal calo ot winyo; kit
ma dano gicoko kwede toŋ winyo ma mingi doŋ oweko woko, an bene doŋ acoko
lobo woko ducu kit meno; pe tye ŋat mo ma otiŋo ciŋe, dano mo bene pe oŋamo
doge, pe okok.”
15Latoŋ twero wakke i kom ŋat ma tiyo kwede me toŋo yat? Nyo cumeno twero
pakke kene i nyim ŋat ma tiyo kwede? Odoo pe twero tiŋo dano, dano aye tiŋo
odoo, tal bene pe twero tiŋo dano malo, dano aye ma tiŋe malo.
16Pi meno, Rwot ma en Rwot me mony bicwalo two ma jonyo kom dano woko i
komjone ma gin lulweny, dok bicwinyo mac i te deyogi ci waŋ woko, bilyel calo
mac.
17Ceŋ pa jo Icrael bidoko mac, Lubaŋagi maleŋ-ŋi bidoko calo leb mac: biwaŋo
okuto ki ocok tyeko woko i nino acel.
18Deyo me buŋane ki lobo ma ceko cam matek, Rwot bityeko kwone ki kome
woko ducu; bibedo calo latwo ma ojony.
19Yadi ma bidoŋ i potone bedo nok twatwal ma latin bene bitwero coyo welgi.
Jo Icrael ma gudoŋŋe
20I nino meno jo Icrael ma gudoŋŋe, ki jo me ot pa Yakobo ma doŋ gubwot, pe
dok gibijenne i kom ŋat ma opwodogi-ni, ento doŋ gibijenne i kom Rwot, ma en
ŋat Maleŋ me Icrael, i ada.
21Jo ma gudoŋ gibidwogo cen bot Lubaŋa Won Twer, ma gin aye jo me ot pa
Yakobo ma gudoŋŋe.
22 Kadi lwakwu jo Icrael gubed macalo kweyo me dog nam, jo mogo man ok
keken ki i kingi ma gudoŋ aye gibidwogo cen. Lubaŋa doŋ omoko me tyekogi
woko, pien en gire kite atir.
23Pien Rwot, ma en Rwot me mony, bityekogi woko ducu i lobogi kit ma en doŋ
omoko.
24Meno aye gin mumiyo Rwot, ma en Rwot me mony, owaco ni, “Wun lwakka ma
wubedo i Cion, pe wulwor jo Aciria ka ce gigoyowu ki odoo, ma gitiŋo odoogi i
komwu kit macalo jo Ejipt yam gutimo.
25Pien doŋ odoŋ kare manoknok mo akemona bigik woko, kinigana bilokke i
komgi, at yekogi woko.
26Rwot me mony biyeŋo odoo i komgi, kit macalo yam otyeko kwede jo Midian i
ŋet got Oreb; en biriyo odoone i wi nam, ci tiŋo malo bene kit macalo yam otino
ki i Ejipt.
27I nino meno ter mere bia woko i wi gwokwu, gibituro okolle woko ki i ŋutwu.”
Acoli Baibul
© 1985, Bible Society of Uganda.
1108
Jo Aciria gitye ka dorre gibino ka lweny
28Lukwor doŋ gua woko ki i Rimon, doŋ guo i Ayat; kun giwok ki i Migron,
gukano tergi i Mikmac.
29Guŋolo ki i kin godi ka madiŋ, ci gucito gubuto i Geba; jo Rama komgi myel, jo
Gibea pa Caulo doŋ guriŋo woko.
30Wudoŋ oduru matek, wun jo Gallim! Wuwiny, wunjo Laica! Wugam doggi ba,
wun jo Anatot!
31Jo Madmena tye ka riŋo woko, ki jo ma bedo i Gebim giriŋo pi laro kwogi.
32Lukwor onoŋo doŋ gitye i Nob i nino meno, gitye doŋ ka yeŋo ciŋgi i kom got
Cion, ma en aye got me Jerucalem.
33Nen, Rwot ma en Rwot me mony, bimiyo gipoto piny lirum ki tek ma kela
lworo: jo madonone gibinunogi woko piny, ŋat mo pe ma bidoŋ ma ocuŋ malo.
34Rwot bitoŋo agaba ducu ma i buŋa ki latoŋ, kadi yadi ma pigi tek ma tye i
Lebanon, gin ducu gibiretogi woko piny.
Icaya 11
Lakwaro Yece biloyo loc ki kit ma atir
1 Yat manyen bilot kun tuc ki i kom ajut pa Yece, jaŋe bituc ki i lwite ci doŋo.
2Cwiny pa Rwot bibedo i-kome, cwiny me ryeko ki me niaŋ, cwiny me poro lok ki
me tek, cwiny me ŋec ki me lworo Rwot.
3Cwinye bibedo yom i lworo Rwot. En pe biŋolo kop pi gin ma en neno anena ki
waŋe, nyo kadi ki ŋolo kop pi lok ma en winyo awinya ki ite;
4 ento en biŋolo kop pa lucan atir, dok biŋolo kop atir pi jo mamwol me lobo. En
bigoyo lobo ki odoo me doge, bineko jo maraco woko ki alur me yweyo me doge,
5 Del me tweyo pyere aye bibedo kit ma atir, ki kite ma genne-ni aye bibedo del
me tweyo iye.
6 Orudi bibedo kacel ki latin romo, kwac ki latin dyel bene gi bi buto piny kacel,
roya ki labwor gibidoŋo kacel, latin matidi aye ma bitelogi.
7Dyaŋ ki ŋuu mager gibicam kacel, litinogi bene gibibuto piny kacel; labwor
bicamo lum calo twon.
8Latin ma dot bituko i dog ot twol, latin ma pud gikwanyo doge akwanya ki i dog
cak, birwako ciŋe i ot twol ororo,
9 Tim mo marac me nek nyo me keto ret i kom dano, pe binen i wi gotta maleŋ,
pien lobo ducu bipoŋ ki ŋec pa Rwot, macalo pii ma poŋ i nam, Jo ma gudog
gibidwogo cen ki deyo
Acoli Baibul
© 1985, Bible Society of Uganda.
1109
10 I nino meno lakwar Yece bicuŋ calo bendera ma rok mapol twero nenone;
lurok ducu gibipenyo tam ki bote, ka ma en bedo iye bibedo kabedo me deyo.
11I nino meno Rwot bimedde ki ryeyo ciŋe pi tyen me aryo me kwanyo jone ma
gudoŋ i Aciria, i Ejipt, ki i Etiopia, ki i Elam, ki i Cinar, ki i Kamat, ki i dog nam.
12En bitiŋo benderane malo pi lurok, ka doŋ coko jo Icrael ma giryemogi-ni;
bicoko jo Juda ma onoŋo yamguket woko ata gurogi kacel, cokogi ki i twok lobo
aŋwen ducu.
13Nyeko pa Epraim i kom Juda bigik woko, jo ma giuno jo Juda gibimiyo girwenyo
woko matwal; Epraim pe bibedo ki nyeko i kom Juda, Juda bene pe bibedo ka uno
Epraim.
14Gibimwomme giriŋo piny i kor got pa jo Piliciti ki tun potoceŋ, gibiribbe kacel
giyako jo ma tye tuŋ wokceŋ. Gibilweny i kom jo Edom ki Moab, jo Ammon
bibedo i te locgi,
15 Rwot bimiyo pii ma i jaŋ nam me Ejipt two woko liweŋ, biyeŋo ciŋe i wi kulu
Euprate, bigoyo miyo pokke woko doko kulu abiro, dano biŋolo iye kun gin mo
pe ma dyako wargi.
16Yo gudo ma a i Aciria doŋ bibedo tye, pi jone ma gudoŋ, kit macalo yam otimme
kwede pi jo Icrael i kare ma gia ki i lobo Ejipt.
Icaya 12
Wer aryo me pwoyo Rwot
1I nino meno wubiwero ni, “Abipwoyi, ai Rwot, pien yam cwinyi owaŋ i koma,
kinigani doŋ okwe woko, ka doŋ ikweyo cwinya.
2 “Nen, Lubaŋa aye Lalarra; abigeno en, pe dok abibedo ki lworo; pien Rwot
Lubaŋa aye tekka, ma apako ki wer, en doŋ odoko lalarra.”
3Wubitwomo pii ki yomcwiny ki i waŋ it me larre.
4I nino meno wubiwero wer ni: “Wupwo Rwot, wulwoŋ nyiŋe; wumi lurok guŋe
gin ma co doŋ otiyo. Wutit pire, ni en Lubaŋa ma nyiŋe malo twatwal.
5“Wuwer wer me pako Rwot, pien doŋ otiyo ticce ki deyo madit twatwal; wumi
lok man oŋene i wi lobo ducu.
6Wugo kijira, wuwer bene ki yomcwiny, wun jo ma wubedo i Cion, pien ŋat Maleŋ
me Icrael dit i kinwu.”
Icaya 13
Lok ma gitito i kom Babilon
1 Man lok ma pire tek ma Lubaŋa owaco bot Icaya wod pa Amoj i kom Babilon.
Acoli Baibul
© 1985, Bible Society of Uganda.
1110
2Wutiŋ bendera malo ka maleŋ, wulwongi ki dwan maloŋo, wuyeŋ ciŋwu wek
gudony, i dogcel pa ludito me awora.
3An Rwot kikoma doŋ aciko lwakka woko pi lweny, doŋ alwoŋo co ma gin oteka
lwenynya, me miyo kinigana ocob ticce, lwakka ma giwakke kun giŋatte aŋata.
4Koŋ wuwiny woo ma tye malo i wi godi calo woo pa lwak dano ma gucokke
lipim! Koŋ wuwiny kit ma jo me ker ducu, ki jo me rok mapatpat gitye ka kok kun
gicokke kacel! Rwot me mony tye ka ywayo monnye pi lweny.
5Gua ki i lobo ma tye ka mabor twatwal, gibino kun gia ki i agikki me te polo;
Rwot tye ki akemo, oebino ki jami lwennye me tyeko lobo woko ducu.
6 Wukok, pien nino pa Rwot doŋ tye cok; bibino calo to-piny ma oa ki bot Won
Twer Ducu!
7Meno bimiyo ciŋ jo mapol doko goro, dok dano acel acel cwinye bionyo koyo,
8cwinygi biballe woko. Arem madit me lworo ki me kumo me can bimakogi
matek; gibitwennye calo dako ma tye ka rem ki nywal. Gibinenne kekengi kun
komgi myel; waŋgi bibokke woko calo mac.
9Wunen, nino pa Rwot tye ka bino. En ger, dok akemo ki kiniga mo mager omake,
ma bimiyo lobo doŋ obur, tyeko lubalo woko ducu ki iye.
10 Pien lakalatwe me polo ki kulgi mapatpat pe gibiryeny; ceŋ bicido woko
macollicuc ma pud noŋo tuc atuca ki tuŋ wokceŋ, dwe bene pe biryeny.
11Abiketo can i kom lobo pi timme marac, ki i kom jo maraco pi balgi; abigiko
wakke pa jo ma ginyatte abimiyo jo ma lyerre ma pe gin lukica kwe woko.
12Abimiyo co bedo me wei twatwal, makato jabu ma giliyo maberre; dano bene
bibedo me wel twatwal, makato jabu me Opir woko.
13Pi meno abimiyo polo yeŋŋe, lobo bene biyeŋŋe ki i kabedone, pi akemo pa
Rwot me mony, i nino me kinigane mager twatwalli.
14Macalo ruda ma giryemo, nyo romi ma ŋat mo pe ma cokogi, dano acel acel
bidok bot lutugi, ŋat acel acel biriŋo dok i lobo tugi kikome.
15Ŋat ma gibinoŋo, gibicobo iye gituco woko pil, ŋat ma gimako, gibineko woko ki
pala lucwan.
16Gibinyoto litino lukeregi woko ma noŋo gin bene gineno ki waŋgi; gibiyako
odigi woko bene, dok gibimako mongi gibuto kwedgi tektek.
17Nen, doŋ atugo jo Medi woko me bino ka lweny i komgi; gin jo ma pe paro pi
lim, dok bene pe gibedo ki yomcwiny pi lonyo jabu.
18Gibicelo awobe ki aterogi gineko woko; kica pe bimakogi i kom latin mo wacel;
pe bene gibiparo pi litino ki cwiny me kica.
Acoli Baibul
© 1985, Bible Society of Uganda.
1111
19 Doŋ Babilon ma deyone dit kato deyo pa luker mukene ducu, gaŋ maber ma jo
Kaldaya giwakke iye twatwal-li, bibedo calo Codom ki Gomora i kare ma yam
Lubaŋa oretogi woko.
20Dano pe dok bibedo iye, dano mo me Arab pe biguro kemane kunnu, pe tye
lukwat bene ma gibimiyo romigi buto piny kunnu.
21 Ento lee me tim aye bibuto kunnu, gin makwo ma kok bipoŋ woko i odigi; udu
bene bibedo kunnu, kun jogi noŋo myelo amyela macalo dyegi.
22Lanudi bikok i odigi ma ocudo malo likuŋ, ki too bene bikok i odigi mabeco me
ker; Babilon doŋ pe biri, karene doŋ cok twatwal.
Icaya 14
Rwot bidwoko jo Icrael i lobogi
1Rwot bitimo kica ki Yakobo, biyero jo Icrael doki, ci dwokogi i lobogi kikome,
rok mukene biribbe kwedgi, ci doŋ gimoko matwal i kom ot pa Yakobo.
2Rok mapol bilwoko jo Icrael tero i kabedogi, ka doŋ jo Icrael lokogi woko gidoko
opiigi ki aŋecagi i lobo pa Rwot; gibimako jo ma yam omakogi giloko gidoko
opiigi, dok gibiloyo jo ma yam ounogi.
Ginywaro kabaka me Babilon
3Kare ma Rwot bimiyowu iye yweyo i kom can mewu, ki i kom myelcwiny ma
wubedo kwede ki tic mapek ma wubedo ka tiyone,
4wubicako nywaro kabaka me Babilon ki wer kuman ni, “Koŋ inen kit ma ŋat ma
uno dano doŋ okwe kwede, kit ma kolo mager pa won pala doŋ okwe kwede mot!
5Rwot doŋ oturo odoo pa jo maraco woko, kacel ki odoo ker pa luloc,
6jo ma gubedo ka goyo lurok kun gitye ki akemo madit adada, ma pe gujuko ciŋgi
i komgi; jo ma gubedo ka loyo lobo ki kiniga, ma pe giweko keto ayela i komgi.
7Lobo doŋ oywe, tye ma okwe mot, jo ma bedo iye doŋ gimoro wer keken.
8Yadi ciprec cwinygi yom piri, ki yadi cedar me Lebanon giwaco ni, ‘Cakke i kare
ma gidwoki kwede piny, ŋat mo ma obino ka toŋowa pe.’
9Lyel bene otugge woko ki piny kuca, me rwatte kwedi ka ibino, tye ka coyo tipo
pa jo muto me bino ka moti, jo ducu ma yam gubedo lutel i wi lobo; luker ducu
ma yam guloyo rok mapatpat omiyogi ducu gua woko ki i wi komkergi.
10Gin ducu gibilok, kun giwaco boti ni, ‘In bene doŋ idoko goro calo wan! Idoko
doŋ calo wan!’
11Deyoni doŋ giketo woko piny i lyel, kacel ki koko naŋani; kwidi doŋ
gudokokitanda ma ibuto i wiye, ki kwidi ma camo kom dano-ni doŋ gudoko
giummi.
Acoli Baibul
© 1985, Bible Society of Uganda.
1112
12 Kit ma imwomme ki i polo ipoto kwede piny, in lakalatwe me dyeceŋ, wod pa
Ru-piny! Kit ma gitoni kwede woko piny, in ma ireto rok mapatpat-gu!
13 Iwaco ki i cwinyi ni, ‘Abiito acito malo i polo; abicibo komkerra malo i wi
lakalatwe pa Lubaŋa; abibedo i wi got me cokke ka mabor yo tuŋ acam;
14abiito malo twatwal i wi pol, doŋ abikette kena me bedo macalo ŋat Mamalo
Twal.’
15Ento in doŋ gikeli giketi wo ko piny i lyel, i te bur ka matut adada.
16Jo ma neni gibiciko waŋgi i komi, kun gilwodo lok i komi ni, ‘Man pe en ŋat ma
nene omiyo kom lobo omyel twatwal-li, ma bene omiyo ker mapol oyeŋŋe?
17Pe en aye ma yam omiyo lobo odoko calo tim aroo, ma obedo ka reto gaŋi ma
iye woko liweŋ, ma pe oye ni mabucce gucit paco?’
18Luker me rok mapatpat gibuto gigi piny i deyo, ŋat acel acel buto i lyelle ma
giyike iye;
19ento in doŋ giboli woko cen, ka mabor mada ki lyelli, calo latin ma gibwogo
abwoga ma dano gukwero, giumo komi ki kom dano ma gineko, jo ma gicobogi ki
pala lucwan, jo ma donyo piny i gweŋ ma tye i te bur matut piny, macalo kom
dano muto ma ginyono piny.
20In pe ibiribbe kwedgi ka giyiki, pien in doŋ ibalo loboni woko, dok ineko lutuwu
woko. “Likwayo pa lutim maraco pe myero doŋ gicak nyiŋgi matwal!
21Wuyub ka neko litinone pi bal alii pa kwarogi, wek pe dok gua gulo lobo, guger
gaŋigi onya obed madwoŋ ata i wi lobo.”
Lubaŋa bityeko jo Babilon woko
22“Abia ka lweny i kom jo Babilon,” man lok pa Rwot me mony, “abimiyo nyiu
dano rwenyo woko ki i Babilon, jo mo pe bidoŋ iye, kadi litino matino nyo
likwayo,” Rwot ma owaco.
23“Abimiyo coo leyo lobogi, dok bene ka ma pii poŋ gurre iye bibedo pol ata,
abiyweyo woko maleŋ calo dako ma oyweyo ode maleŋ kun pe oweko gin mo
iye.”
Gibityeko jo Aciria woko
24 Rwot me mony doŋ okwoŋo kwoŋ ni, “Kit ma doŋ atyeko yubone kwede con,
bitimme bene kit meno, kit macalo atamo kwede bitimme bene doŋ kumeno.
25Abituro jo Aciria ki i lobona woko, abinyonogi woko piny i wi gotta; okolle
biluny woko bene ki i tyen jona, ki ter bene kumeno ki i wi gwokgi.”
26Man aye doŋ gin ma ayubo mukemo lobo ducu; dok man en-ni ciŋa ma doŋ
atyeko ryeyone woko i wi rok ducu.
Acoli Baibul
© 1985, Bible Society of Uganda.
1113
27Pien Rwot me mony doŋ otyeko yubo yubbe woko, aŋa mo no ma dok
bibalone? Doŋ bene oryeyo ciŋe woko, aŋa kono ma dok bidolone?
Lok ma gitito i kom jo Piliciti
28 Lok man yam obino oa ki bot Lubaŋa i mwaka ma kabaka Akaj oto iye, kun
waco ni,
29 “Wun jo Piliciti ducu, cwinywu pe obed yom ni pien odoo ma yam gibedo ka
goyowu kwede-ni doŋ otur woko, pien ororo bia ki i kin likwayo twol, tone
bidoko twol ma tuk cito malo.
30Rwot bikwayo jo ma lucan i kin lwakke, bimiyo jo ma piny obwoyogi buto piny
ki kuc; ento in, abimiyo kec neko likwayi woko, joni mogo ma gudoŋŋe bene
abinekogi woko.
31Doŋ oduru, in dogcel, in gaŋ bene ikok ba; wun jo Piliciti ducu, wumi lworo
ocak onyo koyo i komwu! Pien lukwor tye ka bino ki yo tuŋ acam, pe tye dano mo
ma i kingi ma opokke kene.”
32Wubiwaco gin aŋo, bot lukwena pa rok meno? Wubiwaco ni. “Rwot omiyo Cion
ocuŋ matek, jone ma giuno doŋ giuno gularre iye.”
Icaya 15
Lok ma gitito i kom lobo Moab
1 Man aye lok ma pire tek ma gitito i kom Moab. Pien Ar doŋ gijwero woko i
dyewor acel keken omiyo Moab doŋ ogik woko; pien Kir bene gijwero woko i
dyewor acel keken, omiyo Moab doŋ ogik woko.
2Jo Dibon doŋ gucito malo i wan jogigi ka koko kunnu; jo Moab tye ka kok pi
Nebo ki pi Medeba. Wi dano ducu doŋ otal woko, yer tik-gu ducu bene doŋ gilyelo
woko.
3Dano giruko boŋo cola i dye gudo; ki i wi odigi kadi wa i dye gaŋgi jo ducu noŋo
kok ma pig wangi mol amola i korgi.
4Jo Kecbon kacel ki jo Eleale bene gitye ka koko, dwangi winnye ka mabor wa i
Jakaj; meno omiyo lulweny me Moab gudoko lwor mada; cwinygi doŋ oŋabbe
aŋaba.
5Cwinya rem twatwal pi Moab; jo ma lurin-lweny ma yam gibedo iye doŋ guriŋo
woko i Joar, guriŋo bene wa i Eglat-celicia. Guito cere me Lukit, gicito malo kun
gikok ki pig waŋgi; ki i yo ma cito piny i Koronaim gukok pi neno kit macalo lobo
doŋ gibalo kwede woko.
6Pii ma i Nimrim doŋ otwo woko liweŋ; lum oner woko pe doŋ lot, gin mo ma twi
bene doŋ pe matwal.
7Meno omiyo jami mabup ma yam onoŋo ginoŋo, kacel ki jami ma yam gikano,
gin ducu doŋ giyakogi gitero woko loka kulu Arabim.
Acoli Baibul
© 1985, Bible Society of Uganda.
1114
8Pien koko doŋ dwoŋ twatwal, doŋ owoto oromo i lobo Moab woko ducu; nen
koko pa dano doŋ winnye wa i Elam, dok bene doŋ owinnye wa i Beerelim.
9Pii me Dibon doŋ odoko remo keken; kadi bed kumene pud dok abimedo can
mukene i kom Dibon, abikelo labwor kikome doŋ i kom jo Moab ma gubwot ma
guriŋo woko, ki i kom jo ma gudoŋ i lobo meno.
Icaya 16
1Gucwalo litino romi bot luloc me lobo meno, gucwalo ki i Cela, obino owok ki i
tim aroo, gitero i wi got Cion.
2Gibedo calo winyo ma teŋo bwomgi, dok girom ki litino winyo ma gikeyogi
woko atata ki i odigi, jo Moab gitye kit meno, gikuro piny i waŋ wat me kulu
Amon.
3“Mi tamwu i kom lok man, dok bene wuŋol kop kakare; wuwek tipowu obed
calo dyewor i cwiny dyeceŋ malyet kilkil; wukan jo ma giryemogi woko iye, pe
wudot jo ma doŋ guriŋo lweny.
4Wuwek jo Moab ma giryemogi woko-ni gubed i kinwu; doŋ wubed macalo
kalarregi kii ciŋ jo ma doŋ otimogi malit-ti. I kare ma noŋo jo ma yam unogi doŋ
gipe, ki nek ki uno dano bene noŋo doŋ ogik wako, ki ŋat ma nyonogi diyogi piny
doŋ orwenyo wokoki i lobo,
5i kare meno aye gibicibo iye komker i kom mar ma pe lokke, dano ma gene aye
bibedo i wiye i kema pa Daudi, ŋat ma ŋolo kop dok ma mito ŋolo kop kakare, ŋat
ma kome mit ka tiyo gin ma tye atir.”
6Wan wawinyo pi wakke pa Moab, kit ma onoŋo giwakke kwede; wakkegi,
lyerregi ki ŋalagi, nyattegi-nu ducu meno obedo goba keken.
7Pi meno wekjo Moab gukoki, dano ducu myero gukok pi lobo Moab, Myero
gukok matek pi poki olok mutwo me Kir-karecet ma yam gubedo ka camone-ni.
8Potti ma i Kecbon ducu doŋ guballe woko, ki olok me Cibma; olok ma yam kono
vinone mero rwodi me rok mapatpat-ti doŋ giretogi woko piny. Jaŋe yam ojany
oo wa i Jajer: olak oo wa i tim; jaŋe matocone yam ojany matek, okato oŋolo dye
nam woko ari.
9Meno aye gin mumiyo atye ka kok pi olok me Cibma, kit macalo akok kwede pi
gaŋ Jajer; pig waŋa cwer i komwu, in Kecbon ki Eleale; pien dano tye ka wo ki
woo me lweny i kom olokwu ma yam wupwono-ni.
10Yomic ki yomcwiny madwoŋ doŋ gikwanyo woko ki i potti ma yam olok nyak
iye matek ca, dok bene pe doŋ giwero wer i potti olok, woo mo bene pe dok
winnye iye, nyono olok i bur me biyo koŋo vino bene doŋ ogik; woo ma yam dano
giwo kwede ka gipwono olok-ki doŋ pe.
Acoli Baibul
© 1985, Bible Society of Uganda.
1115
11Meno omiyo cwinya tugge twatwal me loko lok i kom Moab calo naŋa ma kok,
cwinya tugge bene me loko lok i kom Kir-kerec.
12Kadi bed mine kene me olo kome nonono me cito i waŋ jogi ma tye malo i wi
godi ka woro lubaŋane i kabedo maleŋ, pe bitwero wacel.
13Man aye lok ma yam Rwot oloko con i kom Moab.
14Ento kombeddi Rwot owacci, “I mwaka adek ma obedo calo mwaka pa
lapakaca-ni, deyo pa Moab bidoko gmacaya kadi bed en tye ki lwak jo mapol at;
jo ma bidoŋ gibibedo nok twatwal, dok bene noŋo dok gin jo ma goro keken.”
Icaya 17
Lok ma gitito i kom Damaciko
1 Man aye lok ma pire tek ma gitrto I kom Damaciko. Nen, Damaciko doŋ pe
bimedde me bedo macalo gaŋ, doŋ bi doko obur matwal.
2Gaŋine ducu doŋ gibiweko gidoko tim matwal; Bibedo ka cam pa romi ki dyaŋi-
gu, ma gibibuto piny kunnu laboŋo ŋat mo ma miyo lworo makogi.
3Cel matek birwenyo woko ki i Epraim, ker bene birwenyo woko ki Damaciko;
ento jo ma gudoŋ gibibedo macalo deyo pa jo Icrael. Man lok pa Rwot me mony
kikome,
Lok ma gigolo i kom Icrael
4I nino meno deyo pa Yakobo bijwik woko, kome bene bijony woko.
5Man bibedo kit macalo lakaa kac kayo kwede kal i poto, kun noŋo kayo wit kal ki
ciŋe dok kit macalo en beko kwede wit kal ma odoŋ i luŋ me Repaim.
6Nyo kit macalo gidino kwede yat jeituni, ma gin mo manoknok aye doŋ i kome,
doŋ ma romo aryo nyo adek keken i wi jaŋe malo kunnu; aŋwen nyo abic keken
en aye doŋ i jaŋ yat ma nyak. Man lok pa Rwot Lubaŋa me Icrael kikome.
7Ka nino meno oromo, dano gibilokke bot Lacwecgi pi kony, gibiciko waŋgi kun
gmeno ŋat Maleŋ ma en Lubaŋa pa jo Icrael.
8Doŋ pe gibiketo gengi i kom keno tyer ma yam gutiyo ki ciŋgi, pe gibigeno gin
ma gin kikomgi yam gutiyo, kadi yadi ma gipito ka ma giworo iyejok ma dako ma
gilwoŋo Acera nyo keno tyer me waŋo odok eceta.
9I nino meno gaŋigi matek bibedo calo wi obur pa jo Kiv ki pa jo Amor ma yam
gua woko ki iye pi jo Icrael; lobogi doŋ bidoŋ nono.
10Pien wun jo Icrael wiwu doŋ owil woko i kom Lubaŋa ma olarowu dok ma
gwokowu macalo got, matek ka ma wuriŋo wularo iye. PI meno kadi bed wupit
gin mogo ma yomo cwiny, dok bene kadi bed wupit yadi mogo ma gin yadi pa
lubaŋa pa lurok,
Acoli Baibul
© 1985, Bible Society of Uganda.
1116
11kadi wumi gutwi i nino meno ma wupitogi iye-ni, dok kadi wumiyo gituru woko
i odiko ma gipitogi iye, ento pe wubikayo iye gin mo, wubibedo ki can ki arem ma
pe gik keken.
12Koŋ wuwiny kit ma lwak me rok mapol dwangi mor kwede calo kot ma mor;
gimwoc ki woo kit macalo pii nam wo kwede. Koŋ wuwiny woo pa lwak me rok
mapol; giwo calo mor pa pii biamwonyi matek ma tye ka twagge.
13Rok ducu gimor calo pii madit twatwal, ento Lubaŋa bijukogi, miyo giriŋo woko
ka mabor; gibiryemogi woko calo cuŋ kal ma yamo tino tero i wi got malo, dok
macalo apwa ma wirre i kare ma yamo kot tye ka kodo matek adada.
14Koŋ wunen, lworo madit mada bimako dano otyeno, ento ma noŋo piny peya
oru gibibedo pe! Meno aye can ma bipoto i kom jo ma giyako jamiwa ki i lobowa,
meno aye dul ma gipoko botgi gin jo ma yakowa.
Icaya 18
Lok ma lanebi otito i kom Etiopia
1 In lobo ma tye loka kulu Etiopia, in ma bwomi ŋur calo yamo lapiru;
2ma ioro lukwenani ma cuŋ pi loboni giwok ki i kulu Nail, kun giwoto ki yeya ma
gitiyo ki togo ma kwan i wi pii! Wudok cen, wun lukwena madwir, wudok bot rok
ma jone gudoŋo maboco dok ma komgi pwot, bot rok ma jone gilworogi i kabedo
ducu, rok matek, ma jone aye loyo i lweny, ma kulu mapol opoko lobogi woko i
dyere.
3Wuwiny, wun jo ducu ma wubedo i wi lobo, wun jo ma wubedo i lobo, ka ce
gitiŋo bendera malo i wi got, myero wunen! Ka ce bene gikuto buriji, myero
wuwiny!
4Pien Rwot owacca ni, “Abineno liŋliŋ ki i kabedona, calo lyeto me ceŋ ma ryeny
dyeceŋ, calo pol ma miyo toyo luk i kare me kac.”
5Pien ma pud peya kare me pwono olok oromo, ma ture doŋ ocako o woko, kun
ture doŋ oluro odoko nyig olok ma doŋ ocako cek, en biŋolo olok ma tye ka lot
woko ki pala me ŋolo olok, ki jaŋ olok ma ojany bene en toŋo woko.
6Gibiweko kom jo ducu ma ginekogi ata, bot acut ma tye i wi got malo, ki bot lee
me tim. Acut bicamogi woko i oro, ki lee me tim bicamogi woko i cwir.
7I kare meno rok ma jone odoŋo maboco ma komgi pwot, gibikelo mot bot Rwot
me mony. Gin rok ma jone gilworogi i kabedo ducu, rok matek, ma jone aye loyo i
lweny, ma kulu mapol opoko lobogi woko i dyere-ni. Gibikelo motgi-nu i wi got
Cion, ka ma giworo iye Rwot me mony.
Icaya 19
Lok ma gitito i kom Ejipt
Acoli Baibul
© 1985, Bible Society of Uganda.
1117
1 Man aye lok ma pire tek ma gitito i kom Ejipt. Nen, Rwot tye ka wot madwir
twatwal i pol, kun woto ki bino kwede i Ejipt; cal jogi me Ejipt komgi bimyel
nyime, cwiny jo Ejipt bibedo ka ryaŋŋe aryaŋa.
2Abitugo jo Ejipt me lweny i kom wadigi kekengi, dano acel acel bilwenyo gin ki
ominne, ŋat acel acel bene bilwenyo gin ki lawote, gaŋ bilwenyo i kom gaŋ
mukene, ki ker bene bilwenyo i kom ker wadigi.
3Cwiny jo Ejipt doŋ bibarre woko matwal, tamgi ma yam gumoko-gu ducu bituro
woko, gibicito ka penyo tam ki bot cal jogi apaya kibot lutyet, ki bot lukor tipo ki
ajwagi.
4Dok abimiyo jo Ejipt i ciŋ rwot ma locce gwa atika, kabaka mager twatwal aye
ma biloyogi. Man lok pa Rwot me mony kikome.
5Pii me kulu Nail bene bidwono woko, pii ma i cwiny kulu kikome bitwo woko,
6yo pii ma gikwinyo akwinya bi doko ŋwe, jaŋ kulu Nail me Ejipt bidoko nok ci
two woko bene, lagada kacel ki togo ducu ma tye iye gibitop woko.
7Lobo ma tye i ŋet kulu Nail ducu bital woko doko bar, i dog kulu Nail kikome;
ginapita ducu ma gicoyogi i ŋet Nail bitwo woko, yamo bitero woko matwal ma
pe dok binen.
8Lumakrec gibikumo dok gibikok, jo ducu ma yuto rec ki goli i kulu Nail; jo ducu
ma giciko obwogi i dye pii gin ducu cwinygi biballe woko.
9Jo ma cwero tol tworo ki jo ma cweyo boŋo matar cwinygi bia woko i kom ticgi.
10Jo ma gubedo twoni pa jo madito i lobo, gibininyogi woko, dok jo ducu ma camo
mucara cwinygi biballe woko.
11Luloc me Joan gimin mada; luryeko ducu ma miyo tam bot Parao, gin ducu
gimiye tam me miŋo keken. Itwero waco bot Parao niŋniŋ ni, “Kwarowa ducu
yam gubedo jo maryek,” dok ni, “Kwarowa ducu yam gubedo luker?”
12Ci doŋ joni maryek-ki gitye kwene? Koŋ iwek gutitti lok dok gumi iŋe gin ma
Rwot me mony oyubbe me timo i kom Ejipt.
13Rwodi me Joan doŋ gulokke gudoko lumiŋ, ki me Mempic gibwologi woko; jo
ma gubedo lutel wic i kakagi ducu aye mumiyo jo Ejipt oŋak.
14Rwot doŋ oketo cwiny me adwala i igi; omiyo jo Ejipt doŋ gicatte acata i gin
ducu ma gitiyo, kit macalo lamero cato kwede i ŋokke.
15Dano mo pe bidoŋ i Ejipt dok pe tye gin mo ma dano mo bitiyo, kadi latel wic
nyo kadi dano mo ata, kadi jaŋ otit nyo lagada.
16I kare meno jo Ejipt bibedo calo mon, kun komgi myel amyela pi cin Rwot me
mony ma en biyeŋo i komgi.
17Lobo Juda bimiyo lworo bot jo Ejipt; jo ducu gibiwinyo nyiŋe gibibedo ki lworo
pi lok ma Rwot me mony doŋ otyeko yubo con me timo i komgi.
Acoli Baibul
© 1985, Bible Society of Uganda.
1118
18I kare meno gaŋi abic bibedo i lobo Ejipt ma jo ma bedo i igiloko leb jo Kanaan,
dok bene ma gikwoŋo kwoŋ i nyiŋ Rwot me mony. Doŋ gaŋ acel ki i kingi
gibilwoŋo ni gaŋ me Ceŋ.
19I kare meno keno tyer pa Rwot bibedo i dye lobo Ejipt, ki got ma gicibo ocuŋ
atir pi po pi Rwot bicuŋ i waŋ lobone kikome.
20Got man bibedo macalo lanen ma nyuto ni Rwot me mony tye i Ejipt. Ka ce jo
kunnu bikok bot Rwot pi jo ma unogi, en bicwalo botgi ŋat ma bilarogi, ŋat ma
bilok kun cuŋ pigi ka dok larogi.
21Rwot binyutte kene bot jo Ejipt. I Kare meno jo Ejipt biŋeyo Rwot, gibiwore kun
gityero bote gitum ki gitum awaŋa, dok bene gibikwoŋo kwongi i nyim Rwot ci
gibicobo bene gin ma gukwoŋo.
22Rwot bipwodo jo Ejipt kun goyogi dok canogi woko. Gibidwogo cen bot Rwot, ci
biwinyo legagi dok bene bicaŋogi.
23I kare meno yo gudo bia ki i Ejipt cito wa i Aciria. Jo Aciria bicito i Ejipt, jo Ejipt
bene bicito i Aciria, doŋ jo Ejipt kacel ki jo Aciria, gin ducu biworo Lubaŋa kacel.
24I kare meno jo Icrael bibedo me adek me bedo kacel ki jo Ejipt ki jo Aciria, ci
gibimiyo lobo ducu gibedo ki gum.
25Rwot me mony bimiyo botgi gum, kunwacci, “Oum obed i komjona jo Ejipt, ki i
kom jo Aciria, ma gin aye jo ma an atiyogi ki ciŋa, ki i kom jo Icrael ma gin doŋ
gudoko jona kikome.”
Icaya 20
Jo Aciria biloyo jo Ejipt ki jo Etiopia
1I mwaka ma lawimony madit ma Cargon kabaka me Aciria ocwalo obino i
Acidod, olwenyo i kom jone, ci omayo gaŋ woko,
2i kare meno Rwot onoŋo yam omiyo Icaya wod pa Amoj otito lokke kun wacci
“Cit igony boŋo cola woko ki i pyeri, ka igony war woko bene ki i tyeni.” Ci en
ocito otimo kit meno, odoŋ munero ma war bene pe i tyene.
3Yam Rwot dok owacci, “Kit macalo laticca Icaya owoto munero, kun tyene bene
tye noŋo, pi mwaka adek kulu pi nyuto gin ma bitimme i kom jo Ejipt ki jo
Etiopia
4kit meno bene kabaka me Aciria bitero jo Ejipt woko i opii, ki jo Etiopia bene;
bitero jo matino ki jo madito kun giwoto munero, ma tyengi bene noŋo tye noŋo,
ki dudgi nono tye nono, ma meno aye bikelo lewic i Ejipt.
5Meno bibalo cwinygi woko, lewic bene bimakogi pi Etiopia ma yam onoŋo
gigeno, ki pi Ejipt ma onoŋo yam ginyatte pire-ni.
Acoli Baibul
© 1985, Bible Society of Uganda.
1119
6I nino meno jo ma bedo i dog nam gibiwacci, ‘Koŋ doŋ wunen gin ma otimme i
kom jo ma yam wageno, ma yam wariŋo walaro botgi wek gukonywa, wek bene
gularwa ki i ciŋ kabaka me Aciria. Ci man doŋ wabibwot niŋniŋ?’ ”
Icaya 21
Lok ma gitito i kom poto pa Babilon
1Man lok ma pire tek ma gitito i kom Babilon, ma en aye lobo ma tye i dog nam.
Kit macalo yamo lapiru kodo kwede i Negeb, tye can mo ma bino kit meno kun a
ki yo tuŋ i tim, kun a ki i lobo ma dano lworo twatwal.
2Lubaŋa onyuto bota lok mapek mada; layak gire yako jami pa dano ayaka, ŋat
ma balo lobo bene neko dano woko liweŋ ki i lobo. In Elam, cit malo i lweny, ki in
Media, doŋ irum gaŋ woko! Kit can ducu ma Babilon okelo abityeko woko,
abimiyo gik woko licwic.
3Pi meno omiyo arem madwoŋ oketo pyera woko, omiyo koma ducu rem
mwodde atata, calo dako ma rem ki nywal; odiya woko doŋ piny ma pe miyo
aromo winyo kit gin mo; poyo koma apoya, ma pe doŋ aromo neno gin mo.
4Tam doŋ oloya woko, lworo madit adada doŋ obalo wiya woko; ma abedo ka
paro piny macol ma piny doŋ ribiribi-ni; meno dok okelo myelkom bota mada.
5Doŋ giyubo meja woko gipeto mukeka bene doŋ woko, gitye doŋ ka cam kun
gimato mat bene; Wun rwodi wua malo, wuwir kom kwot ki moo.
6Pien Rwot owaco bota kuman ni, “Cit ikel lakur-piny, myero otit gin ma en tye ka
nenone.
7Ka en bineno wegi aguragura ma giriŋo aryo aryo, jo ma i wi kana ki jo ma i wi
kinaga, myero en ocik ite matek, dok onengi maber twatwal.”
8Ŋat ma oneno odaŋŋe ni “Ai Rwot, acuŋ i wi Lubele malo dyeceŋ jwi, acuŋ i
kabedona bene dyewor benebene.
9 Nen wegi aguragura gitye ka riŋo ki aryo aryo.” Cutcut gugamo doge ni,
“Babilon doŋ opoto, opoto gire woko; cal jogi apaya-gu ducu gininyogi woko
piny.”
10Wun jona, ma gidinowu woko ka gipyetowu woko calo kal, gin ma awinyo ki
bot Rwot me mony, ma en Lubaŋa me Icrael en aye atito botwu.
Lok ma gitito i kom Duma
11Man lok ma pire tek ma gitito i kom Duma: ŋat mo tye ka lwoŋa ki i Ceir, kun
penya ni, “Lakur-piny, dyewor obedo niŋniŋ? Lakur-piny, dyewor obedo niŋniŋ?”
12Lakur-piny ogamo ni, “Piny doŋ oru woko, dyewor dok bidwogo. Ka ce wumito
penya pire, ci wutwero dwogo dok ka penya; wutwero dwogo cen kany gire pi
tyen me aryo.”
Lok ma gitito i kom lobo pa jo Arab
Acoli Baibul
© 1985, Bible Society of Uganda.
1120
13Man lok ma pire tek ma gitito i kom lobo pa jo Arab: Wun jo Dedan ma wutye
ka mol ki kinagawu-ni, wubibuto i dye okuto mutwe ma tye i lobo pa jo Arab.
14Wumi pii amata bot jo ma orwo pii onekogi, wumi bene cam bot jo muriŋo
lweny, wun jo ma wubedo i lobo Tema.
15Pien guriŋo pala lucwan, pala doŋ giwoto woko ki i i akura, ki atum ma giketo
iye atero ma doŋ gitelo woko, ki can mogo ma lweny kelo.
16Pien man aye lok ma Rwot owacca, ni, “Doŋ odoŋ mwaka acel keken, calo
mwaka me tiyo pakaca, pi meno deyo me Kedar ducu bidoko ginacaya;
17dok jo me Kedar ma gin oteka ma gibidoŋ ki i kin jo ma celo atero, welgi bibedo
nok; pien Rwot ma en Lubaŋa pa jo Icrael doŋ oloko man.”
Icaya 22
Lok ma lanebi Icaya otito i kom luŋ ma Lubaŋa onyutte iye lanyut mogo
1Man lok ma pire tek ma gitito i kom luŋ ma Lubaŋa onyuto iye ginanyuta mogo
bot Icaya. Aŋo ma dok otimme ma wun ducu wutye malo i wi odiwu?
2Piŋo dano ma i gaŋ ducu gitye ka daŋŋe ki woo, ma wuwoto wuŋatte aŋata ki
yomcwiny? Joni ma gineko i lweny ca, pe ginekogi ki pala lucwan, pe bene
ginekog i i lweny kadi ki acel.
3Lulocci ducu onoŋo doŋ guriŋo woko kacel, giŋuko makogi woko ma peya
gulwenyo. Jo ducu ma ginoŋogi gimakogi woko, kadi bed jo mogo i kingi guriŋo
ka mabor twatwal.
4Mumiyo awaco ni, “Wulok waŋwu cen, pe myerowunena, wuwek akok matek pi
cwercwiny ma atye kwede. Ŋat mo pe oyelle ka kweyo cwinya, pien jona ma
ginekogi pol twatwal.”
5Pien Rwot Lubaŋa me mony tye ki ninone, ma ninone obedo nino me woo, ki me
nyono dano woko piny, ki nino me baŋo dano ducu i luŋ ma yam en onyuto iye
ginanyuta mogo, ma en aye bene nino me muko cel gaŋ woko dok dano gibiwo
iye atata i kin godi.
6Mony mua ki i Elam guŋabo juru aterogi doŋ aŋaba, ki mony mua ki i Aram
gutweyo aguraguragi i kom gadigadi, kun mony mua ki i Kir doŋ gitye ma guterre
woko ki kwodigi.
7Notawu mabeco-gu gupoŋ ki gadigadi lweny keken, dok wegi aguragura gitye
gucuŋ woko i dogcel me gaŋ.
8Gin ma yam jo Juda gigeŋo ki komgi doŋ orwenyo woko. I nino meno wuneno
jami lweny ma tye i ot me Buŋa.
9Wuneno kit ma gimuko kwede cel me gaŋ pa Daudi, dok wunoŋo yo bene me
guro pii ma tye piny i ŋom i joro.
Acoli Baibul
© 1985, Bible Society of Uganda.
1121
10Wukwano odi ducu ki i Jerucalem, ka wureto odi mogo woko piny wek wunoŋ
gweŋ me gero cel matek,
11wukwinyo bene joro me pii i kin cel aryo me jolo pii me joro macon. Ento yam
koŋ noŋo pe wutamo pi Lubaŋa ma oyubo lok-ki con, dok ma omiyo otimme kit
meno-ni.
12I nino meno Rwot Lubaŋa me mony onoŋo tye ka lwoŋowu, me bino ka koko ki
ka kumo, me bino ka lyelo yer wiwu ki ka ruko boŋo cola.
13 Koŋ wunen kit ma wunyero kwede ki yomcwiny, wuneko twoni dyaŋi ki romi
ma pe wacce, wucamo riŋo dok wumato koŋo vino jwi. Wuwaco ni, “Wek
wacamu cam, dok wamatu mat bene, pien diki wabito woko.”
14Rwot me mony onyutte kene bota kun waco ni, “Adada, pe gibitimo kica botgi
pi bal man, nio waŋ ma guto.” Man lok ma Rwot Lubaŋa me mony aye owaco.
Gitito ki Cebna ni Eliakim aye ma bileyo kakare
15Rwot Lubaŋa me mony owaco ni, “Bin icit bot Cebna, lakan-jami, ma en aye lalo
jami ma i ot pa kabaka, cit ipenye ni,
16‘Tic aŋo ma itiyo kany? Dok aŋa ma tye boti kany, ma omiyo it ye ka golo bur
lyelli kekeni-ni? Piŋo kono itoŋo lyelli kekeni i wi got malo?
17Nen, Rwot bikwanyi ki tek boli woko cen, kadi bed onoŋo nene ibedo dano mo
matek twatwal. En bimaki woko matek Iikin,
18en biluŋi woko aduno calo odi lo ci boli woko cen i lobo mo malac mada. Ibito
kunnu, i ŋet gadigadini ma onoŋo inyatte kwede twatwal-li, in giri ma ikelo lewic
i ot pa laditti.’
19Abikwanyi woko ki i dog ticci, ci adwoki woko cen i rwom mapiny.
20“I nino meno ka man doŋ otimme, abilwoŋo laticca Eliakim wod pa Ilkia,
21ci abimiyo en aye ruko boŋŋini me tic, ki del me tweyo pyer, ki kitambara me
tweyo wic; tweroni ducu abidwoko i ciŋe, En bibedo calo wego bot jo Jerucalem
ki jo Juda.
22 Abimiyo twero ducu me ot pa Daudi bedo i wiye. Abimiye layab me loro
doggola, ma ka en oloro, ci ŋat mo pe dok twero yabone; dok ka oyabo, ŋat mo pe
twero lorone.
23Abimiyo en bedo tek calo teke ma giguro matek, jo me ot pa wonne ducu
binoŋo deyo pire.
24“Jo me ot pa wonne ki wadine ducu bibedo ter mapek twatwal i wiye. Gin ducu
gibinabbe i kome calo kikopo ki cupa ma giŋabo malo.
Acoli Baibul
© 1985, Bible Society of Uganda.
1122
25Ka man bitimme i nino meno, ci teke ma yam giguro matek-ki biyogge woko
doko logologo poto woko piny, Meno aye bibedo agikki pa jami ducu ma yam
guŋabbe i kome. Man lok ma Rwot doŋ otyeko waco.”
Icaya 23
Lok ma gitito i kom Turo ki Cidon
1 Man lok ma pire tek ma gitito i kom Turo. Wukok ba, wun mel me Tarcic, pien
Turo doŋ odoŋ nono, laboŋo ot mo kadi waŋ wat mo. Onyuto botgi lokke i yo i
kare ma gidwogo ki i Caiprac.
2Wucuŋ mot, wun jo ma wubedo i dog nam, wun Lucat-wil me Cidon.
Lukwenawu yam guŋolo nam, gubedo i wi pii madwoŋ adada.
3Lim ma yam gunoŋo aye obedo kal me Cikor, ma gukayo ki i dog kulu Nail. In
onoŋo yam ibedo lacat-wil ma cato wil i rok mapol.
4Lewic myero omaki, in Cidon, pien nam doŋ oloko, cel gogo matek me dog nam
bene owaco ni, “Rem me nywal pe ocana gire, pe bene anywal, pe bene apito latin
mo omedo ki doŋo, latin awobi nyo kadi latin nyako.”
5Ka lok man biwinnye i Ejipt, cwiny dano bicwer matek twatwal pi winyo lok i
kom Turo.
6Wukat wucit wa i Tarcic, wucit wukoki, wun jo ma wubedo i dog nam!
7Man gaŋ ma yam dano tye iye ki yomcwiny madwoŋ, gaŋ ma yam ocakke con
twatwal, en aye gaŋ ma yam ocwalo lukwenane guŋolo nam, me cito ka bedo i
lobo mogo mukene.
8Aŋa ma oyubo lok man i kom Turo, gaŋ ma poko Lalukana me deyo me Loc, ma
lucat-wille bene yam gubedo rwodi, ma gubedo jo ma pigi dito adada i lobo?
9Rwot me mony aye ma onoŋo oyubo, pi balo wakkegi me deyo woko ducu, dok
pi miyo jo ma i lobo ducu ma yam giketo deyo i komgi doko mwol.
10Wucit wupur lobo, wun jo ma wubedo i Tarcic; pien waŋwat me Turo doŋ pe.
11Rwot doŋ oryeyo ciŋe woko i wi nam, en bene doŋ otyeko yeŋo ker ducu
mapatpat; Rwot doŋ otyeko miyo cik i kom Kanaan, ni myero gitur waŋ apidiŋŋe
matek-ki.
12En owaco ni, “Yomcwiny ma yam wutye kwede doŋ ogik, wun jo Cidon;
kombeddi doŋ gidiyowu woko matek, ma kadi bed wukat i Caiprac, kunnu bene
pe wubinoŋo ka yweyo.”
13Koŋ wunen lobo pa jo Kaldaya! Gin aye rok ma onoŋo gumoko ni Turo bibedo
kabedo pa lee tim, ento pe jo Aciria. Gin aye ma gutado lubele ma gucudo malo
likuŋ kunnu, ka dok gumuko odi madito woko ducu ki kunnu, gumiyo dok odoko
wi obur.
Acoli Baibul
© 1985, Bible Society of Uganda.
1123
14Wukoki, wun mel me Tarcic, pien ka-kannewu ma yam tek-ki doŋ giketo woko.
15I kare meno wi dano biwil woko i kom jo Turo pi mwaka pyerabiro kulu, ma
rom aroma ki kare me kwo pa kabaka acel. Ka mwaka pyerabiro doŋ otum, ci
Turo bibedo calo malaya ma giwero pire ni,
16“Kwany opuk agoya, cit kwede i dye gaŋ, in dako ma malaya ma wi dano owil
woko i komi-ni! Mi dwan opuk okok ma winnye mamit, wer bene wer mapol, wek
dano gucak po piri.”
17I kare ma mwaka pyerabiro doŋ otum, Rwot dok bilimo Turo, ci dok bicako
dwoke i dog ticce. En dok bitic i lobo mapatpat ma tye i wi lobo, kun tiyo kwedgi
dok terogi macalo malaya.
18Magoba ducu ma en binoŋo i cato wille-nu, pe bigwoko, pe bene bikano mo
kadi me mono, ento bityero woko me bedo gin maleŋ bot Rwot, ci gibiwilo ki cam
mabup ki boŋŋi mabeco pi jo ma bedo i nyim Rwot.
Icaya 24
Rwot biketo can i kom, jo ma bedo i lobo
1Nen, Rwot biweko lobo doŋ nono, bimiyo doko obur, dok en biloko lobo bedo
okani, ci keyo dano woko me bedo iye.
2I Kare meno can ma opoto i kom ajwaka bibedo rom ki can ma opoto i kom dano
ata; can ma opoto i kom opii bedo rom ki can ma opoto i kom laditte; can pa
aŋeca bene bedo rom ki can pa min ot ma en tiyo bote; can pa lacat-wil bibedo
rom ki can pa lawil-wil; can pa lami-banya bibedo rom ki can pa laden-banya; can
pa ŋat ma pido banya bedo rom ki pa ŋat ma tye ki banya.
3Lobo bidoŋ nono laboŋo gin mo, kun noŋo giyako jami ma tye iye woko ducu;
pien man lok pa Rwot kikome.
4Lobo tye ka kumo, tekone bene orwenyo woko, wi lobo ducu piny oballe woko,
teko pa lobo orwenyo woko, polo ducu doŋ onyoŋŋe woko.
5Lobo doŋ oballe gire woko i nyim Lubaŋa, pi jo ma bedo iye; pien dano doŋ
guturo cik pa Lubaŋa woko, pe gulubo gin ma yam en ociko, guturo bene wa
gicikke ma ri nakanaka-ni woko.
6Meno omiyo Lubaŋa oceno lobo woko, jo ma bedo iye gitye ka neno can iye pi
balgi; meno en gin mumiyo jo ma i lobo tye ka waŋ, jo manoknok keken aye
gudoŋ.
7Koŋo vino bene tye ka kumo, olok kikome bene doŋ oballe woko, jo ducu ma
cwinygi yom tye ka cur acura.
8Ajaa agoya ma kok maloŋo pi yomo cwiny dano doŋ oliŋ woko, woo pa jo ma
daŋŋe ki yomcwiny madwoŋ doŋ oliŋ woko, yomcwiny mo ma miyo dano goyo
opuk bene doŋ pe.
Acoli Baibul
© 1985, Bible Society of Uganda.
1124
9Dano pe dok mato koŋo vino ki wer i doggikit ma yam con; lumat koŋo doŋ noŋo
koŋo kec i doggi marac.
10Jami ma i gaŋ ducu doŋ onyobbe woko, odi ducu ma tye iye giloro doggi woko
wek dano pe gudony iye.
11Dano tye ka daŋŋe ki koko pi koŋo vino ma doŋ orwenyo woko; kit yomcwiny
ma yam gitye kwede doŋ ogik woko, yomcwiny mo doŋ pe i lobo.
12Gaŋ doŋ giweko odoko obur, dog cel bene gituro, ci giŋidowoko matitino.
13Bitimme kit meno i kin lurok ma gibedo i wi lobo, bibedo calo yaa ma doŋ
gipwono nyige woko, nyo macalo olok ma doŋ gikoro nyige woko.
14Dano ilo dwangi malo kun giwero wer me yomcwiny; woo ma gidaŋŋe kwede
pi dit pa Rwot winnye wa yo tuŋ potoceŋ.
15Pi meno wun jo ma wutye wokceŋ, wumi deyo bot Rwot; ki wun jo ma wubedo
i dog nam, wumi deyo i nyiŋ Rwot me Icrael.
16Cakke ki i agikki piny wawinyo dano giwero wer me pako Rwot, ŋat Maleŋ
deyone dit rom mene! Ento an agamo ni, “Ajony likoŋ, ajony likoŋ, can i wiya gira!
Pien jo ma luroro doŋ gutany woko ki lok rorogi i kom dano, pi lok rorogi-ni
omiyo gidoto dano marac twatwal.”
17Lworo ki bur, ki owic, bimakowu, wun jo ma wubedo i lobo,
18ŋat ma oriŋo woo ma bikelo lworo, bipoto woko i bur; ka ce okatti woko kii bur,
ci bimoko i owic. Pien polo doŋ oyabbe woko, acakki me te lobo bene, tye ka
yeŋŋe.
19Lobo doŋ oballe woko, lobo doŋ obar woko i dyere, lobo oyeŋŋe matek
twatwal.
20Lobo doŋ tagge calo lamero koŋo, yeŋŋe calo ot aduc; balle doŋ dwoŋ, onure
woko, orette woko piny ma pe dok twero a malo.
21I kare meno Rwot biketo can i kom mony me polo, ki i polo kunnu, ki i lobo
kany, i kom luker me lobo.
22Gin ducu gibidoko lumabuc, ka gicokogi woko kacel i but; gibiloro wigi woko i
ot mabuc, ka doŋ gicako keto can i komgi ma noŋo doŋ koŋ kare okato malac.
23Olee bitwodo dwe woko, lewic bene bimako cen; pien Rwot me mony aye
bibedo kabaka i wi Cion, ki i Jerucalem, binyuto deyone i nyim ludoŋone.
Icaya 25
Wer me pako Rwot pi berre
1Ai Rwot, in aye Lubaŋana; abidwori dok abipako nyiŋi, pien doŋ itiyo jami me
aura twatwal, dok icobo gin ma yam iyubo con, ki gen ki ada.
Acoli Baibul
© 1985, Bible Society of Uganda.
1125
2Iloko gaŋ odoko obur; kadi wa gaŋi ducu ma yam girumogi ki cel matek; odi pa
lurok bene gudoko obur; pe dok gibigero gedo mukene kakare.
3Meno bimiyo lwak rok matego giketo deyo i komi; gaŋi pa lurok ducu ma kica pe
iye gibilwori.
4Pien in aye kabedo matek ma lucan giriŋo gilaro iye, in cel gogo matek ka ma jo
ma piny obwoyogi bene giriŋo gilaro iye, in aye ka ma dano gwoko iye yamo kot
ki lyeto me cen; pien alur yweyo dog dano ma gin pe lukica calo yamo kot ma
kodo kun pyeto kot wa i kor cel,
5nyo calo lyeto ka piny doŋ otwo. Doŋ ijuko woo pa lukwor woko, macalo tipo pol
ma kweyo lyeto; meno omiyo jo ma pe lukica doŋ guliŋ, pe dok giwero wer.
6Rwot me mony bitedo karama pi rok ducu i wi got Cion, karama ma gicamo iye
riŋo mogo makur, ki mato koŋo vino ma ocek mamit adada, ki riŋo ma miyu, ma
moo ma i cogo dwoŋ iye ata, ki koŋo vino ma giliyo woko maber ka doŋ ocek
mamit adada.
7Dok Rwot biyeco boŋo ma giumo ki rok woko ducu, i wi got man, ki kitambara
ma gubedo ka rukone i kare me kwero cola.
8 Rwot Lubaŋa doŋ bimwonyo to woko matwal, dok en bidunyo pig waŋ dano
woko ducu, ci kwanyo lewic woko ki i wi jone i nyim jo ducu i wi lobo; pien man
lok ma Rwot aye owaco.
9I nino meno gibiwaco ni, “Nen, man aye Lubaŋawa ma wabedo ka kurone pi
larowa. Man aye Rwot ma wabedo ka kurone-ni; wabedu doŋ ki yomcwiny pi kit
ma en olarowa kwede.”
10 Pien ciŋ Rwot biywe i wi got Cion, ento Moab mere gibinyono woko piny i
kabedone, kit macalo dyaŋ nyono kwede reŋ kal i bur mna gionyo iye cet dyaŋ.
11Jo Moab biryeyo badgi i dyere kit ma dano mo ma tye ka kwaŋ ryeyo kwede
bade me kwaŋ; ento Rwot bimiyo wakkegi gik woko kacel ki dito ma gitye kwede.
12Celgi ma gugero ma ocudo malo likuŋ ca gibidwoko woko piny, ka gicoro gireto
woko piny i lobo, poto wa i apwa.
Icaya 26
Wer ma nyuto kit ma dano geno kwede gwok pa Rwot
1I nino meno gibiwero wer man i lobo me Juda, ni, “Watye ki gag matek adada;
Rwot aye omiyo larre tye, oketo celle oguro orumo piny woko.
2Wuyab dogcel woko, wek rok ma kitgi atir, ma gigenne, gudony iye.
3Ŋat ma tamme tye i komi, imiyo bedo ki kuc me ada, pien noŋo geni.
4Gen Rwot nakanaka, pien Rwot Lubaŋa aye ma bigwokowa kare ducu.
Acoli Baibul
© 1985, Bible Society of Uganda.
1126
5Pien doŋ odwoko woko piny jo ma yam gibedo i gag ma otiŋŋe i wi cere malo. En
ocorogi oretogi woko piny i lobo, oretogi piny i apwa.
6Dano doŋ onyonogi ki tyengi, tyen lucan, ki tyen jo ma piny obwoyogi.”
7Yo pa dano ma kite atir obedo apyel, cere pe iye, yo-nu in aye ma iyubo.
8Ai Rwot, wan wakuri i yo ma inyuto botwa i ŋolo koppi; cwinywa bene tye i kom
nyigi, dok bene watamo piri twatwal.
9Aparo piri dyewor, tipona ma tye iiya puk odiko con ka yenyi. Pien ka iŋolo kop
ilobo, jo ma bedo iye pwonyo kit ma atir.
10Dano marac kadi bed gitine gin maber, pe twero pwonnye me bedo dano ma
kite atir; bedo mere ka timo tim mogo ma pe tye atir i lobo pa dano ma cwinygi
atir, kun pe neno dit pa Rwot.
11 Ai Rwot, badi tye otiŋŋe malo, ento lukworri pe gineno. Mi lewic omakgi, ai
Rwot. Mi gunen kit ma imaro kwede joni; cwal doŋ mac ma iyubo pi jo macalo
meno, wek otyekgi woko.
12Ai Rwot, ibimiyo wabedo ki kuc, pien ticwa ducu in aye ma itiyo piwa.
13Ai Rwot Lubaŋawa, rwodi mukene ma pe in yam guloyowa, ento wan wabedo
ka tuco nyiŋi keken.
14Gin doŋ guto woko, pe dok gibibedo kwo! Doŋ gudoko tipo, pe dok gibitwero a
malo! In icito ilimogi ci ityekogi woko, imiyo wi dano bene doŋ wil woko i komgi.
15Ento doŋ imiyo rokwa onya, ai Rwot, in doŋ imiyo rokwa man onya; in aye ma
imiyo dano guketo deyo i komi, imedo waŋ lobowa bene odoko malac.
16Ai Rwot, wan wabedo ka legi i kare ma watye i can, i kare ma iketo can i
komwa, wan wabedo ka yenyi.
17Wabedo calo dako ma tye ka minne ki arem, kun twennye atwenya ki koko pi
arem ma en tye kwede; wan bene yam wabedo kit meno i nyimi, ai Rwot.
18Wan wabedo ka minne i arem, ento ka nywalo latin dano pe doŋ wanywalo gin
mo. Pe tye loc mo ma wan waloyo pi lobowa, pe tye gin mo ma watiyo ci watyeko.
19 Joni ma yam doŋ guto woko, pud dok gibibedo kwo, komgi muto-ni dok bicer.
Wun jo ma wubedo i apwa, wuco woko wek wuwer wer pi yomcwiny! Pien
toyoni aye toyo me leŋo, pi meno ibimiyo toyo bedo tye i lobo pa jo ma yam doŋ
guto woko.
20Wubin, wun jona, wudony i kicikawu, ka wulor doggola woko; koŋ wukanne
kunnu PI kare mo manoknok, nio waŋ ma akemo pa Rwot doŋ okato.
21Pien nen, Rwot tye ka bino kun a ki i kabedone pi keto can i kom jo ma bedo i
lobo pi balgi; remo ma doŋ oo i lobo binen woko ka maleŋ, lobo bene pe doŋ
biumo kom jo muto.
Acoli Baibul
© 1985, Bible Society of Uganda.
1127
Icaya 27
Laro jo Icrael ki cokogi kacel
1 I nino maca, Rwot biketo can i kom Leviatan, ma en aye twol ma ŋeyo paŋŋe
twatwal me laro kwone; Rwot biketo can i kome ki twon pala lucwanne matek,
mabit mada, dok bineko min kulu ma bedo i nam.
2I nino maca, Rwot biwacci, “Wuwer wer i kom poto olok ma yomocwiny,
3ma an Rwot aye agwoko; dok aonyo pii iye kare ducu. Agwoko dyeceŋ ki
dyewor, wek ŋat mo pe obal woko;
4pe atye ki akemo. Ka kono nene okuto ki ocok tye iye, kono acito alwenyo
kwedgi, ka awaŋogi woko ducu liweŋ.
5Nyo ka ce gularo bota ni akonygi, myero gucikke me bedo kweda ki kuc, myero
gucikke me bedo kweda ki kuc.”
6I Kare ma bino anyim Yakobo bicomo lwite i ŋom, Icrael bituru, dok bicako lot, ci
nyige bipoŋo lobo ducu.
7Rwot mono yam ojwero Icrael woko lirwatrwat kit ma gijwero ki lukworgi ma
gujwerogi ca? Nyo onekogi woko bene kit macalo en oneko ki jo ma onekogi ca?
8Ai Rwot, yam ipyem kwedgi, ka iryemogi woko, kun ikutogi ki yamo dogi me
nyiko woko cen, i kare ma yamo me oro tye ka kodo.
9Man bimiyo igonyo Yakobo woko ki i balle, dok man aye bibedo adwoggi me
kwanyo balle: en biloko godi ducu me keno tyer doko calo gweŋ ma giodo woko
mapwot, kun Acera ma jok ma dako nyo keno tyer me wano odok eceta pe dok
tye mo ma ocuŋ.
10Gaŋ me cel gogo doŋ giweko odoŋ obur, kabedone doŋ giweko odoŋ nono calo
tim ata; roci dyaŋ gicamo lum kunnu, gibuto ki kunnu kun gijwero pot oboke
woko ducu ki i jaŋ yadi.
11I kare ma jaŋ yadi doŋ otwo woko, ci gicako turone woko; mon toŋo woko me
yen tedo. Pien gubedo rok ma pe niaŋ, Lubaŋa ma oketogi pe kica mo bimako i
komgi wacel, Lubaŋa ma ocweyogi pe bitimogi maber.
12I kare maca Rwot bidino kal cakke ki i kulu Euprate o kwede wa i kulu me Ejipt;
Rwot bicokowu woko kacel wun jo Icrael.
13Dok bene i nino meno, gibikuto iye tum madit mada, ka doŋ bimiyo jo ma yam
onoŋo gurwenyo woko i lobo Aciria, ki mukene ma onoŋo giryemogi gucito i lobo
Ejipt, gibidwogo cen ka woro Rwot i wi got maleŋ, i Jerucalem.
Icaya 28
Rwot ociko lutel me lobo Epraim
Acoli Baibul
© 1985, Bible Society of Uganda.
1128
1Tok me wakke pa lumero me lobo Epraim bineno can, kacel ki ature me deyone
mamwonya mada, ma en aye deyo ma ner woko, ma tye malo i ŋet nota ma ceko
twatwal, ma obedo pa jo ma koŋo vino doŋ oloyogi woko.
2Nen, Rwot tye ki dano mo matek ma tye ki twero; macalo yamo kot ma kotte tye
ka cwer ki pee, yamo ma balo piny woko abala, dok macalo yamo kot madit
twatwal, ma piine mol lak woko ata, en bireto dano woko piny ki tek kit meno.
3Tok me wakke pa lumero me lobo Epraim gibinyono woko piny ki tyen;
4ki ature me deyone mamwonya mada-ni, ma en aye deyo ma ner woko, ma tye
malo i ŋet kulu ma ceko cam twatwal bibedo ma rom aroma ki nyig oduro
mukwoŋo cek, ma ŋolo kare me oro peya oo; dano ka oneno, ruyo camone
oyotoyot tekke ka oo i ciŋe.
5I nino meno Rwot me mony bibedo macalo deyo, ki lalukana maber twatwal, bot
jone ma gudoŋ;
6en aye bibedo cwiny me ŋolo kop atir bot ŋat ma ŋolo kop, dok bibedo tek pa ŋat
ma juko lweny i, dogcel me gaŋ.
Rwot ociko lutel me lobo Juda
7Jo man bene doŋ gipaŋŋe apaŋa ki wot ki koŋo vino ma gumato, gitagge ki wot
pien gumato koŋo vino makec mada; ajwagi ki lunebi gipaŋŋe ki wot pi mato
koŋo mogo makec twatwal, koŋo vino ma gumato-ni doŋ obalo wigi woko,
gipaŋŋe doŋ apaŋa pi mato koŋo mogo makec twatwal. Wigij doŋ pe mako
ginanyuta ma Lubaŋa tye ka nyuto botgi maber, pe giŋolo kop kakare;
8pien wi meja ducu ŋolo opoŋ ki nok keken, pe tye kabedo mo ma gin mo marac
pe iye.
9“En bipwonyo aŋa doki? En dok bitito lokke bot aŋa? Bot litino ma pud gigeŋogi
dot agena bo? Bot jo ma pud gikwanyo doggi akwanya ki i dog tuno bo?
10Lokke ducu tere pe, pe waniaŋ lokke; en temo pwonyowa nukuta ki nukuta,
iwinyo kany acel, dok iwinyo kuca acel.”
11 Adada, Rwot doŋ bilok ki jo magi, ki leb pa jo ma dumo aduma, ki leb pa jo ma
gin welo;
12ma yam guwaco botgi ni, “Man aye yweyo; wumi yweyo bot ŋat muol, kun en
tye kany”; ento gin gigi gukwero winyo lokke woko.
13Meno bimiyo lok pa Rwot doko gin ma tere pe botgi, pe gibiniaŋ lokke; bibedo
macalo en opwonyogi nukuta ki nukuta, ma giwinyo kany acel, dok giwinyo kuca
acel. Wek gin gudok gupot woko ki yo ŋegi, gutur woko, ka gieikgi ki owic
gimakgi woko.
14Pi meno wuwiny lok pa Rwot, wun luŋala, ma wutye ka loyo rok man i
Jerucalem!
Acoli Baibul
© 1985, Bible Society of Uganda.
1129
15Pien wuwaco ni, “Doŋ watyeko cikke woko ki to, dok bene doŋ waporo lok
woko kacel ki lyel; ka ce can madit twatwal owok ki i kinwa, pe bigudo komwa,
gire; pien doŋ wa-loko goba odoko kalarrewa, wakanne woko i lok ma pe ada”;
16 pi meno omiyo Rwot Lubaŋa owacci, “Nen, doŋ aketo got me wel i Cion got ma
gitemo ma okatti woko doŋ maber, ma en aye bibedo acakki me te guti: ŋat ma ye
pe bibedo ki lworo mo ma baŋe woko.
17Abiloko ŋolo kop atir doko tol me pimo ot, kun kit ma atir bedo birigi: pee
bimolo kalarrewu ma opoŋ ki goba-ni woko, pii bene bipoŋ woko libyeny i
kakannewu.”
18Meno bimiyo cikkewu ma wucikke ki to tur woko, ki lok ma wuporo kacel ki
lyel bene pe bicuŋ: dok ka can madit biwok kii kinwu, can meno bigoyowu
wupwodde piny lirwat.
19Kare ducu ma can meno biwok ki i kinwu, ci terowu woko, pien biwok dyeceŋ
ki dyewor nino kinino; doŋ niaŋ i lok meno bikelo lworo madit twatwal.
20Pien bibedo rom ki dano ma otemo buto i kitanda macek, kun umme ki gium
ma pe romme kadi ki acel.
21 Pien Rwot bia malo macalo yam koŋ otimo i wi got Perajim, akemo bimake kit
macalo yam koŋ omake kwede i luŋ me Gibeon; pi cobo ticce, ento ticce dok pat
twatwal ba! Pi cobo ticce ento ticce weloba!
22Kombeddi doŋ wuwek ŋala obedi, wek pegitwewu dok matek twatwal; pien
awinyo ka Rwot Lubaŋa me mony ociko pi tyeko lobo woko ducu:
23Wucik itwu, wuwiny dwana; wuter itwu, wuwiny lokka.
24Ŋat ma puro potone wek eco iye kodi, bedo ka purone nakanaka ma pe giko
purone? En bedo ka boto poto ki lokone nakanaka?
25Ka doŋ otyeko tenone, doŋ pe coyo iye toke, pito iye okwer, ka dok pito iye
ŋano i tyeŋ ki tyen, ki cayiri bene pe pito kakare, ki ŋano matino i ŋet lak peto?
26Pien Lubaŋane pwonye maber, kun niaŋe bene maber kit ma myero en oti
kwede.
27Toke mere pe gidino ki yat me dino bel, okwer bene pe giloro tyen gadigadi ki
iye; toke gire giteno atena ki odoo, ento okwer gityero atyera ki kidi me tyerone.
28Kai kwon bene gidino adina, ento pe gidino matek twatwal ma gityero nyige
woko. Kadi aguragura ywayo tyen gadigadi wok ki iye, pe tyero nyige gire.
29Man bene oa ki bot Rwot me mony, en Rwot ma giuro i miyo tam, ryekone dit
ma pe wacce.
Icaya 29
Giketo can i kom Juda ki time kica
Acoli Baibul
© 1985, Bible Society of Uganda.
1130
1Ariel doŋ oneno can ma rom mene? Ariel ma en aye gaŋ ma onoŋo Daudi oguro
kemane iye-ni. Wuwek mwaka koŋ okat aryo nyo adek mo, kun wubedo ka
kwero nino madito mapatpat i karegi kikome.
2Ento abimiyo Ariel neno can; koko ki kumo bibedo tye iye, bibedo calo keno me
waŋo gitum awaŋa.
3Abiguro kemana i ŋeti kun arumi woko dyere, abirumi woko ki lubele ma
gucudo malo likuŋ, abitoro lobo abako i nyimi calo cel.
4Abidwoki piny i te lobo, ibilok ki piny i apwa, dwani bidonyo i te lobo calo
dwanjok, ki lokki biwinnye liwewe kun donyo kwede i apwa.
5Ento lukworri bibedo mapol calo apwa, ki jo ma kica pe i cwinygi bibedo calo
cuŋ kai ma yamo tero. Dok cutcut i kare meno.
6Rwot me mony bilimi, kun miyo kot mor mwoc atata, oyeŋyeŋ bedo tye ki woo
bene bedo dit, ki yamo lapiru, yamo kot, kacel ki mac mager twatwal.
7Lwak mony me rok mapatpat mubakke lipim ma lwenyo i kom jo Ariel, jo ducu
ma gilwenyo i komgi ki i komkabedo matek me kalarregi, ma unogi, gin ducu
gibidoko calo lek, gin ma Lubaŋa nyuto dyewor.
8Kit macalo dano ma kec neko leko ni etye ka cam, ci cutcut co woko ma noŋo iye
noŋo, nyo macalo dano ma orwo pii oketo leko ni etye ka mato pii, cutcut co
woko ma noŋo orwo pii doŋ okete matek, kun mito mato pii; lwak rok ducu ma
lwenyo i kom got Cion bene, gibibedo kit meno.
To waŋ Luicrael ki gobagi
9Wubaŋŋe giwu kekenwu wek wubed lumiŋ, wubal waŋwu woko kekenwu wek
wubed lutowaŋ! Wumer, laboŋo mato koŋo vino mo; wupaŋŋe apaŋa ki wot
laboŋo koŋo mo ma wumato!
10 Pien Rwot doŋ oonyo i komwu cwiny me nino matek; omiyo waŋwu woko, ma
gin aye lunebiwu; ki wiwu bene oumo woko ma gin aye jo ma neno piny.
11Gin ma Lubaŋa nyuto bot lunebi ducu doŋ odoko calo buk ma gimwono doge
woko ki tuŋ botwu, ma ka gimiyo bot dano mo ma ŋeyo kwan kun giwacce ni,
“Bin ikwan man,” ci en gamo ni, “Pe atwero kwanone pien gimwono doge woko.”
12Dok bene ka gimiyo bot ŋat ma kwiya kwan, kun giwacce ni, “Bin ikwan man,”
en gamo ni, “Pe aŋeyo kwan.”
13 Ka doŋ Rwot owaco ni, “Rok man kara ginyiko cok kweda ki doggi noŋo, giketo
deyo i koma bene ki doggi noŋo, cwinygi pe tye i koma wacel, lworo ma gilwora
kwede-ni meno cik pa dano ma gipwonyogi kwede.
14 Pi meno, dok abitimo gin me aura i kom rok man, gin me aura dok me taŋo
twatwal; mamiyo ryeko rwenyo woko bot jo maryek, ki ŋec pa jo megi ma giniaŋ
matut bikanne woko.”
Acoli Baibul
© 1985, Bible Society of Uganda.
1131
15Jo ma kano tamgi woko ki bot Rwot ka matut, jo ma tiyo ticgi ka macol, jo meno
bineno can, dok ma giwaco ni, “Aŋa kono ma nenowa? Aŋa kono ma neyowa?”
16 Koŋ wunen kit ma wun wuloko kwede kiloŋ! Gitwero poro lacwe-agulu ki lobo
agulu ma en cweyo? Gin ma gitiyo atiya twero waco ki ŋat ma ocweye ni, “Pe in
aye ma icweya”? Nyo gin ma gicweyo twero waco ki ŋat ma ocweye ni, “In pe
iŋeyo gin mo?”
Laro jo Icrael
17Odoŋ kare manok twatwal Lebanon bidoko poto ma ceko cam mabup mada,
kun poto ma yam ceko cam mabup twatwal-li doŋ olokke odoko buŋa.
18I nino meno jo ma itgi odiŋ gibiwinyo lok ma gikwano ki i buk, lutowaŋ bene
waŋgi biyabbe, kun gia woko ki i mutu ki colpiny.
19Jo mamwol dok gibinoŋo yomcwiny i Rwot, lucan bene gibibedo ki yomcwiny i
ŋat Maleŋ me Icrael.
20Pien jo ma pe ki kica doŋ bibedo pe, jo ma gin luŋala bene gibitum woko, lulib
dano dyewor me timo tim maraco gibityekogi woko liweŋ,
21ki jo ma miyo kop loyo dano pi lokgi, ma giciko owic pi ŋat ma jukogi i kabedo
me ŋolo kop, ma gicwalo ŋat ma kite atir woko pi lok mogo ma tere pe.
22Meno omiyo Rwot, ma yam olaro Abraim, oloko lok i kom ot pa Yakobo ni,
“Lewic pe dok bimako Yakobo, waŋe bene pe dok biballe.
23Pien ka en bineno litinone, ma gin aye tic ma an atiyo ki ciŋa, kun gitye bote,
gibimiyo nyiŋa bedo me awora; gibiŋeyo atir ni ŋat Maleŋ pa Yakobo gire leŋ,
gibibedo ki lworo i kom Lubaŋa me Icrael.
24Jo ma ŋak woko ki i cwinygi biniaŋ, ki jo ma bedo ka ŋur aŋura bene biye ni
gipwonygi.”
Icaya 30
Ribbe ki jo Ejipt pe twero konyo Icrael
1“Litino ma lujemo gibineno can,” Rwot ma owaco, “jo ma tiyo ki tamgi, ma pe
mera; dok ma giribbe ki rok ma cwinya dagi, me medo bal i kom bal;
2ma gucako wotgi me cito i Ejipt, laboŋo penyo koŋ tam ki bota, pi laro bot Parao
ni ogwokgi, dok pi yenyo ka kanne i tipo me Ejipt!
3Pi meno ka gwokkewu ki bot Parao bilokke miyowu lewic, dok tipo me kannewu
i Ejipt bimiyo alee twodowu woko.
4Pien kadi bed luditone tye i Joan, dok lukwenane o wa i Kanec,
5ŋat acel acellewic bimako, pi rok ma pe twero konyogi, ma pe ginoŋo iye kony
mo kadi gin mo maber, ento ginoŋo lewic ki cac keken.”
Acoli Baibul
© 1985, Bible Society of Uganda.
1132
6Man lok ma Lubaŋa oloko i kom lee me Negeb. I dye lobo ma tye iye ayelayela
madit ki can mapek, ka ma min labwor ki twon labwor gia iye, kacel ki twol ororo
ki ma tuk cito malo, gutiŋo lwak lonyogi madwoŋ adada i ne lwak kana, ki lim
akanagi i kom aruk pa kinaga, kun gitero bot rok ma pe twero konyogi.
7Pien kony ma Ejipt miyo lam, dok gin mo maber pe iye; meno omiyo acako nyiŋe
ni, “Rakab ma bedo abeda laboŋo tic mo,”
8Kombeddi doŋ icit igor coc i nyimgi i kom got ma apada, ka dok bene ico i buk,
wek gigwok obed tye pi kare me anyim, macalo caden ma bedo nakanaka.
9Pien gin gubedo lujemo ma lugoba, litino ma kwero winyo lok pa Rwot;
10ma giwaco bot jo ma neno piny ni, “Pe wunen piny.” Ki bot lunebi giwaco ni, “Pe
wutit botwa lok ma tye atir; ento wutit botwa lok mabecone keken, wutit lok me
goba keken,
11wuŋak woko, wuwek yo, wek pe wamedde ki winyo lok mo pi ŋat Maleŋ me
Icrael.”
12Meno omiyo ŋat Maleŋ me Icrael owaco ni, “Pien wun doŋ wucayo lok man,
ento wuketo genwu i uno dano ki bwologi, kun wujeŋŋe i kom timwu meno ma
wutimo;
13meno bimiyo balwu man bedo komwu, macalo cel ma ocudo malo likuŋ ma
obar woko dok cok muk me poto woko piny, ma mukwoko-lipuny oyotoyot.
14Mukke bedo rom ki to agulu ma gicweyo, ma giŋido woko laboŋo kica mo, kun
otakone mo pe ma odon, ma gitwero tic kwede me karo mac ki i keno, nyo ma
romo twomo pii ki i joro.”
15Man aye lok ma Rwot Lubaŋa owaco, ma en ŋat Maleŋ me Icrael, “Wudwog cen,
wubed mot, wek wularre; ka wubedo mot ki gen, wubinoŋo teko.” Ento ceŋ
wukwero woko,
16kun wuwaco ni, “Pe, wan giwa wabiriŋo ki aguragura,” meno bimiyo wuriŋo
oyot mada, dok ni, “Wabiriŋo madwir twatwal,” meno bimiyo jo ma ryemo korwu
bedojo madwir adada.
17Jo alip kulu biriŋo pi lworo dano acel keken, wun wubiriŋo pi lworo lukwor
abic keken, nio waŋ ma wudoŋ calo yat bendera ma tye i wi got, calo bendera ma
tye i wi cere malo.
18Kadi bed kumeno, ento Rwot tye ka kuro me nyuto berre botwu; meno omiyo
en oyubbe pi timowu kica. Pien Rwot aye Lubaŋa ma ŋolo kop atir, jo ducu ma
gibedo kun gikure gitye ki gum.
Rwot ocikke me miyo gum bot jone
19Adada, wun jo Ci on ma wubedo i Jerucalem pe doŋ wubikok matwal. Rwot
bitimowu kica ka ce owinyo kokowu; ka owinyo ci en bigamo dogwu.
Acoli Baibul
© 1985, Bible Society of Uganda.
1133
20Kadi bed Rwot omi wucam kwon me aroma, ki dokomi wumat pii me can, ento
Lapwonywu pe dok bikanne, wubibedo ka neno Lapwonywu ki waŋwu.
21Ka ce onoŋo wuŋak woko, ci wubiwinyo lok ma a ki yo tuŋ ŋewu, kun waco ni,
“Yo ene, wulubi,” ka wulokke yo tuŋ lacuc nyo yo tuŋ lacam.
22Ka dok wubicako balo cal jogiwu ma gipayo apaya ma wudeyo komgi ki ryal,
kacel ki calwu ma giliyo aliya, ma wudeyo komgi ki jabu, wubibologi woko calo
gubedo gin me kwer, kun wuwaco ni, “Wudirre cen!”
23Rwot bimiyo kot cwer botwu pi kodi ma doŋ wucoyo i potti ki pi cam ma tye ka
cek i potti, bimiyo camwu cek maber dok mabup twatwal. I kare meno dyaŋiwu
bibedo ka cam i bar olet malac;
24ci bimiyo twoniwu ki kanawu ma gipuro bicamo cam ma girubo ki kado, ma
gipyeto woko ki odero.
25Kulu me pii ma mol bibedo tye i wi godi ducu ki i wi cere ducu, i nino ma
gibineko iye dano matek i kare ma gedo mogo ma ocudo malo likuŋ bimuk poto
woko piny.
26Dok bene dwe biryeny maleŋ twatwal kun caro piny calo ceŋ maryeny, ento
ceŋ bibedo ma rom meno tyen abiro, i nino ma Rwot bitweyo iye waŋ ret pa jone,
ki caŋo waŋ bur ma en kikome aye oketo rette i kom jone.
Rwot biketo can i kom jo Aciria
27Nen, nyiŋ Rwot bino kun a ki ka mabor, kun kinigane tye ka waŋ calo mac, ma
yito ocido licuc duny cito malo ma oculle woko likiŋ; kun kiniga opoŋ woko i
doge, ki lebe bene calo mac ma tye ka waŋo piny, kun waŋo jami woko
duculiweŋ;
28yamo doge calo kulu ma piine opoŋ libyeny mol atata liyakyak, ma mwonyo
dano o wa i ŋute, me yeko rok mapatpat ki odero me to, ki pi keto del i dog dano
ma miyo girwenyo woko.
29Wubibedo ka wero we i macalo wuwero i dyewor me kwero nino madit pa
Rwot; cwinywu bene bibedo yom calo ŋat ma woto kun dano tye ka kuto
nyamulere, me cito i wi got pa Rwot, bot ŋat ma obedo Got pa jo Icrael.
30Rwot bilok ci miyo dwane me deyo winnye, dok bene bimiyo bade nen ma en
oryeyo okemo piny, kun tye ki akemo mo madit ma pe wacce, ki leb mac ma
waŋo piny woko ducu, kacel ki kot ma mwoc kun cwer corre piny ki pee.
31Lworo madit mada bimako jo Aciria, ka ce guwinyo dwan Rwot, kun en goyogi
ki odoone.
32Goco acel acel ma en goyogi kwede ki odoo ma Rwot biketo i komgi bimalle ki
koko ajaa ki opuk; en bilwenyo kwedgi kun yeŋo bade pi lweny.
Acoli Baibul
© 1985, Bible Society of Uganda.
1134
33Pien ka waŋone doŋ gityeko yubone woko wa con; ada, doŋ gityeko yubone
woko pi kabaka, kabedone giyubo matut dok malac twatwal, ma mac ki yen bene
tye madwoŋ ata, yamo dog Rwot katti calo gweŋ ma giliyo woko i mac, en aye
calfa, ma bimoko mac iye.
Icaya 31
Jo Ejipt pe gubedo Lubaŋa
1Jo ma cito i Ejipt ka yenyo kony gibineno can matek, jo ma guketo gengi i kom
aguragura, ki i kom gadigadi me lweny, pien gipol, ki i kom wegi aguragura, pien
gitek twatwal, ento pe gutiŋo waŋgi malo guneno Dat Maleŋ me Icrael, kadi ki
penyo tam ki bot Rwot.
2Ento kono en ryek, dok kelo can marac twatwal i kom dano, pe dok dwoko lok
ma en oloko cen; en bia malo i kom jo me odi pa lutim tim maraco, ki i kom
lukony dano ma lutim bal.
3Jo Ejipt mere gin dano, pe gubedo Lubaŋa; aguraguragi bene gubedo kom
mamwa, pe gin cwiny. Ka Rwot oryeyo bade, ci lami-kony bipaŋŋe litamtam, ki
ŋat ma gikonyo bipotowoko piny, gin ducu gibito kacel gitum woko.
4Pien Rwot owacobota kuman ni, Kit ma labwor nyo latin labwor mor kwede i
kom lee ma en omako, ma kadi ilwoŋ lwak lukwat mapol ka Lweny i kome, kome
pe myel ka owinyo dwangi dok bene lworo pe mako kadi giwo matek twatwal,
meno aye kit ma Rwot me mony bibino kwede piny ka lweny i kom got Cion ki i
kom cerene-gu ducu.
5Rwot me mony bigwoko Jerucalem: kit macalo winyo Lyerre kwede: en bigwoko
dok bene bilaro, en bikoyo Jerucalem, miyo bwot.
6Wun jo Icrael myero wudok cen bot ŋat ma wujemo i kome magwa twatwal-li.
7Pien i nino meno dano acel acel bibolo cal jogine me ryal woko kacel ki cal jogine
me jabu ma onoŋo wutimo bal pi tiyogi ki ciŋwu-ni,
8“Gibineko jo Aciria woko ki pala lucwan ma pe pala pa dano; pala lucwan ma pe
pala pa dano bijwerogi woko lirwatrwat; gibiriŋo woko pi lworo pala lucwan,
gibidiyo awobegi tektek me tiyo tic muroni mapek.
9Lworo bimiyo patagi rwenyo woko, myelkom bene biweko luditogi bolo
bendera woko.” Rwot ma macce tye i Cion, ki ma tanurre otwak i Jerucalem aye
ma owaco.
Icaya 32
Kabaka ma kite atir
1Nen, kabaka biloyo loc ki kit atir, rwodine bene gibibedo i loc kun giŋolo kop
atir.
Acoli Baibul
© 1985, Bible Society of Uganda.
1135
2Ŋat acel acel bibedo macalo kagwok ka yamo tye, dok macalo ka-gwok ka kot
ocorre piny, macalo kulu mapol ma piine mol i kabedo mutwo, dok macalo tipo
got mo madit ma tye i lobo mutwo matar atara ligwek.
3Jo ma neno piny pe gibiumo waŋgi, jo ma winyo bene gibiciko itgi.
4Dano ma gitimo jami oyotoyot, gibiniaŋ iye dok gibiŋeyo maber, jo ma te lebgi
odwalle biloko lok oyotoyot, dok atir laboŋo peko mo.
5Ŋat mamiŋ pe gibilwoŋe ni dano me awora, ŋat ma kite rac bene pe gilwoŋo ni
twon oteka.
6Pien lamiŋ mere loko lok me miŋo, tamme tye me timo bal keken; gin ma en
timo ducu pe yomo cwiny Lubaŋa, loko lok marac i kom Rwot; en dok medo kec
amedda bot jo ma kec noŋo doŋ nekogi, dok twono jo ma orwo pii oneko woko ki
pii me amata.
7Dano ma kite rac, noŋo timme bene rac; en miyo tam me timo gin maraco, me
balo lucan woko ki loko lok goba kadi bed lok pa ŋat ma can odiyo tye kakare.
8Ento dano me awora kelo tam ma jo mukene woro bene, en cuŋ mere i kit me
woro keken.
Giciko mon me Jerucalem
9Wua malo, wun mon ma wutye ki kuc, wuwiny lokka; wuter itwu, wuwiny lok
ma awaco, wun anyira ma pe wuparo gin mo-ni.
10Nino ma odon pe dok romo mwaka acel, komwu bibedo ka po apoya, wun mon
ma pe wuparo gin mo-ni; pien nyig olok bibedo pe, dok bene pe gibipwono nyig
yadi.
11Wubed ki myelkom wun mon ma wutye ki kuc, komwu bene myero obed ka po
apoya, wun ma pe wuparo gin mo-ni; wugony boŋŋi woko ki i komwu, wutwe
boŋo cola i pyerwu.
12Wudoŋ korwu pi pottiwu ma yomo cwinywu, pi olok ma nyak matek twatwal,
13pi lobo pa jona, ma okuto ki ocok bidoŋo iye; ki pi odi ducu ma gitye i gaŋ ma
dano tye iye ki yomcwiny madwoŋ.
14Pien kabaka bia woko ki i ode, gaŋ ma dano pol iye bene bidoŋ noŋo; got Opel
ki ka ma ocudo malo likuŋ me ŋiyo piny bidoko boro matwal; kana me tim
cwinygi bibedo yom pigi, bidoko ka ma gikwayo iye romi ki dyegi;
15nio waŋ ma Lubaŋa oonyo Cwiny Maleŋ i komwa kun a ki malo, ma noŋo tim
bene doŋ odoko poto ma ceko cam mabup twatwal, kun poto ma yam ceko cam
doŋ olokke odoko buŋa.
16I kare meno ŋolo kop atir bibedo i tim, kit ma atir bibedo mere i poto ma ceko
cam.
Acoli Baibul
© 1985, Bible Society of Uganda.
1136
17Kit ma atir bikelo kuc, dok bikelo bene bedo mot ki gen ma bedo nakanaka.
18Jona bibedo i kabedo me kuc, ka ma ayela mo pe iye, kabedo maber me yweyo
mot.
19Pee bicorre, miyo buŋa ducu lwer o woko piny, gaŋ bene gijwero woko
rwatrwat.
20Wutye ki yomcwiny, wun jo ma wucoyo kodi i dog kulu ducu, ma wumiyo twoni
ki kana-gu giwoto ata.
Icaya 33
Rwot bilaro jone
1Ibineno can, in ŋat ma ineko dano, ma kun in kikomi pe gineki, in ŋat ma doto
dano, kun ŋat mo pud peya oketo lok roro i komi. Ka doŋ iweko neko dano woko,
in bene doŋ gibijweri woko; ki ka doŋ iweko tim me doto dano woko, in bene doŋ
gibiketo lok roro ikomi.
2Ai Rwot, timwa ber, wan wakuri. Bed macalo bad wa piny ma ru ki piny ma ru,
larwa i kare ma watye i can.
3Rok mukene giriŋo woko ka guwinyo dwan dano ma wo; ka in ia malo ka lweny
piwa, lurok giket woko atata.
4Giyako jami calo okwil ma camo cam i poto; ma gipye apyeya iye calo bonyo.
5Rwot dit adada, pien bedo malo; en bimiyo jo Cion ducu ŋolo kop atir, kun kitgi
bene bedo atir;
6i karewu en bimiyo wucuŋ matek, dok bilarowu, miyowu ryeko ki ŋec madit;
doŋ gin ma pire tek botwu en aye myero wulwor Rwot.
7Koŋ wunen, kit ma jo ma gitek i lweny kok kwede! Dok lukwena me kuc bene
gikok ki cwercwiny ma pe wacce!
8Yo gudo ducu doŋ gudoŋ noŋo, dano mo ma wote iye doŋ pe. Nen, gicikke doŋ
gituro woko, caden ducu doŋ gicayogi acaya, pe doŋ bene giparo pi dano.
9Lobo doŋ oballe woko; alee bene otwodo Lebanon, tekone bene tye ka rwenyo
woko. Caron doŋ odoko calo tim aroo; Bacan ki Karmel pot yadigi doŋ tye ka o
woko aoya piny.
10Rwot owaco ni, “Kombeddi doŋ abia woko, abitiŋŋe malo; doŋ abikette gira
abedo dit.
11Wuyaco cuŋ kai, ento wunywalo reŋ kal; yweyo ma a ki i dogwu aye bibedo
mac ma bityekowu.
12Rok ducu bidoko calo buru mac ma odoŋ ka mac oto, macalo okuto ma gitoŋo
ka doŋ giwaŋo i mac.”
Acoli Baibul
© 1985, Bible Society of Uganda.
1137
13Wun jo ma wutye ka mabor wuwiny gin ma doŋ atimo, ki wun jo ma wutye cok,
myero wuŋe twero ma atye kwede.
14Lubalo ma tye i Cion doŋ lworo omakogi woko, jo ma kwero Lubaŋa komgi doŋ
myel amyela. “Aŋa i kinwa ma twero bedo i ŋet mac ma wan neko dano? Aŋa i
kinwa ma twero bedo i ŋet mac malyel nakanaka ma pe to?”
15ŋat ma kite atir i nyim Lubaŋa ma loko lok ada, ma cwinye tye atir, ma cwinye
dag lonyo ma ginoŋo pi uno dano, ma bene teŋo ciŋe pe ye gamo lim me wil i
muŋ, ma culo ite woko bene, pe winyo lok me neko dano, ma miyo waŋe woko
wek pe onen gin marac.
16En bibedo malo ka gwokkene bibedo i cel gogo ma gicweyo ki got; gibimiye
camme, ki pii amatane bene pe bijwik.
17Wubineno kabaka ki waŋwu ki deyone; wubineno lobo ma oyarre malac wa ka
mabor.
18Cwinywu bilwodo lok i kom lworo madit twatwal. “Lakwan wel kono tye
kwene? Dano ma giculo mucoro bote kono tye kwene? Lakwan lubele ma gucudo
malo likuŋ-ŋi tye kwene?”
19Pe dok wubineno rok ma luŋala, rok ma loko leb mapat atika, ma pe wuniaŋ i
gin ma giloko, ma gidumo leb ma niaŋ iye tek.
20Koŋ wunen Cion, gaŋ ma wukwero iye ninowu madito ma giciko! Wubineno
Jerucalem ki waŋwu, ma en gaŋ ma oliŋ mot calo kema ma pe gikobo ki kakare,
ma teke ma giguro kwede pe giputo, dok tolle bene pe cot.
21Ento Rwot binyuto deyone kunnu, ka ma kulu madoŋo ki matinone tye iye, ka
ma mel ma gikwano ki pol pe wok ki iye, ki yeya me deyo bene pe wok ki iye.
22Pien Rwot aye lanolkopwa, en lalocwa, Rwot aye kabakawa, en bilarowa.
23Tol yeyawu ogony woko; pe mako te yat cuŋ matek i kabedone, pe bene
gitwero yaro boŋo iye wek yamo okuti. I kare meno jami ayaka bibedo mubakke
ata lipim ma dano bipoko i kingi; kadi wa luŋolo bene gibinoŋo jami mogo olo
twal.
24Pe tye dano mo ma bedo i lobowa ma biwaco ni, “An koma lit.” Jo ma bedo iye
ducu gibitimo botgi kica pi balgi.
Icaya 34
Rwot biketo can i kom lukworre
1Wubin wunyik cok, wun rok ducu wek wucik itwu wuwiny! Jo ducu ma bedo i
lobo, myero gubin guwiny.
2Pien akemo doŋ omako Rwot i kom rok ducu, kiniga okete woko adada i kom
monygi, en doŋ otenyogi wek gijwergi woko ki pala lucwan calo gineko lee.
Acoli Baibul
© 1985, Bible Society of Uganda.
1138
3Kom danogi ma doŋ gineko gibibolo woko ata, ŋwec komgi biduny maŋwe,
remogi bene bimol i wi godi.
4 Lakalatwe me polo ducu bitop woko, polo bidolle woko calo buk adola. Monygi
ducu bipoto woko piny, kit ma pot olok o kwede piny, kit ma pot oduro poto
kwede piny ki i wi jaŋe,
5 Pien doŋ ayubo pala lucwanna woko ki i polo, abino piny ka ŋolo kop i kom jo
Edom, i kom jo ma doŋ gimiyo me aneka.
6Rwot tye ki pala lucwan ma remo opune woko i lake, moo dwolo bene doŋ
odyako kome woko liweŋ, remo romi ki remo dyegi, moo dwolo olaŋ pa nyogi
romi. Pien Rwot bityero gitum i Bojra, dok bineko dano matek i lobo Edom.
7Dano bitiŋŋe poto piny libut calo twonjubi. Lobogi bipoŋ ki remo ma mol
liyakyak, dok moo dwolo bimiyo lobogi bedo ma miyu adada.
8Pien Rwot tye ki nino me culo kwor, tye bene ki mwaka me koko Cion ki bot
lukworre.
9Kulu ducu me Edom bilokke doko calo odok Lam, lobone bene bidoko calo gweŋ
calfa, doŋ lobo maca ducu bidoko calo odok Lam ma tye ka waŋ.
10 Mac bilyel dyeceŋ ki dyewor benebene ma pe to, yitone biduny mucido cito
malo lituu nakanaka. I kare pa yalwak ducu lobo bidoŋ nono, dano mo pe ma
biwok ki iye ma twal.
11Olwit ki coo bileyo ci doko megi, dok tula ki agak bene gibibedo iye. Rwot
biryeyo tol i kome, miyo jebbe woko atata, ki birigi ma miyo doŋ noŋo ma kelo
anyobanyoba i kom ludito ducu.
12Gibilwoŋo nyiŋe ni, Loc pe kunnu, dano madito bibedo pe iye.
13Okuto bidoŋo i wi odine madito, ayila ki ocok bidoŋo i gaŋ gogone, too ki udu
gibibedo iye.
14Lee me tim birwatte ki lalur, cen mubedo calo dyegi bikok bot luwotgi, min lee
muti ma nen dyewor keken bicito ka yenyo ka yweyo kunnu.
15Tula bigero ode kunnu, ci bibolo iye toŋe, dok bitoko litinone bene ki kunnu, ka
coko litinone woko i te bwome. Kwateŋ bene bicokke kunnu, kun acel acel i kingi
tye ki cware.
16Koŋ wuyeny wukwan ki i buk pa Rwot: pe tye mo i kin magi ma birwenyo, pe
tye mo ma bibedo kene laboŋo cware. Pien Rwot doŋ ociko ni obed kit meno, en
kikome aye bicokogi kacel.
17En obolo kwir pigi, en kikome aye ma opoko botgi lobo kun pimo ki tel. Doŋ
bibedo megi matwal, gibibedo iye i kare pa yalwak ducu.
Icaya 35
Acoli Baibul
© 1985, Bible Society of Uganda.
1139
Kit ma jo pa Lubaŋa bidwogo kwede cen
1Lobo mutwo kacel ki tim bibedo ki yomcwiny, ature bituru iye calo leŋa.
2Ature bibedo iye calo jo ma cwinygi yom, kun giwero wer ki yomcwiny madwoŋ
twatwal; deyone bene bibedo dit mada calo got me Lebanon, bibedo ma mwonya
twatwal calo potti me Karmel ki Caron. Gibineno deyo pa Rwot, ki twer ma
Lubaŋawa tye kwede.
3 Wujiŋ; ciŋ jo ma badgi okwe, wumi jo ma coŋgi goro odok matek.
4Wuwac bot jo ma tye ki lworo i cwinygi ni, “Pe wubed lwor, wubed tek! Nen,
Lubaŋawa bikokowu, en biculo kwor i kom lukworwu. En bibino ci larowu.”
5 I kare meno lutowaŋ waŋgi biyabbe, jo ma itgi odiŋ bene itgi biyabbe.
6I kare meno luŋolo bipye malo calo til, ki jo ma te lebgi oto gibicako wero wer ki
yomcwiny. Pien pii bimwoco piny woko i dye tim, ki kulu bene piine bibedo ka
mol i lobo mutwo;
7kweyo ma mil amila bigolle woko doko kut, pii bibedo ka gunnye atata i lobo
mutwo likaŋ. Lum ki lagada bidoŋo madwoŋ twatwal, i kabedo ma yam too aye
bedo iye.
8Yo gudo madit bibedo kunnu, yo ma gibicako nyiŋe ni, “Yo Maleŋ.” Jo ma gin
lubalo pe gibilubo yo meno, jo mamiŋ pe bimiyo jo ma lubo yo meno rwenyo.
9Labwor mo pe bibedo kunnu, lee mo mager bene pe bicito kunnu, pe tye mo ma
gibinoŋo kunnu; ento jo ma doŋ gikokogi aye bilubo yo meno.
10Jo ma Rwot okokogi bidwogo cen i Cion, gibibino ma noŋo giwero wer licur.
Yomcwiny ma ri nakanaka pe birwenyo ki i wigi, gibibedo maber ki yomcwiny
madwoŋ, cwercwiny ki cur ma yam gubedo kwede doŋ bia woko ki i cwinygi.
Icaya 36
Jo Aciria guoto mony i kom Jerucalem
(2 Luker 18.13-37;2 Tek 32.1-19)
1I mwaka me apar wiye aŋwen me loc pa kabaka Kejekia, en aye Cenakerib
kabaka me Aciria obino kwede ka lweny i kom gaŋi ducu me Juda ma girumogi ki
cel gogo, ci omayogi ducu.
2Kabaka me Aciria ocwalo Larabcake bot kabaka Kejekia i Jerucalem, kun
Larabcake a ki i Lakic ki dul mony madit twatwal. Ci ocito ocuŋ i ŋet yo pii ma
mol ki i joro ma malo, i yo gudo ma cito i poto pa Lalwok-boŋo.
3Jo adek me Juda cutcut gubino me rwatte kwede: Eliakim wod pa Ilkia, ma en
aye ladit ma loyo jami ma i ot pa kabaka, kacel ki Cebna ma karan, ki Joa wod pa
Acap, laco lok matimme.
4Larabcake owaco botgi ni, “Wuwac bot Kejekia ni, ‘Kabaka madit, kabaka me
Aciria, owaco kuman ni, In igeno gin aŋo?
Acoli Baibul
© 1985, Bible Society of Uganda.
1140
5In itamo ni lok me dog noŋo bedo rom ki ryeko me lweny ki mony madit me
loyo lwennye. In kombeddi ijeŋŋe i kom aŋa, mumiyo ijemo woko i koma-ni?
6 Nen, kombeddi iloko Ejipt odoko odoo ma’ ijeŋŋe i kome, kun en lagada ma otur
otyer woko, ma bituco ciŋ dano mo ma ojeŋŋe i kome. Meno kit ma Parao kabaka
me Ejipt bedo ka timo kwede jo ducu ma gijeŋŋe i kome.”
7Ento ka wuwacca ni, “Wan wajeŋŋe giwa i kom Rwot ma Lubaŋawa,” pe en aye
wan jogine ma i wi godi, ki keno tyerre, ma Kejekia doŋ omukogi woko, kun waco
bot jo Jerucalem ki Juda ni, “Wubiworo Lubaŋa i nyim keno tyer man ma i
Jerucalem?”
8Koŋ ijeŋ gin me camme ki laditta kabaka me Aciria! An abimiyi aguragura alip
aryo, ka ce in ki tuŋ boti bene itwero noŋo lubed i wigi.
9In itwero dwoko ladit lweny acel mo cen ki i kin lutic pa laditta matinone, ka ce
ijeŋŋe i kom Ejipt pi gadigadi lweny ki wegi aguragura?
10Dok bene in itamo ni abino ka lweny i kom kabedo man wek atyek woko laboŋo
twero pa Rwot? Wai Rwot aye ma owacca ni, “Cit icilweny i kom lobo man ityek
woko yo!”
11Cutcut Eliakim ki Cebna, ka Joa guwaco bot Larabcake ni, “Walegi ilok ki wan
luticci i leb Aram, pien wawinyo. Pe ibed ka lok kwedwa i leb Juda ma lwak ma
gitye i wi cel bene giwinyo.”
12Ento Larabcake ogamo doggi ni, “Itamo ni rwoda ocwala ka loko lok magi bot
laditwu ki botwu keken bo, pe bot lwak ma gubedo i wi cel bene, ma gin kacel ki
wun gukemo can me camo cetgi kengi ki mato lacgi?”
13Larabcake ocuŋ ocako daŋŋe ki dwan maloŋo i leb Juda ni, “Wuwiny lok pa
kabaka madit, kabaka me Aciria!
14Kabaka owaco ku man ni, ‘Pe wuwek Kejekia obed ka bwolowu, pien en pe
bitwero larowu.
15Pe wuwek Kejekia omiwu wujeŋŋe i kom Rwot kun wuwacci, “Rwot aye
bilarowa, gaŋ man pe gibimiyo i ciŋ kabaka me Aciria.”
16Pe wubed ka winyo lok pa Kejekia; pien man aye lok ma kabaka me Aciria
owaco, ni meno wuyub lok me kuc kweda, ci wukatti woko bota; kit meno ŋat
acel acel bicamo nyig olok ma i potone, ŋat acel acel bicamo nyig odurone, ki ŋat
acel acel bimato pii ma i taŋine kikome;
17nio ka abiterowu wa i lobo ma rom ki mewu-ni, lobo ma ceko kal ki koŋo vino,
lobo ma miyowu kwon, ma tye iye poto olok-gu.
18Wugwokke, pe wubed ka winyo lok pa Kejekia ma tye ka bwolowu marac kun
wacci, “Rwot bilarowa.” Tye Lubaŋa pa lurok mo ma yam olaro lobone ki i cin
kabaka me Aciria?
Acoli Baibul
© 1985, Bible Society of Uganda.
1141
19Lubaŋa pa jo Kamat ki Arpad gitye kwene kaa? Lubaŋa pa jo Ceparvaim gitye
kwene? Gin yam gularo Camaria ki i ciŋa bo?
20Lubaŋa me lobo mene ki i kin lubaŋa ducu ma gitye ki lobogi, ma yam koŋ olaro
lobone ki i ciŋa mono, mumiyo wutamo ni Rwot bilaro Jerucalem ki i ciŋa-ni?’ ”
21Ento lwak ducu guliŋ aliŋa, pe gudokke iye lok mo kadi ki acel, pien onoŋo
kabaka ociko ni, “Pe wubigamo doge.”
22Lacen Eliakim wod pa Ilkia ma en aye ladit ma loyo jami ma i ot pa kabaka,
kacel ki Cebna ma karan, ki Joa wod pa Acap ma laco lok ma timme guyeco
boŋŋigi gucito kwede wa bot Kejekia, gutitte lok ducu ma Larabcake owaco.
Icaya 37
Kabaka openyo tam ki bot Icaya
(2 Luker 19.1-37; 2 Tek 32.20-23)
1Ka kabaka Kejekia owinyo, ci oyeco boŋŋine woko, ocako umme ki boŋo cola,
ocito kwede wa i ot pa Rwot.
2Ci ooro Eliakim ma lalo jami ma i ode, kacel ki Cebna ma karan, ki ajwagi pa
Lubaŋa ma guteggi ma guumo komgi woko ki boŋo cola, ocwalogi guwoto bot
Icaya wod pa Amoj, ma lanebi.
3Guwaco bote ni, “Kejekia owaco kuman ni, ‘Tin piny doŋ oloyowa woko,
gibiburowa, lewic omakowa mada. Latin doŋ obino i yo nyodo, ci tek me
nywalone aye peke.
4Gwok nyo Rwot Lubaŋani doŋ otyeko winyo lok pa Larabcake, ma laditte
kabaka me Aciria ocwale kwede ka nywaro Lubaŋa makwo-ni, ci bimiyo Rwot
Lubaŋani juko lokke. Pienno, tin legani malo pi jo ma gubwot, ma gudoŋ-ŋi.’ ”
5Ka lutic pa kabaka Kejekia guo bot Icaya.
6Icaya owaco botgi ni, “Wuwac bot laditwu ni, ‘Rwot owaco kuman ni, pe ibed ki
lworo mo pi lok ma iwinyoni ma lutic pa kabaka me Aciria gubedo ka yeta kwede.
7Nen, abiketo cwiny mo i iye, ci biwinyo lok mo ma oywek, ci dok woko wa i lobo
tugi; ci abimiyo gineko en woko ki pala lucwan ki i lobo tugi kunnu.’ ”
8Ka Larabcake odok, ci onoŋo kabaka me Aciria tye ka lweny i kom Libna; pien
onoŋo owinyo ni kabaka otyeko a woko ki i Lakic.
9Ka ce kabaka owinyo lok i kom Tiraka kabaka me Etiopia, ni otiŋo yo me bino ka
lweny i kome, en dok ocwalo lukwena bot Kejekia kun wacci,
10“Wubiwaco bot Kejekia kabaka me Juda kit man ni, ‘Pe iwek Lubaŋani ma
igeno-ni obwoli ni pe ebimiyo Jerucalem i ciŋ kabaka me Aciria.
11Nen, doŋ ityeko winyo gin ma kabaka me Aciria otimo i kom lobo ducu. Iwinyo
kit ma en otyekogi kwede woko, ci in kono ibibwot niŋniŋ?
Acoli Baibul
© 1985, Bible Society of Uganda.
1142
12Kwarowa yam gujwero gaŋi Gojan, Karan ki Recep, ci guneko jo Eden ma onoŋo
yam gibedo i Telacar, ento jogigi mo pe olarogi.
13Luker ma giloyo gaŋi magi gitye kwene? Kabaka me Kamat, ki me Arpad,
kabaka me Ceparvaim, ki me Ena kacel ki me Iya, gin ducu kombeddi gitye
kwene?’ ”
14Kejekia ogamo waraga ki i ciŋ lukwena-nu ci okwano. Ka oa ocito i ot pa Rwot,
ci oyaro waraga meno woko i nyim Rwot.
15Kejekia olego Rwot ni,
16 “Ai Rwot Lubaŋa me mony, Lubaŋa pa Icrael, ma ibedo i wi komkerri ka wi
lukerubi; in keni giri aye ibedo Lubaŋa ma iloyo dul lobo mapatpat ducu ma i wi
lobo. In aye ma iketo polo ki lobo.
17Tim ber icik iti iwinywa, ai Rwot, yab waŋi inenwa, dok bene iwiny lok ducu ma
Cenakerib ocwalo kun ŋalo kwede Lubaŋa makwo.
18Ada, ai Rwot, waŋeyo ni luker me Aciria guneko rok ducu ma omiyo lobogi doŋ
noŋo,
19dok bene guwaŋo lwak jogigi wo ko ki mac; pien onoŋo gin pe Lubaŋa kikome,
gin tic me ciŋ dano, yen ki got-gu, mumiyo gityekogi woko.
20Mumiyo kombeddi doŋ, ai Rwot Lubaŋawa, larwa ki i ciŋe, wek ker ma I WI
lobo ducu guŋe ni in giri aye ibedo Lubaŋa keni.”
Lok ma Icaya owaco bot kabaka
(2 Luker 19.20-37)
21Icaya wod pa Amoj odwoko lok bot kabaka Kejekia kun wacce ni “Rwot Lubaŋa
pa Icrael owaco kuman ni, Atyeko winyo legani ma icwalo bota pi Cenakerib
kabaka me Aciria.
22Man aye doŋ lok ma Rwot owaco i kome ni, ‘Jo Cion gicayi calo nyako ma obedo
ka cayi kun jeri; jo Jerucalem bene gicayi, calo nyako ma tye ka yeŋo wiye ki i
ŋeyi.’
23“In icayo aŋa, aŋa mono ma iyetoni? Imoro dwani i kom aŋa, ma itiŋo waŋi ki
wakke-ni? I kom ŋat Maleŋ me Icrael kulu!
24In aye ma imiyo lukwenani giŋalo Rwot, dok iwaco ni in iito malo i wi godi kun
itye ki lwak gadigadi lwennyi, nio wa malo i wi got Lebanon. Iwakke bene ni
itoŋo yadi cedar maboco ki kunnu woko ki yadi ciprec mabecone mada-ni: dok
iwaco ni, ‘Adonyo bene i buŋana ka mabor, ka ma yadi oculle iye likiŋ.
25Akwinyo waŋ pii, amato pii pa lurok; anyono lobo Ejipt, atwoyo pii ma i jaŋ
kulu Nail ducu.’
Acoli Baibul
© 1985, Bible Society of Uganda.
1143
26“ ‘In peya iwinyo bo ni atyeko yubo wa con kuca? Gin ma atye ka timo
kombeddi yam ayubo tamma wa i kare macon ca, ni in myero itur gaŋi ma gicelo
ki cel gogo, ilokgi odok obur ma odurre lipim
27kun jo ma gibedo iye gidoko goro: cwinygi oballe, lewic omakogi, gudoko
macalo ginapita ma i poto gicalo lum alita,’ gicalo lum ma otwi i wi ot ma obwarre
woko ma pud otwi atwiya.
28‘Ento aŋeyo bedoni piny, ki citoru woko ki donyoni i ot ki jennyeni i koma.’
29Pien ibedo ka jennye i koma ki akemo, lok me nyatteni bene otyeko donyo i ita,
mumiyo abirwako golina i umi, abiketo tolla i doggi, abidwoki cen i yo ka ma yam
iwok ki iye.”
30Lacen Icaya owaco bot kabaka Kejekia ni, “Man aye gin ma binyuto gin ma
bitimme. I mwaka man ki i mwaka ma lubo wubicamo cam ma otwi kene, ento i
mwaka me adekke wubicoyo kodi, dok wubikayo kac, wubipito olok, dok bene
wubicamo nyige.
31Jo ma, bibwot, ma gibidoŋ i ot pa Juda, gibibedo macalo yat ma oguro lwite
odonyo piny i ŋom, dok ma nyako nyige lamalo.
32Pienno jo ma gudoŋ gibikato woko ki i Jerucalem, lwak jo mubwot gibikato
woko ki i wi got Cion. Man bitimme pi nyeko ma Rwot me mony tye kwede piwu.
33“Pienno Rwot owaco lok kuman i kom kabaka me Aciria ni, En pe bidonyo I gaŋ
man, pe bibayo atero mo iye, pe binyiko cok kwede ki kwot pe bene bitoro cel
lobo me rumone:
34En bidok cen ki ŋeye kun lubo yo ma yam en obino kwede, pe bidonyo i gaŋ
man, Man lok pa Rwot kikome.
35An abilweny pi gaŋ man me larone pira kena ki pi laticca Daudi.”
36I dyewor meno lamalaika pa Rwot ocito, oneko jo Aciria alip miya acel ki
pyeraboro wiye abic ki i gonygi. Ka dano gua malo odiko con nen gunoŋo kom jo
Aciria muto oradde lirat.
37Cenakerib ka baka me Aciria ocako a ocito, odok wa i gaŋŋe ci obedo i Nineve.
38Ka yam en tye ka miyo woro i ot pa lubaŋane Nicirok, ci awobene, Adramelek ki
Carejer guneke woko ki pala lucwan, ci guriŋo woko gularo komgi wa i Ararat.
Wode Ecar-kadon aye oleyo ka tyene.
Icaya 38
Two pa kabaka Kejekia ki cagge
(2 Luker 20.1-11; 2 Tek 32.24-26)
Acoli Baibul
© 1985, Bible Society of Uganda.
1144
1I kare meno two omako Kejekia ma onoŋo cok to woko. Lanebi Icaya wod pa
Amoj ocito bote owacce ni, “Rwot owaco ku man ni, ‘Yub odi obed maber pien
ibito woko, twoni pe bicaŋ.’ “
2Kejekia oloko waŋe i kom kicika ot olego Rwot,
3kun wacci, “Tim ber, ai Rwot, koŋ ipo, inen kit kwo ma abedo kwede i nyimi, kun
abedo ŋat ma geni, alubi ki cwinya ducu, kun abedo ka tiyo gin ma nen maber i
waŋi.” Ci Kejekia ocako koko matek twatwal kun cwinye cwer.
4Cutcut lok pa Rwot dok obino bot Icaya kun wacce ni,
5“Cit iciwac bot Kejekia ni, Rwot Lubaŋa pa kwarowu Daudi owaco kuman ni,
‘Atyeko winyo legani, dok bene aneno pig waŋi; nen, abimiyo dok pud ibedo i
lobo pi mwaka apar wiye abic.
6Abilari kacel ki gaŋ man ki i cin kabaka me Aciria, dok bene abigwoko gaŋ man.’
7“Man larien ma binyuto ni Rwot bitiyo gin ma otyeko ciko pire:
8En bicoro tipo cen dok cen tyen apar i kom gin me poro cen pa Akaj.” Tipo cen
bene odok cen tyen apar kulu ma onoŋo okato i kom gi-porone.
9I Kare ma doŋ Kejekia ocaŋ ki i twone, ocako coyo wer man me pako Lubaŋa:
10Yam onoŋo atamo ni abito ma noŋo pud atektek, atamo ni onoŋo doŋ icwala
woko i lobo pa jo muto, ka cito ka bedo kunnu doŋ matwal, kun pe aneno ŋeya.
11Onoŋo yam atamo ni pe doŋ abineno Rwot, i lobo pa jo makwo; pe dok abineno
dano mo, ki i kinjo ducu ma gibedo i wi lobo.
12Doŋ onoŋo giputo kwona woko, gitero ka mabor, calo kema pa lakwat ma
giputo woko, adolo kwona woko calo lacwe-boŋo ma odolo, ma oŋolo woko ki i
kom yat lacwe-boŋo. Rwot, onoŋo doŋ imiyo kwena-ni ogik woko, cakke odiko o
kwede wa i dyewor.
13Akok dyewor benebene pi kony kun atye ki arem madit twatwal; en turo
cogona woko ducu calo labwor. Rwot, onoŋo doŋ imiyo kwena-ni ogik woko,
cakke odiko o kwede wa i dyewor.
14Dwana onoŋo doŋ winnye calo lakalagwec ma kok, nyo owalu, onoŋo doŋ akok
calo akuri. Waŋa onoŋo doŋ ojony woko ki ne no malo, giuna doŋ marac; ai Rwot,
lara do!
15An kone dok atwero loko gin aŋo? Pien oloko kweda, dok en kikome aye ma
omiyo man otimme, i dyewor pe anino wacel, pi cwercwiny ma onoŋo atye
kwede.
16Ai Rwot; dano bedo kwo pi gin magi, an gira kwona ocuŋ i komi keken; caŋa
woko wek abed kwo.
Acoli Baibul
© 1985, Bible Society of Uganda.
1145
17Nen cwercwiny madit ma onoŋo atye kwede, miya iye kuc; in aye ilaro kwona
ki i dog bur me to, pien ibolo balla woko ducu yo tuŋ i ŋeyi.
18Pien pe tye ŋat mo i lobo pa jo muto, ma twero paki kun pwoyi bene; jo ma
donyo piny i lyel pe dok gitye ki gen i kom adani.
19Dano makwo aye twero pwoyi, kit macalo an tin apwoyi kwede-ni; won litino
tito ki litinone, kit ma in igenne kwede.
20Rwot doŋ cok lara, wabigoyo naŋa ki opuk-gu ci wapaki kwede, wabiwero wer
me paki i odi ka ma giwori iye, pi kare me kwowa ducu.
21Icaya onoŋo owaco bot kabaka ni gilun nyig oduro ci gimwon i waŋ odekene,
wek burre ocaŋ woko.
22Kabaka Kejekia onoŋo openyo ni, “Kit lanen aŋo ma nyuto ni abicito i ot pa
Rwot?”
Icaya 39
Kejekia ojolo lukwena ma gua ki i Babilon
(2 Luker 20.12-19; 2 Tek 32.27-31)
1I kare meno kabaka me Babilon, Merodak-baladan wod pa Baladan, owinyo ni
kabaka Kejekia kome lit; ci owcalo lukwena gutero waraga kacel ki mot bote,
pien onoŋo doŋ bene owinyo ni twone ocaŋ woko.
2Kejekia ojologi maber, ocako nyuto botgi or kano Limme ducu; guneno ryal ki
jabu, aŋwece, moo me wel, ki ot kano jami lwennye ducu, onyuto botgi gin ducu
ma onoŋo tye i ot kano jami mere. Pe tye gin mo ma odoŋ ma en pe onyuto botgi
ma onoŋo tye i ode ki i lobo ducu ma onoŋo tye i te locce.
3Lacen lanebi Icaya obino bot kabaka Kejekia, openyo ni, “Jo-nu guwacci lok aŋo?
Gin kono gua ki kwene?” Kejekia ogamo ni, “Gua i lobo mabor, gua wa i Babilon.”
4Icaya dok openye ni, “Guneno gin aŋo ki i odi?” Kejekia ogamo ni, “Gutyeko neno
jami ducu ma tye i oda; pe tye gin mo ma odoŋ ma tye i odi kano limma ma pe
anyuto botgi.”
5Icaya dok owaco bot kabaka ni, “Koŋ doŋ iwiny lok ma Rwot me mony owaco:
6Nen ba, kare doŋ cok romo, ma jami ducu ma i odi, ki ma yam kwarini gukano
nio wa onyoo, gibiterogi woko wa i Babilon; pe tye gin mo ma bidoŋ kadi ki acel,
man Rwot ma owaco.
7 Ki awo beni mogo bene, ma in inywalogi, gibiterogi woko bene, gibikolo mangi
woko, ci gidoko lutic i gaŋ kal me Babilon.”
8Kabaka Kejekia oniaŋ ni kuc bibedo tye i kare me locce laboŋo alokaloka mo,
meno aye gin mumiyo en owaco bot Icaya ni, “Lok pa Rwot ma iwaco-ni ber
mere.”
Acoli Baibul
© 1985, Bible Society of Uganda.
1146
Icaya 40
Lok maber pi Cion
1Wukwe cwiny lwakka, wukwe cwinygi! Man lok ma Lubaŋawu owaco.
2Wucuk cwiny jo Jerucalem, wuwac botgi ni, karegi me bedo opii doŋ ogik woko,
doŋ gityeko timo kica botgi i kom balgi ducu. Can ma Rwot oketo i komgi obedo
dit mada, rom ki bal ma gutimo tyen aryo kulu.
3 Dwan dano mo ma daŋŋe i tim ni, “Wuger yo pa Rwot, wutir yone ocuŋ atir i
tim aroo pi Luban awa.
4Luŋ ducu gibitoro woko, godi ki cere ducu gibidwokogi woko piny, ka ma
ogonne gibitiro cuŋ atir, dok yo ma obedo burbur gibipiro woko.
5Deyo pa Rwot doŋ binen ka maleŋ, dano ducu bineno kacel, pien Rwot kikome
aye ma doŋ owaco.”
6 Dano mo tye ka waco ni, “Daŋŋe!” Cutcut agamo ni, “Imito adaŋŋe niŋniŋ?” Gin
mo ducu ma tye ki kom obedo calo lum, berre ducu rom ki ber pa ature me tim.
7Lum ner, ature bene o woko, ka Rwot okuto iye ki yweyone; ada, dano mere
gical ki lum.
8Lum ner, ci aturene o woko, ento lok pa Lubaŋa bedo matwal.
9In Cion ma ikelo lok maber, it malo i wi got mabor. In Jerucalem ma itito lok
maber-ri, med dwani malo ki tek, med dwani malo, pe ilwor. Wac bot jo ma bedo
i gaŋ me Juda ni, “Wunen Lubaŋawu ba!”
10 Wunen Rwot Lubaŋawu tye ka bino ki tek, bade aye ma tye ka loc pire; nen,
baka cicee tye bote, cul me ticce bene tye i nyime.
11 En bikwayo romine calo lakwat, bitiŋo litino romine i bade, en bitiŋogi i kore,
ci mako litino romi ma dot, peyogi motmot.
Pe tye gin mo ma giromo poro ki Lubaŋa pa jo Icrael
12Aŋa ma yam koŋ opimo pii i dye ciŋe, dok ma opimo polo ki ciŋe? Aŋa ma ojobo
apwa me lobo ci oonyo i gi-pimo jami, nyo ma yam opimo godi i mijan, ki ka ma
obedo cerecere i ratili?
13 Aŋa ma yam koŋ obedo ka telo Cwiny Rwot, nyo aŋa ma yam koŋ obedo ka
miye tam macalo lapwony mere?
14Aŋa ma yam koŋ Rwot onoŋo tam ki bote, nyo aŋa ma opwonye ki ŋolo kop
atir? Aŋa ma yam koŋ opwonye me medo ŋecce, nyo ma onyutte yo me bedo ki
niaŋ matut?
15Nen rok ducu rom ki pii ma oton kicel i agulu, dok gikwanogi macalo apwa ma
tye i mijan; nen, en tiŋo cula woko ki i dye nam calo gin matidi mo.
Acoli Baibul
© 1985, Bible Society of Uganda.
1147
16Yen ducu ma gitoŋo ki i buŋa me Lebanon, pe romo waŋo gitum awaŋa, lee ma
tye iye bene nok, pe giromo me atyera bot Lubaŋa.
17Rok ducu pe gin mo i nyime, gin ducu pe gubedo gin mo ki tun bote, gin ducu
mwa.
18 Doŋ ibiporo Lubaŋa ki aŋa, nyo itwero poro calle ki kit cal aŋo?
19Cal jok ma gitwako atwaka, latet t wero twakone, layub jabu mwono kome
woko ki jabu, dok tiyo nyor ryal pire.
20Ŋat ma can odiyo adada, yero yat matek ma pe top me gityer, yenyo lapac ma
ladiro, wek opane cal apaya, ma pe dok giromo kwanyone ki ka ma giketo iye.
21Pe wuŋeyo bo? Yam peya wuwinyo? Yam onoŋo pe gitito botwu pire con? Peya
wuniaŋ nia wa i acakki keto lobo?
22ŋat ma bedo i wi komkerre malo en aye ma oketo, en bedo wa malo twatwal i
ŋe pol, jo ma bedo piny i lobo ginen matino calo ocene. En ryeyo polo calo boŋo
kicika, dok yaro bene calo kema me bedo iye.
23En miyo luloc me lobo gidoko gin ma konygi pe, en dwoko rwodi ducu me lobo
woko piny lirwap.
24Gin gubedo calo ginapita ma pud gipito apita, ma pud gicoyo acoya kun guryeyo
Lwitgi pud aryeya i ŋom, ma ka Rwot ocwalo yamo i komgi ci giner woko; ka ce
yamo lapiru okodo i komgi, ci tiŋogi calo cuŋ kal terogi woko.
25Doŋ wubipora ki aŋo mono, wek abed cal kwede? Man peny ma ŋat Maleŋ
openyo.
26Koŋ wutiŋ waŋwu malo wunen polo, aŋa ma oketo jami magi? ŋat ma telo
monygi, ŋeyo welgi ducu, dok bene lwoŋogi ki nyiŋgi. Tekone dwoŋ twatwal,
meno aye gin mumi yo mo ki i kingi pe rwenyo.
27Piŋo it ye ka koko, in Yakobo? Piŋo kono it ye ka waco ni, Rwot pe neni, in
Icrael, kun iwaco ni Lubaŋa tika pe tye ka paro piri?
28Pud pe wuŋeyo bo? Yam peya wuwinyo? Rwot en Lubaŋa ma bedo nakanaka,
en aye ma oketo wi lobo ducu. En pe ol, pe bene doko goro; ŋecce tut ma pe
wacce, kadi tato tere bene pe twerre.
29En miyo tek bot jo magoro, dok bene medo tek bot ŋat ma tekone odok woko
piny.
30Kadi ki awobe bene gitwero doko goro, gitwero ol bene ma giromo poto woko
piny;
31ento jo ma neno bot Rwot, teko bidwogo cen i komgi. Gibituk gicito malo calo
ocur, gibiriŋo ma pe giol, gibibedo ka wot nakanaka ma komgi pe biloc.
Icaya 41
Acoli Baibul
© 1985, Bible Society of Uganda.
1148
Rwot ocikke pi konyo jo Icrael
1Wuliŋ mot, wuwiny lokka, wun lobo ma tye i dog nam; wek rok ducu gulim tek
manyen; gucak bino wek gulok lokgi. Myero wan ducu wanyiku cok wek wanolu
kop i kinwa kekenwa.
2Aŋa ma otugo ŋat ma oa ki yo tuŋ wokceŋ, ma loyo lweny i kabedo ducu ma en
woto iye? Aŋa ma miyo rok mapol i ciŋe, ka doŋ nyono luker maditodito woko i
te tyene piny? Pala lucwanne miyo dano gidoko calo apwa, aterone nekogi, tiŋogi
woko calo cuŋ kai ma yamo tero.
3Ryemogi, ci kato i nyimgi ki kuc, ma noŋo dwir mada, kun tyene pe gudo piny.
4Aŋa ma omiyo gin man otimme? Aŋa ma omiyo lwak jami mapatpat ma
kombeddi tye-ni obedo tye kit macalo kombeddi tye kwede-ni nia i acakki piny?
An Rwot aye abedo mukwoŋo nia i acakki piny, an Rwot Lubaŋa abibedo tye
bene i agikki piny.
5Lobo ma tye i dog nam doŋ guneno gin ma atiyo, lworo omakogi, komgi obedo
ka myel amyela; gin ducu doŋ gubino gunyiko cok.
6Dano acel acel konyo lawote, kun waco bot ominne ni, “Di cwinyi!”
7Lapac cuko cwiny latet jabu, ŋat ma yubo kom cal apaya wek obed pwot cuko
cwiny ŋat ma goyo agoya i kom got ki nyono, kun waco ni, “Gin meno ma
gimwononi ber”; ci giguro cal meno woko matek ki cumar wek pe dok oput woko.
8 Ento in laticca Icrael, in Yakobo ma doŋ atyeko yeri, lakwar Abraim ma en ŋat
ma amaro;
9in ma ceŋ akeli ki i agikki lobo, nen alwoŋi ki i gul ka mabor adada, kun awacci
ni, “In laticca, doŋ atyeko yeri, dok bene pe abiboli woko cen.”
10Pe ilwor, an atye kwedi, cwinyi pe opoti, pien an Lubaŋani; abimiyi tek, dok
abikonyi, abimaki ki ciŋa lacuc, ma miyo aloyo lukworra-ni.
11Wunen, jo ducu ma kiniga omakogi i komwu, gibimiyo lewic makogi, dok alee
bene twodogi woko; jo ma pyem kwedwu, wun jona, gibidoko calo gin ma
konnye pe, ci gito woko.
12Wubiyenyo jo ma lwenyo kwedwu, ento pe wubinoŋogi: jo ma bicobo mony i
komwu, gibidoko calo gin ma konnye pe.
13Pien an a Rwot Lubaŋawu, doŋ amako ciŋwu ma lacuc woko likiŋ; an atye ka
waco botwu ni, “Pe wulwor, an abikonyowu.”
14Pe ilwor Yakobo, kadi bed ibedo calo kwidi, pe wulwor, wun jo Icrael, kadi
wugoro mada! Abikonyowu, Rwot ma owaco; ŋat ma bikokowu en aye ŋat Maleŋ
me Icrael.
Acoli Baibul
© 1985, Bible Society of Uganda.
1149
15Nen, abimiyo wudoko dul me dino kal, mapek, dok manyen, ma dino kal maber
twatwal; wubidino godi ci wuŋinyogi woko, dok wubiloko lobo ma gubedo cere
gidoko calo cuŋ bel.
16Wubipyetogi, ci yamo bitiŋogi woko, yamo lapiru me kot bikeyogi woko atata.
Ento wun wubibedo ki yomcwiny i Rwot; wubiwakke bene mada pi ŋat Maleŋ me
Icrael.
17Ka ce lucan kacel ki jo ma piny obwoyogi gibiyenyo pii me amata, kun pii pe
nen wacel, ma noŋo dwangi otwo dok ma lebgi omoko woko likaŋ, an Rwot
abiwinyo legagi ci abidok iye bene, an Lubaŋa pa Icrael pe abitenyogi ata.
18Abimiyo pii mol i wi godi ka ma pii pe iye, pii bibedo ka gunnye agunya ki piny i
luŋ-gu; abimiyo pii poŋ i dye tim ka ma yam otwo woko, waŋ it doŋ bibedo tye i
lobo mutwo.
19Abimiyo yadi cedar doŋo i dye tim, ki okuto lacari ki yadi matino ma ŋwecgi
kur, ki yaa; Abiketo yadi culle doko buŋa i dye t im ka ma yadi pe iye, yadi ciprec
kacel ki k it yadi mukene mapatpat.
20Dano gibineno wek guŋe ni, Rwot Lubaŋa Maleŋ pa Icrael aye omiyo kit gin
man otimme: gin gibitamo pire mtot lacen giniaŋ ni, Rwot aye ma tye ka timo
man.
Rwot Lubaŋa otemo lwak lubaŋa me rok mukene
21Rwot Lubaŋa mna en kabaka pa jo pa Yakobo owaco ni, “Wun lwak lubaŋa pa
lurok, wunyut lok ma wutye kwede, dok wukel pidowu mogo matek bota.
22Wubin wunyut botwa gin ma bitimme i anyim. Doŋ wutit bot lwak gin ma yam
otyeko timme woko, wek koŋ watam; wutittiwa gin ma bia ki i kom gin ma doŋ
otyeko timme-nu; wek wan bene waniaŋ i lok ma bi timme.
23Wutittiwa gin ma bitimme i anyim, wek omi waye ni wun wubedo lubaŋa. Koŋ
wutim gin maber nyo marac, ma poto cwinywa ma miyo bene lworo makowa.
24Wun pe wugin mo kadi ki acel, gin ma wutiyo-gu ducu konnye pe; jo ma yerowu
doko gin me kwer ki tuŋ bota.
25Doŋ atyeko tugo ŋat ma bedo i lobo ma yo tuŋ acam ci en bene obino; atuge me
bino ka lweny kun oa ki i yo tuŋ wokceŋ; en binyono luloc woko piny ki tyene
calo nyono coto, calo lacwe agulu ma nyono lobo me ticce; en bilwoŋo nyiŋa.
26Aŋa ma yam otito botwa lok macon ni waŋe, nyo ma otito botwa con ni lok
macalo man bitimme, wek waye ni en oloko lok ma tye atir dok ada? ŋat mo ma
otito botwa pe, dok bene ŋat ma otuco pe, pe tye ŋat mo ma owinyo ka wubedo
ka loko gin mo.
27An Rwot aye akwoŋo tito lok man bot jo Cion, dok bene acwalo lakwena ocito i
Jerucalem wek otit lok maber bot jo ma bedo kunnu.
Acoli Baibul
© 1985, Bible Society of Uganda.
1150
28Ento ka aŋiyo piny aneno gin lwak lubaŋa-gu, pe anoŋo mo acel ma twero miyo
tam, ma twero dok i peny ma apenyo.
29Nen, gin ducu konygi pe, ticgi ma gitiyo ducu mwa; calgi ma gitiyo ki mola ma
giliyo, ducu mwa calo yamo.”
Icaya 42
Latic pa Rwot
1 Rwot owaco ni, “Nen, laticca ma an akonyo, ma an kikoma aye ayero ma cwinya
yom i kome. Doŋ atyeko keto cwiny Maleŋ i ko me, en doŋ bikelo ŋolo kop atir
bot jo me rok ducu.
2En pe bikok dok pe bidaŋŋe kun ilo dwane malo, pe gibiwinyo dwane i waŋa yo;
3en pe bituro lagada ma okak, dok pe bineko mac tara ma Lyel niminimi; en
bikelo ŋolo kop atir ki gen.
4En bibedo ki gen nakanaka ma cwinye pe balle nio ka doŋ omiyo ŋolo kop atir
oromo lobo ducu; lobo ma i dog nam ducu gitye ka kuro cikke.
5 Rwot Lubaŋa ma oketo polo, ka doŋ oryeyo ocuŋ atir, ma oyaro wi lobo ki jami
ma tye iye ducu, ma omiyo yweyo bot jo ducu ma bedo iye, ki kwo bot jo ducu ma
woto iye, en owaco kuman ni,
6 “An Rwot, doŋ atyeko lwoŋi me bedo ki kit ma atir, amako ciŋi, dok bene agwok
i: doŋ atyeko miyi woko bot lurok macalo gicikke, me bedo ceŋ ma menyogi.
7In aye ibiyabo waŋgi, wek igonygi woko ki i mabuc ka ma gitweyogi iye, wek
bene ikwanygi wo ko ki i piny macol ka ma onoŋo gibedo iye.
8An nyiŋa Rwot, pe amiyo deyona bot ŋat mo mukene, kadi wa pak ma gipaka
kwede bene pe abimiyo bot cal jogi ma gipayo apaya.
9Nen, gin mukwoŋo ma yam atito pire doŋ otimme woko, kombeddi atito botwu
pi gin manyen; ma pud peya ocako timme.”
Wer me pako Rwot
10Wuwer wer manyen me pako Rwot, wupake wun lobo ducu! Wek nam omor
kacel ki jami ducu ma tye iye, lobo ma tye i dog nam ki jo ducu ma bedo iye.
11Tim aroo ki lwak gaŋi ducu ma tye iye myero gupak Rwot, jo Kedar ducu myero
gupake! Wek jo ma gibedo i Cela guwer pi yomcwiny, wek bene gudaŋŋe ki woo
ki i wi godi pi yomcwiny.
12Dano ducu ma gibedo i dog nam ka mabor, myero bene gupak Rwot, kun gimiye
deyo.
13Rwot cito ka lweny calo oteka lweny, akemone tugge calo dano ma lalweny, en
daŋŋe dok bene wo ki dwan maloŋo adada, ento nyuto tekke i kom lukworre.
Rwot ocikke me konyo jone
Acoli Baibul
© 1985, Bible Society of Uganda.
1151
14Lubaŋa owacci, “Aliŋ aliŋa doŋ pi kare malac twatwal, abedo ka diyo cwinya
kun pe agamo dog jona; kombeddi doŋ abicako yelle pigi, myero doŋ acak omo
cwinya ki yweyo calo dako ma tye ka colle ki arem me nywal.
15Abibalo lobo ma obe to godi godi kacel ki godi ducu, dok bene abimiyo gill ducu
ma otwi iye two woko; abimiyo kulu ma pii tye iye two tal woko likaŋ, abimiyo
pii two woko liweŋ ki i kabedo ducu ma yam pii logo iye.
16Abitelo lutowaŋ, i yo ma gin pe ŋeyo, i yo ma yam peya guwok ki iye, en aye
abipeyogi ki iye. Abimiyo colpiny ma-yam umogi woko-ni doko leŋo, ka ma
obedo burbur abipiro woko doko mapwot. Magi aye gin ma abitimo, pe
abitenyogi ata liyak.
17Dano ducu ma gigeno cal jogi ma gipayo apaya, gin jo ma waco bot cal jogi ni,
‘Wun aye Lubaŋawa,’ gibidwokogi cen ki lewic madwoŋ twatwal.”
Jo Icrael waŋŋi pe oyabbe i kare ma gipwonyogi
18Rwot dok owacci, “Wuwiny lokka wun ludiŋit, wun lutowaŋ bene wuyab
waŋwu, wek wunen piny.
19Tye ŋat mo ma wane oto calo waŋ laticca, nyo ite odiŋ calo it lakwena ma aoro-
ni? Aŋa ma waŋe oto calo waŋ danona ma doŋ otyeko dyero kwone pira, nyo ma
waŋe oto calo waŋ laticca an Rwot?
20Icrael neno jami mapol twatwal, ento pe keto cwinye me nenogi maber, ite tye
twolo ma romo winyo lok, ento pe winyo gin mo wacel.
21Pi kit ma atir pa Rwot, en mito ni giwor cikke, wek obed ki deyo.
22Ento man jo me rok ma doŋ giyakogi, dok gimayo limgi woko, gin ducu doŋ
gicikogi woko ki bur, gikanogi woko i ot mabuc; gudoko doŋ ginayaka pa dano
laboŋo ŋat ma larogi, gin doŋ mere ginayaka laboŋo ŋat mo ma waco ni, ‘Dwok
cen kakare!’
23Aŋa i kinwu ma biciko ite ka winyo lok man, aŋa ma biketo cwinye wek cwiny
pi kare ma tye anyim?
24Aŋa ma omiyo Yakobo i ciŋ ŋat ma oyake, ki Icrael i ciŋ luyak? Meno pe obedo
Rwot ma wan watimo bal i nyime-ni? Pe en aye Rwot ma gukwero lubo yo ma en
mito-ni; ma bene gukwero lubo cikke wokoni?
25Pi meno omiyo en ocoro Lyeto me akemone i komwa, ki tek me mony; macce
olyel oromo i lobolcrael ducu, ento wan pe wamedo ki niaŋ gin ma tye ka timme,
macce owaŋowa, ento pe waparo pire wacel.”
Icaya 43
Lubaŋa keken aye ma laro jone
1Kombeddi doŋ Rwot Lubaŋa ma oketo in Yakobo, ma ocweyo in Icrael, owaco
kuman ni, “Pe ilwor, pien doŋ atyeko koko in woko. An alwoŋi ki nyiŋi, in i mega.
Acoli Baibul
© 1985, Bible Society of Uganda.
1152
2Ka ibiwok ki i dye nam matut, abibedo kwedi, abigwoki; pii ma i kulu bene pe
bimwonyi; kadi ibiwot iwok ki i dye mac, pe ibiwaŋ, leb mac pe bigudo komi.
3Pien an a Rwot Lubaŋani, an ŋat Maleŋ pa Icrael ma lari. Abimiyo Ejipt calo lim
mo me koko in, Etiopia ki Seba bibedo gin ma giwili kwede.
4Pien in ibedo gin me wel mada bota, piri dit, dok amari adada, meno aye gin
mumiyo amiyo dano me koko in, dok amiyo rok mapatpat pi laro kwoni.
5Pe ilwor, an atye kwedi, abikwanyo likwayi woko ki yo tuŋ wokceŋ akelogi kany,
dok abicoko joni woko ki yo tuŋ potoceŋ adwokogi kany bene.
6Abiwaco bot jo ma tye yo tuŋ acam ni, ‘Doŋ wuweke,’ dok abiwaco bot jo ma tye
yo tuŋ acuc ni, ‘Pe doŋ wumedde ki make;’ wek awobena kacel ki anyirana
gudwog woko doŋ ki ka mabor, wek gua gudwog cen ki i lobo ducu.
7Gin jona, gilwoŋogi ki nyiŋa, an ma aketogi dok acweyogi wek guket deyo i
koma.” Jo Icrael gubedo caden pa Rwot
8Lubaŋa owaco kuman ni, “Wukel lwakka i kabedo me ŋolo kop. Waŋgi tye, ento
pe gineno piny; itgi tye, ento pe giwinyo loko
9Wek rok ducu gucokke kacel, mi dano ducu gucokke kunnu i ka ŋolo kop. Aŋa i
kingi ma twero tito lok man, ma twero nyuto botwa gin ma yam doŋ otimme wa
con? Myero gukel cadengi pi tito lok i komgi wek gulo lok, wek ka doŋ guwinyo
lok, gumok kacel ni lokke kakare dok ada.”
10“Wun jo Icrael, wun cadenna,” Rwot ma owaco, “wun wubedo luticca ma an aye
yam ayero, wek wuneya dok bene wuye an, wuniaŋ atir ni an aye Lubaŋa kena.
Cakke yam con lubaŋa mo pe obedo tye, dok bene pe doŋ mo bibedo tye ma
biluba.
11“An kena aye a Rwot, pe dok tye ŋat mo mukene ma twero larowu.
12An yam atito pire, alarowu dok atuco lokke Ka maleŋ bot dano, i kare ma onoŋo
lubaŋa mo ma welo pud pe i kinwu; wun bene wubedo cadenna,” Rwot ma
owaco.
13“An Lubaŋa, pud bene abimedde me bedo Lubaŋa nakanaka; pe dok tye ŋat mo
mukene ma twero larogi ki i ciŋa:
pe tye ŋat mo ma twero geŋa tiyo ticca.” A woko ki i lobo Babilon
14Rwot Lubaŋa pa Icrael ma larowu owaco kuman ni, “Me larowu, abicwale mony
i kom jo Babilon; gibituro rii me dogcel woko ducu, woo my yomcwiny pa jo
Kaldaya bilokke doko kumo.
15An a Rwot Lubaŋawu Maleŋ, an aye ma acweyowu wun jo Icrael, dok an
kabakawu.”
16Rwot yam oyabo yo i dye nam, en mumiyo yo obedo tye i dye pii ma katone tek
adada.
Acoli Baibul
© 1985, Bible Society of Uganda.
1153
17En opeyo dul mony matek twatwal okelogi ci onekogi woko, ki lwak gadigadi
kacel ki aguragura. Gin ducu gupoto piny ma pe dok giromo a malo, odiyogi woko
licwic calo mac tara ma gineko.
18En Rwot owaco ku man ni, “Wiwu myero doŋ owil woko i kom gin ma yam
otimme con twatwal, pe wubed ka tamo gin ma yam doŋ otimme woko con.
19Myero wucik waŋwu wunen gin manyen ma atye ka timone; kombeddi doŋ tye
ka timme. Wun pe wuneno ce? Abituco yo baro ki i dye tim, ki kulu bicako bedo
tye i tim aroo kunnu.
20Lee tim ducu gibiwora, too ki udu gibipaka; pien amiyo pii onen i dye tim ata, ki
kulu i tim aroo, pi miyo pii ki jona ma ayero wek gumati.
21Gin rok ma an aye acweyogi pira kena, wek guwer wer me paka.”
22Rwot owaco ni, “Ento in yam pe iwora, in Yakobo, onoŋo doŋ iol kweda woko,
in Icrael.
23Onoŋo doŋ pe ikelo romini ityero bota me gitum awaŋa, onoŋo bene pe doŋ
iwora ki gitummi. Anbene pe abedo ka yeli pi gitum, pe bene abedo ka olo komi
pi odok luban.
24Pe iwilo lum makur ki lim ikelo bota, dok pe imiya ayeŋ ki moo dwolo me
gitumwu ma wubedo ka tyerone bota. Ento wumiya atiŋo peko me balwu kun
wuolo koma ki balwu maraco twatwal-li.
25“Myero wuŋe ni an a en, ajwayo balwu woko; atimo ku meno pi kit ma an atye
kwede, pe doŋ abipo pi balwu.
26Wupo wiya wek walar lok kacel kwedwu, wukel lok ma nyuto ni lokwu tye atir
wek wulo giwu kop.
27Kwarowu mukwoŋo bene obalo, lulocwu bene yam gutimo roc mapol i koma.
28Pi meno amiyo kipwola i kom rwodi ma giloyo kabedo maleŋ woko, amiyo
Yakobo odoŋ me aneka, Icrael doŋ odoko gin ayeta pa dano.”
Icaya 44
Rwot aye Lubaŋa kene
1Rwot owaco kuman ni, “In laticca Icrael, winy ba, wun jona ma ayero, likwayo pa
Yakobo.
2An a Rwot ma aketi, ma acweyi nia ii meni, an aye ma abedo ka konyi i kare ma
kwo doŋ cakke i komi. Pe ibed ki lworo Yakobo, pien in laticca, in Jecurun ma an
aye ayero.
3“Pien abionyo pii i lobo mutwo, ma pii pe iye, abimiyo ora kulu toŋŋe cako mol i
lobo mutwo; abiketo Cwiny Maleŋ i kom likwayi, dok abimiyogum bene bot
likwayi.
Acoli Baibul
© 1985, Bible Society of Uganda.
1154
4Gibibedo maber calo lum ma pii oromo kome, calo yat ma odoŋo i ŋet kulu ma
piine mol.
5Jo mogo gibiwacci gin jo pa Rwot, gibicako bino bot jo pa Yakobo me ribbe
kwedgi, jo mukene bicoyo nyiŋ Rwot i ŋut ciŋgi, doŋ gibilwonne kengi ni gin dano
ma tye i kin jo pa Icrael.”
6 Rwot ma en kabaka me Icrael, Rwot me mony ma laro jo Icrael owaco ni, “An
aye abedo mukwoŋo ki me agikki; pe dok tye lubaŋa mo mukene kono an keken.
7Aŋa ma calo an, ma twero tito kikore gin ma bitimme i kare me anyim, cakke ki i
acakkine o kwede wa i agikkine? Wek gutit botwa gin ma bibedo i anyim.
8Pe wulwor, komwu bene pe omyel; yam atito lok man botwu woko con, kun
anyuto jami ducu ma bitimme. Wunyam wubedo cadenna. Dok tye Lubaŋa mo
mukene ma pe an? Tye dok Lubaŋa mo matek twatwal ma an peya awinyo pire?”
Woro cal jogi meno tim me migo
9Dano ducu ma tiyo cal jogi gubedo jo ma konygi pe, dok cal jogi ma pigi tek
botgi-ni pe konyo gin mo kadi ki acel. Jo ducu ma giworo cal jogi meno gin
lutowaŋ ma pe giniaŋ; gin jo-nu gibimiyo lewic makogi matek.
10Aŋa ma tiyo cal jok, nyo ma liyo cal me awora ma twero konyo gin mo?
11Nen, gibimiyo lewic mako jo ducu ma giworo cal jogi macalo meno. Jo ma tiyo
cal jogi-nu gubedo dano adana mamwa. Myero gin ducu gucokke kacel, gubin
gucuŋ i kabedo me ŋolo kop; lworo bimakogi, dok alee bene bitwodogi gin ducu.
12Latet nyonyo tiyo ticce ki mac. Tek ma tye i bade en aye tiŋo kwede nyol me
luŋo nyonyo. Kec neko, orwo pii bene make matek, ci miyo tekone cako dok woko
piny.
13Ento lapac cako pimo bao, ci cero ka waŋe woko ki kalam kalu, cwero ki rana,
ka doŋ cako pimone ki gi-ticce. En yu bo calle-nu woko tiyo bedo calo dano
kikome, ma noŋo nen maber bene twatwal calo dano, me aketa i ot me worone.
14En twero toŋo yadi cedar, nyo twero yero yat mo ma tye i buŋa i tim, ci toŋo
gire. Kare mukene en kikome pito yat cedar, ka kot ocwer ci miyo doŋo.
15Lacen yat meno bikonyo dano macalo yen me awaŋa i mac, kun dulle mukene
bedo me tiyo cal jok. Dulle tuŋcel bedo me kuto mac me aoya ki me tedo; dul
mukene en doŋ bitiyo ki cal jok me aworane.
16Nucu dulle en kuto ki mac, bulo ki riŋo me acamane ma miyo en limoteko. Ka
doŋ tye ka oyo mac ci wacci, “Macce mit adada! Olyeto koma doŋ atika!”
17Ka dulle mudoŋŋe ducu en tiyo ki caljokke me aworane; en woro calle-nu, kun
lego ni; “In aye lubaŋana, lara do!”
Acoli Baibul
© 1985, Bible Society of Uganda.
1155
18Jo-nu pe giŋeyo dok bene pe giniaŋ gin ma gitiyo, Pien cal jok ma giworo-ni
oumo waŋgi woko, pe, giromo neno piny; tamgi bene oballe woko pe gitwero
niaŋ i gin ma tye ada.
19Pe tye ŋat mo i kin jo ma tiyo cal jogi ma tamo tam, nyo ma tye ki ŋec, ma twero
niaŋ ci miyo wacci, “Nucu yat ma atiyo ki cal jok-k i mogo awaŋo woko i mac,
lodine atedo ki mugati, abulo ki riŋo ci acamo woko; dulle mukene ma doŋ
odoŋŋe en aye atiyo ki cal jokka me awora. An doŋ atye kany ka woro odul yat
en.”
20En moko buru; tamme me miŋo ca omiyo en doŋ orwenyo woko matwal, ma pe
doŋ romo larre kene, pe bene twero niaŋ ni cal jok apaya ma emako i ciŋe-ni pe
lubaŋa kadi ki acel.
Rwot aye ma oketo dok en aye ma olaro jo Icrael
21Rwot owaco ni, “In Yako bo koŋ ipo i lok magi, myero ipo ni in laticca. An yam
aketi ni ibed laticca, wiya pe biwil i komi wacel, in Icrael.
22Doŋ ayweyo balli woko ducu calo pol, ki tim maraco ducu ma yam ibedo ka
timogi doŋ aketogi woko bene macalo lupu. Doŋ idwog cen bota, pien doŋ atyeko
koki woko.
23“Wudaŋŋe ki wer me yomcwiny, wun lwak me polo, pien Rwot doŋ otyeko tiyo
lok man! Wudaŋŋe ba, wun tut-piny! Wuwo ki wer, wun godi ducu, ki yadi ducu
ma tye i buŋa i tim. Pien Rwot doŋ okoko Yakobo, deyone doŋ binen i kom
Icrael.”
24Rwot ma oketi, ma ocweyi ki meni, ma en Rwot Lalar meri waco kuman ni, “An
aye a Rwot ma oketo jami ducu, aryeyo polo kena; i kare ma atiyo lobo ŋat mo
onoŋo pe ka ŋeta, ma okonya ki tiyone.
25 Amiyo lanen pa lugoba odoko gin ma konnye pe, dok amiyo lutyet gudoko jo
mamiŋ; acoro jo maryek adwokogi cen, amiyo guŋeyo ada ni ryeko kara pe gin
mo.
26Amiyo lok ducu ma luticca gutito ocobbe kakare, gin ma lukwenana guwaco
bene amiyo ocobbe. A waco bot Jerucalem ni dano dok bibedo i iye kunnu, ki gaŋ
me Juda ni dok gibigerogi odoco; ka ma yam wi obur doŋ bidoko gaŋ.
27Aciko pii ma i nam matut ki ma i kulu ducu ni myero odwon woko, ci pii bene
odwono woko.
28 Awaco bot Ciro ni en bibedo laloc ma kakara, ni en bitiyo gin ma amito ni otine;
en bimiyo gigero Jerucalem, dok bimiyo giketo te guti ot me wora.”
Icaya 45
Rwot oketo Ciro me bedo laloc ma kakare
Acoli Baibul
© 1985, Bible Society of Uganda.
1156
1Rwot owaco ni, Ciro doŋ odoko kabaka ma doŋ atyeko wirone ki moo, amako
ciŋe ma lacuc aketo en me loyo rok mapol, acwale wek ocit otur teko pa luker
woko, atye ka yabo nyime ma pe dok biumme.
2Rwot owaco bot Ciro ni, “Abitelo nyimi, abiyubo yo bedo mapwot piri, abituro
doggola ma gitiyo ki mola woko liweŋ, abitoŋo nyonyo rii me dogcel-gu aturo
woko bene.
3Abimiyo boti lim ma gikano ka macol, ki jami mogo ma gikano i kabedo ma tye i
muŋ, wek iŋe ni an Rwot Lubaŋa pa Icrael, an aye ma atyeko yeri dok alwoŋi ki
nyiŋi.
4Aketi ni ikony laticca Yakobo, jo Icrael ma gin jona, meno aye gin mumiyo ayeri;
alwoŋi ki nyiŋi, amiyi nyiŋ pak kadi bed pe iŋeya.
5“An keken aye abedo Rwot, pe dok tye Rwot mo mukene, Lubaŋa mo mukene
bene doŋ pe kono an keken; abimii teko kadi pe iŋeya.
6Man atimo wek dano guŋe ni an kena aye a Rwot, cakke ki i but lobo tuŋ potoceŋ
o kwede tuŋ ka mukene, pe dok tye lubaŋa mo mukene kono an keken.
7An aye ma aketo leŋo ki colpiny, amiyo kuc bedo tye ki can bene bedo tye, an
Rwot aye ma atiyo jami magi ducu.
8Abionyo loc o piny i lobo kun a ki i polo, abimiyo cwer calo kot, lobo biyabbe pi
gamo larrre, dok bedo ki kit ma atir bene bicakke i lobo; an Rwot abimiyo lok
man timme ada.
Rwot aye ma oketo jami ducu
9 “Dano ma pyem ki Lubaŋa ma okete bineno can. Agulu lobo twero pyem ki ŋat
ma ocweye? Lobo twero penyo lacwe agulu gin ma en tiyo? Nyo agulu twero
waco bot lacwe agulu ni pe gitiye maber?
10Latin ma penyo wonne ni, ‘In inywalo aŋo?’ latin-nu bineno can; nyo ma penyo
minne ni, ‘Gin aŋo ma miyo it ye ka winyo arem me nywal?’ ”
11Rwot, en ŋat Maleŋ ma oketo Icrael, owaco kuman ni, “Wun pe wuromo penya
lok i kom litinona, dok bene pe wutye ki twero mo me titta gin ma myero ati.
12An aye ma aketo lobo, ka doŋ aketo dano me bedo iye: aryeyo polo obedo tye
kit macalo tye kwede-ni pi tekka, an bene aye ma aciko jami ma i polo ni gubed
kit macalo gitye kwede-ni.
13An aye ma aketo Ciro i ticce me loc, abimiyo en cobo tic ducu kakare, en bigero
gaŋŋa, dok bigonyo jona woko ki i opii, pe pi cul nyo kadi pi pwoc mo ma abimiyo
bote.” Man lok ma Rwot me mony aye owaco.
14Rwot owaco ki Icrael ni, “Lonyo ducu me. Ejipt ki jami acata ducu me Etiopia,
gin ducu bidoko meri, ki jo Seba ma gin twoni jo maboco, gin ducu gibibino boti ci
gidoko opiini, gibilubo kori ma noŋo doŋ gitweyogi woko ki nyor, gibiryebbe piny
Acoli Baibul
© 1985, Bible Society of Uganda.
1157
i nyimi ka wori. Gin ducu gibimwolle woko i nyimi kun giwacci, ‘In keken giri aye
it ye ki Lubaŋa, in keni, lubaŋa mo mukene doŋ pe kono meri-ni keken.’ ”
15Ada, in aye ibedo Lubaŋa ma kanne woko, ai Lubaŋa pa Icrael, in aye ma ilaro
dano.
16Lewic bimako jo ducu ma tiyo cal jogi, alee bitwodo gin ducu.
17Ento jo Icrael Rwot bilarogi woko, lar ma en larogi kwede biri nakanaka; lewic
pe bimakogi wacel, alee mo bene pe bitwodogi liweŋ.
18Pien Rwot aye gire ma oketo polo, en bene aye ma obedo Lubaŋa! En ocako tic
me keto lobo, ci otiyo otyeko, en omiyo ocuŋ omoko matek kakare. En yam pe
oketo lobo ci oweko woko kun onyobbe atata, en oketo ni dano twero bedo iye.
En Rwot aye ma owaco ni, “An a Rwot, pe dok tye Rwot mo mukene.
19An yam pe aloko lok i muŋ, i lobo ma tye i piny macol, an gira yam pe awaco bot
likwayo pa Yakobo ni, ‘Wubiyenya i kabedo ma obedo atata.’ An Rwot aloko lok
ada, dok anyuto gin ma tye kakare.”
Rwot ki cal jogi me Babilon
20Rwot owaco ni, “Wucokke kacel, ci wubin, wubin wunyik cok, wun jo me rok
mapatpat ma doŋ wubwot. Jo ma bedo ka tiŋo cal jogi ma gipayo apaya gin jo ma
pe giniaŋ gin mo kadi ki acel; gubedo ka lego cal jok ma pe twero larogi-ni.
21Wubin wunyut lokwu i kabedo me pido; wek jo ma pido gupennye kengi. Aŋa
ma oweko lok man oŋene cakke i kare macon? Pe an Rwot aye ma ceŋ atimo? Pe
dok tye lubaŋa mo mukene kono an keken, an aye Lubaŋa ma kite atir, ma laro
dano, pe dok tye mo mukene kadi ki acel.
22“Wulokke wubin bota, wek alarwu, wun jo ma bedo i wi lobo ducu! Pien an
Lubaŋa kena, pe tye mo mukene.
23 An doŋ atyeko kwoŋŋe ki nyiŋa kena, lok ma aloko tye atir; lok meno pe bipoto
piny i ŋom ma noŋo pe ocobbe. ‘Jo ducu gibirumo coŋgi i nyima, dano ducu
gibikwoŋo kwoŋ ki nyiŋa.’
24“Dano gibiwaco ni, kit ma atir ki tek gire noŋŋe ki bot Rwot; jo ducu ma yam
cwinygi obedo ka waŋ i kom Rwot, gibibino bote ma noŋo lewic makogi mada.
25Likwayo Icrael ducu gibiloyo kop pi Rwot, ci gicako doŋ bedo ki deyo.”
Icaya 46
1“Jogi pa jo Babilon doŋ cok gik woko! Bel ki Nebo ma yam giworo-ni, kombeddi
doŋ gudoko gin ma lee tiŋo, man doŋ gudoko yec mapek twatwal ma miyo lee ol
adada.
2Gin ducu doŋ gukulle piny, guguŋo kacel, cal jogi pe gitwero larre kengi; ento
doŋ gimakogi woko gimito terogi i opii.
Acoli Baibul
© 1985, Bible Society of Uganda.
1158
3“Wuwiny lokka, wun jo me ot pa Yakobo, wun jo ma wudoŋ i ot pa jona Icrael.
Abedo ka gwokowu cakke wa ki i i megiwu, atiŋowu cakke i kare ma ginywalowu.
4An Lubaŋawu ma bigwokowu, abigwokowu nio waŋ ma wuti; abibedo ka
tiŋowu kadi wa i kare ma noŋo lwar doŋ otwi i wiwu. An aye ma aketowu dok
agwokowu bene, abikonyowu, dok abilarowu.
5“Wupora ki aŋa mono? Tye ŋat mo ma rom kweda? Wupora do wek wabed
calcal.
6Jo ma jobo jabu ajoba ki i kicaa Em, ma gipimo ryal ki mijan, giculo lim bot latet
jabu wek oti botgi cal jok, ka doŋ giryebbe piny i nyime ka worone.
7Gitiŋo giketo i wi gwokgi, gicibo i kabedone, ci cuŋ iye matwal, kun pe twero a
woko kene ki i kabedone-nu. Ka dano mo kok bote pi kony, en pe gamo doge, pe
laro dano meno ma okok bote i kare me canne.
8“Ber wupo i kom lok man, wun lubalo; koŋ wutam, wulwod lokke ki i cwinywu.
9Wupo i kom gin ma yam otimme con, pien an Lubaŋa kena, pe dok tye mo
mukene ma cal kweda.
10Cakke con i acakki piny, anyuto kit ma gin man bitimme kwede woko, ki kit ma
bigik kwede bene. Awaco ni gin ducu ma ayubo bicobbe, dok abitimo gin mo
keken ma ayubbe me tiyone.
11Abilwoŋo dano calo acut ki yo tuŋ wokceŋ; dano meno bia ki ka mabor, me
cobo gin ma doŋ atyeko yubo con. Doŋ aloko, dok abicobone, doŋ atyeko yu bone,
dok bene abitimo.
12“Wuwiny lokka, wun jo ma cwinywu nwaŋ, wun jo ma wutamo ni larre bor
kwedwu twatwal.
13Nino ma abilarowu iye doŋ cok, pe doŋ bor wacel, pe abigalle me laro dano,
abilaro Cion, pi Icrael ma anoŋo deyona pire.”
Icaya 47
Ŋolo kop i kom Babilon
1 Rwot owaco ni, “In Babilon ma imwonya mada, in gaŋ pa jo Kaldaya ma irom ki
nyako ma peya oŋeyo laco mo, bin ilor piny ibed i apwa! Bed piny i nom, pe i wi
komker! Pien pe dok gibiwaco ni, in iyom twatwal, pe iromo tiyo gin man.
2Kwany nya kidi wek ireg moko, gony kitambara woko ki i wii, luny boŋoni
mabor-ri woko wek tyeni odoŋ noŋo, ŋol ki i dye kulu ikat loka tuŋcel.
3Ibidoŋ munero, komi ma myero pe onen doŋ binen ka maleŋ. An doŋ aculo
kwor, pe abiweko dano mo bwot kadi ki acel.”
4Ŋat ma kokowa nyiŋe Rwot me mony, en ŋat Maleŋ pa Icrael.
Acoli Baibul
© 1985, Bible Society of Uganda.
1159
5Wubed ma Wuliŋ mot, kun wutye i piny macol, wun jo Kaldaya; pien pe doŋ
gibilwoŋo gaŋwu ni mego ma loyo rok mapol.
6Kiniga yam omaka i kom jona, amiyo gubedo calo gin kipyeda; amiyo gubedo i te
locci, ento kica pe omaki i komgi wacel; okol ma itweyogi kwede obedo mapek
twatwal bot jo muteggi.
7Onoŋo iwaco ni ibibedo ka loyo rok mapol nakanaka, omiyo pe giri iketo cwinyi i
lok magi, kadi po pi kit ma bigik kwede bene pe ipo,
8 Pi meno winy lok man, in ma imaroyomcwiny twatwal-li, ibedo ka ramo ni pe
tye ŋat mo ma rom kwedi, dok ni pe ibibedo macalo dato nyo ni kadi ki litinoni
bene pe bito.
9Kit can aryo-nu ducu bipoto i komi, i nino acel, i dakika mo manoknok; to pa
litino ki doko dato, gin ducu bipoto i wii lawaŋacel magwa, kadi bed itim lwak tim
jokjok mapol ata, kadi bed doŋ it yet tyet ma rom mene.
10In noŋo doŋ itamo ni it ye ki kuc i kom tim maraco ma ibedo ka timone-gu, kun
itamo ni ŋat mo pe ma neni. Ryekoni kacel ki ŋec ma it ye kwede gubedo ka
rwenyi arwenya, ibedo ka tamo ki i cwinyi ni pe tye ŋat mo ma rom kwedi.
11Ento gin marac bipoto i komi, ma pe itwero timo gin mo mejukone. Can bipoto i
komi, ma pe ibitwero kwanyone wacel; to bene bipoto i komi oyot mada, ma in
pe iŋeyo iye gin mo.
12Cuŋ matek i tyet dok imedde ki timo tim me jokjok, ma yam ibedo ka timone
cakke wa i tinoni; gwok nyo man twero konyi i yo mo, nyo bene twero miyo dano
gilwori.
13Tekoni doŋ otum woko, kadi bed gitye ka miyo boti tam twatwal; koŋ gin doŋ
gubin gulari, gin jo ma ŋeyo poko polo, ki jo ma ŋiyo lakalatwe kun giciko wangi
malo ligaŋ, jo ma ka i por dwe manyen ducu gitito gin ma bitimme i komi-ni.
14Nen girom ki cuŋ kai, mac waŋogi woko; pe gitwero laro kwogi pigi kengi, ki i
tek me leb mac. Mac man pe obedo mac me aoya, pe bene mac ma gitwero bedo i
ŋete.
15Jo ma ibedo ka yelle kwedgi-ni tye kit meno ki tun boti, ma ibedo ka balo kareni
botgi cakke wa ka tinoni. Gin ducu gibitenyi wokc ata liyak, kun ŋat acel acel cito i
yone pat; ŋat mo ma bilari pe.
Icaya 48
Gin manyen ma bitimme
1Koŋ wuwiny man, wun jo me ot pa Yakobo, ma gilwoŋowu ki nyiŋ Icrael, wun
likwayo pa Juda. Wun wukwoŋo kwoŋ I nyiŋ Rwot, kun wutuco bene nyiŋ
Lubaŋa pa Icrael, ento pe i ada, dok pe i yo ma atir.
Acoli Baibul
© 1985, Bible Society of Uganda.
1160
2Ento gilwoŋŋe kengi ni gin jo me gaŋ maleŋ, dok gijeŋŋe i kom Lubaŋa pa Icrael,
ma nyiŋe Rwot me mony.
3“Yam atito con gin ma bitimme i-anyim, lokke yam okatti ki i doga, ci amiyo
dano guŋeyo woko; aruyugi me timme oyotoyot, ci bene otine ocobbe kakare.
4Pien onoŋo aŋeyo ni cwinywu nwaŋ, kun wujiŋo ler ŋutwu woko bene matek
calo nyonyo, dok tur nyimwu bene obedo macalo mola;
5en mumi yo yam atittiwu lokke con, atuco lok man botwu con ma peya otimme,
wek ka otimme pe wuwac ni cal jogiwu aye mutimo, kun wumedde ki waco ni cal
apayawu ki cal ma wuliyo aliya ki mac aye ma guwaco ni otimme.
6“Doŋ wutyeko winyo lok man, kombeddi doŋ wuneno gin magi ducu; pe
wubitito pire? Cakke kombeddi cito kwede anyim abimiyo wuwinyo jami mogo
manyen, gin mukene ma pe wun wuŋeyo kadi acel.
7Pud amiyo timme kombeddi, pe con twatwal; peya yam wuwinyo pigi kadi ki
acel, wek pe wuwac ni yam onoŋo wuŋeyogi con.
8Peya yam wuwinyo pigi, dok bene peya onoŋo wuŋeyogi, cakke wa con itwu
onoŋo pud odiŋ woko. Pien onoŋo aŋeyo woko ni wubibedo ki tim aranyi me
goba, dok bene cakke wa ki i ic, onoŋo wubedo jo ma lujemo.
9“Koŋ abimiyo kinigana galle pi nyiŋa, koŋ abijuko kinigana woko piwu wek dano
gupaka, wek pe atyekwu woko.
10Nen, doŋ atyeko Iiyowu woko, ento pe macalo ryal, atemowu i mac buk me can
magwa adada.
11Man atimo pira kena, atimo pira kena, atwero weko gipyedo nyiŋa niŋniŋ? Pe
atwero miyo deyona wacel bot lubaŋa mo mukene.
Rwot bikoko jo Icrael
12 “Wuwiny lokka, wunjo pa Yakobo wun jo Icrael ma an alwoŋowu. An a en, an
aye abedo mukwoŋo dok abedo me agikki.
13An aye ma aketo te guti me lobo ki ciŋa, ayaro polo ki ciŋa lacuc; ka alwoŋogi, ci
gin ducu a kacel.
14“Wun ducu wugurre kacel, wek wuwiny lokka. Aŋa i kingi ma otito ni gin magi
bitimme? ŋat ma an Rwot amaro en aye abioro me cobo yubba i kom Babilon, en
bilwenyo i kom jo Kaldaya.
15An gira, an kikoma doŋ aloko, dok bene doŋ atyeko lwoŋe woko, doŋ akele,
nyime bibedo leŋ, bibedo bene maber.
16Wunyik cok bota kany, wek wuwiny: cakke i acakki piny, pe aloko gin mo i
muŋ, cakke i kare ma ocako timme, onoŋo atye kunnu.” Kombeddi Rwot Lubaŋa
doŋ oora ki Cwiny Maleŋ.
Acoli Baibul
© 1985, Bible Society of Uganda.
1161
17Rwot ma en ŋat Maleŋ me Icrael, ma en aye okokowu ki i opii, owaco kuman ni,
“An a Rwot Lubaŋawu amito pwonyowu wek wubed maber, kun atelowu i yo ma
myero wuwot iye.
18Kono yam wubedo ka winyo cikka, kono ber! Kono kucwu omol calo kulu ma
mol jwi, kono wuloyo lok calo nam ma piine mol laboŋo yweyo-ni.
19Likwayowu kono calo kweyo, dano ma gua ki i komwu kono doŋ gidwoŋ calo
apwa; kono nyiŋgi pe orwenyo kadi ki acel, kono bene pe gijwerowu woko liweŋ
ki i nyima.”
20 Wua woko ki i Babilon, wuriŋ woko ki bot jo Kaldaya, wunyut lok man kun
wugoyo kijira, dok wutit pire bene, wucwallokke ocit wa i agikki piny, kun
wuwaco ni, “Rwot doŋ okoko laticce Yakobo woko!”
21I kare ma en obedo ka telogi i tim, orwo pii pe onekogi matek; omiyo pii otuc
omol pigi, kun a ki i kom pata got, obaro got ci pii onyette woko ka maleŋ.
22 “Kuc pe pi jo ma gin lutim maraco” Man lok ma Rwot owaco.
Icaya 49
Latic pa Rwot bibedo ceŋ ma menyo lurok
1 Wuwiny lokka, wun lobo ma wutye i dog nam, wucik itwu wuwiny, wun rok ma
wua ki ka mabor. Rwot olwoŋa ma onoŋo pud atye i ic, ocako nyiŋa ma onoŋo
pud atye i kom maa.
2 En omiyo lok ma katti ki i doga obedo bit calo lak pala lucwan, okana woko i
tipo ciŋe; en omiyo adoko calo atero ma gipako lake, okana woko i juro aterone.
3En owaco ni, “In laticca, in Icrael ma abinoŋo deyo pire.”
4Ento an awacci, “Ayelle me tiyo tic noŋo, atyeko tekona woko ducu nonono,
laboŋo kony mo; ento kadi bed kumeno, gin ma myero pira tye bot Rwot, Lubaŋa
gire bicula pi tic ma atiyo.”
5Ma pud peya ginywala, onoŋo Rwot doŋ oyera woko, en oketa me bedo laticce
ma bidwoko jo pa Yakobo cen bote, ki me coko jone jo Icrael ma yam guket woko
ata, pien Rwot oketo deyo i koma, Lubaŋana aye miya teko.
6 En Rwot owaco ni, “Doko laticca obedo gin mayot twatwal me tiŋo kaka pa
Yakobo mapatpat malo, ki me dwoko Icrael ma agwoko cen; an doŋ abiketi me
bedo ceŋ bot lurok, wek imi larre oo wa i agikki piny ducu.”
7Rwot ma en ŋat Maleŋ me Icrael, ma en aye koko jo Icrael, en owaco kit man bot
ŋat ma gicayo matek, ŋat ma rok papatpat doŋ okwero woko, ma tye macalo latic
pa luloc: “Luker bineni ci gia woko malo, rwodi bineni ci giryebbe woko piny;
man bitimme pi Rwot, ma en lagen, ŋat Maleŋ me Icrael ma oyeri.”
8 Rwot owaco kuman ni, “Yam agamo dogi i kare me timo ber bot dano, yam
akonyi i kare me laro dano, atyekogwoki bene, dok amiyoibedo macalo gicikke
Acoli Baibul
© 1985, Bible Society of Uganda.
1162
bot rok ducu, abimiyo doŋ ibedo i lobo pa kwarowu ma kombeddi doŋ odoko
obur-ri.
9Abiwaco bot lumabuc ni, ‘Wukatti woko,’ ki bot jo ma tye ka macol ni, ‘Wukatti
woko ka maleŋ.’ Gibibedo calo romi ma camo lum i ŋet yo ducu, ka camgi bibedo i
wi cere ducu ka ma yadi pe iye.
10 Kec pe binekogi, kadi orwo pii bene pe binekogi, yamo malyet ki cen bene pe
biwaŋogi, pien ŋat ma kica omako i komgi aye ma bitelogi, bitelogi kelogi wa i ŋet
waŋ it ma piine gunnye agunya ki i ŋom.
11Abiketo yo wok ki i wi godina ducu, gibituco yo gudona cito malo i wi godi.
12Nen, gibia ki ka mabor, kun gia ki tuŋ acam ki yo tuŋ potoceŋ, jo mukene gibia
ki i lobo Ciene.”
13Wer wer ki yomcwiny, in polo, cwinyi obed yom ba in lobo; wumwoc ki wer,
wun godi! Pien Rwot doŋ okweyo cwiny jone, kica bimake i kom jone ma guneno
can twatwal.
14Ento jo Cion guwacci. “Rwot doŋ obwotowa woko ata, wiye doŋ owil woko i
komwa.”
15Ci Rwot ogamo cutcut ni, “Wi dako twero wii i kom latinne ma en doto, kica pe
twero make i kom wode ma en onywalo? Kadi bed dano wiye twero wil, ento an
wiya pe biwil i komwu.
16Nen, in Cion doŋ atyeko goro nyiŋi woko ki coc i ci ŋa, celli tye i nyima kare
ducu.
17“Lugedoni gibitic oyot twatwal, makato jo ma yam guyaki, jo ma muki amuka
bia woko ki boti.
18Tiŋ waŋi malo, nen kabedo ducu; gin ducu gicokke gibino boti. Rwot owaco ni,
‘Kit macalo atye kwo-ni, ibirukogi calo gin me deyo, ibitweyogi i komi kit macalo
dako manyen tweyo ki tiko me wel i ŋute.’
19“Adada, wi oburri doŋ odoŋ noŋo, loboni doŋ otyeko balle woko; ento
kombeddi doŋ bibedo madiŋ mada bot jo ma bibedo kunnu, jo ma yam
gumwonyi woko-ni doŋ gibibedo ka mabor.
20Litinoni ma ginywalogi i opii, pud dok ibiwinyo giwaco ni, ‘Kabedona diŋ
twatwal; myero dok gimed kabedo botwa.’
21Ibicako pennye kekeni ki i cwinyi ni, ‘Aŋa ma onywalo jo magi? An yam abedo
lalur, dok abedo ki cwercwiny madit, gikwanya gitera woko cen calo opii; aŋa
kono dok ma opito litino magi? Koŋ inen, yam adoŋ kena, ento litino magi dok
gua ki kwene kono?’ ”
Acoli Baibul
© 1985, Bible Society of Uganda.
1163
22Rwot Lubaŋa owaco ki jone kuman ni, “Nen, abiryeyo ciŋa bot lurok, ci abitiŋo
benderana malo bot rok mapol; gibikelo awobeni kun gikwakogi i korgi, dok
bene gibitiŋo anyirani i wi gwokgi;
23luker bidoko wegi litinoni ci gipitogi, mon pa luker bibedo macalo megigi ma
bidotogi. Gibiryebbe piny i nyimi ka wori, gibiŋano apwa ki i tyeni. Meno bimiyo
iŋeyo ni an a Rwot; lewic pe bimako jo ma kura.”
24Gitwero kwanyo jami ayaka woko ki i ciŋ dano matek, nyo gitwero mayo opii
woko ki i ciŋ dano mager?
25Ento Rwot owaco kuman ni, “Opii ma dano matek omakogi, gibimayogi woko ki
bote, jami ayaka ma tye i ciŋ ŋat mager bene gibikwanyo woko ki bote, pien
abipyem ki jo ma pyem kwedwu, ci abilaro litinoni woko.
26Abimiyo jo ma unowu gicamo riŋo komgi kekengi, dok gibimato remogi
kekengi gimer kwede calo gumato koŋo Vino. Meno bimiyo dano ducu ŋeyo ni, an
a Rwot ma Lalarwu, ŋat Matek pa Yakobo ma kokowu.”
Icaya 50
1Rwot owaco kuman ni, “Waraga me keto nyom ma yam aryemo ki minwu tye
kwene, ma ceŋ amiye i kare ma onoŋo aryeme-ni? Yam acatowu bot aŋa i kin jo
ma yam onoŋo acamo banyagi? Nen, yam gicatowu pi balwu, dok pi turo cik, en
aye ma oweko giryemo minwu woko.
2“Piŋo kono yam pe anoŋo dano mo i kare ma abino-ni? Dok i kare ma alwoŋo
lwoŋo, piŋo ŋat mo kono pe ogamo doga? Wutamo ni ciŋa cek, pe twero koko
wu? Tekona pe me larowu? Koŋ inen, nam otwo woko i kare ma ajuko, atwero
loko kulu ducu doko tim aroo; rec ma i igi bidoko coo pi can pii, gito woko pi
orwo pii.
3Atwero bene loko polo doko macol licuc, ci aumo woko ki boŋo cola.”
Woro ma latic pa Lubaŋa tye kwede
4Rwot Lubaŋa doŋ opwonya i lok ma myero aloki, wek aŋe lok ma miyo teko bot
dano ma ool. En coya woko ki i waŋ nino kare ducu odiko, en coya awiny gin ma
en pwonya kwede.
5Rwot Lubaŋa doŋ otyeko yabo ita woko, pe ajemo, pe bene alokke ŋeya,
6 Aloko ŋeya bot jo ma goya, dok bene aloko lema bot jo ma telo yer tika; pe
akano waŋa woko ki lewic ki i laa ma giŋulo iye.
7Pien Rwot Lubaŋa konya, mumiyo alee mo pe otwoda; meno omiyo waŋa obedo
matek calo got, dok onoŋo aŋeyo bene ni pe gibiketo lewic i wiya;
8 pien ŋat ma bimiyo aloyo kop tye cok kweda. Ŋat mo tye ma mito pido kweda?
Owek wacuŋ kacel kwede i nyim lukiko. Aŋa ce ma lakworra-ni? En mono obin
cok i ŋeta kany.
Acoli Baibul
© 1985, Bible Society of Uganda.
1164
9Nen, Rwot Lubaŋa konya, aŋa ma biŋolo kop loya ni an labal? Nen, gin ducu
gibiti woko calo boŋo, nyenye bicamogi woko.
10Aŋa i kinwu ma lworo Rwot, ma winyo lok ma laticce waco? Aŋa ma woto i piny
macol ma pe neno yo ma en tye ka wot iye-ni, ento geno gire Rwot, kun jeŋŋe i
kom Lubaŋane?
11Nen, wun jo ducu ma wumoko mac, wun jo ma moko mac i kom yen! Wuwot i
dero mac ma doŋ wumokoni, kun noŋo mac ma wumoko i lak yen ca lyel menyo
yo botwu. Gin ma wubinoŋo ki bota en ene: wubibuto piny ma noŋo wutye ki
arem madit twatwal.
Icaya 51
Lok me kweyo cwiny jo Jerucalem
1“Wuwiny lokka, wun jo ma wumito larre, wun jo ma yenyo Rwot; koŋ wunen got
ma yam gipayowu ki iye, ki bur madit adada me gweŋ matek ma gikwinyowu ki
iye.
2Koŋ wutam pi kwarowu Abraim, ki Cara ma obedodawu; i kare ma alwoŋo
Abraim onoŋo pe tye ki latin mo, ento lacen amiye gum, ci onywalo litino, dok
anyayo likwaye odoko mapol twatwal.
3Pien Rwot bikweyo cwiny Cion; bikweyo cwiny kabedone ducu ma gibalo woko,
tim ma iye bibedo calo Eden, ki tim aroo mutwo bibedo calo poto pa Rwot;
yomcwiny madwoŋ bibedo tye kunnu, kun dano giwero wer me pwoc ki me pak.
4“Wuwiny lokka, wun jona, wuter itwu wuwiny lokka, wun rokka; pien
abimiyowu cik, ki ŋolo kop atir ma bibedo macalo cen bot lurok.
5Kare me locca doŋ onyiko cok twatwal, larre ma abikelo tye ka bino, an ki koma
aye abiloyo rok ducu; lobo ducu ma tye i dog nam gitye ka kura, gitye ki gen ni
abilarogi.
6Wutiŋ waŋwu malo i polo, dok wukul waŋwu piny wunen lobo; pien polo ma
wuneno-ni biket woko macalo yito, ento lobo biti woko calo boŋo, ka doŋ jo ma
bedo iye gito woko calo ober; ento larre ma abikelo biri nakanaka, locca pe bigik
wacel.
7“Wuwiny lokka, wunjo ma wuŋeyo kit ma atir, wun jo ma doŋ wumako cikka i
cwinywu; pi meno pe wubed ki lworo kadi dano cayowu, cwinywu bene pe
myero oballe ka ce giyetowu.
8Pien nyenye bicamogi woko calo boŋo, okok bene bicamogi woko calo yer romo,
ento locca pe bigik wacel, larrena bibedo pi yalwak me kare ducu.”
9Co, co woko ki i waŋ nino, wek iruk teko, in ciŋ Rwot; co woko macalo i kare ma
okato, ki lwak jo me kare macon. Pe in aye yam iŋolo Rakab iŋido woko matitino,
icobo min kulu ineko woko?
Acoli Baibul
© 1985, Bible Society of Uganda.
1165
10Pe in aye ma yam imiyo pii ma i nam otwo woko, pii madit ma onoŋo yam tut
twatwal-li; pe imiyo yo obaro dye nam matut ca, wek jo ma gikokogi gukat ki iye
wa loka nam tuŋcel?
11Jo ma Rwot okokogi bidwogo i Cion, gibibino kun giwero wer. Yomcwiny ma ri
nakanaka pe birwenyo ki i wigi, gibibedo ki yomcwiny madwoŋ, cwercwiny ki
cur bia woko ki botgi.
12“An aye abedo ŋat ma kweyo cwinyi. Piŋo ilworo dano mamwa ma to woko-ni,
latin pa dano ma giketo calo lummi?
13Piŋo wii owil woko i kom Rwot ma oketi, ma oryeyo polo, dok bene ma ocibo te
guti me lobo? Piŋo kono ibedo ki lworo nakanaka nino ducu, pi akemo malyet pa
jo ma giuno dano wadigi, ka ce gucako ticgi me neko dano? Akemo malyet pa ŋat
ma uno dano-ni kono tye kwene?
14Ŋat ma onoŋo gitweyo macalo mabuc gibigonyo woko oyotoyot; en pe bito
donyo piny i bur lyel, cam bene pe biremme.
15Pien an a Rwot Lubaŋani, ma tugo pii ki i nam, miyo twagge kun mor, nyina
Rwot me mony.
16Doŋ atyeko keto lokka i dogi, akano waŋi woko bene doŋ i tipo ciŋa, aryeyo
polo, aketo te guti me lobo, awaco bot jo Cion ni, ‘Wun wujona.’ ”
17 Co woko ki i waŋ nino, co woko, a malo, in Jerucalem, in ma doŋ imato kikopo
me akemo ma Rwot aye omiyo boti, i kare ma imato ducu, ci icako tagge.
18Pe tye ŋat mo ma twero peye, i kin litinone ducu ma en onywaloni; pe tye ŋat
mo ma twero mako ciŋe, i kin litino ducu ma en opitogi.
19Can magi aryo-ni ducu opoto i komi lawaŋ acel, aŋa ma binywako kumo pi can
magi kacel kwedi? Giyako loboni gibalo woko liweŋ, kec ki neko dano opoto iye
magwa; man aŋa ma bikweyo cwinyi?
20Awobeni guwille woko, gubuto piny liraba ka ma yo ogik iye ducu, calo til ma
omoko ki obwo; akemo pa Rwot doŋ oketo komgi woko, ki juk ma Lubaŋani
obedo ka jukogi kwede.
21Pi meno, wun jona ma giunowu doŋ wuwiny lok man, wun jo ma wumer, ento
pe wumer ki koŋo vino.
22Rwot Lubaŋawu ma pido lok pa jone owaco kuman ni, “Nen, doŋ atyeko
kwanyo kikopo woko ki i ciŋwu, en kikopo ma miyo wumer wutagge-ni; agulu
me akemona pe dok wubimedde ki matone.
23Doŋ abimiyo i cin jo ma unowu, ma yam doŋ guwaco botwu ni, ‘Wuryebbe piny
wek wukati’; omiyo wuloko ŋewu doŋ odoko ŋom me anyonagi, dok ŋewu onoŋo
doŋ tye macalo yo ma gilubo.”
Icaya 52
Acoli Baibul
© 1985, Bible Society of Uganda.
1166
Lubaŋa bilaro Jerucalem ki i opii
1 Co woko, co woko ki i waŋ nino, ruk tekoni, in Cion; ruk boŋŋini mabecone, in
Jerucalem, gaŋ maleŋ, pien dano mo ma pe giliro, ki jo ma komgi ki keni, pe dok
gibidonyo boti.
2Teŋ apwa woko ki i komi wek ia malo, in Jerucalem ma yam ibedo opii. Wugony
tol woko doŋ ki i ŋutwu, wun jo Cion ma yam wubedo opii.
3Pien Rwot owaco kuman ni, “Pe yam giculo lim mo me wilowu, dok bene pe
gibiculo lim mo me kokowu.
4Yam wuwoto wucito i lobo Ejipt macalo lubedo, lacen jo Aciria guunowu laboŋo
bal mo.
5 Koŋ wunen kombeddi dok gitero jona woko i Babilon nonono; gitye ka ŋalo
lulocgi, dano gitye ka cayo nyiŋa dyeceŋ jwi.
6Pi meno jona doŋ gibineya, wubiŋeyo ni an Lubaŋa, wubiŋeyo ni an a en ma atye
ka lok kwedwu.”
7 Neno tyene ber mada i wi godi, ŋat ma kelo lok maber, ma tito pi kuc, ma kelo
lok maber me gin maber, ŋat ma tito lok me larre, ma waco bot Cion ni,
“Lubaŋani tye ka loc.”
8Koŋ iwiny, lukur gaŋŋi gitye ka wer ki dwan maloŋo, giwero wer me yomcwiny
kacel; pien gitye ka neno Rwot ki wangi, kun tye ka dwogo cen i Cion.
9Wumwoc ki wer lawaŋacel, wun ducu, wun wi obur Jerucalem; pien Rwot doŋ
okweyo cwiny jone, doŋ okoko Jerucalem woko.
10Rwot doŋ oyabo tekone maleŋ ka maleŋ i nyim rok ducu; dano ducu ma i wi
lobo gibineno, kit ma Rwot Lubaŋawa olarowa kwede.
11 Wua, wua woko, wua woko ki kunnu, pe wugud gin mo ma kome ki keni; wua
woko ki kunnu, wek wucit wulonnye kekenwu, wun jo ma tino jami pa Rwot.
12Pe wubia oyotoyot ma komwu myel, pe bene wubiriŋo ariŋa, pien Rwot bitelo
nyimwu Rwot Lubaŋa pa Icrael bibedo i ŋewu kun gwokowu cawa ducu,
Can pa latic pa Rwot
13Rwot owaco ni, “Nen, tic pa laticca tye ka wot maber, gibiwore ci gitiŋe malo: en
bibedo dano mamalo twatwal.
14Jo mapol ma gunene gubedo ki ur matek; waŋe onoŋo nen pat mada ki waŋ
dano, ki kome bene onoŋo pe rom ki kom dano.
15 En bipoyo kom rok mapol kit meno, luker ducu doggi bitwo woko pire; pien
gibineno gin ma yam pe gitittigi pire, dok gibiniaŋ i gin ma yam peya guwinyo
pire.”
Icaya 53
Acoli Baibul
© 1985, Bible Society of Uganda.
1167
1 Rwot, aŋa ma yam oye lok ma wan watito? Dok aŋa ma Rwot onyuto tekone
bote?
2Pien odoŋo i nyime calo ginapita ma pud tye ka doŋo adoŋa, ma pud lwite donyo
adonya i ŋom mutwo. En pe tye ki kom mo maber nyo deyo ma kono omi wacik
waŋwa i kome, gin mo ma ywayo tam padano onoŋo pe bote kadi ki acel, dok gin
mo ma twero miyo wabedo ki tam i kome bene pe.
3Dano gicaye gikwere woko-gu, obedo ki cwercwiny madwoŋ ki arem madit ma
okato kare. En bedo calo ŋat ma dano guumo waŋgi woko i kome, dano gicaye,
ma pe waparo pire wacel.
4 Adada, en ociro can piwa, otiŋo aremwa ducu i kome; gigoye dok gitime marac
atika, mumiyo wabedo ka tamo ni Lubaŋa aye ma oketo can man i kome.
5 Yam gicobe pi balwa, giketo ret i kome pi timwa marac; can ma giketo i kome-ni
okelo kuc botwa, pi goc ma gigoye kwede omiyo wacaŋ,
6 Wan ducu onoŋo yam waŋak warwenyo woko calo romi, ŋat acel acel onoŋo
okwanyo yone kene, ento Rwot doŋ otiŋo balwa ducu oketo i kome.
7 Yam giune, giketo can i kome, ento en pe oŋamo doge me loko lok mo; calo latin
romo ma gitero ka nekone, dok calo romo ma oliŋ i nyim lunyar yerre, kit meno
en pe oŋamo doge me loko.
8Giune, giŋolo kop i kome, ka gikwanye woko; aŋa kono ma oparo pi gin ma
otimme i kome, ni gikwanye woko ki i lobo pa jo makwo, gigoye pi bal pa jo me
rokwa?
9 Gikwinyo lyelle kacel ki lyel pa lutim maraco, dok kacel ki lulonyo i kare me
tone, kadi bed onoŋo en pe otimo bwami mo, dok pe oloko lok goba ki doge.
10Ento Rwot aye yam omito ni giket can i kome; omiyo obedo ki twon arem
madit. I kare ma en bimine kene me bedo gitum pi bal, en bineno likwaye, ci
bimedo nino me kwone bene. En bicobo gin ma Rwot doŋ mito yubo;
11bineno doŋ gin maber ma oa ki i cwercwiny ma yam owok ki iye; meno
bikweyo cwinye. Laticca ma kite atir, bimiyo gikwano jo mapol ni kitgi atir; en
bitiŋo balgi ducu i kome.
12 Meno bimiyo amiyo bote kabedo me woro i kin jo madito, en bene binywako
jami ma giyako i lweny kacel ki jo matego. Pien en doŋ omine kene me to woko,
mumiyo gikwane kacel ki lubalo; ento en otiŋo bal pa dano mapol, dok obako
doge olego pi lubalo adada.
Icaya 54
Mar pa Lubaŋa i kom jo Icrael
1 “Wer wer ki dwan maloŋo, in dako ma lalur ma pe yam inywalo latin mo-ni,
mwoc ki wer kun idaŋŋe matek, in dako ma pud peya yam arem ogoyi! Pien litino
Acoli Baibul
© 1985, Bible Society of Uganda.
1168
pa dako ma giweko odoŋ kene bibedo pol makato litino pa dako ma ginyomo ma
bedo kacel ki cware, man Rwot ma owaco.
2Med kabedo me kemani obed malac, wek giyar boŋŋi aŋaba me kicikani woko i
kabedoni; pe ibed ladur, med tolli obed maboco, dok bene gur teke me kemani
ocuŋ matek likiŋ.
3Pien waŋ loboni bimedde dok tuŋ lacuc ki tuŋ lacam, likwayu bileyo kabedo pa
lurok dok gibinya gipoŋo gaŋŋi ducu ma yam gudoŋ obur-ri.
4“Pe ilwor, pien lewic pe bimaki; pe iwek alee otwodi, pien pe gibiketo lewic i
komi. Wii biwil woko i kom lewic ma yam onoŋo ibedo kwede me tinoni, pe dok
ibipo i kom cac ma gibedo ka cayi kwede pi bedo keni macalo dato.
5Pien ŋat ma ocweyi aye obedo cwari, nyiŋe Rwot me mony: ŋat mukoki ki i can
en aye ŋat Maleŋ me Icrael, gilwoŋe ni Lubaŋa me wi lobo ducu.
6“Pien Rwot doŋ otyeko lwoŋi woko, calo dako ma gibwoto odoŋ kene, kun tye ki
cwercwiny, calo dako ma ginyomo ma onoŋo en pud nyako ka giryemo woko,
man Lubaŋani ma owaco.
7Yam onoŋo aweki keni pi kare mo manok keken, ento abidwoki woko bota ki
kica madwoŋ.
8Yam akano waŋa woko ki boti, pi kare manok ma onoŋo akemona dwoŋ
twatwal, ento abitimo kica boti ki mar ma pe gik, man Rwot ma Lakok meri aye
ma owaco.
9 “Pien man ki tuŋ bota rom aroma ki kare pa Nua: kit macalo akwoŋo ni pii pa
Nua pe dok bimedde ki poŋ i wi lobo ducu, kit meno bene doŋ akwoŋo nikiniga
pe doŋ bimaka i komi, dok bene pe abijuki.
10Pien godi twero a, ki cere-gu gitwero kobo woko ka mukene, ento marra ma pe
lokke pe bia ki i komi, dok cikkena me kuc pe gibidiro woko cen. Meno lok pa
Rwot ma kica omake i komi.
Jerucalem manyen
11 “In gaŋ ma ineno can, ma yamo okodo i komi ki tek, ma pe gikweyo cwinyi,
nen, abimwono got meri ki libi, dok abiketo te gutini ki capir.
12Abitiyo wi labila odini ki tiko makwar me wel, dogcelli abitiyo ki got makwar
ma mil amila, ki kor celli doŋ abideyo ki litino kidi me wel mapatpat.
13 “Litinoni ducu Rwot aye bipwonyogi, litinoni gibibedo maber twatwal.
14Kit ma atir bimiyo ibedo icuŋ matek: pe gibiuni kadi ki acel, lworo mo pe
bimaki pire; jo ma giuni pe gibinyiko cok ka ŋeti.
15Ka ce dano biero daa i komi, meno noŋo pe oa ki bota; ŋat ma ero daa i komi
bipoto gire pire kene.
Acoli Baibul
© 1985, Bible Society of Uganda.
1169
16“Nen, an ma aketo latet, ma buko lodi mac, ci teto jami lweny pi ticce; dok bene
aketo ŋat ma labal lobo wek ojwer jami woko ducu.
17Pe tye jami lweny mo ma giteto pi lweny i komi ma bicobo ticce, ibiloyo lok me
adot ducu ma gikelo i komi. Man aye gum ma lutic pa Rwot binoŋo, loyo kopgi a
ki bota, man lok pa Rwot kikome.”
Icaya 55
Lubaŋa timo kica bot dano ducu noŋo
1 “Wubin wutwom pii, wun jo ducu ma orwo nekowu; ŋat ma limme mo pe,
myero bene obin owil cam. Wubin wuwil koŋo vino ki cak laboŋo lim, laboŋo wel
mo.
2Piŋo wubalo limwu i kom gin ma pe kwon, piŋo kono wutyeko tekowu woko ka
noŋo gin ma pe yeŋowu? Wucik itwu atika i lokka, ci wucam cam maber, dok
wubed ki yomcwiny pi cam ma miyu ma amiyowu,
3 Wucik itwu wuwiny lokka, ci wubin bota; wuwiny lokka, wek wubed kwo; ci
abicikke kwedwu i gicikke ma ri nakanaka, abimiyowu mar mera ma pe lokke,
ma genne, ma yam aciko pi Daudi.
4Nen, yam akete obedo caden bot lurok, latel ki lami-cik bot lurok.
5Nen, wun wubilwoŋo rok mapatpat ma pe wuŋeyogi, ki rok mapol mapatpat ma
yam pe gineyowu gibiriŋo gibino botwu, pi Rwot Lubaŋawu, ma en ŋat Maleŋ me
Icrael, pien en doŋ otyeko keto deyo i komwu.
6“Wuyeny Rwot i kare-ma en pud twero noŋŋe, wukok bot Rwot ma pud en tye
cok.
7Latim marac myero obwot timme marac, ki dano ma pe kite atir bene owek
tamme ma pe ber-ri; olokke odwog cen bot Rwot, wek Rwot otime kica, myero
odwog cen bot Lubaŋawa, pien en biweko balle woko ducu.
8“Pien tamma pe tamwu, ki yowu bene pe yona,” man Rwot ma owaco.
9Kit macalo polo tye malo ka mabor makato lobo-ni, yona bene tye malo kit meno
makato yowu, ki tamma bene tye malo kato tamwu woko.
10 “Kit macalo kot ki pee corre bino piny kun gia ki i polo, ma pe dok gidok malo
kunnu, ento gikweyo lobo, miyo ginapita twi ci doŋo, mi yo kodi bot laco-kodi ki
miyo kwon bene bot dano me acama,
11lok ma a ki i doga bene bibedo kit meno; pe bidwogo bota noŋo ma noŋo pe
otiyo gin mo, lokka bitiyo gin ma amito ni oti, dok bicobo gin ma acwale pire.
12“Pien wubikato woko kun wucito ki yomcwiny, gibiterowu ki kuc; godi ducu ki
cere ducu ma i nyimwu gibimwoc ki wer licur, ki yadi ducu me tim biyeŋŋe ki
yomcwiny.
Acoli Baibul
© 1985, Bible Society of Uganda.
1170
13Yat ciprec bitwi ma ka okuto; ki yadi ma ŋwecgi kur bitwi ma ka ocok; meno
bibedo gin me po nakanaka, ma pe birwenyo, me nyuto ni an Rwot aye ma cen
atiyo man.”
Icaya 56
Mot ma Lubaŋa miyo pi gwoko cikkene
1Rwot owaco bot jone kuman ni, “Myero wuŋol kop atir, dok wuti gin ma tye atir,
pien doŋ acok larowu, lar ma alarowu kwede binen ka maleŋ.
2Dano ma timo man tye ki gum madwoŋ, ki dano ma omako matek likiŋ, ma
gwoko ceŋ cabit kun pe pyedo, dok gwoko ciŋe pe timo gin marac.”
3Larok mo ma obino oribbe ki Rwot pe myero owac ni, “Rwot bikoya woko
matwal ki i komjone miyo abedo kaikena”; ki dano ma gikolo bene pe myero
owac ni, “Nen, doŋ atye macalo yat ma otal.”
4Pien Rwot doŋ owaco kuman ni, “Jo ma gikologi ma gigwoko cen cabitta, ma
giyero tiyo gin ma yomo cwinya, ma gumako gicikkena likiŋ,
5abimiyo botgi gin mo me po nyiŋgi ma bibedo i ot ka ma giwora iye i dye gaŋŋa,
maber makato bedo ki litino awobe nyo litino anyira; abimiyo botgi nyiŋ ma
bedo matwal, ma pe birwenyo kadi ki acel.
6“Doŋ lurok ma guribbe ki Rwot, me tic bote, kun gimaro nyiŋe, dok ma gimine
me bedo luticce, dano ducu ma gwoko ceŋ cabit, kun pe pyedo, ma omako
gicikkena woko likiŋ,
7 gin jo-nu aye abikelogi i got mera maleŋ, dok abiyomo cwinygi i ot me lega ka
ma giwora iye. Abigamo gitum awaŋagi ki gityer ma gityero bota, magi ducu
abigamo i wi keno tyerra; pien oda gibilwoŋo ni ot me lega pa jo me rok ducu.”
8Rwot Lubaŋa ma ocoko jo Icrael ma onoŋo giryemogi woko owaco kuman ni,
“Dok abicoko jo mukene agurogi bota, amedo i kom jo ma doŋ atyeko cokogi-ni.”
Kop oloyo lutel pa jo Icrael
9Wun lee tim ducu wubin, wumwod riŋo, wun lee ducu ma wubedo i buŋa.
10Lukur-piny pa jo Icrael ducu wangi oto, gin ducu gipe ki ŋec kadi ki acel, gin
ducu gicalo gwogi ma te lebgi oto, pe dok gitwero gweyo; gibuto piny gibedo ka
lek aleka, gimaro nino nino matut keken.
11Gin gwogi ma giwor twatwal ma cam pe romogi. Gin lukwat ma pe giniaŋ gin
mo; ŋat acel acel i kingi kwanyo mere yone kene, ŋat acel acel bene yenyo
magobane kit ma cwinye mito.
12Gilwoŋŋe kekengi ni, “Wubin wacitu ka kelo koŋo vino, wubin wamatu kono
makec wek wameru woko, diki dok binoŋŋe, madit makato ducu.”
Icaya 57
Acoli Baibul
© 1985, Bible Society of Uganda.
1171
1Dano ma kite atir to, ŋat mo pe ma keto iye cwinye. Jo ma maro Lubaŋa
gikwanyogi woko; ŋat mo pe ma paro pigi. Pien dano ma kite atir noŋo gikwanyo
woko ki i can,
2en cako donyo i kuc; jo ma bedo kun cwinygi atir, giywe mot i kabutogi.
3Ento wun wubin wunyik cok bota kany, wun litino pa dako ma latal, ma latim
abor aye onywalo ki malaya.
4Meno wutye ka nywaro aŋa ce? Wunamo dogwu malac kumeno i kom aŋa ma
lebwu okatti woko kumeno-ni? Wun litino pa lutim bal, litino ma ginywalogi ki
lok me goba,
5wun jo ma mitiwu pe kwe i te yat kworo, i te yadi ducu ma pote olot liyuk; ma
wuneko litinowu woko i luŋ-gu, i te pata got ma obar?
6Gin ma gibipoko botwu tye i kin got mapwot ma tye i luŋ piny, gin jami-nu ducu
mewu; pien doŋ wutyeko tyero gityer amata woko botgi, wukelo bene gityerwu
me mo ko kwon, wutyero. Cwinya bibedo yom pi kodi tim macalo meno?
7Doŋ wuketo kabutowu i wi got ma wiye bor, wun doŋ wutyeko cito kunnu ka
tyero gitumwu bot jok.
8Wuketo bene cal jok i ne kika ki i ne yat me doggola; pi weka woko, omiyo
wupeto kabutowu. Wudonyo iye ka wuyaro obedo malac; wutyeko cikke kwedgi
woko doŋ piwu kenwu, dok bene wumaro kabutowu, wuneno tim munero me
lewic.
9Wucito bot jok Molek ki moo, wumedo moowu ma ŋwece kur onya odoko
mabup; wuoro lukwenawu gucito ka mabor, wucwalogi bene gucito wa piny i
lyel.
10Wot mabor oolo komwu woko, ento pe wuwaco ni, “Konnye pe”; wunoŋo kwo
manyen ma medo tekowu, omiyo pe wuwillee giwu i waŋayo.
11Aŋa ma onoŋo wulworo twatwal, ma omiyo komwu myel, ma oweko wuwaco
lok goba, wiwu doŋ owil woko pewupo i koma, ma pe doŋ wutwero tamo pira?
Pe atemo diyo cwinya pi kare malac, ma oweko pe wubedo ki lworo mo i koma?
12En kitwu ma wutamo ni tye atir-ri, ki gin ducu ma wutimo abituco woko ka
maleŋ, ento magi ducu pe bikonyi.
13Ka ce wukok matek pi kony, gin cal jogiwu-ni myero gularwu do! Yamo bitiŋogi
terogi woko, aluu dog bicwalogi woko wa cen. Ento ŋat ma riŋo laro bota bileyo
lobo, dok bene bibedo i kom got mera maleŋ.
Lubaŋa ocikke me konyo ki caŋo jone
14Gibiwaco ni, “Wutor yo, wutor yo, wuyub yo, wuput ajut-gu woko liweŋ ki i yo
pajona.”
Acoli Baibul
© 1985, Bible Society of Uganda.
1172
15Lubaŋa ma en ŋat Mamalo Twal, ma bedo nakanaka i kabedo ma otiŋŋe malo,
ma bedo matwal, ma nyiŋe leŋ-ŋi, owaco ni, “An abedo i kabedo maleŋ ma otiŋŋe
malo, dok bene abedo kacel ki ŋat mamwol, ma cwinye cwer, dok ma ŋut, pi miyo
kwo manyen bot jo ma cwinygi cwer dok ma giŋut.
16Pien pe abibedo ka pyem nakanaka, dok bene kiniga pe bimaka kare ducu, pien
cwiny dano oa ki bota, an aye ma amiyogi yweyo me kwo, amiyo bedo tye.
17Bal pa jona ki paro lim aye oweko akeco; omiyo agoyogi, akanne woko, kun
kiniga maka, ento gumedde ameda ki jemo kun gitiyo gin ma cwinygi mito.
18Doŋ atyeko neno kitgi, ento pud abicaŋogi; abitelogi, abiculogi bene ki gin ma
kweyo cwinygi, kun amiyo jo ma kumo pigi giloko lok me pwoc.
19 Abimiyo kuc bot jo ma tye ka mabor ki jo ma tye ka ma cok, dok bene abicaŋo
jona.
20Ento jo maraco gubedo calo nam ma twagge, ma pe koŋ twero pye mot, kun
piine kelo yugi ki coto keken.
21 Kuc mo pe pi jo ma gin lutim maraco.” Man lok ma Lubaŋawa owaco.
Icaya 58
Yo maber me ri kec
1“Daŋŋe matek, pe iliŋ, yab dwani owinnye maloŋo calo koko tum, tit bot jona roc
ma gin gutimo, tuc bot jo me ot pa Yakobo balgi.
2Nen kono giyenya nino ducu ba, cwinygi bene yom me ŋeyo gin ma an amito ni
guti, ginyutte macalo jo me rok ma kitgi atir, ma pe giweko lubo-cik pa Lubaŋagi:
gipenya bene pi ŋolo kop aitr, cwinygi yom pi bedo cok ki Lubaŋa.”
3Dano gipenyo ni, “Piŋo wabedo ka ri kec, kun in pe ineno? Piŋo kono wabedo ka
mwolle kenwa i nyimi, kun in pe iparo lok mo iye wacel?” Lubaŋa ogamo ni, “Koŋ
wunen, i nino me ri kecwu, wuketo mere tamwu i timo gin ma yomo cwinywu
keken, kun bene wuuno jo ma tiyo tic botwu.
4Koŋ wunen, wun wuri kec ki daa dok ki lweny, wudoŋo dano bene ki ciŋwu ma
wuŋino woko ki kolo pi lweny. Kit ri kecwu ma wutye ka ri i kare-ni, pe bimiyo
dwanwu winnye malo i polo.
5Wutamo ni kit ri kecwu-ni en aye gin ma an ayero, nino mo ma dano mwolle
kekene? Ri kec ma dano kulo iye wiye piny calo lagada ma okulle, peto boŋo cola,
pworo buru iye, ka doŋ cako buto iye, wulwoŋo man ni ri kec, ki nino ma Rwot
Lubaŋawu pwoyo?
6“Kit ri kec ma an amito ene: gonyo tol me tim maraco woko, ki gonyo okol woko
ki i tyen opii, weko jo ma giunogi guwot i kuc, ki turo okol woko ki i tyen dano.
7 Poko cam bot jo ma kec nekogi, kelo lucan ma pacogi pe i gaŋi; ka ineno dano
ma tye munero myero iruk boŋo i kome, pe myero ikanne woko ki i nyim joni.
Acoli Baibul
© 1985, Bible Society of Uganda.
1173
8Ceŋ bituc boti calorupiny, waŋ bur ma tye i komi bicaŋ woko oyotoyot. Kit ma
atir ma it ye kwede bitelo nyimi, deyo pa Rwot aye ma bigeno ŋeyi.
9Dok bene ibilwoŋo, ci Rwot gamo dogi, ibikok bote, en bigamo ni; ‘An ene.’ “Ka
ce, ibikwanyo okol woko ki i kinwu, cimo dano ki lwet ciŋ ki loko lok maraco,
10ka ce ibimiyo kwori pi konyo jo ma kec nekogi, dok bene icobo miti pa jo ma
giunogi, man bimiyo ceŋ tuc piri ki i piny macol, piny macol licuc boti bidoko
macalo dyeceŋ.
11Rwot biteli i kare ducu, en bicobo mitini ki jami mabeco, bimiyo cogoni bedo
matek; ibibedo calo poto ma gionyo pi i oromo iye maber twatwal, ibibedo
macalo pii ma gunnye agunya kare ducu, ma piine pe two kadi ki acel.
12Gibigero gaŋ i wi oburri macon doki, ibigero i kom acakki te guti ma yam
kwarowu gugero, gibilwoŋi ni in layub celma otur, ŋat ma yabo yo ma yam oballe
ducu doko maber.
Gwoko ceŋ cabit
13“Ka ce iworo ceŋ cabit macalo kabedo maleŋ, iweko timo gin ma yomo cwinyi i
nino maleŋ, ka ce iworo ceŋ cabit macalo nino me yomcwiny, dok macalo nino
ma Rwot olonyo ma obedo maleŋ me deyo; ka ce imiyo deyo bot Rwot, kun pe
ilubo yoni keni, kadi ki yenyo gin ma yomo cwinyi, nyo loko lok atata;
14ci cwinyi bibedo yom i kom Rwot, abimiyo iriŋo i wi cere mutiŋŋe maloi lobo;
ibibedo ki yomcwiny i lobo ma yam kwaru Yakobo oleyo, pien Rwot kikome aye
ma doŋ owaco lok man.”
Icaya 59
Icaya onyuto bal pa jo Icrael
1Nen, bad Rwot pe odoko cek, ma pe doŋ twero laro dano, ite bene pe odiŋ ma pe
romme winyo lok;
2ento timwu marac aye opokowu woko ki Lubaŋawu, balwu omiyo waŋe doŋ
oumme woko i komwu, omiyo doŋ pe winyo kokowu.
3Pien remo doŋ onywano ciŋwu woko, lwet ciŋwu opoŋ ki tim me bal keken; dok
bene wuloko lokgoba ki dogwu, ki lebwu bene muŋo lok me timo tim maraco.
4Pe tye dano mo ma doto lawote i lok ma tye ada, pe tye ŋat mo ma cito i lukiko ci
pido pido kakare; dano ducu gijeŋŋe i lok ma tere pe kun giloko lok goba keken,
giparo pi timo gin marac ma kela can.
5Dano ducu ginywalo tim marac calo toŋ lacocodo, giciko obwogi calo oboropyen;
ŋat ma camo toŋgi to woko, ento ka onyono anyona ororo a iye.
6Ento obwogi macalo meno pe bikonyogi wacel, pe bikonyogi me aruka kadi ki
me umme. Ticgi ma gitiyo obedo tic me bal, ki ciŋgi bene timo tim bwami.
Acoli Baibul
© 1985, Bible Society of Uganda.
1174
7 Tyengi yot giriŋo kwede madwir ka timo gin marac, giwille awila me cito
oyotoyot ka neko jo ma pe ki bal. Gitamo megi tam me cito ka timo gin marac, yak
ki balle me lobo tye yo gudogi ducu.
8Pe giŋeyo yo me kuc, ŋolo kop atir bene pe i gudogi, gin gugomo yogi woko, pe
tye ŋat mo ma wok ki iye ma ŋeyo kuc.
Jo Icrael gutuco balgi
9Meno omiyo ŋolo kop atir bor kwedwa, kit ma atir bene peya oo botwa;
wayenyo leŋpiny, ci wanoŋo mutu, ma ka woto i ceŋ wawoto i colpiny.
10Wabedo ka boŋo kor ot ki ciŋwa calo lutowaŋ, waboŋo calo jo ma waŋgi oto;
wayokke ki wot ma piny pud leŋ calo watye ka wot i dyewor, wanen calo jo muto
ki i kin jo ma komgi tek.
11Nen doŋ watye ka ŋur aŋura calo lee, wabedo ka kok akoka calo amam, wakuro
ŋolo kop atir ento pe wanoŋo; wakuro larre, ento tye ka mabor kwedwa.
12Pien balwa doŋ odurre mapol i nyimi, roc ma watimo aye doŋ obedo caden i
komwa; pud wapo i kom bal wa, waŋeyo gin marac ma watimo.
13Wakalo wi cik, wakwero Rwot woko, waweko bene lubo kor Lubaŋawa, kun
waloko lok me uno dano kijemo, wagamo lok goba bedo i cwinywa, ci waloko
bene ka maleŋ.
14Ento ŋolo kop atir gidwoko cen, kit ma atir bene pe doŋ nyiko cok i ŋetwa, ki
ada bene opoto woko i kabedo Ducu i dye gaŋ, gin mo ma tye kakare pe doŋ noŋo
yo me donyo.
15Ada doŋ pe matwal, ŋat ma kwero timo tim marac giyako jamine woko.
Rwot oye konyo jone
16 Rwot oneno ci cwinye ocwer matek, pien ŋolo kop atir doŋ pe. En oneno ni
dano mo doŋ pe; ouro mada pien ŋat mo doŋ pe ma twero laro pigi. En kikome
aye doŋ bilarogi ki tekke kene, kit ma atir bimiyo en cuŋ matek.
17 Oruko kit ma atir macalo gin me geŋo kore, ki otaŋ nyonyo me lar bene oruko i
wiye; cwiny me culo kwor bibedo macalo boŋo arukane, dok akemo biboyo kome
woko calo jor.
18En biculogi kun poro kit macalo timgi tye kwede, akemo bot lumonene, ki cul
bot lukworre; dok biculo cul marac bot lobo ma tye i dog nam.
19Meno bimiyo gilworo nyiŋ Rwot cakke ki yo tuŋ potoceŋ, ki deyone cakke ki i
tuŋ wokceŋ; pien biruyo bino oyotoyot calo pii ma mol mager, ma yamo pa Rwot
aye ma twago. Rwot owaco bot jone ni,
20 “An abibino i Cion ka kokowu ki i opii, wun jo pa Yakobo ma wuweko timo gin
marac.
Acoli Baibul
© 1985, Bible Society of Uganda.
1175
21“Doŋ ki tuŋ bota, man en aye obedo gicikke ma acikke kwede kwedwu, Cwiny
Maleŋ ma mera ma doŋ atyeko miyo botwu, ki lokka ma doŋ atyeko keto i dogwu,
pe doŋ bia ki i dogwu, kadi ki i dog litinowu, nyo i dog litino pa litinowu, cakke tin
cito kwede anyim kun bedo bene nakanaka.”
Icaya 60
Deyo ma bibedo tye i Jerucalem i anyim
1A malo ba, in Jerucalem, pien ceŋŋi doŋ otuc woko, deyo pa Rwot doŋ otuc ocaro
komi woko.
2Nen, colpiny biumo lobo woko, mutu macol licuc biumo rok mukene woko, ento
Rwot bituc pi caŋo komi, gibineno deyone i komi.
3Lurok gibibino i leŋ pinnyi, luker bibino i dero ceŋ ma otuc i komi.
4Tiŋ waŋi malo wek koŋ inen piny, jo ducu gibicokke kacel, gibibino boti;
awobeni gibia ki ka mabor, anyirani gibitiŋogi atiŋa i kor.
5Ibineno ci komi biryeny aryenya, cwinyi bimyel ci icako bedo ki yomcwiny; pien
lim mabup me nam doŋ gibiweko i ciŋi, ki lonyo pa rok mapol gibikelo boti.
6Lwak kinaga mapol biumi woko, litino kinaga me Midian ki me Epa; kadi wa jo
me Ceba ducu gibibino boti. Gibibino gikelo jabu ki odok luban, gibitito ki pak pi
gin mabeco ma Rwot otimo.
7Romi ducu me Kedar gibicokogi boti, nyogi romi me Nebayot bikonyi; gibikelo
macalo gitum i wi keno tyer me atyera bota, ci agamogi, dok abimedo deyo i kom
oda me deyo.
8Magi kono jo mene ma gituk calo pol-li, nyo macalo amam ma gidok i dog odigi?
9Pien rok ma tye i dog nam bikura, mel ma oa ki i Tarcic aye bitelo yo, me kelo
Litinoni ki ka mabor kacel ki lonyo madwoŋ twatwal, pi nyiŋ Rwot Lubaŋani ma
en ŋat Maleŋ me Icrael, pien en doŋ oketo deyo i komi.
10Lurok bigero celli, lukergi bikonyi ki tic; pien i kare ma yam akemo omaka,
agoyi, ento pi mitina kena doŋ atyeko timo kica boti,
11 Dogcelli bibedo twolo kare ducu, pe gibiloro i dyeceŋ kadi i dyewor; wek dano
gukel lonyo pa rok ducu boti, kun giwoto ma gidorre dorre me deyo kacel ki
lukergi.
12Pien rok ki ker ma pe biye locci bito; kodi rok macalo meno pud dok gibibalo
lobogi woko aye.
13Deyo me Lebanon bibino boti, ciprec ki yadi mabeco ducu, wek omi kabedona
maleŋ onen ma mwonya; dok bene abimiyo kabedo me teno tyena poŋ ki deyo.
Acoli Baibul
© 1985, Bible Society of Uganda.
1176
14 Litino pa jo ma yam giuni gibibino boti laguno; ki jo ma yam gubedo ka cayi
gibiryebbe piny i te tyeni; gibilwoŋi ni in ibedo gaŋ pa Rwot, Cion ma obedo gaŋ
pa ŋat Maleŋ me Icrael.
15Ento kono yam koŋ giweki ata, gikweri woko, kun ŋat mo pe wok boti, abimiyo
ibedo dit nakanaka, jo me kare ducu bibedo ki yomcwiny piri.
16Ibibedo ka doto cak pa jo me rok ducu, ibidoto tuno pa luker; ibiŋeyo ni an a
Rwot, anaye lalarri, dok an aye ma akoko in, an a Won Twero ma abedo Lubaŋa
pa Yakobo.
17Ma ka mola, an abikelo jabu, ma ka nyonyo, abikelo ryal, ma ka bao, abikelo
mola, ma ka gweŋ abikelo nyonyo. Abimiyokucaye bedo maka ludoŋo ma loyo tic,
kit ma atir aye bibedo nyamparani.
18Tim me bwami pe dok biwinnye i loboni, kadi yak nyo kadi balle pa lobo pe
binen i waŋ apokki loboni. Ibicako nyiŋ celli ni, Larre, ki dogcelli ibilwoŋo ni, Pak.
19 Ceŋ pe dok bimenyi dyeceŋ, kadi Leŋo me dwe bene pe bimenyi dyewor; Rwot
aye ma bimenyi nakanaka, Lubaŋani aye ma bimiyo ibedo ki deyo.
20Ceŋŋi pe dok bipoto, dwe bene pe birwenyo; pien Rwot aye ma bimenyi
nakanaka, kare me kumoni bene bigik.
21Joni ducu doŋ gibibedo jo ma kitgi atir; gibileyo lobo doŋ doko megi matwal,
gibinen macalo jaŋ yat ma an aye apito, tic ma an kikoma aye atiyo wek dano
gumiya deyo.
22Doggola pa joni nok ento olo doŋ bidoko kaka, ŋat matidi mada bi doko twon
rok mo matek. An a Rwot; abimiyo man timme oyot ka karene oromo.
Icaya 61
Lok maber me laro Cion
1 Rwot Lubaŋa doŋ ocwalo Cwiny mere i koma, pien doŋ owira woko ki moo,
wek ater lok me kwena maber bot jo ma giunogi. Oora bene me caŋo jo ma
cwercwiny onurogi, ki me tito bot jo ma tye i opii ni gibigonyogi woko, ki jo ma
gitweyogi i mabuc ni gibiyabo botgi doggola gibikatti woko;
2 dok ni atit pi mwaka ma Rwot bitimo iye ber bot dano, ki kare me culo kwor pa
Lubaŋawa; pi kweyo cwiny jo ma kumo.
3Oora me miyo lalukana me deyo bot jo ma kumo i Cion ma ka buru, moo wir me
yomcwiny ma ka kumo, ruk me pako Lubaŋa ma ka bedo ki cwiny magoro.
Gibilwoŋogi ni yadi me kit ma atir, yadi ma Rwot opito, wek omiye deyo.
4Gibigero gedo odoco i wi obur ma yam oballe con, ka ma yam giyako-gu ducu
gibigero odoco; gibiyubo gaŋi ducu ma onoŋo gibalogi woko, ma onoŋo oballe
con i kare pa yalwak mapol mukato anec.
Acoli Baibul
© 1985, Bible Society of Uganda.
1177
5Lurok gibicuŋ kun gikwayo romiwu, gin bene aye ma gibipuro potowu ki poto
olokwu;
6ento wun gibilwoŋowu ni ajwagi pa Rwot, dano gibilwoŋowu ni wun lutic pa
Lubaŋawa; wubicamo lonyo pa rok mapol, wu bibedo bene ki deyo pi limgi.
7Ma ka lewic ma yam omakowu gibimiyowu lim mabup tyen kiryo, ma ka jerowu
ki yet, wubibedo ki yomcwiny pi gin mabup ma doŋ tye i ciŋwu. Pi meno
wubinoŋo lim ma gipokkiwu i lobowu kiryo i wi wadigi; wubibedo doŋ ki
yomcwiny nakanaka.
8Rwot owaco ni, “An amaro ŋolo kop atir, adag yak ki tim marac; abiculo waŋ can
ma opoto i komgi cakare, abicikke kwedgi i gicikke ma ri nakanaka.
9Likwayogi biŋene matek i kin lurok, ki nyiŋ litino ma gin gunywalo biwinnye
adada i kin rok ducu; jo ducu ma gibinenogi gibiniaŋ i komgi, ni gin gubedo rok
ma Rwot omiyo botgi gum.”
10 Cwinya bibedo yom matek i Rwot, abium pi Lubaŋana; pien doŋ otyeko ruka
woko ki boŋo me larre, dok bene ouma woko ki jor me kit ma atir, macalo
lanyom ma orukke maber ki tok me deyo, dok macalo dako manyen ma orukke ki
ruk me wel.
11Pien kit macalo jami mapatpat twi i lobo, ki poto bene weko gin ma gicoyo iye
twi, kit meno Rwot Lubaŋa bene bimiyo kit ma atir, ki pak, twi i nyim rok ducu.
Icaya 62
1Pe abiliŋ pi Cion, pe bene abiywe pi Jerucalem, nio waŋ ma locce doŋ ocaro piny
calo dero ceŋ dok larrene bene omenyo piny calo mac.
2Rok ducu bineno locci, in Jerucalem, ki luker ducu gibineno deyoni; doŋ
gibilwoŋi ki nyiŋ manyen ma Rwot kikome aye bicako.
3Ibibedo calo tok me deyo ma tye i ciŋ Rwot, dok ibibedo macalo tok me ker ma
nyuto loc pa Lubaŋani.
4Pe doŋ gibimedde ki lwoŋi ni gaŋ ma doŋ gibwoto woko, loboni bene pe
gibilwoŋo ni lobo ma odoŋ obur, ento gibilwoŋi ni gaŋ ma calo dako ma cwinya
yom i kome, kun gilwoŋo loboni bene ni dako ma ginyomo; pien Rwot cwinye
yom i komi, dok loboni bibedo macalo dako ma ginyomo.
5Pien kit macalo awobi nyomo nyakoawobeni bene binyomi kit meno, dok kit
macalo lanyom cwinye bedo yom pi nyako ger. Lubaŋani bene cwinye bibedo
yom piri kit meno.
6In Jerucalem, aketo lukur-piny i wi celli malo; pe gibilin dyeceŋ ki dyewor
benebene. Wun jo ma poyo wi Rwot, pe wuywe,
7dok bene pe wumiye kare me yweyo nio wan, ma en doŋ omiyo Jerucalem ocuŋ
matek ma doŋ omiyo odoko gin ma gipako i wi lobo ducu.
Acoli Baibul
© 1985, Bible Society of Uganda.
1178
8Rwot doŋ okwoŋo kwoŋ matek twatwal, kun kwoŋo ki bade me twer ni, “Pe dok
abimiyo lukworri gicamo kani, lurok bene pe dok gibimato koŋo vinoni ma in
iyelle me tiyo tic pire;
9ento jo ma gukayo kal gibicamo ci gipako iye Rwot, ki jo ma gupwono olok
gibimato koŋo vinone i dyekal me kabedona maleŋ,”
10Wuwok ki kunnu, wuwok ki i dogcel, wuyub yo pi lwak; wutor yo, wutor yo
gudo-gu woko, wucok gweŋ woko bene ki tye, ka doŋ wuil bendera malo pi rok
ducu,
11 Nen, Rwot doŋ otyeko tito lok man oo wa i agikki lobo, ni, wuwac bot jo Cion
ni, “Nen larrewu doŋ tye ka bino; nen, bakacicce tye bote cul me ticce bene tye i
nyime.”
12Gibilwoŋogi ni gin rok maleŋ, gin jo ma Rwot okokogi ki i can; dok bene
gibilwoŋini, Gaŋ ma Rwot omaro, ma pe oweko woko ata.
Icaya 63
Nino me culo kwor pa Rwot
1 Man aŋa ma bino ki i Edommi, ki i Bojra ma oruko boŋo makwarri, ma oruko
ruk me deyo-ni, kun tye ka nyatte ki twon tekone madit-ti? “Meno an ennu atye
ka tito lok me loyo kop, an atek, atwero laro dano.”
2Piŋo kono boŋoni ma iruko-ni kwar, kun nen calo boŋo pa ŋat ma nyono olok
me biyo pige?
3 “Anyono olok i bur me biyo pige an kena, kun ŋat mo mukene ma oa ki i rok
rriapat onoŋo pe bota; anyonogi woko lirwatrwat ki akemo adada; pige makwar
macalo remo obedo ka kir i koma matek, omiyo boŋona ducu onywane woko
marac.
4Pien nino me culo kwor onoŋo iye i cwinya, mwaka me koko jona bene doŋ
oromo.
5 “Anene piny, ci anoŋo ni pe tye ŋat mo ma twero kenya; auro twatwal, ento
onoŋo pe tye ŋat mo ma romo miya teko; meno omiyo ciŋa an kikoma aye loyo
loc, akeca aye omiyo anoŋo teko.
6Cen anyono rok mapol woko ducu piny ki kinigana, akemona omiyo gulimo
atwom twatwal, dok aonyo remogi omol piny i ŋom.”
Rwot onyuto berre bot jo Icrael
7Abitito pi mar pa Rwot ma pe lokke, kun anyuto pak pa Rwot bene, pi gin ducu
mabe co ma en Rwot otimo piwa, ki twon ber madit ma en onyuto bot jo Icrael
ma en otimo botgi pi kicane, kun lubo bene mar mere madwoŋ ma pe lokke.
8Pien en owacci, “Adada, gin jona, litino ma pe gibibwola”; cutcut en odoko
Lalargi.
Acoli Baibul
© 1985, Bible Society of Uganda.
1179
9I cangi ducu en bene oneno iye can, en kikome aye olarogi, pe lakwenane mo
nyo kadi ki lamalaika. En okokogi pi mar mere ki pi kicane; en otiŋogi, ci obedo
ka byelogi nino ki nino i kare macon.
10Ento gin gujemo woko i kome, omiyo kiniga omako Rwot, Cwiny mere maleŋ
okumo twatwal. Pi meno en olokke odoko lakworgi, omiyo en kikome olwenyo
kwedgi.
11Dano dok gupo pi kare macon, i kare pa Moses, ma latic pa Rwot, ci gupenyo ni,
“Ŋat ma yam okwanyo lukwat romine ki i nam-mi tye kwene? En ŋat ma oketo
Cwiny mere maleŋ i kingi-ni kono tye kwene?
12 Ŋat ma yam omiyo ciŋe me deyo owoto i ŋet Moses tuŋ lacuc, ma omiyo pii
opokke dul aryo i nyimgi wek enoŋ nyiŋ ma ri nakanaka,
13ma otelogi kun giwok ki i dye nam matut-ti?” Gubedo calo aguragura ma woto i
tim, pe gubedo ka gatte kadi ki acel.
14Cwiny pa Rwot omiyo botgi yweyo, calo dyaŋi ma guo i luŋ. Yam itelo joni
kumeno, wek inoŋ kwede nyiŋ me deyo.
Lega pi kica ki kony
15Kul waŋi ki i polo inen piny i lobo, inen piny ki i kabedoni maleŋ me deyo.
Arimani ki tekki kono doŋ tye kwene? Mar meri ki kicani kono tye kwene? Tim
ber, pe ikwerwa woko.
16Pien in aye i Wonwa, kadi bed Abraim pe neyowa, dok Icrael bene pe paro
piwa; in Rwot giri ibedo Wonwa, dok ibedo lakokwa cakke yam con.
17Piŋo imiyo waŋak woko ki i yoni, ai Rwot? Piŋo imiyo wadoko jo ma cwinywa
nwaŋ kun pe walwori? Dwog cen botwa pi jo ma gitiyo piri, pi kaka ducu ma
gubedo meri kikomi.
18Joni maleŋ gubedo i kabedoni maleŋ pi kare manok mo twatwal, lukworwa doŋ
gunyono kabedo man ki tyengi gubalo woko.
19Doŋ wadoko calo jo ma yam in pe iloyogi, wadoko calo jo ma pe gilwoŋogi ki
nyiŋi.
Icaya 64
1Kono ibaro polo woko likwak ilor piny, kono ber! Kono imiyo godi guyeŋŋe i
nyimi,
2kit macalo mac moko kwede i lak yen, dok bene miyo pii walo, wek omi lukworri
guŋe nyiŋi, dok rok ducu komgi myero omyel i nyimi!
3Yam itiyo gin mogo ma kelo lworo madwoŋ ma wan kikomwa pe waromo tamo
pire, yam ilor piny, ci godi guyeŋŋe i nyimi.
Acoli Baibul
© 1985, Bible Society of Uganda.
1180
4 Cakke yam con ŋat mo gire pe owinyo, ŋat mo pe ma owinyo ki ite, ŋat mo bene
pe oneno Lubaŋa mapat kono in keken, Lubaŋa ma tiyo tic pi jo ducu ma tye ka
kure.
5In irwatte ki ŋat ma tiyo tic ma atir ki yomcwiny, irwatte ki jo ma po piri i yoni
ducu. Nen, kiniga ceŋ omaki, pien onoŋo wabalo; wabedo ka timo bal pi kare
malac twatwal. Tika wan wabilarre ada?
6Wan ducu doŋ wadoko calo ŋat ma kome ki keni, gin ma atir ducu ma watimo
doŋ nen calo boŋo ma onyobbe woko ki gin me kwer. Wan ducu waner woko calo
pot yat, balwa bene terowa woko calo yamo ma kodo.
7Pe tye dano mo ma lwoŋo nyiŋi, ma cukke ka maki likiŋ; pien in ikano want
woko ki botwa, doŋ ibwotowa i balwa.
8Ento kadi bed kumeno, ai Rwot, in pud i Wonwa; wan lobo agulu, in aye
lacwewa: wan ducu wabedo gin ma in aye itiyowa ki ciŋi.
9Ai Rwot, pe myero kiniga dok omaki matek, pe bene ibed ka po i kom balwa
nakanaka, Koŋ inen, dok ipar, wan ducu wabedo joni.
10Gaŋini maleŋ ducu doŋ gudoko tim, Cion doŋ odoko tim, Jerucalem doŋ odoko
obur.
11Otwa maleŋ, maber twatwal-li, ka ma yam kwarowa gipaki iye-ni, doŋ gityeko
waŋone woko ki mac; kabedo ducu ma yam yomo cwinywa doŋ odoko obur.
12Ibidiyo cwinyi i kom jami magi, ai Rwot? Ibiliŋ, kun iunowa matek?
Icaya 65
Lubaŋa biketo can i kom jo ma gujemo
1 Yam ayubbe pi gamo lok pa jo ma pe gikok bota, ento gin gigi pe gumito penya.
Ayubbe bene ni myero gunoŋa, ento pe gigi gutemo yenya. Abedo ka waco botgi
ni, “An atye en, an atye en.” Aloko bot rok ma onoŋo doŋ pe gilwoŋo nyiŋa.
2 Abedo ka ryeyo ciŋa dyeceŋ jwi bot jo ma gijemo woko ajema, jo ma woto i yo
ma pe ber wacel, kun gilubo gigi ryekogi kengi.
3Gibedo ka ŋeto cwinya kare ki kare, kun gibedo ka tyero gitum bot jogi i potti,
giwaŋo odok eceta-gu i kom matafali;
4gibedo ka bedo i lyel-gu, i dyewor gibedo i kabedo mogo ma i muŋ; gibedo ka
camo riŋo opego-gu, jami tedogi ducu onyobbe woko ki pig riŋo lee ma gikwero.
5Gin jo ma giwaco ni, “Bed kaikeni kunnu, pe ibin cok kweda, pien an doŋ gipoka
woko pat kwedi pien an aleŋ,” Jo magi calo yito ma duny i uma, gicalo mac ma pe
to kadi ki acel.
6Nen, doŋ gityeko coyo lok i nyima ni, “An pe abiliŋ aliŋa, ento abiculo. Adada,
abiculogi gire,
Acoli Baibul
© 1985, Bible Society of Uganda.
1181
7timgi maraco kacel ki tim maraco pa kwarogi, man Rwot ma owaco pien gubedo
ka waŋo odok eceta i wi godi, dok gubedo ka yeta bene i wi ceregu ducu; abiporo
culgi ma oromogi abiculogi pi balgi macon.”
8Rwot owaco kuman ni, “Kit macalo koŋo vino noŋŋe ki i nyig olok, doŋ dano
giwaco ni, ‘Pe ibal woko, pien gum tye iye’, abitimo kit meno pi luticca, pe
abityekogi woko ducu.
9Abimiyo likwayo a ki i kom Yakobo, ki jo ma bileyo wi godina a ki i Juda; jona ma
ayero gibileyo bedo megi, doŋ luticca gibibedo kunnu.
10 Caron bidoko ka ma gikwayo iye romi, ki luk me Akor bidoko kabuto pa dyaŋi,
bibedo pa jona ma gubedo ka yenya.
11Ento wun jo ma doŋ wubwoto Rwot, ma wiwu doŋ owil woko i kom got mera
maleŋ, ma wuyubo meja pa jok wek omiwu gum, ma wupiko kono ma ginyo bo
poŋ kikopo pi jok wek nyimwu obed leŋ,
12abimiyo ginekowu woko ki pala lucwan, wun ducu wubiguŋo aguŋa ka giŋolo
ŋutwu, pien i kare ma yam alwoŋowu wun wukwero gamo doga woko, i kare ma
abedo ka lok bene pe wuciko itwu ka winyo lokka, ento wubedo ka timo gin ma
nen marac i nyima, wuyero bene gin ma pe yomo cwinya.”
13Meno omiyo Rwot Lubaŋa owaco ni, “Nen, luticca bicamo cam, ento wun kec
binekowu; luticca bimato pii, ento wun orwo pii binekowu matek; luticca
gibibedo ki yomcwiny, ento wun gibimiyo lewic makowu;
14yomcwiny bimiyo luticca giwera ento cwercwiny bimiyo wukok, dok bene
bimiyo wudaŋŋe matek ki koko.
15Nyiŋwu bidoŋ bot jona ma doŋ ayero giceno ki dano, Rwot Lubaŋa kikome aye
ma binekowu; ento luticce doŋ en bilwoŋogi ki nyiŋ mapat.
16Pi meno, ka ce ŋat mo lamo gum i kome kekene i lobo, en bilamo gum i kome
kene ki nyiŋ Lubaŋa me ada, dok ŋat ma bikwoŋo kwoŋ i lobo man, bikwoŋo ki
nyiŋ Lubaŋa me ada, pien wiwu doŋ biwil woko i kom can ma yam wuneno con,
can meno doŋ birwenyo woko ki i wiwu.” Polo manyen ki lobo manyen
17 Rwot dok owaco kuman ni, “Pien nen, aketo polo manyen ki lobo manyen; pe
doŋ gibipo pi jami macon, pe bene dano mo bitamo pigi.
18Ento myero cwinywu obed yom kun wubedo ki yomcwiny nakanaka i kom jami
magi ma aketogi-ni; pien nen, Jerucalem ma aketo bibedo me yomcwiny, jone
bene bibedo ki yomcwiny madwoŋ.
19 Abibedo ki yomcwiny i Jerucalem, cwinya bibedo yom i kom jona; dwan mo me
koko pe dok biwinnye iye, kadi koko mo me can bene pe biwinnye iye.
20Latin mo ma ginywalo ma ri pi kare manoknok keken bene pe bibedo tye iye,
kadi ladit mo muti ma pe bicobo karene, latin bito ma noŋo mwaka me ditte doŋ
romo miya acel, labalo ma mwakane biromo miya acel noŋo giceno woko acena.
Acoli Baibul
© 1985, Bible Society of Uganda.
1182
21Dano gibigero odi ci gibedo i igi, gibipuro poto olokgi, ci gibicamo nyige bene.
22Pe gibigero odigi ci giweko ŋat mukene aye bedo iye, pe gibipuro poto olokgi ci
giweko ŋat mukene aye ma dok camo nyige. Jona gibiri ma rom aroma ki yat, jona
ma an aye ayerogi gibibilo tic me ciŋgi pi kare malac.
23Ŋat mo i kingi pe biyelle ki tic noŋo, dok bene pe gibinywalo latin ci dok neno
can; pien gin doŋ gibibedo litinic pa jo ma Rwot doŋ otyeko miyogr gum, kun
gumgi-ni mako bene wa litinogi.
24Ma peya gulwoŋo lwoŋo, an abigamo doggi, ma pud gitye ka lok aloka,
abiwinyo lokgi woko.
25 Orudi ki latin romo gibicam kacel, labwor bicamo lum calo twon; twol bene
bimoko apwa. Pe gibiketo ret i kom dano nyo kadi ki nek, i wi got mera maleŋ
ducu.” Man Rwot ma owaco.
Icaya 66
Rwot oŋolo kop i kom rok ducu
1 Rwot owaco kuman ni, “Polo aye komkerra, lobo obedo kom me teno tyena. Kit
ot aŋo ma onoŋo wutwero gero pira? Ka yweyona kono onoŋo bedo kwene?
2Jami magi ducu atiyogi ki ciŋa, pi meno jami magi ducu gubedo mega. Man Rwot
aye ma owaco. Doŋ man aye dano ma abiciko waŋa i kome, dano mamwol, ma
ŋut bene i cwinye, dok ma kome myeli lok ma an awaco.
3“Dano ma neko twon rom ki ŋat ma neko dano; ŋat ma tyero latin romo macalo
gitum, rom ki ŋat ma turo ŋut gwok; ŋat ma kelo gityer me moko kwon tyero
bota, rom ki ŋat ma tyero remo opego; ŋat ma waŋo odok luban macalo gityer me
po rom ki ŋat ma lego gum i kom cal jok. Jo magi guyero yogi pigi kengi, cwinygi
yom mere ayoma i timgi me-kipyeda.
4An bene abiyero can ma myero omakgi, abiyero can ma miyo lworo makogi
marac twatwal; pien i kare ma yam alwoŋogi, ŋat ma ogamo doga pe, i kare ma
aloko kwedgi, ŋat mo pe ma owinyo lokka; ento gutimo gin ma nen marac i
nyima, guyero gigi gin ma pe yomo cwinya.”
5Wuwiny lok pa Rwot, wun jo ma komwu myel i lokke, “Utmegiwu ma gidagwu,
ma guryemowu wucito woko cen pi nyiŋa, doŋ giwaco ni, ‘Koŋ wumi doŋ deyo
bot Rwot wek koŋ wanen yomcwinywu’; ento gin aye gigi ma gibiweko lewic
makogi kekengi.
6“Koŋ wuwiny woo madit ma tye i gaŋ; dwan mo ma a ki i ot pa Lubaŋa! Meno
dwan Rwot, ma tye ka culo kwor i kom lukworre.
7 “Dako nywal cutcut ma peya mwoc ogoyo? En twero nywalo latin laco ma peya
arem ocakke i kome?
Acoli Baibul
© 1985, Bible Society of Uganda.
1183
8Aŋa ma yam koŋ owinyo kit gin macalo meno? Aŋa kono ma yam oneno kit gin
macalo meno? Gibinywalo lobo i nino acel kaken? Dok bene gitwero nywalo rok
kulu i dakika mo manok keken? Pien i kare ma arem pud ocakke acaka i kom
Cion, cutcut en onywalo litino awo bene woko.
9Itamo ni ka amiyo kare me nywalo jona oromo, ci pe aweko ginywalogi? An ma
amiyo dano nywal-li aye dok abicego ot nyodo woko wek Cion pe onoŋ litino?”
Man Rwot ma owaco,
10“Cwinywu obed yom kacel ki Jerucalem, cwinywu bene obed yom pire, wun jo
ducu ma wumare; wubed ki yomcwiny madwoŋ kacel kwede, wun jo ducu ma
kumo pire;
11wek wudot cak ki i tunone okwe cwinywu, calo latin ma doto tuno pa minne,
wek bene wumwony cakke ki yomcwiny, pien cak dwoŋ twatwal i kore.”
12Pien Rwot owaco kuman ni, “Nen, abinyayo kuc bedo dit bote calo kulu, ki
lonyo pa lurok calo kulu ma opoŋ ma mol twatwal; wubidoto cak ki i tunone, en
bitiŋowu woko i lak ŋete, dok bene wubibedo ka tuko i eme.
13Abikweyo cwinywu, calo latin ma minne kweyo cwinye; cwinywu bikwe i
Jerucalem.
14Wubineno, ci cwinywu cako bedo yom, komwu bibedo yot calo lum ma pud lot
alota; meno bimiyo wuŋeyo ni, Rwot konyo jo ma tiyo pire ento akemone tye i
kom lukworre.
15“Pien nen, Rwot bibino ki mac, kun gadigadine ducu bedo madwir calo yamo
lapiru; me coro akemone i komgi ki kiniga malyet adada, kun jukogi ki leb mac.
16Pien Rwot biŋolo kop i kom dano kimac, dok bene en bineko jo mapol woko ki
pala lucwan; jo ma en Rwot bineko bibedo pol mada.
17“Jo ma gilonnye kekengi doŋ me bedo leŋ me cito i potti, kun gilubo dano mo
ma tye i dyere, ma gicamo riŋo opego ki gin mogo me kwer ki oyoo adeŋ-gu, gin
ducu gibitum woko kacel dok lawaŋacel,” man Rwot ma owaco.
18“Pien aŋeyo ticgi ki tamgi, abibino me coko rok ducu ma loko leb mapatpat
kacel; gin gibibino ci gineno deyona,
19abiketo lanyut i kingi. Abikwanyo jo mubwot ki i kingi kenyo, abicwalogi bot
lurok, bot jo Tarcic, Put ki Lud, ma gin jo ma gitelo atum, bot jo Tubal ki Javan, ki i
lobo ma tye i dog nam ka mabor, ma pud peya guwinyo kit ma nyiŋa oywek
kwede, kadi neno deyona i kin lurok.
20Gibikelo utmegigi ki i rok ducu macalo gityer me atyera bot Rwot, kun gikelogi
ki aguragura, gadigadi, kitara, kana ki kinaga-gu wa i wi got mera maleŋ ma tye i
Jerucalem, kit macalo jo Icrael kelo kwede gityergi me moko kwon i atabo maleŋ i
ot pa Rwot.
Acoli Baibul
© 1985, Bible Society of Uganda.
1184
21Abikwanyo jo mukene i kingi bene me bedo ajwagi ki Lulevi, man Rwot ma
owaco.
22 “Pien kit macalo polo manyen ki lobo manyen ma abitiyo, biri i nyima,” Rwot
ma waco, “likwayowu kadiwa nyiŋwu bene biri kit meno.
23Por dwe ki por dwe, cabit ki cabit jo ducu gibibino i nyima ka wora,” Rwot ma
owaco.
24 “Gibikato woko gicito ka neno kom dano muto ma yam onoŋo, gujemo woko i
koma; pien kwidi ma camo komgi-ni pe to, mac ma iye bene pe giromo nekone,
gin gudoko gin ma i dano ducu okwero.”
Acoli Baibul
© 1985, Bible Society of Uganda.
1185
Jeremia
Jeremia 1
Lubaŋa olwoŋo Jeremia, omiye twero me tito lok
1Man lok pa Jeremia wod pa Ilkia, ma en ŋat acel i kin ajwagi ma yam onoŋo
gibedo i Anatot i lobo pa Benjamin.
2 Lok pa Rwot obino bote i mwaka me apar wiye adek me loc pa Yocia wod pa
Amon, kabaka me Juda.
3 Lokke obino bene bote i kare me loc pa Yekoyakim wod pa Yocia kabaka me
Juda, o kwede wa i agikki mwaka me apar wiye acel me loc pa Jedekia, wod pa
Yocia, kabaka me Juda, o wa i kare ma doŋ gitero kwede jo Jerucalem woko i opii
i dwe me abic.
4I kare meno lok pa Rwot obino bota ma wacci,
5“I kare ma onoŋo peya acweyi i i meni onoŋo doŋ aŋeyi, dok i kare ma peya
ginywali onoŋo doŋ atyeko kweri woko ibed leŋ pi ticca, ayeri me bedo lanebi bot
rok ducu,”
6Ka doŋ agamo lokke kun awaco ni, “Aya, Rwot Lubaŋa! Nen, an pe aŋeyo lok,
pien an pud latin mamwa.”
7Ento Rwot odok iye owacca ni, “Pe iwacci, ‘An latin mamwa’; pien ibicito bot jo
ducu ma abicwali ni icit botgi, dok bene gin ma an abiciki kwede en aye in
ibiloko.
8Pe ibed ki lworo mo i komgi, pien atye kwedi, abilari, man Rwot ma owaco.”
9Cutcut Rwot ocwalo ciŋe ogudo doga; ka en Rwot owacca ni, “Nen, doŋ atyeko
keto lokka i dogi.
10Nen, doŋ atyeko keti i nino man me loyo rok mapol ki ker mapol, pi putogi ki
mukogi wo ko bene, pi balogi ki turogi woko bene, ka gerogi odoco ki ka pitogi
bene,”
11Lok pa Rwot dok obino bota ma penya ni, “Jeremia, it ye ka neno aŋo?” Ci
agamo ni, “Atye ka neno yat otit.”
12Lacen Rwot owacca ni, “Ineno kara maber, pien atitti ni atye ka neno lokka,
amito ni oti ticce ocob kakare.”
13Lok pa Rwot dok obino bota pi tyen me aryone, ma wacci, “It ye ka neno gin
aŋo?” An adok iye awacci, “Anene agulu ma pii tye ka walo ki iye, ma doge olokke
okemo yo tuŋ acam.”
14Ci Rwot owaco bata ni, “Gin marac bia ki yo tuŋ acam bino poto i kom jo ducu
ma gibedo i lobo man.
Acoli Baibul
© 1985, Bible Society of Uganda.
1186
15Pien nen, atye ka lwoŋo rok ducu ma gitye i te ker ducu ma yo tuŋ acam,
gibibino ci ŋat acel acel bicibo komkerre i dog gaŋ me Jerucalem, ma girumo celle
woko litit pi lweny i kome, ki pi lweny i kom gaŋi ducu me Juda, Man Rwot ma
owaco.
16Dok abiŋolo koppa i kom jo Juda pi timgi maraco ducu ki pi bwota woko;
gubedo ka waŋo odok eceta bot lubaŋa mogo mukene, kun gibedo bene ka woro
gin ma gutiyo atiya ki ciŋgi.
17Ento in, di cwinyi matek; a malo, ci itit botgi kit gin ducu ma aciki kwede.
Cwinyi pe myero oballe i komgi, wek an bene pe abal cwinyi i nyimgi.
18Doŋ inen, atye ka miyo ibedo macalo gaŋ me cel go go matek, macalo wir
nyonyo, ki cel mola, pi gwoki i kom jo me lobo man ducu, pi gwoki ki i kom luker
me Juda, rwodine, ajwagine, ki i kom lwak ducu me lobo man.
19Gibilweny i komi, ento pe gibitwero loyi, pien an atye kwedi pi lari.” Man lok pa
Rwot kikome.
Jeremia 2
Rwot pido ki jo Icrael ma niyegi tye ka dok woko cen ki i kome
1Lok pa Rwot obino bota ma wacci,
2“Cit ituc lok man bot jo Jerucalem, wek guwiny. Rwot owaco kuman ni, Pud apo
pi gen ma ibedo kwede i koma nia ka tinoni, mar ma ibedo kwede macalo nyako
ger, kit ma ibedo ka luba kwede wa i dye tim, i lobo ma yam pe gicoyo iye kodi
mo.
3Icrael onoŋo yam obedo rok ma gikwero obed maleŋ pi Rwot, macalo cam ma
okwoŋo cek ma en okayo. Jo ducu ma gucamo cam meno gulokke gudoko lubal;
gin maraco obino opoto i komgi, man Rwot ma owaco.”
4Wuwiny lok pa Rwot, wun jo me ot pa Yakobo, ki wun jo me doggola ducu me ot
pa Icrael.
5Rwot dok owaco kuman ni, “Kit gin aŋo marac ma kwarowu gunoŋo ni atimo ma
omiyo gua woko ki bota gucito woko ka mabor kweda-ni, gubedo ka lubo gin ma
konnye pe, omiyo gin bene gudoko jo ma konygi pe-ni?
6Gin pe gupenyo ni, ‘Rwot ma okwanyowa woko ki i lobo Ejipt-ni mono tye
kwene, ma otelo wiwa i dye tim, i lobo tim aroo ma tye iye lwak bur mapol, i lobo
mutwo ki mutu me colpiny ma ocido licuc, ki lobo ma yam dano mo pe kato ki
iye, ka ma dano mo bene pe bedo iye?’
7Ci akelowu i lobo ma ceko cam mabup adada wek wuyom cwinywu kun wucamo
cam ma ocek iye ki gin mabeco ducu ma tye iye. Ento i kare ma wubino-ni wubalo
lobona woko, wuloko gipinnya odoko gin me kwer.
Acoli Baibul
© 1985, Bible Society of Uganda.
1187
8Ajwagi bene gupenyo ni, ‘Rwot mono tye kwene?’ Jo ma gin ludiro i cik bene
onoŋo pe giŋeya; luloc gutimo roc i koma; lunebi gubedo ka tyeto lok i nyiŋ jok
Baal, gubedo ka lubo kor cal jogi ma pe konyo.”
9Rwot owaco ni, “Pud abipenyo dogwu, abipenyo bene wa dog likwayowu.
10Pi meno koŋ iŋol nam ikat loka Caiprac wek inen, nyo koŋ icwal dano ocit i
Kedar wek ociŋi maber twatwal; nen ka ce gin ma kit meno yam obedo tye con.
11Tye rok mo ma oloko lubaŋane pi lubaŋa mo mukene, kadi bed onoŋo gin jogi
mamwa? Ento jona doŋ guloko Deyogi woko pi gin ma pe konyogi kadi ki acel.
12In polo, bed ki ur pi lok man, bed ma inen, ma lworo obwoyo komi woko adada,
man Rwot ma owaco,
13pien jona doŋ gutyeko timo bal aryo maraco; doŋ gubwota woko, kun an aye
abedo-wan it me pii me kwo, gin dok gukwinyo taŋi pii megi pigi kengi, taŋi
mutur, ma pe twero jolo pii kadi matidi mo.
14“Icrael mono obedo opii? En latic ma ginywalo anywala i paco? En doŋ odoko
macalo ginayaka kono niŋniŋ?
15Lwak labwor ducu doŋ gukok woko i kome matek, gubworo kun gikok ki
dwangi maloŋo adada. Gubalo lobone woko odoŋ noŋo; gaŋine ducu doŋ gudoko
wi obur, laboŋo dano mo ma bedo i igi.
16Medo i kom meno, jo Mempic ki jo Tapanec doŋ guketo ret i wiye woko.
17Pe wun giwu aye ma wukelo can man i komwu kekenwu pi bwoto Rwot
Lubaŋawu, i kare ma yam en obedo ka telo yo botwu-ni?
18Doŋ kombeddi ka wucito i Ejipt ci wunoŋo iye kit kony aŋo, kun wucito ka mato
pii ma i kulu Nail? Nyo ka wucito i Aciria kono wunoŋo iye kit kony aŋo, kun
wucito ka mato pii ma i kulu Euprate?
19Balwu aye bikelo pwod i komwu, ki bwoto Lubaŋa woko aye bikelo can i
komwu me jukowu. Wuŋe dok wunen ni man gin marac dok me cwercwiny pi
wun me bwoto Rwot Lubaŋawu woko; kit lworo mo ma wulwora kwede pe i iwu
wacel, man Rwot Lubaŋa me mony aye ma owaco.
Jo Icrael gukwero woro Rwot
20“Yam con wuturo okolwu woko dok bene wucodo ogwil ma gitwe-yowu kwede
woko; ci wuwacci, ‘Pe abibedo laticci.’ Iyo, i wi cere mamalo ducu kadi i te yat ma
pote oluk-gu wubedo ka ryebbe piny macalo malaya.
21An yam onoŋo apitowu kun wua ki i kom olok mamit, akwanyowu ki i kom olok
ma nyige ducu beco adada. Wun dok wucako lokke niŋniŋ ci wudoko olok me
tim-mi?
Acoli Baibul
© 1985, Bible Society of Uganda.
1188
22Kadi bed wulwok komwu ki cabun magwa kadi bed wulwokke ki cabun ma
bwoyone dwoŋ, lwit bal aliiwu noŋo pud odoŋ tye i nyima, man Rwot Lubaŋa ma
owaco.
23Wutwero waco niŋniŋ ni, ‘An gira pe anyobbe ki bal, pe bene abedo ka woro
jogi Baal’? Koŋ inen ojwe tyeni ma iwoto kwede i luŋ; dok myero iŋe gin ma doŋ
itimo. In ibedo calo roya kinaga ma woto lubo yone kene,
24calo kana me tim ma doŋ oŋiyo woko ki bedo i tim, ma ywayo yamo ki ume kun
mito twon! Aŋa ma twero juko gin ma cwinye pyette iye? Jo ducu ma giyenye pe
myero guol komgi; gibinoŋe i dwene kikome.
25Gwok tyeni pe iwot kwede laboŋo war, ki dwani bene wek pe otwo woko ki
orwo pii. Ento in iwaco ni, ‘Pe doŋ konyo, pien doŋ amaro lubaŋa pa lurok, dok
bene doŋ abiwoto alubo korgi.’
Rwot biketo can i kom jo Icrael
26“Kit macalo lakwo lewic mako ka ce gimako ka kwalo gin mo, kit meno jo me ot
pa Icrael lewic bene bimakogi: gin kikomgi, lukergi, rwodigi, ajwagigi, kadi wa
lunebigi,
27ma giwaco ki yat mo-ni ni, ‘In i wora,’ dok giwaco ki got mo-ni ni. ‘In aye ma
inywala.’ Pien onoŋo guloko ŋegi woko bota, pe onoŋo ginena ki waŋgi. Ento i
kare ma gitye i can giwacci, ‘A malo ilarwa!’
28Ento lwak lubaŋawu-gu, ma wutiyo piwu kenwu gitye kwene? Wek gua malo ka
ce gitwero larowu, i kare ma noŋo wutye i can; pien lwak lubaŋawu gipol ma
girom aroma ki wel gaŋiwu, Wun jo Juda.”
29Rwot owacci, “Piŋo wuŋur i koma? Wun ducu doŋ onoŋo wujemo woko i koma.
30Yam apwodo litinowu kwe, pe kitgi oyubbe kadi ki acel; pala lucwanwu
kekenwu aye ma oneko lunebiwu otyeko woko calo labwor ma owor ma tyeko
dano woko.
31Doŋ wun jo me kare man, wuwiny lok pa Rwot. An mono onoŋo abedo macalo
tim bot jo Icrael, nyo macalo lobo me mutu? Piŋo kono jona giwacci, ‘Wan
wabibedo kit macalo wamito, pe wabibino boti matwal’?
32Wutamo ni nyako mo wiye twero wil i kom ginaruka me deyone, nyo nyako ger
wiye twero wil i kom gomcine me nyom? Ento jona wigi owil woko i koma pi
lwak nino ma welle pe kwanne.
33“Kit ma dok iŋeyo yo maber me maro kit me tarwaŋ! Kadi wa mon ma kitgi raco
in aye ma ipwonyogi ki tim me tarwaŋ.
34Dok bene i kom boŋo ma i pyeri gityeko noŋo iye remo pa lucan ma pe gitye ki
bal alii mo; yam bene pe inoŋogi ka turo ot wek gidony iye. Doŋ i kom lok magi
ducu
Acoli Baibul
© 1985, Bible Society of Uganda.
1189
35in iwacci, ‘An ape ki bal mo; adada kinigane doŋ otyeko a woko ki i koma.’ Nen,
abiŋolo kop i komi pi waco ni, ‘Pe onoŋo abalo.’
36Piŋo ibedo ka wirre ki wot kun iloko yoni atata! Jo Ejipt gibimiyo lewic maki kit
macalo yam jo Aciria guketo lewic i komi-ni.
37Ibia ki kunnu idwogo woko cen ma noŋo idodo ciŋi i wii, pien Rwot doŋ okwero
jo ma it ye ka genogi-ni woko, dok gin pe gibikonyi miyo ibedo maber wacel.”
eremia 3
Jo Icrael girom ki dako ma lakwele
1Rwot owaco ni, “Ka laco mo oryemo dakone woko, ce dakone oa ki bote ocito
woko, ci doŋ odoko dako pa laco mukene, cware mukwoŋo-ni pud dok bidok bot
dako-nu? Ci meno pe bimiyo lobo nyobbe woko ki bal twatwal? Ibedoka
timotimkwele ki jo mapol; ci dok pud itwero dwogo bota adada?
2“Tiŋ waŋi malo wek inen cere mutiŋŋe malo mabor-gul Wi cere mene mudoŋ ma
pe co obuto kwedi iye? I ŋet yo ducu ibedo ka kuro pacogi ducu ma gimari-ni calo
Laarab mo ma bedo i dye tim. Doŋ ibalo lobo woko ki tim kwele kwele me
malayani-ni.
3Mumiyo kadi kot bene doŋ ojukke woko, ki kot me oro ma onoŋo myero ocwer
bene doŋ pe; ento tarwaŋ pud omoro waŋi i tim me kwele, ikwero woko ni lewic
pe omaki.
4Pud pe ilwoŋa kombeddi ni, ‘Wora, in ibedo larema nia wa ka tinona’?
5Kun itamo ni, ‘En pe bibedo ki kiniga i koma nakanaka, pe bibedo ki akeca nio
wa i agikki.’ Nen, in doŋ iloko, ento kono doŋ ityeko timo kit bal ducu macalo
itwero.”
6 I kare pa kabaka Yocia, Rwot owaco bota ni, “Doŋ ineno gin ma Icrael ma pe
genne-ni otiyo, kit macalo obedo ka cito kwede i wi godi maboco ki i te yadi
muluk-gu kun timo iye tim kwele kwelene?
7Abedo ka tamone, ni ‘Ka doŋ en otyeko timo timme ducu ci en bidwogo bota’;
ento en pe omed de ki dwogo cen, kadi laminne Juda ma jone lugoba-ni bene
oneno.
8Kadi bed Juda oneno ni laminne Icrael obedo ka timo abor twatwal i nyima, en
gin mumiyo yam aryeme woko kun amiyo bote waraga ma nyuto ni doŋ apokke
woko kwede, ento Juda lacarcar-ri pe obedo iye ki lworo mo wacel. En bene ocito
obedo ka timo tim me kwele kwele.
9Pien onoŋo tim me kwele obedo gin mayot ki tuŋ bote, omiyo obalo lobo woko
ki bedo ka timo abor ki got wa ki yat-gu.
10Ento pi lok man ducu Juda ma laminne ma lacarcar-ri pe olokke odwogo bota ki
cwinye ducu, ento odwogo i nyima ki kome keken, man Rwot ma owaco.”
Acoli Baibul
© 1985, Bible Society of Uganda.
1190
11Rwot owacca ni, “Icrael ma pe genne-ni balle nen nok i waŋa kato pa Juda ma
jone lugoba-ni.
12Cit ituc lok magi i but piny yo tuŋ acam, kun iwacci, ‘Dwog cen, in Icrael ma pe
genne-ni, man Rwot ma owaco. Pe abineni ki kiniga, pien an lakica mada. Kiniga
pe bimaka nakanaka. Man Rwot ma owaco.
13Ye balli keken, ni ityeko jemo woko i kom Rwot Lubaŋani, ci ikeyo berri woko i
kin lubaŋa pa lurok, kun ibedo ka worogi i te yadi ducu muluk-gu, dok bene pe
ibedo ka winyo lokka, man Rwot kikome ma owaco.
14“ ‘Wudwog cen, wun litino ma pe genne, Rwot ma owaco; pien an laditwu;
abikwanyowu, kun akwanyo dano acel ki i gaŋ acel acel, ki jo aryo ki i kaka acel
acel, ci abikelowu i Cion.
15“ ‘Abimiyo botwu bene lukwat ma yomo cwinya, wek gukwawu, ma gipitowu
kun gitye ki ŋec wa ki niaŋ maber.
16Ka ce doŋ inen ni wunya i lobo ma welwu omedde i kare meno, man Rwot ma
owaco, pe dok gibibedo ka lwoŋo nyiŋ canduk me gicikke pa Rwot. Pe dok
wubitamo pire, pe wubipo pire, dok bene pe gibiyubo odoco.
17I kare meno doŋ gibilwoŋo Jerucalem ni komker pa Rwot, ci rok ducu gibicokke
iye i nyim Rwot, kun pe dok gilubo tam maraco i cwinygi matwal, ŋutgi bene pe
doŋ bibedo nwaŋ.
18I kare meno jo me ot pa Juda gibiribbe woko kacel ki jo me ot pa Icrael, ci gibia
kacel ki i lobo ma tye yo tuŋ acam gibino i lobo ma yam amiyo bot kwarogi me
bedo gipinygi.
19“ ‘Abedo ka tamo kit macalo abiketowu kwede i kin litinona, kun amiyowu bene
lobo ma yomo cwinywu, gipiny maber makato lobo pa rok mukene ducu. Dok
abedo ka tamo ni gwok wubilwoŋa ni an a Wonwu, dok ni pe wubilokke wuweko
luba.
20Adada, kit macalo dako ma pe lagen weko kwede cware, wun bene wubedo
laboŋo gen i koma kit meno, wun jo me ot pa Icrael, man Rwot ma owaco.’ ”
Jo Icrael gubedo ka woro jogi
21Dwan dano ma kok tye ka winnye ki i wi cere mubedo barbar, kun pido kwede
pi litino pa Icrael, pien guŋak woko ki i yogi, wigi doŋ otyeko wil woko i kom
Rwot Lubaŋagi.
22“Wudwog cen bota, wun litino ma wupe ki gen, an aye ma abicaŋo cwinywu ma
pe ki gen-ni woko.” “Nen, wabino boti; pien in aye i Rwot Lubaŋawa.
23Adada kony mo pe ginoŋo ki i wi got ka ma woo pa lwak dano winnye a ki iye-
nu. Adada larre pa Icrael tye bot Rwot Lubaŋawa.
Acoli Baibul
© 1985, Bible Society of Uganda.
1191
24“Ento cakke wa ka tinowa tim me lewic ocamo gin ducu ma yam kwarowa
guyelle pigi, dyegigi ki romigi, dyaŋigi, awobegi ki anyiragi.
25Weku doŋ wabutu piny ki lewicwa-ni, wek tim maraco me lewic ma watimo aye
oum komwa woko; pien doŋ watyeko timo bal i kom Rwot Lubaŋawa, waŋ kacel
ki kwarowa, cakke wa ka tinowa o kwede wa onyoo. Dok bene pe wabedo ka lubo
lok pa Rwot Lubaŋawa.”
Jeremia 4
Dano myero gugut woko
1“Ka ce wudwogo cen bota, wun jo Icrael, man Rwot ma owaco, myero wudwog
giwu. Ka ce wukwanyo gin me kwerwu woko ducu ki i nyima, ma pe doŋ wu
biŋak woko aye,
2dok bene ka ce wukwoŋo kwoŋ ni, ‘Kit macalo Rwot tye kwe-ni,’ myero wukwoŋ
i ada, kun wulubo ŋolo kop atir, dok bene ki leŋcwiny, ci lurok ducu gibilego
Rwot wek oony gum mere i komgi, doŋ gibibedo ka miye deyo.”
3 Rwot owaco kuman bot jo Juda ki bot jo ma gibedo i Jerucalem ni, “Wucer poto
botwu woko maber, pe wuco kit kodi mo i kin okuto.
4Wun doŋ myero wulirre woko pi tiyo tic pa Rwot, wulirre i cwinywu, wun jo
Juda kacel ki jo ma wubedo i Jerucalem; wek akemona pe okatti woko ma lyel
macalo mac, ma biwaŋo piny woko ma ŋat mo pe romo nekone, pi gin marac ma
onoŋo wutimo.”
Gibimonyo Juda
5Wutit lok man i Juda, kun wutuco pire bene i Jerucalem, ma wuwacci, “Wukut
tum wek kokone orom i lobo woko ducu; wudaŋŋe matek kunwuwacci,
‘Wucokke kacel wek wacitu i gaŋi me cel gogo-gu!’
6Wutiŋ benderawu malo wukem Cion, wuriŋ woko wular komwu, pe wubedi,
pien amito kelo gin marac ki yo tuŋ acam, ki to-piny madit mada ma neko
danotyeko wako.
7Labwor doŋ okatti woko ki i buŋa muculle likuŋ, lanek rok ducu doŋ okatti
woko; oa woko ki i kabedone wek ebal lobowu woko odoŋ obur; gaŋiwu ducu
doŋ bidoko wi obur laboŋo dano mo ma bedo i igi.
8Pi man wutwe boŋo cola i pyerwu, wukum kun wukok; pien kiniga mager pa
Rwot pe olokke oa woko ki i komwa.”
9Rwot owacci, “I nino meno tekcwiny pa luker ki pa rwodi bitum woko; ajwagi
bibaŋŋe woko, ki lunebi bene gibiuro matek.”
10Cutcut agamo awacci, “Aya, Rwot Lubaŋa, adada in doŋ ibwolo lwak man ki jo
Jerucalem marac mada, kun iwacci, ‘Wubibedo maber ki kuc’; kun doŋ onoŋo
imiyo ginekogi woko ki pala lucwan.”
Acoli Baibul
© 1985, Bible Society of Uganda.
1192
11I kare meno gibiwaco bot lwak man ki bot jo Jerucalem ni, “Yamo malyet oa ki i
wi cere ma yadi pe iye ma tye i tim aroo, kun kodo dok kwede yo tuŋ bot lwakka,
pe pi pyetogi macalo kal wek gubed maleŋ;
12yamo ma acwalo-ni ger mupoŋ mada, ma pe doŋ romo pyetogi apyeta wek
gubed maleŋ, An aye kombeddi ma atye ka lok pi ŋolo kop i komgi.”
13Nen, tye ka bino calo pol, gadigadi lwennye ducu gibedo calo yamo lapiru;
aguragurane gidwir giloyo ocur woko. Can i wiwa, pien doŋ wato watum woko
matwal!
14Wun jo Jerucalem, myero wulwok cwinywu woko i timo tim maraco, wek
wularre. Tamwu maraco-gu bibedo mono i cwinywu pi kare ma rom mene?
15Dwan dano winnye kun a ki i Dan ma tito ki i wi got Epraim pi gin marac ma
bitimme.
16Tit lok man bot rok ducu, ni en tye ka bino; tit ki Jerucalem bene ni. “Mony ma
rumo gaŋ bino kun gia ki i lobo mabor; gidaŋŋe ki woo mapol i kom gaŋi me Juda.
17Gurumo Juda woko dyere calo lukur poto ma gurumo poto woko litit, pien
onoŋo Juda ojemo woko i koma, man Rwot kikome ma owaco.
18Kitwu ki gin ma wutimo ducu aye okelo can man i komwu. Man aye kipwolawu,
can makec bene atika; can man oton wa i cwinywu kikome.”
Jeremia cwinye cwer pi jone
19Arem doŋ omaka woko, omaka woko do! Arem doŋ wano koma adada. Oii, mil
wa i pal cwinya kikome! Adunona tye ka gone atata matek lirimrim; pe atwero liŋ
wacel; pien abedo ka winyo koko tum ma gikuto, pi oduru me lweny.
20Can madit poto dodde i kom can madit wadi, lobo ducu doŋ gibalo woko, piny
odoŋ obur. Gijwero kemana woko oyotoyot mada, gimuko kicikana woko bene pi
dakika manok keken.
21Abibedo ka neno bendera pi kare marom mene, kun abedo ka winyo koko tum?
22“Pien jona-gu gin lumiŋ, pe giŋeya; gin litino ma wigi odiŋ, pe gitye ki kit niaŋ
mo.
Giryek megi i tiyo gin marac keken, ento pe giŋeyo tiyo gin maber.” Can ma bipoto
i lobo Juda
23Ka aneno lobo, ci aneno oballe woko odoko obur, laboŋo gin mo ma odon iye; ki
malo i polo kuca, lakalatwe ki dwe bene pe giryeny.
24Aneno wi godi, ci aneno gitye ka yeŋŋe ayeŋa ni yegeyege, cere-gu noŋo tye ka
wirre liwir ma gigwennye agweriya.
25Aneno ci anoao dano mo pe kunnu, winyo me polo ducu gutuk gucito woko.
Acoli Baibul
© 1985, Bible Society of Uganda.
1193
26Aneno piny, ci anoŋo ni lobo ma yam ceko cam twatwal-li doŋ odoko tim aroo,
gaŋi ma i iye ducu doŋ gibalo woko gudoko obur nyim Rwot ma onoŋo kiniga
mager omako-ni.
27Pien Rwot onoŋo owaco kuman ni, “Lobo man ducu bidoko obur; ento pe
abityekone woko liweŋ.
28Lobo bikumo pi lok man, ki polo bene bicido woko macol licuc. Pien doŋ atyeko
tito ka maleŋ gin ma onoŋo ayubbe me timone; kica pe bimaka wacel, dok bene
pe abiloko tamma.”
29Jo ma i gaŋ ducu guriŋo woko pi woo pa wegi aguragura ki wegi atero; gudonyo
woko i buŋa macol, gucito wa i kin got-gu; gaŋi ducu doŋ gibwoto woko, dano mo
pe ma bedo i igi.
30In gaŋ ma doŋ idoko wi obur-ri, piŋo iruko boŋo makwar? Piŋo kono idero
komi ki gin me deyo ma obedo jabu jabu, kun iwiro waŋi woko ki raŋi wek onen
maber makato? Iyelle noŋo me deyo komi ni onen maber. Pacogi-gu ducu gicayi
acaya; giyenyo yo me neki woko.
31Awinyo koko mo ma cal ki koko pa dako ma tye ka rem ki nywal, ma tye ki
arem madwoŋ calo dako ma pud nywalo latin kayone anywala, Ci on tye ka koko
kun kwitte pi noŋo yweyo, kun ryeyo ciŋe woko ma wacci, “Can i wiya gira!
Awille woko i nyim lunek dano.”
Jeremia 5
Bal pa jo Jerucalem ki jo Juda
1Wurir; kun wugwennye agwenya i dye yo me Jerucalem, wunen ci myero
wuniaŋ iye maber! Wuyeny piny i dyekalle ducu wek wunen ka wutwero noŋo
dano mo iye ma ŋolo kop kakare, ma yenyo ada bene; ka wek atim kica ki
Jerucalem.
2Kadi bed gikwoŋo kwoŋ kun giwacci, “Kit macalo Rwot tye makwo-ni” ento
noŋo gikwoŋo kwoŋ me goba goba.
3Ai Rwot, in mono pe iyenyo ni inen ada ki waŋi? Ipwodogi matek, ento pe
guwinyo kit arem mo madwoŋ wacel; ityekogi woko bene, ento gin gukwero
winyo pwonnyi. Gujiŋo cwinygi odoko matek makato got; gukwero ŋut woko.
4Dok awacci, “Magi lucan keken, pe gitye ki kit ŋec mo; pien pe giŋeyo yo pa
Rwot, ma en aye cik pa Lubaŋagi.
5Abicito bot jo madito ma gin wegi twero, ci abiloko kwedgi; pien giŋeyo yo pa
Rwot, ma en aye cik pa Lubaŋagi.” Ento gin bene onoŋo guturo okol woko, dok
bene onoŋo gucodo ogwil woko.
6Pi meno, labwor mo bia ki i buŋa ci nekogi woko, orudi ma bedo i tim aroo
bibino tyekogi woko. Kwac aye ma doŋ tye ka kuro gaŋigi, ŋat mo ki i kingi ka oa
Acoli Baibul
© 1985, Bible Society of Uganda.
1194
okato woko ci gibiŋido woko matitino; pien balgi doŋ odoko dwoŋ, tim me kwele
bene doŋ omedde wo ko i kingi adada.
7“Atwero timowu kica niŋniŋ? Litinowu doŋ gubwota woko, kun gubedo ka
kwoŋo kwoŋ ki nyiŋ lubaŋa mogo ma pe Lubaŋa kikome. I kare ma amiyo
gucamo cam guyeŋ adada, gutimo abor, dok guwoto kacel gucito i odi pa malaya.
8Gipitogi guyeŋ maber macalo twon aguragura ma mito tigo, kun ŋat acel acel
kok pi dako pa lawote.
9Pe abiketo can i komgi pi lok magi? man Rwot ma openyo; dok bene pe abiculo
kwor i kom rok macalo man?
10“Kat icit i potone ki i kin olok ci ilwer, ento pe ityekgi woko liweŋ; Lwer jaŋe
woko, pien gin pe gubedo pa Rwot.
11Pien jo me ot pa Icrael ki jo me ot pa Juda pe gubedo ki gen mo wacel i koma,
man Rwot ma owaco.
12Gubedo ka loko lok goba goba i kom Rwot, kun giwacci, ‘En pe bitimo gin mo;
gin marac benepe bipoto i komwa; pe gibilweny i komwa ki pala lucwan, kadi ki
kec bene pe bipoto i lobowa.
13Lunebi gibilokke gidoko yamo; ma lok pa Lubaŋa pe i igi. Meno gin ma bitimme
i komgi!’ ”
14Pi meno Rwot Lubaŋa me mony owaco kuman ni, “Pien doŋ guloko lok man,
nen, atye ka loko lokka ma tye i dogi-ni wek odok mac, ki lwak man aloko gidoko
yen, ci mac biwaŋogi woko.
15Nen, abikelo rok mo ma a ki ka mabor i komwu, wun jo me ot pa Icrael, man
Rwot ma owaco. Rokke rok matek, dok rokke rok macon, rok ma wun pe wuŋeyo
loko lebgi, dok bene pe wuromo niaŋ gin ma giwaco.
16Aterogi ducu neko dano woko. Gin ducu gicogi oteka keken.
17Gibicamo kal ma wukayo ki camwu mukene woko liweŋ; gibicamo awobewu ki
anyirawu woko; gibicamo dyegiwu ki romiwu kadi wa dyaŋiwu woko; gibicamo
olokwu ki odurowu. Gaŋiwu ducu ma girumogi ki cel gogo ma wugeno-ni
gibijwero wo ko ki pala licwan.”
18Rwot owacci “Ento kadi wa I kare meno pe abityekowu woko liweŋ.
19Ka ce lutuwu gibiwacci, ‘Piŋo Rwot Lubaŋawa otimo gin magi i komwa?’ in
ibiwaco botgi ni, ‘Kit macalo wubwota woko kun wubedo ka tiyo bot lubaŋa pa
lurok i lobowu, kit meno wubitiyo bene bot lurok i lobo ma pe mewu.’ ”
20Tuc lok man i ot pa Yakobo, tit pire i lobo Juda ni,
21 “Wuwiny lok man, wun lumiŋ ki jo ma wiwu odiŋ, ma waŋwu tye, ento pe
wuneno, ma itwu tye, ento pe wuwinyo.
Acoli Baibul
© 1985, Bible Society of Uganda.
1195
22 Pe wulwora? Man Rwot ma owaco. Komwu bene pe myel i nyi ma? Aketo
kweyo obedo waŋ apokki pi nam, apokki ma ri nakanaka ma en pe twero kato ki
iye; kadi bed biamwonyi me nam twagge, pe bibalo woko, kadi piine mor, pe
biromo kato ki i wiye.
23Ento lwak man gin jo ma ŋutgi tek dok lujemo ki i cwinygi; ci gulokke guŋak,
gucito gigi, guweka woko.
24Pe giwaco ki i cwinygi ni, ‘Myero walworu Rwot Lubaŋawa, ma miyo kot i
karene, kot me oro ki kot me poto kot, dok ma gwoko piwa lwak kare ma giciko
me kac.’
25Balwu ma wutimo doŋ oryemo jami magi woko, balwu ogenowu noŋo jami
magi mabeco.
26Pien jo maraco gitye i kin jona; gibedo ka kiyo piny calo ludwar winyo. Giciko
owicgi; ci gimako dano.
27Odigi opoŋ ki lok roro, calo aduku ma opoŋ ki winyo; pi meno doŋ gudoko jo
madito dok bene gulony,
28gucwe dok komgi nen liyu mada. Gitimo ballataya ma ka gikke pe; pe giŋolo kop
atir, pe gikonyo litino kic wek gubed maber, dok bene pe gipido lok pa jo ma piny
obwoyogi kakare.”
29Rwot owacci, “Pe abiketo can i komgi pi lok magi? Dok bene pe abiculo kwor i
kom rok macalo man?”
30Man ginaura mada ma miyo lworo ma doŋ otimme i lobo:
31lunebi gitito lok goba goba, ki ajwagi bene gitye ka tiyo gin ma igi mito; jona
gimaro kit tim macalo meno. Ento gibitimme niŋniŋ ka agikkine doŋ oo?
Jeremia 6
To-piny ma bipoto i kom Jerucalem ki Juda
1Wun jo pa Benjamin, wuriŋ woko wular komwu! Wua woko ki i Jerucalem!
Wukut tum okoki i Tekoa, ci wutiŋ bendera malo i Betakerem, pien gin marac tye
ka bino a ki yo tuŋ acam, ma bityeko lobo woko liweŋ.
2Wun jo Cion, wubedo calo olet maber pi ka cam pa dyaŋ.
3Doŋ lukwat ki romigi ki dyegigi gibibino ka lweny i kome; ci giguro kemagi
girume kwede woko dyere; gibikwayo lim makwogi kenyo, kun dano acel acel
kwanyo kabedo ma en oyero.
4Gibiwacci, “Yub lweny doŋ ikome! Wuyubbe doŋ wabicito walwenyo i kome
cwiny dyeceŋ!” Ci dok gibiwacci, “Can i wiwa, pien ceŋ doŋ oleŋo woko cok poto,
pien tipo ma umo piny otyeno-ni doŋ olyanne woko mabor!”
5“Wuyubbe, wek wacitu walwenyu i kome dyewor, wek wabalu kabedone woko!”
Acoli Baibul
© 1985, Bible Society of Uganda.
1196
6Pien Rwot me mony owaco kuman ni, “Wutoŋ yadine-gu woko ducu piny; wutor
cel lobo wurum ki Jerucalem woko. Man en aye gaŋ ma myero giket can i kome;
pien jo ma iye gibedo ka uno dano.
7Kit macalo waŋ it gwoko piine bedo maleŋ, Jerucalem bene kit meno tye ka
gwoko tim maraco. Awinyo tim bwami ki nek i dye gaŋ; aneno two ki waŋ bur
keken iye.
8Wuwek lok man obed calo lok ma acikowu kwede, wun jo Jerucalem, wek pe aa
awekwu woko; wek bene pe awek gaŋwu odok o bur, lobo ka ma dano mo pe
bedo iye.”
9Rwot me mony owacci, “Gibikwanyo jo Icrael woko liweŋ calo gipwono nyig
olok ki i jaŋe, ŋat mo ma bidoŋ pe. Pi meno myero ilar jo ma itwero larogi, calo
lapur ma beko nyig olokke.”
10Agamo ni, “Abiloko bot aŋa wek acikgi, wek guwiny lokka? Nen, gudiŋo itgi
woko, pe gitwero winyo loko Nen, gukwero winyo pwonnyi, gicayo lokki ma
iloko-gu acaya, ai Rwot, pe giketo iye cwinygi.
11Pi meno doŋ aol woko ki akemo pa Rwot; doŋ aol woko ki tiŋone. “To akemoni i
kom litino ma gitye i dye yo, ki i kom awobe ma gucokke kacel bene. Co kacel ki
mon gibikwanyogi giterogi woko, jo muteggi ki jo muti.
12 Gibimiyo odigi woko bot jo mukene, pottigi kacel ki mongi; pien abiketo can i
kom jo ma gibedo i lobo-ni,” man Rwot ma owaco.
13“Cakke i kom jo matino o kwede wa i kom jo madito dano acel acel owor woko
pi lim pi noŋo magoba i yo ma pe atir; cakke i kom lunebi o kwede wa i kom
ajwagi, gin ducu gitiyo ki goba keken ma pe gigenne,
14 Gibedo ka tuko ki waŋ bur pa jona atuka ma pe gicano woko liweŋ, kun
giwacci, ‘Kuc, kuc,’ ma noŋo kun kuc mo pe.
15Tika yam lewic omakogi i kare ma gutiyo gin me kwer? Pe gire, lewic mo pe
omakogi wacel; pe gumiyo waŋgi omyeno wacel ki lewic. Pi meno gin gibipoto
calo jo mukene ma doŋ gibipoto-ni i kare ma abiketo can i komgi gibitum woko
ducu.” Man Rwot ma owaco.
Jo Icrael gukwero lubo yo pa Rwot
16Rwot owaco bot jone kuman ni “Wucuŋ ka ma yo oŋolle iye wek wunen, dok
wupeny bene pi yo me kare macon, ka ma yo maber tye iye, wun bene wucak wot
wulubi, wek wunoŋ yweyo ki kuc i cwinywu. Ento gin giwacci, ‘Wan pe wabilubo
yone kadi ki acel.’
17Aketo lukur-piny me kurowu kun awacci, ‘Wuwiny koko tum!’ Ento gin
guwacci, ‘Pe wabiwinyone kadi matidi mo.’
18Pi meno wuwiny wun lwak me rok ducu, dok wuŋe gin ma bipoto i komgi, wun
lurok ma wucokke kany.
Acoli Baibul
© 1985, Bible Society of Uganda.
1197
19Winy ba, in lobo, nen, atye ka kelo gin marac wek opot i kom lwak man,
adwoggi me gin maraco ma yam gubedo ka timone pien gin ducu pe gubedo ka
winyo lokka, dok bene gukwero lubo cikka woko.
20Piŋo gikelo odok luban bota ki i lobo Ceba, nyo lum malim ma ŋwece kur ki i
lobo ma tye ka mabor? Gitum awaŋawu ducu pe abigamo kadi wa gityerwu-gu
ducu pe yomo cwinya.
21Pi meno Rwot owaco kuman ni ‘Abicibo gin mayoko dano i waŋayo pa lwak
man, ma ka gibiwot giyokke kwede matek; wego kacel ki litino, luwotgi kacel ki
luremgi ducu gibito.’ ”
Mony ma oa ki yo tuŋ acam
22Rwot owaco kuman ni “Nen, lwak me lok mo-ni tye ka bino kun gia ki i lobo ma
yo tuŋ acam, rok matek ma tye ka mabor mada tye ka yubbe pilweny.
23Doŋ gumako, atumgi ki toŋigi woko likiŋ, giger adada, pe gitye ki ki ca mo
wacel; woogi winnye calo nam ma tye ka mor. Giriŋo ki aguragura, ma gurye
woko, calo jo ma doŋ kuro lweny akura, i komwu wun jo Cion!”
24Doŋ watyeko winyo lok ma gikelo botwa pire, ciŋwa ducu okwe woko ma doŋ
pe timo gin mo; remcwiny madwoŋ dok oketo komwa wokoducu, calo arem pa
dako ma, tye ka rem ki nywal.
25Pe wukatwokowucit i dye bar, pe bene wuwot i yo; pien lukworwu gitye ki pala
lucwan, i kabedo ducu inoŋo tye gin ma kelo lworo i kom dano.
26Wun jona, wutwe boŋo cola i pyerwu, dok bene wubed ka ŋenne i buru. Wukok
kit macalo onoŋo wutwero kok kwede pi latin acel keken ka oto, wukok ki
keccwiny kun pig waŋwu cwer adada; pien ŋat ma bino ka tyekowa-ni bibino
oyotoyot poto woko i komwa.
27“Atyeko keti i kin jona me bedo ŋat ma niyogi dok ma temogi; temgi wek iŋe
dok inoŋ kit ma gibedo kwede.
28Gin ducu jo ma lujemo ima ŋutgi nwaŋ, ma giwoto ki lok kwot keken i kabedo
ducu; gubedo matek calo mola ki nyonyo, giri ducu lutim bal keken.
29Lutet gubuko mac olyetti okur adada ma mwoc matek, mac doŋ olenyo cet
nyonyo woko, doŋ ŋat ma tye ka liyone yelle noŋo, pien jo maraco pe gikwanyogi
giterogi woko cen.
30Gibilwoŋogi ni cet ryal ma gikwero, pien Rwot doŋ otyeko kwerogi woko.”
Jeremia 7
Wuyub kitwu ki gin ducu ma wutimo
1Lok pa Rwot obino bot Jeremia ma wacci,
2“Cuŋ i doggola me ot pa Rwot, ci itit lok man kunnu, kun iwacci, Wuwiny lok pa
Rwot, wun jo ducu ma wudonyo ki i doggola magi kun wucito ka woro Rwot.
Acoli Baibul
© 1985, Bible Society of Uganda.
1198
3Rwot me mony, ma Lubaŋa pa Icrael, owaco kuman ni, Wuyub kitwu kacel ki tim
mewu ducu, ci abiweko wubedo i kabedo man.
4Pe wubed ka geno lwak lok magi me bwola-gu, ni, ‘Man ot pa Rwot, ot pa Rwot,
ot pa Rwot.’
5“Pien ka ce wuyubo kitwu ki timwu ducu adada, ka ce wuŋolo kop ma atir i
kinwu kekenwu,
6ka ce pe wuuno labedo mo, litino kic nyo mon to, dok bene pe wuneko dano ma
pe ki bal i kabedo man, ma pe wuworo lubaŋa mukene ma miyo wupoto i can,
7ci abimiyo wubedo i kabedo man, i lobo ma yam amiyo bot kwarowu i kare
macon me bedo megi matwal-li.
8“Nen, wuketo genwu i lok me bwola ma pe konyo-gu.
9Pud wukwalo kwo, pud wuneko dano, wutimo abor, wukwoŋo kwoŋ gobagoba,
pud wuwaŋo odok eceta bot Baal, dok bene wuworo lubaŋa mogo ma yam pe
onoŋo koŋ wuŋeyo.
10Wubedo ka timo gin ma iya dagi, dok bene wubino wucuŋ kwede i nyima i ot
man, ma gilwoŋo ki nyiŋa, kun wuwacci, ‘Doŋ gilarowa woko!’ Ento pud dok
wumedde ki timo gin magi me kwer i koma!
11 Wutamo ni oda ma gilwoŋo ki nyiŋa-ni odoko boro pa luyak ki botwu? Nen, an
kikoma aye doŋ atyeko nenone, man Rwot ma owaco.
12 Kombeddi doŋ wucit i Cilo i kabedona macon, ka ma yam aketo nyiŋa obedo
iye mukwoŋo, wek wunen gin ma atiyo iye pi gin maraco ma jona Icrael gutimo.
13Wun doŋ wutimo gin magi ducu ma akwanogi-ni, Kadi bed abedo ka wacciwu
lok teretere, ento wun wukwero winyone woko, dok bene i kare ma alwoŋowu,
wun pe wugamo doga, man Rwot ma owaco.
14Pi meno abitimo gin ma atimo i Cilo i kom oda ma gilwoŋo ki nyina ma wuketo
iye genwu-ni. Abitiyo gin ma rom kit meno i kabedo man ma yam amiyo botwu ki
bot kwarowu, kit macalo nene atiyo i Cilo.
15Abiryemowu woko ducu ki i nyima, kit macalo aryemo kwede lutuwu ma
likwayo pa Epraim.
16“Doŋ in Jeremia, pe myero ileg pi lwak man, pe itiŋ dwani ka koko nyo ka lega
pigi; pe ibak dogi bota pigi bene, pien pe abiwinyo lokki kadi ki acel.
17Pe ineno gin ma gitye ka tiyone i gaŋi me Juda ducu ki i dye yo me Jerucalem?
18 Litino gicoko yen, wegigi gimoko mac, ki mon ginywaŋo moko me tedo mugati
pi daker me polo; dok bene gionyo gityer amata-gu bot lwak lubaŋa, pi ŋeto
cwinya wek kiniga omaka.
Acoli Baibul
© 1985, Bible Society of Uganda.
1199
19Man an aye ma gitye ka ŋeto cwinya-ni? Man Rwot ma owaco. Pe gitye ka kelo
can i komgi kengi, ma miyo lewic makogi?
20Mumiyo Rwot Lubaŋa owaco kuman ni, nen, abitoyo kinigana ki akemona
woko i kom kabedo man, i kom dano ki i kom lee, i kom yadi ma i tim-gu ki
ginapita ducu mucek i poto; macce biwaŋ adada ma pe gitwero nekone.”
21Rwot me mony ma en Lubaŋa me Icrael owaco kuman ni, “Wurib gitum
awaŋawu i kom gitum mukene-gu, dok wucam riŋone.
22Pien i kare ma akwanyo kwarowu akelogi woko ki i lobo Ejipt, pe acikogi pi lok
i kom gitum awaŋa ki gitum mukene-gu.
23Ento acikogi ni myero guwiny lokka, wek abed Lubaŋagi, dok wek gin gubed
jona. Dok acikogi me lubo kit ma acikogi me bedo kwede, wek gubed ma jami
ducu woto maber botgi.
24Ento gin pe gulubo cikka, dok bene pe guciko itgi ka winyo lokka, ento gubedo
ka lubo tamgi kengi ki nwaŋ cwinygi ma opoŋ ki gin marac, ci gujer gudok woko
cen ki ŋegi ma pe gumedde guwoto anyim.
25Cakke i kare ma kwarowu gua kwede woko ki i lobo Ejipt o kwede wa ka
onyoo, abedo ka cwalo botgi luticca ma gin lunebi teretere, nino ki nino;
26ento gin pe guwinyo lokka, pe guciko itgi bene me winyone, ento gujiŋo ŋutgi
odoko tek. Gutimo gin marac adad a ma okato gin ma yam kwarogi otimo-gu
woko.
27“Kit meno, Jeremia, ibiloko lok magi ducu botgi, ento gin pe gibiwinyo lokki.
Ibilwoŋogi bene, ento pe gibigamo dogi.
28Ci ibiwaco botgi ni, ‘Man aye rok ma pe nene jone gulubo lok pa Rwot Lubaŋagi,
pe bene guye lok me pwony; lok ada doŋ otyeko rwenyo woko liweŋ, pe doŋ
giloko pire matwal.
29Wulyel yer wiwu ci wubol yerre woko; wucak wo ki koko i kabedo ma odoŋ
nono ma i wi godi, pien Rwot doŋ otyeko kwero dok obwoto jo me yalwak man
ma akemo omake i komgi-ni.’
30“Jo Juda doŋ gutimo gin marac i nyima. Guketo cal jogigi ma en gin me kwer ki
tuŋ bota-ni i ot ma gilwoŋo ki nyiŋa, me balone woko. Man Rwot ma owaco.
31 Guyubo waŋ jok i nota pa wod pa Kinom ma gilwoŋo ni Topet, ka ma gitwero
waŋo iye awobegi ki anyiragi ki mac. Pe yam acikogi ni gutim kit meno, dok bene
pe abedo ka tamo lok macalo meno wacel.
32Pi meno, nen, kare tye ka bino ma pe dok gibilwoŋo ni Topet, nyo nota pa wod
pa Kinom. Gibilwoŋo ni nota me Nek: pien gibiyiko dano i Topet, pien kabedo mo
pe tye ka mukene kadi ki acel.
Acoli Baibul
© 1985, Bible Society of Uganda.
1200
33Doŋ kom jo magi ma guto-ni bidoko cam pa winyo ki pa lee me tim; ŋat mo pe
ma biryemogi woko.
34 Lobo bidoko tim aroo, doŋ i gaŋi me Juda ki i dye gudo me Jerucalem abijuko
woo me yomcwiny ma dano gitye kwede, kadi wa dwan lanyom ki dwan nyako
ger bene.
Jeremia 8
1“I kare meno cogo pa luker me Juda, cogo pa rwodine, cogo pa ajwagi, cogo pa
lunebi, ki cogo pa jo ducu ma gibedo i Jerucalem gibikwanyo giwoto woko ka
maleŋ ki i lyelgi. Man Rwot ma owaco.
2Ci gibimoyogi woko i nyim ceŋ ki dwe ki i nyim lakalatwe me polo, ma yam
gumarogi kun gitiyo botgi-ni, ma yam gubedo ka lubo korgi, ma yam guyenyo
tam ki botgi ka guworo-ni, Pe gibicokogi kacel kadi ki yikogi, gibibedo calo cet
dyaŋ muket ata i nom.
3Jo ducu me rok man marac ma gubwot, ma gibedo i kabedo ka ma yam aryemogi
gucito iye, gibimito ni twara kono gito woko loyo ma gibedo kwo. Man lok ma
Rwot me mony aye owaco.
Bal ki golo kop
4“Ibiwaco botgi ni, Rwot owaco kuman ni, Ka dano gupoto piny, pe dok gia malo?
Ka ce ŋat mo oŋak woko, ci en pe lokke dwogo cen?
5Piŋo rok man kono guŋak woko ma gitye ka medde ameda ki weko yona?
Gimoko woko likiŋ i lok me bwola, gikwero lokke woko me dwogo cen.
6Abedo ka tero ita ka winyo lokgi, ento gin pe guloko lok ma tye atir; dano ma ŋut
i gin maraco ma en otimo pe, kun wacci, ‘Onoŋo atimo gin aŋo?’ Ŋat acel acel gire
woto kit ma iye mito, calo aguragura ma tye ka ŋwec laro lweny.
7Kadi winyo acebe ma bedo malo i polo bene ŋeyo karene me dwogo cen; ki
akuri, lakalagwec ki ogoro gigwoko karegi me binogi; ento jona gikwiya cik ducu
ma Rwot yam omiyo.
8“Wutwero waco niŋniŋ ni, ‘Wan waryek, cik pa Rwot bene tye botwa’? Nen doŋ
lupwony-cik ma pe gigenne gutyeko loko cik woko ki cocgi, guloko odoko lok
goba.
9Lewic bimako luryeko, cwinygi biballe ci gimakogi woko. Nen, gutyeko kwero
lok pa Rwot; kit ryeko aŋo ma dok gitye kwede?
10 Pi meno abimiyo mongi woko bot co mukene, ki pottigi bot jo ma otayogi ki
lweny, pien cakke ki i kom jo matino o kwede wa i kom jo madito dano acel acel
owor woko i noŋo magoba i yo ma pe atir; cakke ki i kom lunebi o kwede wa i
kom ajwagi gin ducu gitiyo ki goba keken ma pe gigenne.
Acoli Baibul
© 1985, Bible Society of Uganda.
1201
11 Gibedo ka tuko ki waŋ bur pa jona atuka ma pe gicano woko liweŋ, kun
giwacci, ‘Kuc, kuc,’ ma noŋo kun kuc mo pe.
12Tika yam lewic omakogi i kare ma gutiyo gin me kwer? Pe gire, lewic mo pe
omakogi wacel; pe gumiyo waŋgi omyeno wacel ki lewic. Pi meno gin bene
gibipoto calo jo mukene ma gibipoto; kare ma abiketo can i komgi gibitum woko
ducu.” Man Rwot ma owaco.
13“I kare ma onoŋo myero acokgi, man Rwot ma owaco, nyig olok pe tye i wi yat
olok, ki nyig oduro bene pe i wi yat oduro; pote-gu bene ducu otwo woko, ki gin
ma yam amiyogi-ni bene doŋ otyeko kato woko ki botgi.”
14Piŋo pud dok wabedo mot? Wugurre kacel wek wacitu i gaŋi ma girumo ki cel
gogo wek wacitoyu kunnu; pien Rwot Lubaŋawa doŋ oketo can i komwa ni wato,
omiyowa bene pii ma tye iye kwir marac wamato, pien onoŋo doŋ watimo bal i
kom Rwot.
15Wabedo ka yenyo kuc, ento gin mo maber ma wano ŋo pe, i kare ma onoŋo
myero wacaŋ iye, wanoŋo gin ma kelo lworo keken.
16“Yweyo me kiniga pa aguragura pa lukworwa winnye wa i Dan; ka twoni
aguraguragi okok ci lobo ducu yeŋŋe. Gubino ka balo lobowa woko kacel ki jami
ducu ma tye iye, pi jwero gaŋwa woko kacel ki jo ma gibedo iye.
17Pien nen, atye ka cwalo twol ikinwu, twol uyu ma kwirre rac ma pe gitwero
baŋone ki yat, ci gibikayowu malit,”
man Rwot ma owaco. Cwerariny pa Jeremia pi lutugi
18Can ma atye kwede doŋ dit ma pe romo caŋ, atye ki two madit me cwercwiny
mada i cwinya.
19Koŋ iwiny, koko pa jona orumo i lobo woko ducu, kun gikok ni, “Rwot mono pe
i Cion? Kabakane mono doŋ pe iye?” Rwot ma kabakagi ogamo ni, “Piŋo kono
wuŋeto cwinya ki cal jogiwu, wumiyo kiniga omaka ki lubaŋa pa lurok mogo ma
pe gikonyo-gu?”
20Dano gikok ni, “Kare me kac doŋ okato woko, ki kare me oro bene dog ogik,
ento pud pe gilarowa.”
21Cwinya rem calo bur odet iye pien jona doŋ giketo bur woko i komgi, akumo pi
can, ma cwercwiny doŋ obwoyo koma woko.
22Yat me caŋo dano doŋ pe i Gilead bo? Daktar kono pe kunnu? Piŋo kono pe
gicano jona?
Jeremia 9
1Ka twerre onoŋo myero wiya obed waŋ it me pii, ki waŋa noŋo myero obed.
Waŋ it ma gunnye ki pig waŋ, wek omiya abed ka kok dyeceŋ ki dyewor
benebene pi jona ma dog ginekogi woko-ni.
Acoli Baibul
© 1985, Bible Society of Uganda.
1202
2Onoŋo amito ni kono nene kabedo mo obed tye ma abedo iye macalo ka gony pa
luwot i tim aroo, kono aweko jona ci acito woko ka mabor kwedgi! Gin ducu
lutim abor, gin ducu lutim tim aranyi.
3Gin kare ducu guyubbe woko me loko lok goba; bedo laboŋo gen doŋ oloyo lobo
woko ma kaka tim me ada. Rwot owacci, “Sona gitimo gin marac teretere, dok
bene pe giŋeya.”
4Dano acel acel myero ogwokke i kom lawote, ki bene pe myero ogen ominne:
pien omego acel acel obedo labwola calo Yakobo, dok dano acel acel bene kwoto
lawote.
5Ŋat acel acel bwolo lawote, dano mo ma loko ada pe; doŋ gutyekopwonyo Lebgi
woko me loko lok goba, gitimo bal giyelle iye adada ma pe giromo ŋut.
6Gibedo ka uno dano teretere, dok gitimo gin me bwola teretere, gikwero woko
ni pe giŋeya, man Rwot ma owaco.
7Mumiyo Rwot me mony owaco kuman ni, “Nen, abitemogi macalo nyonyo ma
giliyo. Jona doŋ gutimo gin marac, gin aŋo kono ma dok atwero tiyo kwedgi?
8Lebgi obedo calo atero ma lake ki kwir marac; giloko lok me bwola keken. Dano
acel acel loko lok mamit bot lawote, ento ki i cwinye noŋo tye ki yub me kanne
wek eneke woko.
9An pe abiketo can i komgi pi lok magi? Pe abiculo kwor i kom rok macalo man?”
Man Rwot ma owaco.
10Jeremia owacci, “Wek dog akok pi godi, dok abikok kun cwinya cwer pi olet-gu,
pien doŋ gutwo woko, ŋat mo ma woto kun ŋolo ki iye doŋ pe. Koko pa dyaŋi
bene pe doŋ winnye kunnu; winyo ki lee tim ducu doŋ guriŋo gurwenyo woko,
doŋ gipe matwal.”
11Rwot owacci, “Abiloko Jerucalem doko wi obur me gin ma gimuko ki iye,
kabedo ma too-aye bedo iye: gaŋi me Juda ducu doŋ bidoko tim noŋo, ka ma ŋat
mo pe bedo iye.”
Gibitero jo Juda i opii ki Jerucalem bene bidoko obur
12Dano mene maryek ma wacci etwero niaŋ lok man? Rwot mono oloko lok magi
bot aŋa, ni wek otit lokke? Piŋo lobo doŋ oballe woko odoko wi obur calo tim ma
iye odoŋ nono, ma dano mo pe wok kato ki iye?
13Rwot owacci, “Man otimme pien jona gubwoto cikka ma nene amiyo botgi-ni,
dok bene pe guwinyo lokka, pe gubedo kun gilubo cikka.
14Ento ma ka timo meno gumiyo ŋutgi obedo nwaŋ, gubedo ka woro jogi Baal
mapatpat, kit macalo kwarogi opwonyogi kwede.
15Pi meno Rwot me mony, ma en Lubaŋa pa Icrael, owaco kuman ni, Nen,
abimiyo jo magi gimato yat roka, dok bene abimiyo gimato pii ma giketo iye kwir.
Acoli Baibul
© 1985, Bible Society of Uganda.
1203
16Abikeyogi woko i kin lurok ma gin kikomgi pe giŋeyo, kadi wa kwarogi bene
yam pe guŋeyo; abicwalo dul mony lubo korgi ki pala lucwan nio waŋ ma
atyekogi woko liweŋ.”
17Rwot me mony owaco kuman, ni, “Koŋ wutam lok, ci wulwoŋ monma giŋeyo
wer koko-gu gubin; wucwal lok wulwoŋ mon makwiri gubin;
18wek gurune gubin oyotoyot ci guwo ki koko i komwa, wek pig waŋwa omo locit
piny lipyaa, ma del waŋwa bene odyak woko ki pii.
19Koŋ wuwiny dwan me koko ma a ki i Cion, ‘Doŋ watum woko do! Lewic doŋ
omakowa woko marac, pien doŋ waa woko ki i lobowa, pien aaniwa doŋ gijwero
woko licwic.’ ”
20Jeremia owacci, “Wun mon, wuwiny doŋ lok ma Rwot owaco, wucik itwu wek
wuwiny lok ma oa ki i doge. Wupwony anyirawu ki koko, Ŋat acel acel opwony
lawote ki wer lyel.
21To doŋ obino woko i komwa ki i waŋ dirica, ci odonyo woko i gaŋ kalwa ducu,
oneko litino woko ducu ki i dye yo ki awobe-gu ki i dye bar.
22Kom jo muto gibikeyo woko ata gikeyo woko macalo odur cet dyaŋ muket ata i
olet, calo kal ma lukac gukayo guweko odoŋ i poto, ma ŋat mo doŋ pe ma bicoko
tero i gaŋ. Man aye gin ma Rwot owacca ni atiti.”
Ŋeyo Lubaŋa aye deyo ma dano tye kwede
23Rwot owacca kuman ni, “Dano maryek myero pe onyatte ki ryekone-ni, kadi ki
dano matek bene pe myero onyatte ki tekone, ki dano mulony bene pe myero
onyatte ki lonyone.
24 Ento ka ŋat mo mito nyatte, myero onyatte ni eniaŋ dok eneyo an, ni an a Rwot
ma atye ka tiyo gin ma nyuto mar ma pe lokke, anyuto bene ŋolo kop atir ki bedo
ki kit ma atir i lobo. Magi gin aye jami ma cwinya mito. Man Rwot ma owaco.”
25Rwot owacci, “Nen nino tye ka bino, en aye kare ma abiketo iye can i kom jo ma
gilirogi ki i del komgi ki woko ento pe ki i cwinygi.
26Abiketo can i kom Jo Ejipt, jo Juda, jo Edom, jo Ammon, jo Moab ki jo ducu ma
gibedo i tim aroo ma ginyaro yer wigi woko doŋ macego; rok magi ducu pe
gulirre ki i cwinygi, ki jo me ot pa Icrael bene pe gulirre ki i cwinygi.”
Jeremia 10
Lubaŋa ma pe me ada ki Lubaŋa me ada
1Wun jo Icrael wuwiny lok ma Lubaŋa tye ka lokone botwu.
2Rwot owaco kuman ni, “Pe wupwony kit pa lurok, dok cwinywu bene pe myero
oballe ka wuneno lanyut mo tye i polo, kadi bed rok mukene-gu cwinygi oballe
woko pire.
Acoli Baibul
© 1985, Bible Society of Uganda.
1204
3Pien kit pa lurok obedo gin me bwolo, pe ada. Gitoŋo yat gireto woko piny i
buŋa, ci lapac payo woko maber ki koyone nyo ki jami mukene me pac.
4Dano gidero kome woko ki ryal nyojabu; gikwanyo nyono giguro ki cumari iye
wek ocun matek likiŋ pe opot woko piny.
5Cal lubaŋagi-nu obedo calo wir yat ma gicibo ocun i poto okwer pi ryemo winyo,
pe bene gitwero lok; gitiŋogi mege atiŋa, pien pe giwoto. Pe ilworgi, pe gitwero
timo gin mo marac i komi, dok bene pe gitye ki twero mo me timo gin mo maber.”
6Pe tye lubaŋa mo macalo in, ai Rwot; in idit, dok nyiŋi bene dit ki tek.
7 Aŋa mono ma pe myero olwori, in kabaka ma loyo rok ducu? Man aye kiti,
myero dano gulwori. Pe tye ŋat mo macalo in i kin luryeko ducu me rok
mapatpat, kadi ki i te kergi ducu.
8Danogi ducu ma luryeko gubedo jo ma lumiŋ dok wigi bene odiŋ. En bao ma
giyubo ni cal lubaŋa-ni tika pwonyogi ki gin mo?
9Cal lubaŋagi gidero kome woko ki ryal ma gidino woko ma gikelo ki i Tarcic, ki
jabu ma gikelo ki i Upaj, Gin ducu gubedo tic pa lupac ki dok bene tic ma latet
jabu otiyo ki ciŋe: ginarukagi obedo makwar ki dok lamar lamar; gin ducu
gubedo tic ma jo ma kwiri aye gutiyo.
10Ento Rwot aye Lubaŋa me ada, en Lubaŋa makwo, dok bene en Kabaka ma
bedo nakanaka. Ka inen, ce akemo omake ci lobo yeŋŋe, rok ducu pe twero ciro
kinigane.
11Ibiwaco botgi kit man ni, “Lubaŋa mogo-gu ma pe guketo polo ki lobo-ni
gibijwerogi woko. Pe doŋ gibibedo tye i kabedo mo i wi lobo ki i te polo.”
Wer me pako Lubaŋa
12Rwot oketo lobo ki twerone, dok ocibo lobo ocuŋ matek pi ryekone, ki pi niaŋ
matut ma en tye kwede omiyo oyaro polo woko.
13I kare ma dwane mor, ci pii twagge matek ki i polo, dok miyo lupu duny kun a
ki i agikki lobo. En miyo lutkot wil ka kot cwer, dok bene miyo yamo kodo kun a
ki i ot kano jamine.
14Dano ducu bedo lumiŋ dok bene ma wigi odiŋ; lewic mako latet jabu pi cal
jokke ma en otiyo; pien cal jogine-gu ducu pe lubaŋa me ada, dok bene pe gitye ki
kit kwo mo i igi.
15Konygi pe, gitiyogi mere me acaya keken; i kare ma Rwot bibino ka keto can i
komgi gibito gitum woko.
16Lubaŋa pa Yakobo pe obedo calo cal jogi magi; pien en aye ŋat ma oketo jami
ducu, dok bene en oyero jo Icrael wek gubed jone kikome, Nyiŋe gilwoŋo ni Rwot
me mony.
Gibitero dano i opii
Acoli Baibul
© 1985, Bible Society of Uganda.
1205
17Wun jo Jerucalem ma mony doŋ orumowu woko-ni, wutiŋ yecwu woko ki i
ŋom,
18pien kombeddi doŋ Rwot biryemowu woko ki i lobo-ni; en biŋinyowu waŋ ma
wuwinyo litte. Man Rwot ma owaco.
19Jo Jerucalem gikok ni, “Giketo ret woko i komwa marac kuman! Waŋ burwa tye
marac mada ma pe bicaŋ. Yam watamo ni man en aye gin ma watwero ciro, kara
pe!
20Kemawa doŋ gibalo woko, ki tol ducu ma onoŋo gitweyogi kwede gicodo woko;
litinowa doŋ guwekowa, gin ducu doŋ gipe. Ŋat mo pe ma odoŋ ma myero ogur
kemawa odoco kakare; pe tye ŋat mo ma myero otwe boŋo kicika megi malo.”
21Jeremia ogamo ni, “Lutel doŋ gudoko lumiŋ; pe gipenyo Rwot wek otelgi. Meno
aye gin mumiyo yam pe gubedo maber; lwakgi ducu doŋ guket woko ata.
22“Winy lok! Nen tye ka bino! Twon gin ma mor tye ka katti bino ki i lobo ma yo
tuŋ acam, dul monnye bino me jwero gaŋi me Juda woko wek odoŋ obur, odok
kabedo ka ma too bedo iye.”
23Ai Rwot, aŋeyo ni dano pe loyo kwone kene nio i agikkine; pe tye ŋat mo ma tye
ki twero me loyo kwoŋo.
24Ai Rwot, pwony lwakwa; ento pe itimwa marac aye. Pe ipwonywa i kare ma
noŋo kiniga omaki; miyo wabito woko ducu.
25Kiniga myero omaki i kom rok ma pe giŋeyi, ki i kom lurok ma pe gilwoŋo
nyiŋi-ni. Doŋ gityeko likwayo pa Yakobo woko; ci gubalo lobowa woko odoŋ
obur.
Jeremia 11
Jeremia ki gicikke pa Lubaŋa
1Rwot oloko ki Jeremia, ni,
2“Winy lok ma mako gicikke nan. Tit bot jo Juda ki jo ma gibedo Jerucalem ni,
3an, Rwot Lubaŋa pa crael, doŋ atyeko ceno dano ma pe winyo dok ma pe lubo
lok ma mako icikke man.
4En gicikke ma yam keto ki kwarowu i kare ma akwanyogi woko ki i lobo Ejipt,
en lobo ma obedo alo buk mac me teto nyonyo ma otwak me waŋogi. I kare meno
awaco otgi ni guwiny lokka dok guti gin ducu ma yam acikogi ni guti. Atito otgi ni
ka gulubo ci gibibedo jona kin bene abibedo Lubaŋagi.
5Aciko botgi ni an bene abicobo kwoŋ ma am akwoŋo i nyim kwarogi kun miyo
botgi lobo ma mol cak ki moo Ic, kit macalo gitye iye wa onyoo-ni.” Ci an Jeremia
agamo ni, “Wek obed kumeno, Rwot.”
Acoli Baibul
© 1985, Bible Society of Uganda.
1206
6Rwot dok owacca ni, “Tit lok magi ducu i gaŋi me Juda, ki i dye yo me Jerucalem.
Tit lokka kunnu, kun iwaco bot lwak ni guwiny lok ma mako gicikke man dok
bene gulubi kun gitiyo.
7I kare ma akwanyo kwarowu woko ki i lobo Ejipt, acikogi matek, kun bene
abedo ka cikogi teretere, nio wa onyoo, kun awaco botgi ni gulub lokka.
8Ento gin pe gulubo dok pe guciko itgi me winyo lokka. Ma ka timo meno, dano
acel acel omedde ameda ki bedo ki nwaŋ cwiny marac. Mumiyo acobo lok me
gicikke man woko ducu i komgi, ma yam acikogi ni guti, ento pe gutiyo-ni.”
9Rwot dok owaco bota ni, “Jo Juda kacel ki jo ma bedo i Jerucalem gitye ka jemo
woko i koma.
10Gulokke gudok cen ka timo bal pa kwarogi ma gukwero winyo lokka woko-ni;
gubedo ka lubo lubaŋa mukene kun giworogi bene: Jo me ot pa Icrael ki jo me ot
pa Juda doŋ guturo gicikkena woko ma yam acikke kwede ki kwarogi-ni.
11Pi meno Rwot owaco kuman ni, Nen, atye ka kelo gin marac wek aket i komgi
ma pe gitwero loyo ki iye wacel. Ka gibikok bota pi kony, an pe abiwinyo kokogi.
12I kare meno jo Juda kacel ki jo ma bedo i Jerucalem gibicito gikok bot lubaŋa ma
yam gibedo ka waŋo iye gitum botgi-ni, ento lubaŋa magi pe twero larogi i kare
me can.
13Pien lubaŋawu doŋ gudoko pol ma guporo wel gaŋiwu, wun jo Juda; ki wun jo
ma wubedo i Jerucalem bene doŋ wuyubo lwak keno tyer mapol ata ka ma
wuwaŋo iye gitum me lewic bot jok Baal, ma rom ki wel yo ma tye i dye gaŋ me
Jerucalem.
14“Pi meno Jeremia, pe ibed ka lega, pe bene ipid kweda pi lwak man. Ka inen ce
gitye i can ka gukok bota pi kony, an pe abiwinyo kokogi.”
15Rwot owaco ni, “Jona ma amaro-ni gitye ka timo tim kipyeda. Doŋ gitye ki kit
twero aŋo ma weko gibedo i oda? Gitamo ni tyero lee me gitum ki kwoŋo kwoŋ
mogo ma gicikke kwede atata twero geŋo can woko me poto i komgi? Gitamo ni
gitwero bwot i yo ma kit man?
16Yam alwoŋogi ni yat jeituni ma pote olot madwoŋ, ma nyige bene nen mwonya
adada; ento abiwaŋo pote woko ki mac ma yamone mor mager, dok abituro jaŋe
woko ducu.
17“An Rwot me mony ma yam apito jo Icrael ki jo Juda, macalo yat jeituni-ni,
kombeddi doŋ awacci abiketo gin marac i komgi, Gukelo gigi can man i komgi
pigi kengi pien gin gutimo gin marac. Guŋeto cwinya omiyo kiniga omaka pi
waŋo gitum bot jok Baal.”
Lok ma gipiro pi neko Jeremia,
Acoli Baibul
© 1985, Bible Society of Uganda.
1207
18Rwot omiyo aŋeyo dok aniaŋ lok ma lukworra gupiro, ki gin marac ma onoŋo
gimito timo i koma.
19Ento an abedo calo latin romo mamwol ma gitero woko ka nekone, onoŋo pe
aŋeyo ni gupiro lok me timo gin marac i koma. Gubedo ka waco ni, “Watoŋu yat
man waretu woko piny wa ki nyige ducu; waneke woko wek ŋat mo pe doŋ obipo
i kome matwal i lobo-ni.”
20Lacen an Jeremia alego ni, “Ai Rwot me mony, in laŋolkop ma ŋolo kop atir, dok
itemo tam pa dano ki gin ma giparo ki i cwinygi. Wek anen ka iculo kwor i kom
lwak man, pien an doŋ atyeko keto lokka woko ducu i ciŋi.”
21Pi meno Rwot owaco kuman, i kom jo Anatot, ma onoŋo gimito neko Jeremia
woko kun giwacce ni ka ce en omedde ki tito lok i nyiŋ Rwot ci gibineke woko.
22Rwot me mony owaco lok i komgi ni, “Nen, abiketo can i komgi. Awobegi ducu
gibinekogi woko i lweny ki pala lucwan; litinogi ducu bito woko ki kec.
23Ŋat mo ma bidoŋ pe ka kare oromo, en kare ma doŋ amoko me keto iye can i
kom jo Anatot.”
Jeremia 12
Jeremia okok bot Rwot ci Rwot ogamo doge
1Ai Rwot, ka apido lokka kwedi, anoŋo ni in giri lokki tye atir. Ento myero pud
dok apenyi lok ma mako ŋolo kop. Piŋo jo maraco gibedo maber dok gilony? Piŋo
lutim aranyi kono gicobo tiyo gin ma cwinygi mito?
2In aye ma yam ipitogi, mumiyo giroyo lwitgi donyo i ŋom gidoŋo ci ginyak bene.
Kare ducu gin giloko lok maber i komi, ento ki i cwinygi noŋo gitye ka mabor, pe
giparo piri.
3Ento in Rwot, iŋeya, ineno gin ma atiyo, dok itemo tamma pi neno kit macalo
amari kwede. Makgi ikelgi woko ki tek calo romi me aneka, kogi woko iketgi pat
nio ka nino me nekogi oromo.
4Lobowa mono bibedo mutwo pi kare ma rom mene, dok lum ducu ma i tim
bitwo woko nio wa awene? Lee ki winyo gitye ka to pi tim maraco pa jo ma
gibedo i lobo man, ma giwaco ni i, “In pe ineno kit ma gitye ka bedo kwede.”
5Rwot owacci, “Jeremia, ka ce iol woko i ŋwec ma kun ipyemki dano, ci ibiŋweco
ipyem ki aguragura niŋniŋ? Ka ce ipoto piny i lobo ma kuc tye iye, ci doŋ ibikwo
niŋniŋ ka ibedo i kin yadi mukadde ma tye i ŋet Jordan?
6Kadi ki omegini, ma gin jo me ot pa woru kikome, gin bene gutimo tim aranyi i
komi, gin guribbe ka lweny i komi bene. Pe igengi, kadi bed giloko lok maber me
larem boti.”
7Lubaŋa owacci, “An doŋ aweko jona woko, doŋ akwero rok ma yam ayerogi-ni
woko; doŋ atyeko miyo jona ma amaro-ni woko i ciŋ lukworgi.
Acoli Baibul
© 1985, Bible Society of Uganda.
1208
8Jona ma ayerogi-ni doŋ gulokke woko i koma calo labwor ma tye i buŋa; gumor
ki koko matek i koma pi meno omiyo adaggi.
9Jona ma ayerogi-ni gubedo calo tula, ma winyo wadigi lwenyo i kome i kabedo
ducu. Wubin, wun lee tim; wubin wuribbe ka cam kacel.
10Lukwat mapol doŋ gutyeko balo poto olokka woko, gunyono dul lobo ma
gipokka woko piny ki tyengi, guloko dul lobona ma yomo cwinyani odoko tim ma
iye odoŋ noŋo.
11Gumiyo doŋ odoko tim ma konnye pe; odoko tim ma iye odoŋ noŋo i nyima.
Lobone ducu doŋ gibalo woko odoŋ noŋo, ento ŋat mo ma paro pire pe.
12I wi cere ducu ma tye i tim aroo, jo ma lutyek piny doŋ gubino ka yako Doŋ an
Rwot atyeko cwalo lweny me tyeko lobo woko ducu; ŋat mo pe ma bitwero bedo
ki kuc.
13Jona yam gucoyo bel ento gukayo okuto, gubedo ka tiyo tic matek guolo komgi
woko, ento pe gulimo iye gin mo. Lewic bimakogi pien gin ma gucoyo ducu pe
ocek
pi kiniga mager pa Rwot.” Cikke pa Rwot pi jo ma bedo ka get jo Icrael
14Rwot owaco kuman ni, “Atye ki lok mo ma myero awac bot jo ma gibedo ka ŋet
jo Icrael ma doŋ gubalo lobo ma amiyo bot jona jo Icrael-li woko. Nen, abikwanyo
rok man woko ki i lobogi, dok bene abilaro jo Juda akwanyogi ki i kingi.
15I kare ma doŋ akwanyogi woko, ci kica bimaka i komgi, Abikelo rok acel acel
adwoko cen i lobone dok i kabedone kikome.
16Dok ka kare biromo, ka ce gipwonyo kit pa jona ki cwinygi ducu, ma kun
gikwoŋo ki nyiŋa ni, ‘Macalo Rwot tye makwo-ni,’ macalo yam gupwonyo jona
me kwoŋo ki nyiŋ jok Baal, ci miyo gin ducu doŋ gibirubbe woko ki jona ci
gibibedo maber.
17Ento ka ce tye rok mo ma pe biwinyo lokka, ci abiputo woko ki lwite ducu ci
abalo woko licwic, man Rwot ma owaco.”
Jeremia 13
Carolok i kom lateboŋo ma giruko i pyer
1Rwot owacca kuman ni, “Cit iwil boŋo camanini me aruka i pyer, ci itwe i pyeri,
ento pe ilut i pii.”
2Ci awilo boŋo me pyer kun alubo lok ma Rwot otitta-ni, ci aruko i pyera.
3Lok pa Rwot dok obino bota tyen me aryone ma wacci,
4“Kwany boŋo me pyer ma nene iwilo iruko i pyeri-ni, ci ia icit i dog kulu
Euprate, ci icikan woko kunnu i kin got mubar.”
5An aa acito ci akano woko i ŋet kulu Euprate kit macalo Rwot ocika kwede.
Acoli Baibul
© 1985, Bible Society of Uganda.
1209
6I ŋe nino mapol Rwot dok owacca ni, “A malo icit wa i kulu Euprate ci ikwany
boŋo me aruka ma yam aciki ni icikan kunnu-ni.”
7Cutcut aa acito i kulu Euprate ci akwinyo ŋom, ci akwanyo boŋo aruka me pyer
ki i kabedo ka ma yam onoŋo akano iye-ni. Ento anoŋo ni boŋo ca doŋ oballe
woko, pe dok ber pi gin mo.
8Lacen Rwot dok pud oloko bota aye. En oloko bota kuman ni,
9“Man aye kit macalo abityeko kwede wakke pa Juda ki wakke madit ma
Jerucalem tye kwede.
10Lwak magi marac ma gukwero winyo lokka, ma gumiyo ŋutgi obedo nwaŋ
gulubo gigi gin ma cwinygi mito, ma gubedo ki lubaŋa mukene kun gitiyo botgi,
gibibedo calo boŋo pyer man ma pe doŋ ber me aruka.
11Kit macalo boŋo me atweya i pyer moko kwede i kom dano, kumeno bene aketo
jo me ot pa Icrael ki jo me ot pa Juda aridogi woko i koma matek likiŋ, wek gubed
lwak ma gibikelo nyiŋ maber bota, ma gibimiyo dano gipaka dok gimiya deyo,
ento gin onoŋo pe gitwero winyo lok wacel.” Man Rwot ma owaco.
Lok kom agulu ma gupoŋ woko ki koŋo vino
12Rwot owaco kuman ni, “Jeremia, in itit lok man bot jo Icrael ni, ‘Rwot Lubaŋa
me mony owaco kuman ni, “Agulu acel acel bipoŋ woko ki koŋo vino.” ’ Gibiwaco
botwu ni, ‘Pe wamito waŋe ni agulu acel acel bipoŋ wo ko ki koŋo vino’
13Ci lacen in ibiwaco botgi ni, ‘Nen, abipiko jo ducu ma gibedo i lobo man ki koŋo
vino ci gidoko lumero, luker ma gibedo i wi komker pa Daudi, ajwagi, lunebi
kacel ki jo ducu ma gibedo i Jerucalem.
14Abicanyo ŋat man ki lawote, wego ki litinogi kacel, man Rwot ma owaco, Pe
abiparo pigi, pe abiweko gibedo kwo, kadi wa kica bene pe bimaka i komgi, wek
pe atyekgi woko.’ ”
15Wuter itwu, wuwiny; pe myero wubed ki wakke, pien Rwot doŋ otyeko loko.
16Wumi deyo bot Rwot Lubaŋawu ma pud peya okelo colpiny, ma pud tyenwu pe
ogwaŋŋe i wi godi ma piny ribiribi; ma pud peya noŋo olokke odoko mutu macol
licuc, en leŋpiny ma onoŋo wutye ka genone-ni.
17Ka ce pe wubiwinyo, ci abikok laliŋliŋ i muŋ pi wakkewu: abikok matek noŋo
pig waŋa mol cito piny lipyaa, pien jo pa Rwot doŋ giterogi woko macalo opii.
18Rwor owaco bot Jeremia ni, “Tit bot kabaka gin ki minne ni gua ki i komkergi
gubin woko i kabedo mapiny, pien lalukanagi maber twatwal doŋ opoto woko
piny ki i wigi.”
19Gaŋi me Negeb ducu doŋ gilorogi woko, pe tye ŋat mo ma myero oyabgi. Jo Juda
ducu doŋ giterogi woko i lobo ma pe megi, gin ducu doŋ giterogi woko i opii.
Acoli Baibul
© 1985, Bible Society of Uganda.
1210
20“Wun jo Jerucalem wunen! Lukworwu tye ka bino kun gia ki i lobo ma tye yo
tun acam! Jo ma miyogi i ciŋwu ni wugwokgini gitye kwene, danowu macalo lwak
romi ki dyegi ma gibeco adada-ni?
21Ibiwaco gin aŋo ka jo ma yam in kikomi aye ipwonyogi ni wek gubed luremi,
aye giketogi me loyi? Arem matek pe biketo komi woko, calo arem pa dako ma
tye ka nywal?
22Doŋ ka ce ipenyo ni piŋo gin ma kit man obino i komi, piŋo boŋo ma i pyeri
bene giyeco woko, dok ginywari kwede-gu; man otimme pien onoŋo balli doŋ rac
ma okato kare.
23Laetiopia mo tika twero loko raŋi me del kome, nyo kwac bene twero kwanye
raŋi ma i kome ma obedo kwicikwicini woko? Ka tye kit meno, wun ma wuniyo ki
timo gin marac keken-ni, wutwero pwonnye me tiyo gin ma tye atir.
24Abikeyowu woko calo cuŋ kal ma yamo kodo ki i tim aroo ci tero woko.
25Man aye gin ma gipokki, dul ma doŋ atyeko pimone woko piri, man Rwot ma
owaco, pien wii doŋ otyeko wil woko i koma ibedo ka geno lok goba keken.
26An Rwot kikoma aye ma abiwalo boŋoni woko ki i pyeri aumo ki waŋi, miyo
lewicci nen woko ka maleŋ.
27Doŋ atyeko neno gin me kwer ma itimo, tim me abor ki mito tigoni, ki tim
malayani marac adada, ma ibedo ka timone i wi cere i dye tim. Can i wiwu, wun jo
Jerucalem! Gin man bitero kare ma rom mene ma noŋo pud peya gilonyowu
wudoko leŋ?”
Jeremia 14
Pii otwo woko ki i lobo
1Rwot owaco bot Jeremia pi two pii ma okemo Juda woko ni,
2“Juda tye ka kumo gaŋine bene tye ka to woko. Jo Juda ducu gibuto piny ki twon
cwercwiny mo ma pe wacce; ma noŋo jo Jerucalem gitye ka kok matek adada pi
kony.
3Luditogi me awora gicwalo luticgi ka twomo pii; gicito i waŋ taŋi me pii, emo pe
ginoŋo, gidwogo ki gin latwom piigi ma noŋo iye noŋo. Lewic makogi dok bene
alee twodogi woko ci giumo wigi woko.
4Pien lobo doŋ oballe woko, kit macalo kot doŋ pe obedo ka cwer i lobo-ni, lewic
omako lupur mada ma noŋo cwinygi cwer ma giumo wigi auma.
5Kadi bed wa megi til ma tye i tim bene no no gubwoto litinogi ma gunywalo
woko pien lum mo ma myero gucam pe.
6Kana me tim-gu gicuŋ i wi cere matar atara ligwek, giŋamo doggi malac me
yweyo calo too; waŋgi olwal woko pien onoŋo pe tye lum mo ma myero gucam.
Acoli Baibul
© 1985, Bible Society of Uganda.
1211
7“Kadi bed ka ce balwa dotowa, ai Rwot konywa kit macalo yam iciko. Wabedo ka
lokke wabwoti woko tyen mapol; watyeko bene timo bal-gu i komi.
8In keken aye ŋat ma jo Icrael gigeno, in aye ma ilarowa i kare ma noŋo watye i
can. Piŋo ibedo macalo larok i lobowa, dok macalo lawot ma yenyo kabuto?
9Piŋo ibedo macalo dano ma wiye onyobbe woko ma pe ŋeyo gin ma myero etim,
calo ŋat mo ma en oteka ma pe twero laro dano ki i mony? Ento adada in Rwot it
ye kwedwa, dok waŋ bene gilwonowa ki nyiŋi; pi meno pe ibwotwa woko.”
10Rwot owaco kuman i komjone ni, “Yam gumaro wot atata kit meno, pe gujuko
tyengi ka wot; pi meno omiyo Rwot pe gamogi. Kombeddi doŋ en bipo i kom bal
megi ci biketo can i komgi pi balgi.”
11Rwot owaco bota ni, “Pe myero ilega ni an akony lwak man.
12Kadi bed giri kec, pe abiwinyo koko ma gikok kwede bota pi kony, dok kadi bed
gutyer gitum awaŋa ki gityer me moko kwoŋ, pe abigamogi; ento abinekogi
atyekogi woko liweŋ ki pala lucwan, ki kec malit mupoto i lobo, wa ki two gemo-
gu.”
13Dok awacci, “Ai Rwot Lubaŋa, nen lunebi onoŋo doŋ gutyeko tito bot lwak man
woko ni, ‘Pe gibinekowu ki pala lucwan, dok bene kec mo pe bipoto i lobowu,
ento Rwot bimiyo botwu kuc me ada ma bedo nakanaka i kabedo man.’ “
14Ento Rwot odokka iye owacca ni, “Lunebi gitye ka tito lok goba keken ki nyiŋa;
an pe acwalogi, pe acikogi, dok bene pe bene pe aloko kwedgi. Gitye ka tito botwu
ginanyuta me goba ki tyeto tyet ma konnye pe, kun gibwolo dano abwola ki tam
ma gutamo pigi kengi.
15Pi meno an Rwot awaco kuman lok i kom lunebi ma gitito lok i nyina kadi bed
an aye pe acwalogi, ma giwacci, ‘Pala lucwan ki kec madit pe bibino i kom lobo
man wacel,’ awaco ni, Lunebi magi gibine-kogi ki pala lucwan kacel ki kec.
16Jo ma gin gubedo ka tito lok botgi bene gibibologi woko i dye yo me Jerucalem,
ma noŋo ginekogi ki pala lucwan kacel ki kec; ŋat mo pe ma biyikogi. Man
bitimme i komgi ducu, i kom mongi, litino awobegi, ki anyiragi bene, pien
abimiyo gineno can pi tim maracogi.
17“In ibiwaco botgi lok man ni, ‘Wek pig waŋa omol ocit piny I kora lipyaa dyeceŋ
ki dyewor benebene; wek pig waŋa pe ojwik woko, pien jona gityeko goyogi
woko ki twon bur madit adada, ma giketo ret woko i komgi marac atika.
18Ka ce acito woko i tim, nen, anoŋo jo ma ginekogi ki pala lucwan dwoŋ ata! Dok
ka ce adonyo i gaŋ, aneno lwak dano mapatpat gitye ka two ki two me kec! Pien
lunebi kacel ki ajwagi giwoto kun gitiyo ticgi i lobo, kun pe gitye ki ŋec mo.’ ”
Lwak gubako doggi bot Rwot
19In doŋ mono ikwero Juda woko matwal, Rwot? Cwinyi bene doŋ ocido woko i
kom Cion bo? Piŋo doŋ ipwodowa kuman ma pe doŋ waromo can? Wabedo ka
Acoli Baibul
© 1985, Bible Society of Uganda.
1212
yenyo kuc, ento gin mo maber ma wanoŋo pe; i kare ma myero wacaŋ iye
wanoŋo gin ma kelo lworo keken.
20Ai Rwot, waŋ doŋ waŋeyo gin maraco ma wabedo ka timone, kadi wa bal pa
kwarowa ducu waŋeyo, pien ada, waŋ wabalo i komi.
21Pe cwinyi ocid woko i komwa, pi dit me nyiŋi; dok bene pe ibal woro me
komkerri ma nen me deyo-ni woko. Po piwa, pe itur gicikkeni woko kwedwa.
22Tika tye kit lubaŋa mo i kin lubaŋa me gobagoba me rok ducu ma twero miyo
kot cwer? Nyo polo kono twero miyo kot mo ŋido i lobo? Pe in aye ma itiyo magi
ducu, ai Rwot Lubaŋawa? Wan ducu wageno in, pien in aye ma itiyo jami magi
ducu.
Jeremia 15
Can ma Rwot biketo i kom Juda ki kinigane
1 Lacen Rwot owacca ni, “Kadi bed Moses ki Camuel gubedo ka Cuŋ i nyima kun
gipido kweda, an kica pe bimaka i kom lwak man wacel. Wek gua ki i nyima gucit
woko.
2 Ka ce inen gupenyo ka kwene ma myero gicit iye, wuwac botgi ni an Rwot
awaco botgi ni, “Jo mogo bito woko ki two gemo, meno en aye ka ma gibicito iye!
Jo mukene gibito i lweny ginekogi woko ki pala lucwan, meno en aye ka ma
gibicito iye! Jo mogo kec aye ma binekogi meno en aye ka ma gibicito iye! Ki jo
mogo gibimakogi giterogi woko macalo opii, meno en aye ka ma gibicito iye!
3An Rwot, dok atyeko moko kit jami aŋwen maraco ma bityekogi: gibinekogi
woko liweŋ ki pala lucwan, gwogi biywayo komgi muto-ni bedo me acamagi,
winyo bene gibicamo komgi; ki lee mager me tim doŋ gibimwodogi gityekogi
woko liweŋ.
4 Dok abimiyo gibedo gin ma miyo ker me lobo ducu gibedo ki lworo, pi gin ma
Manace wod pa Kejekia kabaka me Juda yam otimo i Jerucalem.
5“Aŋa ma kica bimako i komwu, wun jo Jerucalem, nyo aŋa kono ma bikumo
piwu? Aŋa ma koŋ bilokke cuŋ pi kare malac pi penyo kit macalo wun wutye
kwede?
6Wun doŋ wutyeko kwera woko, man Rwot ma owaco, wumedde wubedo ka dok
cen kare ducu. Pi meno aye mumiyo aryeyo ciŋa i komwu ci anekowu atyekowu
woko; doŋ aol woko ki timo kica botwu.
7I gaŋi ducu ma i lobowu, abedo ka pyetowu ki oderona. Anekowu atyekowu
woko, wun jona, pien pe wumedo ki lokke wuweko timo timwu marac-ci.
8Anyayo wel-mon-togi doŋ odoko dwoŋ makato kweyo me dog nam woko. Aneko
awobewu woko ma komgi pud tek, dok amiyo megigi gubedo ki can ki arem malit
adada. Amiyo bene remcwiny ki lworo madwoŋ opoto i komgi oyotoyot laboŋo
galle.
Acoli Baibul
© 1985, Bible Society of Uganda.
1213
9Dako ma onoŋo onywalo litinone abiro kulu cwinye odem woko; otemo yweyo
ci pe romo ywe kadi matidi mo. Dyeceŋ ma en tye iye olokke odoko colpiny;
obedo ki lewic ma noŋo cwinye opoŋ woko ki can. Doŋ jo megi mukene ma
gudoŋ, abimiyo lukworgi nekogi woko ki pala lucwan, man Rwot ma owaco.”
Jeremia okok bot Rwot
10Can i wiya! Piŋo maa onywala? Oweko alwenyo, nyo ada dok apyemo ki jo ducu
ma i lobo. An cen pe amiyo limma me konyo ŋatti, kun amito magoba iye, dok
bene nene pe adeno lim ki bot ŋat mo; ento inoŋo ni dano acel acel tye ka loko lok
me cena woko acena.
11Ai Rwot, mi lok ma giloko kun gicena kwede-ni obed kumeno ka ce nene pe
atiyo gin ma tye atir i nyimi, dok ka ce nene pe apido kwedi lok wa i kom
lukworra i kare ma onoŋo gitye i can dok ki cwercwiny mukato kare.
12Dano twero turo nyonyo, nyonyo ma gikelo ki i lobo ma tye yo tuŋ acam kacel
ki mola?
13“Lonyowu kacel ki limwu ma yam wukano abimiyo giyako woko laboŋo wel, pi
balwu ducu ma doŋ wutyeko timo ma oromo i lobowu-ni woko liweŋ.
14Abimiyo wubedo opii pa lumerokwu kun wutiyo tic botgi i lobo ma pe wuŋeyo,
pien mac doŋ olyel ki i kinigana ma bibedo ka waŋ nakanaka.”
15Mumiyo Jeremia owacci, “Ai Rwot, in iniaŋ dok iŋeyo. Po pira dok ikonya, dok
bene myero icul kwor i kom jo ma mito neka woko-ni. Pe myero idi cwinyi i kom
jo ma gimito neka woko; myero iŋe bene ni piri omiyo atye ka ciro lok me cac
matek.
16Ka yam lokki obino bota, ci acamo ki cwinya matek, lokki olokke odoko gin me
yomcwiny bota, dok obedo gin ma yomo cwinya adada; pien an doŋ gilwoŋa a ki
nyiŋi, ai Rwot Lubaŋa me mony.
17Yam pe abedo kacel ki jo ma nyero nyero ata pi noŋo yomcwiny me lobo-ni, an
kikoma gira cwinya pe obedo yom wacel. Pi tic ma onoŋo in imiya, abedo kena,
dok kinigani oketo koma woko.
18Piŋo mono aremma pe gik, ma burra bene doŋ odoko gin ma pe can, okwero
gire caŋ woko? In imito ilokke ibed bota calo kulu ma bwolo dano abwola, calo
pii ma two woko-ni?”
19Pi meno Rwot owaco kuman ni, “Ka ilokke idwogo bota, ci abigami doki, ci
ibicuŋ i nyima kare ducu. Ka ce ibedo ka loko lok maber ma konnye tye, ma pe
iloko gin mo ma konnye pe, abiloko in doŋ ibedo ma ka doga. Dano gibilokke
gidwogo boti, ento in pe ibilokke idok botgi.
20Doŋ abiketo in ibedo bot lwak man macalo cel gogo me mola ma girumo maber;
gin jo-nu gibilwenyo i komi, ento pe gibiloyi ki lweny, pien an atye kwedi abikoki
dok abilari, man Rwot ma owaco.
Acoli Baibul
© 1985, Bible Society of Uganda.
1214
21Abilari woko ki i ciŋ jo maraco, dok abikoki woko ki i ciŋ jo ma tye laboŋo kica.”
Jeremia 16
Kit kwo ma Jeremia myero olubi
1Rwot dok oloko bota owacci,
2“In pe ibinyomo dako mo, dok pe ibibedo ki litino awobe nyo kadi ki litino
anyira i kabedo man.
3Pien Rwot owaco lok kuman i kom awobe ki anyira ma ginywalogi i kabedo-ni,
dok bene oloko i kom mego ki wego ma gunywalo litino magi i kabedo man ni.
4Two maraco atika binekogi woko. Dano pe bikok pigi, dok bene pe gibiyikogi,
ento gibibedo macalo cet dyaŋ muket ata i ŋom; Gibinekogi woko ki pala lucwan,
ki kec bene binekogi woko, doŋ komgi muto-ni bidoko cam pa winyo ki lee me
tim.”
5Rwot dok owaco kuman ni, “Pe myero idony i ot ka ma dano tye iye ka kumo, pe
myero icit ka koko nyo ka kumo pigi; pien doŋ atyeko kwanyo kucca woko ki bot
lwak man, man Rwot ma owaco, kadi wa mar mera ma pe lokke ki kicana bene.
6Jo mulony kacel ki lucan gibito i lobo man, ento ŋat mo pe ma biyikogi nyo ma
bikok pigi. Ŋat mo bene pe biŋolo kome kekene kun lyelo yer wiye woko pi nyuto
can ma tye i cwinye.
7Pe tye ŋat mo ma binywako cam kacel ki dano ma tye ki kumo, wek okwe
cwinye pi dano muto ca. Dano mo bene pe bimiyo ginamata mo ma nyuto cwiny
me kica bot ŋat ma wonne nyo minne oto.
8Pe myero idony i ot ka ma dano tye ka camo iye karama, me bedo kwedgi kunnu
ka cam ki ka mat.
9Rwot me mony ma en Lubaŋa me Icrael owaco kuman ni, Nen, i kabedo man en
aye abijuko iye woo me yomcwiny woko matwal ki i waŋwu ma wun bene
wuneno, ki i karewu, dwan me oree ki me yomcwiny, dwan lanyom kacel ki dwan
nyako ger.
10“Ka doŋ itito lok magi ki lwak man, ce gupenyi ni, ‘Piŋo Rwot kono otimo gin
marac macalo man i komwa? Wabalo aŋo? Kit bal aŋo ma waŋ watimo i kom
Rwot Lubaŋawa?’
11ci in ibitito botgi ni, ‘Kwarowu yam gubwota woko, man lok ma Rwot owaco,
dok gubedo ka lubo kor lubaŋa mogo mukene, gutiyo botgi, gubedo ka worogi
bene. Gubwota woko dok bene pe gugwoko cikka.
12Ento wun aye doŋ wutiyo gin marac atika ma kato gin ma yam kwarowu
gutimo. Wun ducu wubedo jo ma ŋutwu nwaŋ ki ma kitwu rac, wukwero winyo
lokka woko.
Acoli Baibul
© 1985, Bible Society of Uganda.
1215
13Pi meno abikwanyowu woko ki i lobo man abolowu woko i lobo mukene ma
yam wun nyo kadi kwarowu pe guŋeyo. Doŋ ka wutye kunnu en aye wubibedo ka
woro lubaŋa mukene-gu dyeceŋ ki dyewor benebene, pe doŋ abinyuto botwu
kicana wacel.’
14“Pi meno wunen, kare tye ka bino, man Rwot ma owaco, ma pe dok ŋat mo
biwaco ni, ‘Macalo Rwot tye makwo-ni, ma en aye okwanyo waŋ jo Icrael
okelowa woko ki i lobo Ejipt,’
15ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma
yo tuŋ acam, dok ki i lobo ducu ka ma yam en oryemogi gucito iye.’ Pien
abikwanyogi adwokogi cen i lobogi kikome ma yam amiyo bot kwarogi.
16“Nen, atye ka cwalo dano mapol, man Rwot ma owaco, ma gibimakogi macalo
gimako rec; lacen dok abicwalo jo ma gin ludwar mapol, ma gibidwarogi ki i wi
godi-gu ducu kadi ki i wi cere-gu, kadi wa ki i kin got mubar.
17Pien aciko waŋa atye ka neno kitgi ducu; gin pe gukanne ki bota wacel, dok
balgi mo ma tye macalo muŋ ma gikano woko ki tuŋ bota pe tye.
18Abiculo waŋ balgi ki bal ma gutimo kiryo, pien gupyedo lobona woko ki cal
jogigi ma rom ki kom jo muto-gu, doŋ gupoŋo gipinnya ki timo gin me kwer
keken.”
19Ai Rwot, in i tek mera ki cel gogona matek ka ma ariŋo alaro iye i kare me can,
rok ducu gibia gibino boti, kun gia ki i agikki lobo, ma giwacci, “Kwarowa yam
guleyo gin ma tere pe, lok goba keken, guleyo jami ma konygi pe ma pe gunoŋo
iye magoba mo.
20Dano twero tiyo lwak lubaŋa pire kene? Kit gin macalo meno pe lubaŋa wacel.”
21“Pi meno, abimiyo giŋeyo, abimiyo giŋeyo twerona ki tekona kicel keken, ci doŋ
gibiŋeyo ni an nyina Rwot.”
Jeremia 17
Bal pa jo Juda ki can ma giketo i komgi
1Rwot owacci, “Wun jo Juda, balwu doŋ gicoyo woko ki kalam nyonyo, gigoro
woko bene i cwinywu ki kidi dayaman ma lake bit, ki i kom ten keno aŋwen ma
tye i kom keno tyerwu,
2en ma miyo litinowu po i kom keno tyerwu ki i kom cal Acera ma jok ma dako
ma wucibo i ŋet yadi ducu ma potgi oluk, i wi cere mabocogu,
3ki i wi godi ducu ma tye i dye tim. Lonyowu kacel ki limwu ma yam wukano
abimiyo giyako woko, pi balwu ducu ma doŋ wutyeko timo ma oromo i lobowu-
ni woko liweŋ.
Acoli Baibul
© 1985, Bible Society of Uganda.
1216
4Wubikwanyo ciŋwu woko ki i kom gipiny ma yam amiyo botwu, abimiyo
wubedo opii pa lumerokwu kun wutiyo tic botgi i lobo ma pe wuŋeyo, pien mac
doŋ olyel ki i kinigana ma bibedo ka waŋ nakanaka.”
5Rwot owaco kuman ni, “Ŋat ma keto genne i kom dano giceno woko, ma keto
genne i kom kero pa dano, ŋat ma loko cwinye woko ki i kom Rwot.
6En bedo calo yat ma i dye tim aroo, ma pe bineno gin mo maber ka bino. En
bibedo mere i kabedo mutwo mubedo kado kado ma gir, mo pe doŋo iye, i
kabedo ka ma dano pe bedo iye.
7“Dano ma geno Rwot tye ki gum, ma genne ducu ocuŋ i kom Rwot.
8 En bedo calo yat ma gipito i ŋet kulu, ma cwalo lwite donyo woko piny wa i
laora kulu. Ka i kare me lyeto ma piny otwo en pe lworo gin mo, pien pote bedo
madyak kumeno, dok bene i mwaka ma cen ryeny teretere ma pii pe en pe paro
gin mo, dok pe giko nyako nyige.”
9Cwiny dano en aye gin ma bwolo dano ma kato gin mukene-gu ducu, opoŋ ki gin
marac adada; aŋa ma twero niaŋ iye?
10 “An Rwot aŋiyo tam pa dano dok bene atemo cwiny dano, wek ami bot dano
acel acel gin ma lubo kite, dok ma lu bo kit gin ma en otiyo.”
11Macalo ayweri ma coko litino i te bwome ma en kikome pe otoko, ŋat ma noŋo
lonyo i yo ma pe atir bene tye kit meno; ka doŋ oteggi inoŋo ni lonyone rwenyo
woko, i agikkine en gire doko lamiŋ.
12Kabedowa maleŋ me woro Lubaŋa nen calo kom me deyo adada, ma ocuŋ malo
i wi got nia i acakkine.
13Ai Rwot, gen pa jo Icrael ducu tye i komi, jo ducu ma gibwoti woko lewic
bimakogi matek; jo ma gilokke giweki woko gibirwenyo woko calo nyiŋ ma
gicoyo i apwa, pien gin doŋ gutyeko bwoto Rwot woko, ma en aye waŋ it me pii
me kwo.
Jeremia okok bot Rwot
14Caŋa, ai Rwot, ci abicaŋ woko maber; lara, ci bene abilarre; pien an apako in
kare ducu.
15Nen, giwaco bota ni, “Lok pa Rwot tye kwene? wek lokke obin!”
16An pe adiyo in ni myero icwal gin marac, dok bene an pe amito nino me can
amita, meno in iŋeyo; gin ma oa ki i doga ducu ma aloko, aloko atyer ka waŋi.
17Pe ibed gin ma kelo lworo bota; in i kalarrena i kare ma noŋo piny rac.
18Wek lewic omak jo ma giketo ayela i koma, ento pe iwek lewic omaka; wek
cwinygi aye oballe woko, ento in pe iwek meri cwinya oballe; mi kare ma gin
marac myero opot kwede i komgi; tyekgi woko licwic ki nek ma iketo i komgi
kiryo!
Acoli Baibul
© 1985, Bible Society of Uganda.
1217
Kwero nino me cabit
19Rwot owaco bota kuman ni, “Cit icuŋ i dogcel pa Benjamin, en aye ka ma luker
me Juda gidonyo kwede i i gaŋ dok bene yo ma gikato kwede woko; cuŋ bene i
dogcel ducu me Jerucalem,
20ci iwac botgi ni, ‘Wuwiny lok pa Rwot, wun luker me Juda, ki jo Juda ducu, ki jo
ducu ma gibedo i Jerucalem, ma gidonyo ki i dog gaŋi magi.
21 Rwot owaco kuman ni, Ka wumaro kwo myero pe wutiŋ ter i ceŋ cabit; dok pe
myero wukel gin mo kun wuwok ki i dog gaŋi ducu me Jerucalem.
22 Dok bene pe myero wutiŋ ter ki i otwu i ceŋ cabit, dok pe wuti tic mo, ento
myero wukwer nino me cabit obed maleŋ kit macalo yam aciko ki kwarowu.
23Ento kwarowu yam pe guwinyo, gujiŋo ŋutgi obedo matek, pe guciko itgi ka
winyo lokka, wek pe guwiny dok gugam pwony ma mera.
24“ ‘Ento ka wuwinyo lokka, man Rwot ma owaco, ma pe wukelo ter mo ki i
dogcel ducu me gaŋ man i ceŋ cabit, ento kun wukwero ceŋ cabit bedo nino
maleŋ ma pe wutiyo tic mo i nino meno,
25doŋ lukerwu ki rwodiwu bidonyo ki i dogcel me Jerucalem ma gibedo i wi
komker pa Daudi. Gin ki rwodigi ducu kacel ki jo Juda ki jo Jerucalem, gibiriŋo ki
gadigadi ki aguragura, doŋ meno bimiyo gaŋ me Jerucalem bipoŋ ki lwak dano
mapol matwal.
26Dano gibia gibino ki i gaŋi me Juda ki i gaŋi matitino ma i ŋet Jerucalem;
gibibino ki i lobo pa Benjamin, ki i lobo me Cepela, ki i lobo ma obedo godigodi,
dok bene gibia gibino ki i Negeb, kun gikelo gityer me gitum awaŋa, gityer me
moko kwoŋ, ki odok luban, dok gikelo gityer me pwoc bene i ot pa Rwot.
27Ento ka wun pe wuwinyo lokka me kwero ceŋ cabit wek obed maleŋ, dok ni pe
wutiŋ ter mo wudony kwede ki i dogcel me Jerucalem i ceŋ cabit, ci abimiyo mac
lyel i dogcelle ducu biwaŋo odi madoŋo me Jerucalerri woko ducu ma macce pe
doŋ gibiromo nekone matwal.’ ”
Jeremia 18
Jeremia obedo i ot pa lacwe agulu
1Rwot owacca ni,
2“A malo icit i ot pa lwacwe agulu, ci abimiyo iwinyo lokka ki kunnu.”
3Ci aa acito i ot pa lacwe agulu, ci anoŋo en tye ka cweyo agulune i kom lawala.
4Ci lobo agulu ma onoŋo lacwe agulu tye ka cweyone-ni oballe woko ki i ciŋe, ci
en oloko woko otiyo kwede gin mukene mapat kit macalo en lacwe agulu oneno
ni ber bote me atima.
5Rwot dok owaco bota ni,
Acoli Baibul
© 1985, Bible Society of Uganda.
1218
6“Wun jo me ot pa Icrael, pe atwero tiyo i komwu gin ma lacwe agulu otiyo-ni?
Man Rwot ma owaco. Nen, wun jo Icrael bene wutye i ciŋa macalo lobo ma tye i
cin lacwe agulu.
7Ka ce i kare mo awaco pi rok mo ni abiputo dok aturo woko ci abityeko woko,
8ka ce doŋ rok meno ma aloko pire-ni olokke oweko timo gin marac, ci abinut pi
gin marac ma onoŋo atamo ni atimo i kome ca.
9Dok bene ka ce onoŋo awacci abipito nyo agero rok nyo ker mo-ni,
10ce rok meno okwero winyo doga olokke ka timo gin marac, ci abiloko tamma i
kom gin maber ma onoŋo awaco ni abitimo botgi-ni.
11Kombeddi doŋ itit bot jo Juda ki jo ma bedo i Jerucalem ni, ‘Rwot owaco kuman
ni, Nen, atye ki yub marac piwu dok ayubbe me keto can i komwu. Wulokke
wudwog cen, ŋat acel acel owek kit marac woko, dok oyub kite kun tiyo gin ma
tye atir.’
Jo Icrael gukwero Rwot woko
12“Ento gin gigamo ni, ‘Lokke pe konyo! Wabilubo yub ma waŋ kikomwa aye
wayubo, ki ŋat acel acel bene bitiyo gin ducu ma oporo rac cwinye ma nwan-ni.’
13“Mumiyo Rwot owaco kuman ni, Ka imito koŋ ipeny i kin lurok, aŋa ma yam
owinyo lok mo ma cal ki man? Jo Icrael ma amaro doŋ gutimo gin marac adada.
14Pee me Lebanon mo no twero weko lacol got me Cirion? Kulu ma piine nie ma
mol a ki i wi godi twero two woko liweŋ?
15Ento jona doŋ wigi otyeko wil woko i koma; gibedo ka wano odok eceta bot cal
lubaŋa-gu; gubedo ka yokke atata i kit me wot megi, pe gulubo yo macon, dok
bene guwoto ki i yo mogo ma wok ki cen, pe guwoto ki i yo gudo,
16ma guloko lobogi odoko gin ma miyo lworo bot dano, ma bibedo gin ma gijwat
pire kun gicayo nakanaka. Jo ducu ma gibikato ki i ka ŋete gibibedo ki ur madit
twatwal kun giyeŋo wigi.
17Abikeyo jona woko i nyim lukworgi, calo apwa ma yamo wokceŋ tye ka tiŋone.
Abiloko ŋeya woko botgi; pe abikonyogi ka can opoto komgi.”
Gipiro lok i kom Jeremia
18Lacen lwak guwacci, “Wubin wapiru lok i kom Jeremia! Kare ducu wabibedo ki
ajwagi ma giromo pwonyowa, ki luryeko bene ma gibibedo ka miyo botwa tam,
dok wabibedo ki lunebi ma gimedde anyim ki tito lok pa Lubaŋa, Wubin, wek
wakelu lok me pido i kome, doŋ bene wagiku keto cwinywa i lok ducu ma en
owaco-gu.”
19Pi meno Jeremia olego Lubaŋa, kun wacci, “Rwot, winy lok ma atye ka wacone-
ni, ki dok bene iwiny lok ma lukworra gitye ka lokone i koma.
Acoli Baibul
© 1985, Bible Society of Uganda.
1219
20Gin marac mono aye giculo ki ŋat ma timo gin maber? Doŋ gutyeko kwinyo bur
woko ni myero apot iye. Koŋ ipo kit macalo abino kwede i nyimi kun apido pigi
ma aloko lok maber, wek ikwany akemoni woko ki i komgi.
21Pi meno doŋ imi kec onek litinogi otyekgi woko; dok bene wek ginekgi woko i
lweny ki pala lucwan. Wek mongi gudoŋ laboŋo litino dok bene gudok mon-to.
Wek two gemo aye onek coggi otyekgi woko, ki awobegi bene myero ginekgi
woko i mony ki pala lucwan.
22Cwal dul mony atura me yako gaŋigi woko, wek guwo ki koko ma kelo lworo.
Doŋ gutyeko kwinyo bur woko wek apot iye, dok guciko owic woko wek amok
iye.
23Ento in, ai Rwot, iŋeyo kit macalo gipiro kwede lok i koma wek gineka woko. Pe
itimgi ki ca pi gin marac ma gitimo, pe bene ijwa balgi woko matwal ki i nyimi.
Wek gibed ka loyogi kumeno i nyimi; ti kwedgi i kare ma noŋo kiniga omaki.”
Jeremia 19
Gin ma gipwonyo ki i kom agulu ma oto
1Rwot owaco kuman ni, “Cit iciwil abino ma lacwe agulu ocweyo, kwany ludoŋo
pa lwak ki ajwagi ma guteggi ma doŋ guri i dog tic icit kwedgi,
2 ci wucit wukat woko wa i nota pa wod pa Kinom, kun wudonyo ki i dogcel me
Labaltak, ci icitit lok ma awaco boti-ni ducu ki kunnu.
3Ibiwacci, ‘Wuwiny lok pa Rwot, wun luker me Juda ki jo ma bedo i Jerucalem.
Rwot me mony ma en Lubaŋa pa Icrael owaco kuman ni, Nen, atye ka kelo gin
marac twatwal i kom kabedo man, mi yo dano ducu ma gibiwinyo pire itgi bibedo
ka wo awoya liwaŋ waŋ.
4Abitimo gin ma kit man pien dano gutyeko bwota woko, dok bene gubalo
kabedo man woko, kun giwaŋo iye odok eceta bot lwak lubaŋa mukene ma gin
kikomgi nyo kwarogi kadi ki luker me Juda onoŋo yam pe guŋeyo. Gupoŋo
kabedo man woko ki remo pa jo ma gipe ki bal,
5 dok bene gugero waŋ jogi pi jok Baal ka ma giwaŋo iye awobegi ki mac macalo
gitum awaŋa bot jok Baa!. Meno gin ma yam pe awaco ni gutim, pe acikogi pire,
dok bene pe atamo pire wacel ni gutim.
6Pi meno, nen, kare tye ka bino, man Rwot ma owaco, i kare meno kabedo man
doŋ pe gibilwoŋo ni Topet nyo nota pa wod pa Kinom, ento doŋ gibilwoŋo ni nota
me Nek.
7I kabedo man en aye abibalo iye yub pa jo Juda ki jo Jerucalem woko, Abimiyo
lukworgi giloyogi woko, ci ginekogi woko ki pala lucwan i lweny. Abimiyo komgi
muto bedo cam pa winyo ki pa lee me tim.
Acoli Baibul
© 1985, Bible Society of Uganda.
1220
8Abibalo gaŋ man woko marac twatwal wek dano ducu ma gikato ki ka ŋete
gubed ki jwat ki ur madit pi gin marac ma doŋ otyeko timme-ni.
9Abimiyo jo ma gubedo kunnu gicamo kom litino awobegi ki litino anyiragi, ma
ŋat acel acel bicamo riŋo kom lawote, i kare ma noŋo mony doŋ orumogi woko,
ma doŋ gitye ka madiŋ pi can ma jo ma mito nekogi woko gukelo i komgi.’
10“I kare meno en aye ibineko kwede agulu i nyim jo meno ma giwoto kwedi-ni,
11ci ibiwaco botgi ni, ‘Rwot me mony owaco kuman ni, Abituro jo magi woko kit
meno wa ki gaŋ man, calo ŋat ma neko agulu, miyo pe dok gitwero yu bone wek
odwog kakare. Gibiyiko dano ducu i Topet pien kabedo mo mukene me yik doŋ
bibedo pe.
12Meno aye gin ma abitiyo i kabedo man, man Rwot ma owaco, man bene gin ma
abitimo i kom jo ma bedo iye, dok abimiyo gaŋ man lokke nen calo Topet.
13Lwak odi ducu ma i Jerucalem ki odi pa luker me Juda, ma gin odi ma yam
gibedo ka wano odok eceta i wigi botmony me polo, ki on yo gityer amata-gu bot
lubaŋa mukene, gibimiyo balle woko macalo kabedo me Topet.’ ”
14Lacen Jeremia oa ki i Topet ka ma onoŋo Rwot ocwale iye ka tito lokke, obino ci
ocuŋ i dyekal me ot pa Rwot, ci owaco bot lwak ducu ma gitye kenyo ni.
15Rwot me mony, ma en Lubaŋa pa Icrael, owaco kuman ni, “Nen, atye ka kelo gin
marac ma yam aloko pire i kom gaŋ man, aketo i kome ki i kom gaŋi matino ma
gurumo ka ŋete, pien gumiyo ŋutgi odoko nwaŋ, kun gikwero kwede winyo
lokka.”
Jeremia 20
Lok ma giceno ki Packur pi tweyo Jeremia i mabuc
1I kare meno ajwaka Packur wod pa Imer, ma onoŋo en aye ladit ma loyo ot pa
Rwot, owinyo ka Jeremia tito lok magi.
2Cutcut Packur otugi go yo lanebi Jeremia woko, ci otweye ki okol ma tye i dogcel
ma malo pa Benjamin me ot pa Rwot.
3Orwone Packur ogonyo Jeremia ki i okol, ci Jeremia owacce ni, “Rwot pe lwoŋo
nyiŋi ni Packur, ento lwoŋi ni Lworo tye i kabedo ducu.
4Pien Rwot owaco kuman ni, Nerr, abimiyo ibedo gin ma kelo lworo i komi
kekeni ki i kom luremi ducu. Lukworgi gibinekogi woko ki pala lucwan ka ma in
bene inenogi, Abimiyo jo Juda woko ducu i cin kabaka me Babilon; en biterogi
woko i opii i Babilon, ci en binekogi woko ki pala lucwan.
5Dok bene abimiyo lonyo ducu me gaŋ man kacel ki magobane, ki jami ducu ma
pigi tego botgi ducu, ki kit lonyo mapatpat pa kabaka me Juda i cin lukworgi, ma
biyako jamigi, kun gimakogi, ci giterogi woko i Babilon.
Acoli Baibul
© 1985, Bible Society of Uganda.
1221
6Doŋ in Packur, kacel ki jo ma gibedo i odi, gibiterowu woko i opii i Babilon; ci
doŋ wubito kunnu, gibiyikowu bene kunnu, in kacel ki luremi ma yam ibedo ka
tito lok gobagoba botgi-ni.”
Jeremia okok bot Rwot
7Ai Rwot, in doŋ ibwola, oweko bene gibwola. In i tek ikata woko, doŋ ityeko loya
woko. Doŋ adoko ginanyera pa dano dyeceŋ jwi; dano ducu giŋala aŋala.
8Ka atye ka loko lok mo ci aloko ki dwan maloŋo kun adaŋŋe matek ni, “Tim
bwami ki balle me lobe!” Gicaya dok ginywara kare ducu pien ni atito lok pa
Rwot.
9Ka ce awacci, “Pe doŋ abilwoŋo nyiŋ Rwot, nyo ni pe doŋ abiloko lok mo ki nyiŋe
matwal,” ci i cwinya kuca noŋo tye iye gin mo ma waŋ calo mac, ma tye okanne
woko i cogona, doŋ aol woko ki juko doga wek pe aloki, pe doŋ atwero.
10Awinyo lwak tye ka lok lawewe. Gilwoŋa doŋ ni, “Gin ma kela lworo i kabedo
ducu.” Giwacci, “Dote woko! Wek wadote woko!” Man lurema ma aŋiyo kwedgi
aye giwaco; gitye ka neno kit macalo abipoto kwede i can. Dok giwacci, “Gwok
nyo gibibwole abwola, ci wabimake woko, waculo waŋ kworwa i kome.”
11Ento in, Rwot, it ye kweda, in oteka lweny ma gilworo, pi meno jo ma giketo
ayelayela i koma gibiyokke atata; pe gibiloya kadi matidi mo. Lewic bimakogi
matek mada, pien pe doŋ gitwero loyo. Lewic ma bimakogi-ni bedo matwal, wi
dano pe biromo wil i kome wacel.
12Ai Rwot me mony, in itemo dano me neno ka kitgi tye atir, iŋeyo gin ma tye i
cwinygi ki gin ma gitamo. Pi meno wek anen ka iculo kwor i kom lukworra, pien
an doŋ anyuto lokka woko ducu boti.
13Wuwer wer bot Rwot! Wupak Rwot! Pien otyeko laro kwo pa jo ma piny
obwoyogi ki i ciŋ lutim maraco.
14 Gicen nino ma cen ginywala iye-ni! En nino ma yam maa onywala iye, wek gum
obed pe i kom nino meno!
15Gicen dano ma okelo lok maber bot wora ni, “Inywalo latin laco,” omiyo obedo
ki yomcwiny madwoŋ.
16Wek dano-nu obed calo gaŋi ma Rwot ojwero woko laboŋo kica; wek owiny
koko i odiko ki oduru ma gigoyo i cwiny dyeceŋ,
17pien pe oneka ki i i maa; kono ot nyodo pa maa doŋ olokke odoko macalo lyella,
kono ot nyodo pa maa obedo pek matwal.
18Piŋo akatti kono ki i ic ka noŋo tic matek ki cwercwiny, dok ka tyeko ninona
ducu ki lewic keken?
Jeremia 21
Gitito kit ma gibibalo kwede Jerucalem woko
Acoli Baibul
© 1985, Bible Society of Uganda.
1222
1Man aye lok pa Rwot ma obino bot Jeremia i kare ma kabaka Jedekia ooro
Packur wod pa Malkia ki ajwaka Jepania wod pa Maceya bot Jeremia kun wacci,
2 “Lok bot Rwot piwa, pien Nebukadnejar kabaka me Babilon tye ka ero lweny i
komwa. Gwok nyo Rwot bitiyo jami taŋone mogo piwa, ci bimiyo. Nebukadnejar
jer dok cen ki ŋeye.”
3Ci Jeremia otito ki jo ma onoŋo gicwalo bote-ni
4ni gucitit bot Jedekia ni Rwot, ma en Lubaŋa pa Icrael, doŋ otyeko waco ni,
“Abecito ka ryemo askari ma Jedekia tye ka tic kwedgi me lweny i kom kabaka
me Babilon ki dul monnye, ma doŋ gitye ka rumo cel me gaŋ woko ducu-ni
adwokogi cen. Abicoko jami lwenygi aduro woko i dye gaŋ.
5An kikoma aye doŋ abilwenyo i komwu ki tekona ducu, ki kiniga, ki akeca madit.
6Abineko jo ducu ma gibedo i gaŋ man, dano kacel ki lee, gin ducu two gemo
marac adada biketogi woko.
7Lacen abimiyo Jedekia kabaka me Juda, ki luticce, ki jo ma gitye i gaŋ man ma
gubwot ma two gemo pe onekogi, jo ma pe ginekogi ki lweny ki pala lucwan, ma
kec madit pe onekogi, abimiyogi woko i cin Nebukadnejar kabaka me Babilon, cin
lukworgi ma gimito nekogi woko. Nebukadnejar binekogi woko ducu ki pala
lucwan; kadi wa kica bene pe bimako en i komgi, pe bene biparo pigi, dok pe
biwekogi gibedo kwo. Man Rwot ma owaco.”
8Lacen Rwot dok ociko Jeremia me tito ki lwak ni, “Wuwiny, an Rwot am iyo
botwu twero me yero yo ma tero dano i kwo nyo yo ma tero dano i to.
9Ŋat ma pud bedo i gaŋ man gibineko woko ki pala lucwan i lweny, nyo kec
bineko, nyo two gemo bibino neko woko. Ento ŋat mo ma bia cito woko kun mine
bot jo Babilon ma doŋ kombeddi gurumo gaŋ woko, en aye bibedo kwo dok
kwone bibedo bote macalo mot me lweny.
10Doŋ amoko tamma woko pe me bwoto gaŋ man, ento doŋ ayubbe me balone
woko, Gibimiyo i cin kabaka me Babilon, ci en biwaŋo woko ki mac ŋinyiŋinyi.
Man Rwot ma owaco.”
Ŋolo kop i kom ot ker me Juda
11“Wac bot jo me ot pa kabaka me Juda ni, ‘Wuwiny lok pa Rwot,
12wun jo me ot pa Daudi! Rwot owaco kuman ni, “ ‘Wuŋol kop atir piny ma ru ki
piny ma ru, dok myero wular dano ki i ciŋ ŋat ma unogi kadi ki ŋat ma doŋ
gityeko yako jamine woko, wek pe akemona okatti wokomacalo mac ma lyel, ma
waŋo piny ma ŋat mo pe romo nekone, pi gin marac ma wubedo ka timone.’ ”
13“Nen, atye ki lok i komwu, wun jo ma wubedo i nota, kadi ki in got ma it ye i dye
bar, man Rwot ma owaco; wun ma wuwacci, ‘Aŋa kono ma bilor piny bino ka
Acoli Baibul
© 1985, Bible Society of Uganda.
1223
lweny i komwa?’ dok bene wuwaco ni, ‘Aŋa ma bidonyo i kabedo ka ma wabedo
iye?’
14Abiketo can i komwu kun lubo kit gin ma wutimo, man Rwot ma owaco;
abimoko mac i buŋawu, ci awaŋo gin ducu ma orumo ŋete atyeko woko liweŋ.”
Jeremia 22
Lok ma Jeremia otito bot jo me ot ker me Juda
1Rwot owaco kuman ni, “Cit bot jo me ot pa kabaka me Juda, ci iciwac lok man
kunnu,
2ni, ‘Winy lok pa Rwot, in kabaka me Juda, ma ibedo i wi komker pa Daudi, in
kacel ki luticci, ki lwakki ma gidonyo ki i dogcel ducu me gaŋ man.
3Rwot owaco kuman ni, Wutim gin ma tye kakare dok ma atir, wular dano ma
gibedo ka unogi ki i ciŋ ŋat ma oyako jamigi. Pe wutim gin marac nyo tim aranyi i
kom larok mo, i kom litino kic ki mon to, dok bene pe wunek dano mo ma pe ki
bal i kabedo man.
4Ka ce wulubo gin ma an doŋ acikowu ni wulubi, ci likwayo pa Daudi gibimedde
ki bedo luker. Gin kacel ki luditogi ki lwak, gibimedde ki donyo i dogcel ducu me
gaŋ kal man kun giriŋo ki gadigadi kacel ki aguragura.
5 Ento ka ce pe wulubo lokka, an doŋ akwoŋŋe ni nyiŋa kena botwu ni gaŋ kal
man bidoko wi obur. Man Rwot ma owaco.
6Pien Rwot owaco lok ma okemo ot pa kabaka me Juda ni: “ ‘In ibedo calo lobo
Gilead ki tuŋ bota, calo wi got Lebanon mabit, ento kadi bed kumeno abiloki
idoko tim aroo, gaŋ ka ma dano pe bedo iye.
7Abiyubo lulweny ma gibilweny komwu, ŋat acel acel bimako jami lwennye;
gibitoŋo yadi cedarwu mabeco-gu gireto woko piny, ci gicoko gibolo woko i mac.
8“ ‘Lacen lurok mapol gibikato ki i ŋet gaŋ man, kun dano acel acel biwaco bot
lawote ni, “Piŋo Rwot otimo gin macalo man i kom gaŋ man madit-ti?”
9Gibidok iye kun giwacci, “Pien onoŋo gubwoto gicikke pa Rwot Lubaŋagi woko,
dok gubedo ka woro lwak lubaŋa mukene-gu kun gitiyo botgi bene.” ’ ”
Lok pa Jeremia ma en oloko ma okemo Calum
10Pe ikok pi Yocia ma doŋ oto woko, dok bene cwinyi pe myero oton pire; ento
kok pi ŋat ma doŋ a cito woko doŋ matwal, pien en doŋ pe bidwogo cen wacel me
neno lobo ma yam ginywale iye.
11 Pien Rwot owaco lok kuman mukemo Calum wod pa Yocia kabaka me Juda, ma
obedo ka loc ma ka wonne Yocia, ma onoijo oa woko ki i kabedo man ocito gire
woko ni, “En doŋ pe bidwogo cen kany matwal,
Acoli Baibul
© 1985, Bible Society of Uganda.
1224
12ento en bito mere i kabedo ka ma gitere iye i opii, pe dok bineno lobo man tyen
me aryo.”
Lok pa Jeremia i kom Yekoyakim
13“Can i wi dano ma gero ode ki kit tim ma pe atir, ma ogero kicika odine ma
malo-gu ki ŋolo kop ma pe atir, ma miyo luwote tiyo tic bote noŋo laboŋo cul mo,
dok bene pe culo mucaragi.
14Can i wi ŋat ma wacci, ‘Abigero ot madit pira kena kun aweko kicikane ma malo
bedo malac twatwal.’ Ci en biketo waŋ dirica i ode, bipeto bao cedar i kicika me
ot, ka dero woko ki raŋi makwar.
15Itamo ni man bimiyo in idoko kabaka, me gero odi ki yadi cedar odi mabeco ma
gikato odi ma gigero ki yadi mukene woko-gu? Woru aye yam ocamo kuc me
lobeni mada. Kare ducu en obedo dano ma genne dok ma ŋolo kop atir, omiyo gin
ducu ma en obedo ka tiyone owoto maber.
16Obedo ka ŋolo pido pa lucan ki jo ma piny obwoyo maromrom, omiyo en obedo
ki kwo maber. Man aye tyen lok me ŋeyo Rwot.
17Ento ibedo ka neno mitini kekeni keken; wek inoŋ lonyo pi uno dano; ineno jo
ma gipe ki bal mo, dok bene itimo tim bwami me uno lwakki. Man Rwot ma
owaco.”
18 Pi meno Rwot owaco lok not Yekoyakim wod pa Yocia kabaka me Juda ni, “Ŋat
me pe bikumo pi tone, kun wacci, ‘Omera do!’ nyo ni, ‘Lamera do!’ Ŋat mo ma
bikok pe, kun wacci, ‘Rwoda do!’ nyo ni, ‘Kabakana do!’
19Gibiyiko ki kit yik ma giyiko kwede kana, gibipeyo gitero ci gibolo woko i ŋe cel
me Jerucalem.”
Lok pa Jeremia pi can ma okemo Jerucalem
20“Wun jo Jerucalem, wucit i wi got Lebanon ci wucidaŋŋe kunnu, dok wucit i
lobo Bacan ci wucikok kunnu; wulwoŋ lwoŋo matek ki i Abarim, pien jo ma nene
wumarogi-ni ducu doŋ gityekogi woko.
21Aloko kwedwu i kare ma onoŋo wutye ki lonyo madwoŋ, ento wun giwu
wukwero winyo lokka woko. Man aye kit gin ma wubedo ka timone cakke wa ka
tinowu; pe wulubo gin ma abedo ka waco botwu wacel.
22Yamo bikodo ci tero lutelwu woko ducu, jo ma wumarogi-ni gibiterogiwoko i
opii, lewic bimakowu dok alee bitwodowu pi gin maraco ducu ma doŋ wutyeko
timone.
23Wun jo ma wubedo i Lebanon, wubedo laboŋo lworo mo i kin yadi cedar; ento
ka arem me can opoto i komwu wubicur marac calo dako ma tye ka rem ki
nywal!”
Ŋolo kop pa Yekonia
Acoli Baibul
© 1985, Bible Society of Uganda.
1225
24 Rwot owacci, “Kit macalo atye kwo-ni, kadi bed in Yekonia wod pa Yekoyakim
kabaka me Juda, ibedo agit me diyo ciŋ ma tye i ciŋa tuŋ lacuc, pud abicori woko
aye,
25ci abimiyi i ciŋ jo ma gimito neki woko, i ciŋ jo ma ibedo ki lworo i komgi-ni,
Abimiyi bene i ciŋ Nebukadnejar kabaka me Babilon kacel ki jo Kaldaya.
26Abiboli woko i lobo mukene kacel ki meni ma onywali, ka ma yam pe ginywali
iye, ci ibito woko ki kunnu.
27Ento pe doŋ ibidwogo cen i lobo ma imito ni kono ineno ki waŋi-ni.”
28Jeremia owacci, “En Yekonia mono doŋ olokke odoko macalo agulu muto ma
doŋ gikwanyo gibolo woko, ma ŋat mo doŋ pe mito? Piŋo kono gikwanyo en
kacel ki litinone gibologi i lobo ma gin pe giŋeyo lok i kome?
29“In lobo, in lobo we, in lobo! Winy lok ma Rwot doŋ owaco:
30‘Giŋolo koo woko i kom laco man ni latinne mo bibedo pe, en dano ma pe obedo
ki gumkom i kare me kwone ducu; likwayone mo pe ma bibedo ki gumkom me
bedo i wi komker pa Daudi. Man lok pa Rwot kikome.’ ”
Jeremia 23
Dwogo cen pa jo Icrael ma gudoŋ
1“Can i wi lukwat ma gineko dok ma gikeyo romi ki i oletta!” Man Rwot ma
owaco.
2Mumiyo an Rwot, Lubaŋa pa Icrael, awaco lok kuman ma okemo lukwat ma
gigwoko romina ni, “Wun doŋ wukeyo romina woko, ci wuryemogi gucito woko,
ento pe wubedo ka gwokogi wacel. Pi meno abiketo cwinya me keto can i komwu
pi gin marac ma wutimo, man Rwot ma owaco.
3Lacen abicoko romina ma gudoŋ woko liweŋ ki i lobo ducu ka ma yam aryemogi
gucito iye, abidwokogi cen kany aketogi i dwolgi, ci gibinywal ginya matek.
4Abiketo lukwat ma bigwokogi, man miyo doŋ pe gibibedo ki lworo mo, dok
cwinygi bene pe biballe, ki mo ma birwenyo bene bedo peke, man Rwot ma
owaco.
5 “Nen, kare tye ka bino, man Rwot ma owaco, ma abiketo iye lakwaro Daudi
kikome me bedo kabaka. En bibedo jaŋ yat ma bilot ki k it ma atir, ma biloyo loc
ki ryeko, dok bitiyo gin ma tye atir dok kakare i lobo man.
6I kare ma onoŋo en tye kabaka, jo Juda gibibedo mot laboŋo lworo mo, ki jo
Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma
miyowa kit ma atir.’
Acoli Baibul
© 1985, Bible Society of Uganda.
1226
7“Pi meno wunen, kare tye ka bino, man Rwot ma owaco, ma pe dok ŋat mo
biwaco ni, ‘Macalo Rwot tye makwo-ni, ma en aye okwanyo waŋ jo Icrael
okelowa woko ki i lobo Ejipt,’
8ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma
yo tuŋ acam, dok ki i lobo ducu ka ma yam en oryemogi gucito iye.’ Pien
abikwanyogi adwokogi cen i lobogi kikome ma yam amiyo bot kwarogi.”
Lok ma Jeremia otito i kom lunebi ma lugoba
9Jeremia otito lok ma okemo lunebi, “Cwinya oballe woko omiyo koma ducu tye
ka myel amyela. Man otimme pi Rwot, kun bene lubo lok mere maleŋ; atye doŋ
calo dano mumer ki koŋo, dano ma omato koŋo vino madwoŋ.
10Pien lobo doŋ opoŋ ki lutim abor keken; gibedo ki kit kwo marac dok bene
gitiyo ki tekogi i yo marac. Lobo tye ka kumo pien Rwot doŋ oceno woko, ki olet-
gu bene doŋ gutwo woko.”
11Rwot owacci, “Lunebi kacel ki ajwagi pe giworo Lubaŋa; anonogi ma gitye ka
timo gin marac i ot pa Lubaŋa kikome.
12Pi meno yo ma gilubo, yone bibedo pwot dok col; abimiyo giyokke ci gipoto.
Abimiyo gin marac poto i komgi; kare me keto can i komgi tye ka bino, man Rwot
ma owaco.
13Doŋ atyeko neno bal pa lunebi me Camaria: gubedo ka tito lok i nyiŋ Baal, ci
gutelo jona jo Icrael, gumiyo guŋak gubwota woko.
14 Ento aneno lunebi ma i Jerucalem dok gitimo gin ma kelo lworo mukato kare:
gitimo abor dok giloko lok goba; gikonyo lutim gin marac medde ki timo gin
marac, wek ŋat mo pe olokke owek timo bal. Gin ducu gudoko calo Codom ki tuŋ
bota, ma girac adada calo jo Gomora.”
15Mumiyo Rwot me mony owaco lok ma kemo lunebi kuman ni, “Nen, abimiyo
gimato yat roka, abimiyo bene gimato pii ma giketo iye kwir; pien gunyayo kit me
woro jogi gumiyo oromo i lobo woko ducu.”
16Rwot me mony owaco kuman bot jo Jerucalem ni, “Pe wuwiny lok ma lunebi
gitito, pien gitye ka pi ko gen mogo me gobagoba ma pe konyo i iwu. Gitito botwu
ginanyuta mogo ma gin gutamo atama ki wigi, ento noŋo pe gin ma an Rwot
aloko.
17Giwaco lok teretere bot jo ma gicayo lok pa Rwot ni, ‘Wubibedo maber laboŋo
ayela mo’; gitito bene bot jo ma cwinygi nwaŋ ma gitiyo gigi gin ma igi mito ni,
‘Can mo pe bipoto i komwu wacel.’ ”
18Aŋa i kingi mono ma doŋ ocuŋ i cokke pa Rwot, ma gunene dok ma guwinyo
lokke? Aŋa i kingi ma owinyo lokke ci olubo?
19Nen, akemo pa Rwot okatti ocito woko calo yamo kot, calo yamo lapiru mager;
bimwoc woko i wi lutim maraco.
Acoli Baibul
© 1985, Bible Society of Uganda.
1227
20Kiniga pa Rwot pe bigik nio waŋ ma Rwot otiyo dok ocobo gin ma en oketo i
tamme. I nino ma pud tye anyim wubiniaŋ iye maber adada.
21“An gira onoŋo pe aoro lunebi magi, ento gin guriŋo ariŋa oyotoyot. Pe aloko
botgi bene lok mo, ento gubedo ka tito loko
22Ka nene gucuŋ i cokkena, kono gutito lokka bot jona, kono guloko jona ki i kit
kwo marac ma onoŋo gitye iye-ni, kono gulokke guweko timo gin marac.”
23Rwot owacci, “An mono Lubaŋa ma atye ka macok keken, pe atye ka mabor?
24Dano mo twero kanne woko i kabedo mo ma tye i muŋ ma pe atwero nene?
man Rwot ma owaco. Pe an aye ma apoŋo polo ki lobo? man Rwot ma owaco.
25Doŋ atyeko winyo lok ma lunebi guwaco ma gitito lok goba ki nyina, kun
giwacci, ‘Aleko lek, aleko lek!’
26Lunebi magi gibikano goba i cwinygi ma gitito lok gobagoba me bwola ma
giparo ki i cwinygi kengi pi kare ma rom mene?
27Gitamo ni lekgi ma gitito-ni bimiyo wi jona wil woko i koma, kit macalo
kwarogi yam wigi owil woko i koma ci gulokke gudok ka woro jok Baal-li.
28Lanebi ma oleko lek myero otit lekke, ento lanebi ma doŋ owinyo lok myero
otit lok meno ki gen adada. Ka giporo reŋ kal ki kal kikome mono berre nen
niŋniŋ? man Rwot ma owaco.
29Lokka obedo calo mac dok calo nyol ma tyero gweŋ woko matitino, man Rwot
ma owaco.
30Pi meno, nen, atye ki lok i kom lunebi ma gikwalo lok ki bot luwotgi ki i kingi
kekengi ka gitito kun giwacci gitito lokka.
31Dok bene atye ki lok i kom lunebi ma gitito gigi lokgi, kun giwaco ni, ‘Man Rwot
ma owaco.’
32Atye ki lok i kom lunebi ma gitito lekgi ma opoŋ ki goba keken-ni, man Rwot ma
owaco, ma gitito lekgi-ni ci gitelo jona miyo giŋak gibwota woko pi gobagi ki kitgi
me nyatte, ma kun noŋo pe acwalogi dok noŋo bene pe acikogi ni guciti; pe gitye
ki kit kony mo wacel bot lwak man. Man Rwot ma owaco.
Lok mapek ma Rwot owaco
33“Jeremia, ka ŋat mo i kin jona, nyo kadi lanebi nyo ajwaka, openyi ni, ‘Lok
mapek ma Rwot owaco mono en gin aŋo?’ Ci wubidok iye ni, ‘Wun aye gin mapek
bot Rwot, pi meno en bikwanyowu bolowu woko matwal, man Rwot ma owaco.’
34Ka ce inen lanebi kadi ki ajwaka, nyo ŋat mo acel i kom lwak man ma biwaco ni,
‘Lok mapek ma Rwot owaco,’ an abiketo can i kom dano meno ki jo ma i ode
ducu.
Acoli Baibul
© 1985, Bible Society of Uganda.
1228
35Ma ka waco lok meno, myero ŋat man openy lawote nyo ominne ni, ‘Rwot
mono doŋ odok iye niŋo?’ nyo ni, ‘Rwot mono oloko gin aŋo?’
36Ento lok man ni lok mapek ma Rwot owaco pe doŋ wubiloko matwal, pien lok
mapek ma wuloko pire-ni en aye obedo lok pa dano acel acel ma en waco pire
kene; pi meno wudwalo lok pa Lubaŋa makwo woko, ma en Rwot me mony dok
Lubaŋawa.
37In Jeremia, peny lunebi ni, ‘Oin aŋo doŋ ma Rwot odok iye ki wun?’ Nyo ni,
‘Rwot oloko gin aŋo?’
38Ento ka guwacci, ‘Lok mapek ma Rwot owaco,’ ci itit botgi ni pien guwaco lok
man, kun onoŋo acikogi woko matek ni pe gulok lok man,
39pi meno, adada abikwanyogi atiŋogi malo ci abologi woko cen ki i nyima, gin
kacel ki gaŋ ma yam amiyo botgi ki bot kwarogi.
40Doŋ abikelo lewic marac ki cac ma bedo nakanaka aketo i komgi, ma wi dano
pe biwil iye matwal.”
Jeremia 24
Aduku mupoŋ ki oyig oduro
1 Rwot onyutta aduku aryo mupoŋ ki nyig oduro ma giketo i nyim ot pa Lubaŋa,
Man otimme lacen i ne kare ma Nebukadnejar kabaka me Babilon otero kwede
Yekonia wod pa Yekoyakim kabaka me Juda me bedo opii, kun okwanyo ki i
Jerucalem kacel ki lutel me Juda, ludito tic mapatpat kacel ki lutet ducu oterogi i
Babilon.
2Aduku acel onoŋo opoŋ ki nyig oduro mabeco, ma gukwoŋo cekke; ento aduku
mukene-ni opoŋ mere ki nyig oduro maraco keken, girac adada ma dano pe
twero camone.
3Cutcut Rwot owacca ni, “Jeremia, ineno aŋo?” Ci adok iye ni, “Aneno oduro,
oduro mabecone-ni gibeco adada, ki oduro maracone-ni giraco twatwal, ma pe
gitwero camone.”
4Rwot dok owaco bota ni:
5“An Rwot Lubaŋa pa Icrael, atamo ni jo ma acwalo woko i lobo pa jo Kaldaya-ni
gubedo calo nyig oduro mabeco-gu, an abitic kwedgi kun kica maka i komgi.
6Abibedo ka gwokogi maber ci akelogi adwokogi cen i lobo man. Abigerogi calo
ot ci gicuŋ matek, ma pe abimukogi aretogi woko piny; abipitogi calo ginapita,
ento pe abiputogi woko.
7Abimiyo gibedo ki miti i cwinygi me ŋeyo ni an aye a Rwot. Lacen doŋ gibibedo
jona, ki an bene abibedo Lubaŋagi, pien doŋ gibilokke gidwogo bota woko ki
cwinygi ducu.
Acoli Baibul
© 1985, Bible Society of Uganda.
1229
8“Ento Rwot owaco kuman ni, Jedekia kabaka me Juda, kacel ki rwodine, ki jo
Jerucalem ma gudoŋ gubedo i lobo man, ki jo mukene ma gucito gubedo i lobo
Ejipt, an Rwot abitic kwedgi kit macalo atiyo ki nyig oduro maraco twatwal ma
pe gitwero camogi-ni.
9Abikelo can marac kit meno aketo i komgi ma bimiyo rok ducu gibedo ki lworo.
Dano bicayogi, gibidoko lok aboka, kun dano giloko lok aŋec i komgi dok gi bitic
ki nyiŋgi macalo lok lacen dano i kabedo ducu ma abiryemogi gicito iye.
10Abimiyo gilwenyo i komgi ki pala lucwan, abimiyo kec nekogi ki two gemo bene
poto i komgi, nio ka guto gutum woko ducu ki i lobo ma yam amiyo botgi ki bot
kwarcgi-ni.”
Jeremia 25
Lukwor ma gibia ki i lobo ma tye yotuŋ acam
1 I mwaka me aŋwen me loc pa Yekoyakim wod pa Yocia kabaka me Juda, lok pa
Rwot obino bot Jeremia ma okemo jo Juda ducu. (Man aye obedo mwaka
mukwoŋo me loc pa Nebukadnejar kabaka me Babilon.)
2Lanebi Jeremia owaco bot jo Juda ducu ki bot jo ducu ma bedo i Jerucalem ni,
3“Kombeddi doŋ odoko mwaka pyeraryo wiye adek kulu, cakke i mwaka me apar
wiye adek me loc pa Yocia wod pa Amon kabaka me Juda nio kwede wa onyoo,
Rwot oloko kweda dok an bene abedo ka tittiwu lokke teretere ma pe aliŋ; ento
wun pe wuketo cwinywu ka winyo lokke.
4Wun pe wuwinyo dok pe wuciko itwu ka winyo lokke, kadi bed Rwot obedo ka
cwalo luticce lunebi teretere botwu.
5Gin gutito botwu ni myero wulokke wuwek kitwu me timo gin marac, man
bimiyo wubedo i lobo ma yam Rwot omiyo Wa con botwu ki bot kwarowu me
bedo mewu matwal.
6Gin bene gutito botwu ni pe wuwor lubaŋa mukene dok pe wuti botgi bene, dok
bene pe myero wuŋet cwiny Rwot wek kiniga omake ki cal lubaŋa ma wutiyo ki
ciŋwu. Ka onoŋo nene wulubo gin ma Rwot oloko, kono nene en pe oketo can i
komwu.
7Ento Rwot kikome owacci wun wukwero winyo lokke, Ma ka meno, wuŋeto
cwinye wumiyo kiniga omake ki cal lubaŋa ma wutiyo atiya ki ciŋwu-ni, mumiyo
wun aye ma wukelo can ma onoŋo en mito ketone i komwu, wukelo giwu i
komwu kenwu.
8“Pi meno, kit macalo wukwero winyo lokke-ni, omiyo Rwot me mony owaco
kuman ni,
9‘Abecwalo rok ducu ma gibedo i lobo ma tye yo tuŋ acam ki laticca
Nebukadnejar kabaka me Babilon i komwu. Abekelo lwak me rok ducu me lweny
Acoli Baibul
© 1985, Bible Society of Uganda.
1230
i kom rok man ki jone ducu, ki i kom rok ducu murumogi dyere. Abinekogi
atyekogi woko liweŋ; abimiyo lworo mako dano kun gijwat pi gaŋi ma odoŋ obur,
man bibedo macalo cac matwal.
10 Dok bene abijuko dwan me woo me yomcwiny madwoŋ woko ki botgi, dwan
nyako ger ki dwan lanyom, ki mor pa kidi rego, kun aneko mac taragi woko bene.
11 Lobo man ducu bidoko obur ma iye odon noŋo, doŋ rok magi gibibedo i te loc
pa Nebukadnejar kabaka me Babilon pi mwaka pyerabiro kulu.
12Lacen ka mwaka pyerabiro doŋ otum, abiketo can i kom kabaka me Babilon, ki i
kom lobone lobo pa jo Kaldaya, pi balgi. Abibalo lobogi woko abiweko doŋ obur
mwatwal. Man Rwot ma owaco.
13Abiketo can i kom rok meno ki gin ducu ma doŋ atyeko wacone, ki gin ducu ma
gicoyo i buk man, ki gin ducu ma Jeremia oloko mukemo rok magi ducu.
14Rok mapol ki luker mapol gibiloko wa jo Kaldaya gidoko opii, ci abiculogi kun
lubo gin ma gutimo.’ ”
Ŋolo kop pa Lubaŋa i kom rok ducu
15Rwot Lubaŋa pa Icrael owacca ni, “Ene, gam kikopo kono yino ma opoŋ ki
akemona. Gam ci imi jo me rok ducu ka ma abicwali iye gumati.
16Ka doŋ gumato, ci gibicato ki wot dok bene gibibedo mamiŋ i tamgi pi lweny
ma abicwalo i komgi-ni.”
17Kit meno agamo kikopo ki i ciŋ Rwot, ci amiyo jo me rok ducu ka ma Rwot
ocwala iye gumato.
18Jerucalem ki gaŋi ducu me Juda, kacel ki lukergi ki rwodigi ducu gumato; pi
meno lobogi doŋ bidoko tim aroo ma iye odoŋ noŋo, bimiyo dano gijwat kun
giuru, miyo dano gibitic ki nyiŋgi macalo lok lacen dano kit macalo tye kwede wa
onyoo-ni.
19Jo mukene bene ma gibimato akemo pa Rwot gin ene: Parao kabaka me Ejipt,
luticce, rwodine, lwakke ducu;
20ki jo me rok mukene ducu ma gibibedo i kingi; luker ducu me lobo Uj ki luker
ducu me lobo Piliciti (Acikelon ki Gaja, Ekron, ki jo Acidod ducu ma gudoŋŋe);
21ki jo ducu me Edom, Moab, ki jo Ammon;
22luker ducu me Turo, luker ducu me Cidon, ki luker me lobo ma tye i dog nam;
23jo ducu me gaŋi me Dedan, Tema, ki Buj; jo ducu ma ginyaro yer wigi doŋ
macego;
24luker me Arabia ducu ki luker me kaka mapatpat ma gurubbe aruba ma gibedo
i tim aroo;
Acoli Baibul
© 1985, Bible Society of Uganda.
1231
25luker ducu me Jimri, Elam, ki Media;
26luker ducu me lobo ma tye yo tuŋ acam, jo ma bedo ka mabor ki jo ma bedo ka
macok, kun gin ducu gilubbe aluba kikore. Rok ducu ma tye i wi lobo bene myero
gumati. Ka me agikkine doŋ kabaka me Babilon bimato.
27Lacen Rwot owaco bota ni, “Tit bot lwak ni an Rwot me mony, Lubaŋa pa Icrael,
acikogi me mato akemona nio waŋ ma gumer dok gunok, nio ka gupoto piny ma
pe doŋ gitwero a malo pi lweny ma abecwalo i komgi-ni.
28“Ka ce gukwero gamo kikopo ki i ciŋi wek pe gimat akemona, tit botgi ni Rwot
me mony owacci, Myero wumati.
29Pien nen, doŋ abecako timo gin marac i kom gaŋ ma gilwoŋo ki nyiŋa-ni. Wun
wutamo wubibwot ma pe aketo can i komwu? Pe kumeno, ento abiketo can i
komgi, pien abecwalo lweny i kom jo ducu ma gibedo i wi lobo. Man an Rwot me
mony kikoma aye ma awaco.
30“In Jeremia, myero itit lok magi ducu ma an awacci-ni, Myero itit bot jo magi ni,
‘Rwot bimoro dwane ki i polo, en bilok bene ki i kabedone maleŋ. En bimoro
dwane matek adada i kom jone; bidaŋŋe calo dano ma tye ka nyono olok, pi
meno jo ducu ma gibedo i wi lobo gibiwinyo lokke.
31Mor dwane biwinnye wa i agikki piny, pien Rwot tye ki pido i kom rok ducu. En
biŋolo kop i kom jo ducu, ci bimiyo gineko jo maraco woko ki pala lucwan. Man
Rwot ma owaco.’ ”
32Rwot me mony owaco ni can tye ka bino i kom rok ducu ki acel acel kun lubogi
kikore kikore, ki yamo lapiru mager tye ka kodo kun a ki i agikki piny.
33I nino meno kom jo ma ginekogi gibikeyo woko ata i but lobo ducu. Pe
gibikumo pigi, pe gibicokogi, pe bene gibiyikogi. Komgi biradde i ŋom lirwat
macalo cet dyaŋ muket ata.
34“Wukoki, kun wudaŋŋe, wun lukwat, wuŋenne i buru wun lukwat romi, pien
kare doŋ oromo me nekowu en, kare me ketowu ata, gibiŋolo ŋutwu calo giŋolo
ŋut nyogi romi mucwe.
35Kabedo mo ma lukwat giriŋo gilaro iye pe bidoŋ, kadi ki kabwot mo ma lutel pa
romi gibibwot kwede pe bidoŋ.
36Winy koko pa lukwat, winy bene ka lutel pa romi gikok! Pien Rwot tye ka balo
kakwat woko ki kiniga,
37oweko dwol romine ma onoŋo tye ki kuc-ci odon obur.
38Rwot doŋ otenyo jone woko calo labwor ma oweko borone, pien lobogi doŋ iye
odoŋ nono pi pala lucwan pa joma giuno dano, ki pi kiniga mager pa Rwot.”
Jeremia 26
Acoli Baibul
© 1985, Bible Society of Uganda.
1232
Giŋolo kop i kom Jeremia
1 Cutcut i ŋe kare ma Yekoyakim wod pa Yocia odoko kabaka me Juda, Rwot
owaco lok man bot Jeremia ni,
2“Cuŋ i dyekal me ot pa Rwot, dok iwac lok bot jo ducu me Juda ma gibino ka
woro Lubaŋa i ot pa Rwot. Tit botgi lok ducu ma doŋ aciki me lokone; pe ikan lok
mo iwek odoŋ.
3Gwok nyo gibiwinyo lok man, ci miyo dano acel acel lokke we ko yone marac,
wek an aŋut pi gin marac ma onoŋo atamo ni abitimo i komgi pi gin marac ma gin
gubedo ka timone-ni.
4Ibiwaco botgi ni, ‘Rwot owaco kuman ni, Ka ce pe wubiwinyo lokka, kun wulubo
cikka ma amiyo botwu,
5ki ka pe wuwinyo lok pa luticca lunebi ma acwalogi me bino botwu pi oyotoyot,
kadi bed pe wuketo cwinywu ka winya,
6 ci abibalo ot man woko kit macalo yam atimo i kom Cilo, dok abimiyo rok ducu
ma gibedo i wi lobo gitiyo ki nyiŋ gaŋ man me ceno dano.’ ”
7Ajwagi ki lunebi ki lwak ducu guwinyo ka Jeremia waco lok magi i ot pa Rwot.
8Ka Jeremia doŋ otyeko loko lok ma Rwot ocike me loko bot lwak ducu, ki bot
ajwagi ki lunebi, ci lwak ducu gumake woko likiŋ, kun giwacce ni, “Myero ito
woko!
9Piŋo kono itito lok ki nyiŋ Rwot, kun iwacci, ‘Ot man bidoko calo Cilo, ki gaŋ man
bene bidoko wi obur, bidoŋ noŋo laboŋo dano mo ma bedo iye’?” Lwak ducu
gucokke gurumo Jeremia woko dyere i ot pa Rwot.
10Ka rwodi me Juda guwinyo lok magi, ci gua ki i ot pa kabaka gucito gubedo i
kabedogi i ŋet doggaŋ manyen ma gidonyo kwede i ot pa Rwot.
11Ci ajwagi ki lunebi guwaco bot rwodi kacel ki lwak ni, “Dano man myero giŋol
kop me to i wiye, pien oloko lok marac i kom gaŋwa, kit macalo wun bene
wuwinyo ki itwu-ni.”
12Jeremia dok onwoyo loko lok bot rwodi kacel ki lwak ducu kun wacci, “Rwot
oora me tito lok i kom ot man ki i kom gaŋ man, lok ducu ma wun doŋ wuwinyo
atito botwu-ni.
13Pi meno kombeddi myero wuyub kitwu ki gin ma wutimo, ci wulub lok ma
Rwot Lubaŋawu owaco botwu, ci Rwot biŋut i kom gin marac ma onoŋo en doŋ
oyubbe me timone i komwu-ni.
14Doŋ an mera atye i te twerowu. Wuti i koma giwu gin ma wuneno ni ber dok
tye atir.
Acoli Baibul
© 1985, Bible Society of Uganda.
1233
15Lok acel keken ma amito wuŋe ni, en aye ni tekke wuneka woko, ci wubineko
dano ma pe ki bal, dok bene alii me tona bibedo i wiwu ki i kom gaŋ man ki jo
ducu ma bedo iye, pien i adane Rwot oora botwu pi loko lok magi ducu wek
wuwiny ki itwu.”
16Lacen rwodi kacel ki lwak ducu guwaco bot ajwagi ki lunebi ni, “Dano man pe
myero giŋol kop me to i wiye, pien en otito lok botwa ki nyiŋ Rwot Lubaŋawa.”
17I ŋe meno ludoŋo mogo i kin ludoŋo me lobo gua malo ci guwaco bot lwak ducu
ma gucokke ni,
18 “Mika ma en dano me Morecet yam otito lok i kare pa Kejekia kabaka me Juda,
ma owaco bot jo ducu ni, ‘Rwot me mony owaco kuman ni, Cion gibipuro woko
macalo poto; Jerucalem bidoko wi obur, ki got ma gigero ot pa Rwot i wiye
bidoko buŋa.’
19“Tika mono Kejekia kabaka me Juda kacel ki jo Juda guneko Mika woko?
Kejekia pe olworo Rwot ci otemo tiyo gin maber ma Rwot pwoyo? Ci meno pe
omiyo Rwot oŋut i kom gin marac ma onoŋo en oyubbe me timone i komgi? Ento
wan kombeddi aye giwa wamito kelo can madit i komwa kekenwa.”
20Tye dano mo mukene bene ma otito lok nyiŋ Rwot, en aye Uria wod pa Cemaya
me Kiriat-jearim. En otito lok i kom gaŋ man ki rok man i lok marom ki pa
Jeremia-ni.
21I kare ma kabaka Yokoyakim ki twoni lwennye ki rwodi ducu guwinyo lokke,
kabaka otemo miyo gineke kwede woko; ento i kare ma Uria owinyo lok man, ci
lworo omake omiyo en olwi oriŋo woko i Ejipt.
22Mumiyo kabaka Yokoyakim ocwalo jo mogo kacel ki Elnatan wod pa Akbor ki
jo mukene kacel kwede, oorogi me cito i Ejipt,
23ci gin gumako Uria wa ki i Ejipt gukelo bot kabaka Yekoyakim ma oneke woko i
kabedo me yik ka ma giyiko iye dano ata-gu.
24Ento Akikam wod pa Capan ogwoko Jeremia maber, omiyo pe gimiye bot lwak
wek guneke woko.
Jeremia 27
Jeremia otweyo okol i ŋute
1 Cutcut i ŋe kare ma Jedekia wod pa Yocia doŋ odoko kabaka me Juda, en aye lok
pa Rwot obino kwede bot Jeremia.
2Rwot owaco bot Jeremia kuman ni myero en oyub del olir woko me tol kacel ki
yat rii kweri dyaŋ ci oketgi otwegi i ŋute.
Acoli Baibul
© 1985, Bible Society of Uganda.
1234
3Ka Rwot dok otitte me cwalo lok bot luker me Edom, Moab, Ammon, Turo ki
Cidon, kun wok ki bot lukwenagi ma gubino i Jerucalem ka limo Jedekia kabaka
me Juda.
4Rwot me mony, ma en Lubaŋa pa Icrael, otito bot Jeremia me ciko lukwena magi
me waco bot lukergi ni Rwot doŋ otyeko waco kuman ni,
5“An aye ma acweyo lobo ki twerona dok ki tekona, wa dano ki lee ducu ma gitye
i wi lobo; doŋ atwero miyogi bot ŋat mo keken ma ayero.
6Kombeddi doŋ atyeko miyo lobo magi woko ducu i ciŋ laticca Nebukadnejar,
kabaka me Babilon, dok bene amiye wa lee tim ni guti bote.
7Rok ducu bitiyo bote, gibitiyo bot wode ki bot lakware, nio ka kare biromo ma
labone doŋ gibiloyo woko. Lacen doŋ rokke bibedo opii, gibitiyo bot rok matego
mapol ki luker madito.
8“Ka ce inen rok mo nyo ker mo pe bitic bot Nebukadnejar kabaka me Babilon,
ma gibimine i te loc pa kabaka me Babilon macalo dyaŋ, abiketo can i kom rok
meno kun aneko jone woko ki pala lucwan i lweny, amiyo kec nekogi, ki two
gemo bene poto i komgi, nio waŋ ma amiyo gutum woko i te twero pa
Nebukadnejar. Man Rwot ma owaco.
9Pi meno pe myero wuwiny lok pa lunebi, lutyet, lulek lek, lutyet ki ajaa ki lutal-
gu, ma gibedo ka waco botwu ni, ‘Pe wubidoko opii pa kabaka me Babilon.’
10Gitye ka bwolowu abwola, ma adwoggine en aye ni abimiyo gikwanyowu woko
ki i lobowu giterowu woko ka mabor. Abiryemowu woko, ci wubito wutum woko
ducu.
11Ento ka ce rok mo omine kene i te loc pa kabaka me Babilon kun tiyo bote,
abiweko en doŋ bedo i lobone, kun puro iye, dok bedo kunnu bene, man Rwot ma
owaco.”
12Jeremia owaco lakit lok acel-lu bot Jedekia kabaka me Juda ni, “Wumine kenwu
i te loc pa kabaka me Babilon. Wuti bote kacel ki bot lwakke ci wubibedo kwo.
13Piŋo imito ni in kacel ki lutuwu ginekwu woko i lweny, nyo kec onekwu woko,
ki two gemo bene opot i komwu? Man aye gin ma Rwot doŋ otyeko wacone ma
bitimme i kom rok ma pe bimine kene i te loc pa kabaka me Babilon.
14Pe myero iwiny lok pa lunebi ma giwaco botwu ni pe wubitiyo bot kabaka me
Babilonni. Gin gitye ka bwolowu abwola.
15Rwot kikome owacci en gire pe eorogi, gin gitye ka loko lok goba botwu ki
nyiŋe, Doŋ adwoggine en aye ni en biryemowu woko ci wubito wutum woko,
wun kacel ki lunebi ma giloko lok goba magi botwu-ni.”
Acoli Baibul
© 1985, Bible Society of Uganda.
1235
16Ci Jeremia owaco bot ajwagi kacel ki lwak ni, “Rwot owaco kuman ni, Pe myero
wuwiny lok pa lunebi ma gitito botwu ni jami ma gitiyo kwedgi i ot pa Rwot doŋ
cok gibidwokogi cen ki i Babilon. Lok meno ma gitye ka titone botwu-ni lok goba.
17Pe wuwiny lokgi; wuti mewu tic bot kabaka me Babilon wek wubed kwo. Piŋo
gaŋ man gibal woko odok wi obur?
18Ka ce inen ni gin lunebi adada, dok ka lok ma gitito-ni obedo lokka, wek guleg
Rwot me mony, ni wek pe oye gikwany jami ma gitiyo kwedgi i ot pa Rwot ma
gudoŋ i Jerucalem ki i ot pa kabaka me Juda, pe gitergi woko i Babilon.”
19Rwot me mony owaco lok kuman mukemo wir-gu, nam, okar mac, ki mukemo
jami mukene ma yam gitiyo kwedgi i ot pa Lubaŋa ma gudoŋ i Jerucalem,
20ma yam Nebukadnejar pe okwanyogi oterogi woko, i kare ma en omako
Yekonia wod pa Yekoyakim kabaka me Juda kacel ki ludito ducu me awora me
Juda ki Jerucalem oterogi woko i opii i Babilon, owacci,
21“Wuwiny gin ma an Rwot me mony, Lubaŋa pa Icrael, atye ka wacone mukemo
jami ma gitiyo kwedgi i ot pa Rwot ma giwekogi i ot pa Rwot ki i ot pa kabaka me
Juda ki i Jerucalem ni.
22Gibikwanyogi giterogi woko i Babilon nio waŋ ma an dok atamo pigi. Ci
abicokogi adwokogi cen aketogi kakargi i kabedo man. Man Rwot ma owaco.”
Jeremia 28
Jeremia gin ki lanebi Anania
1 I mwaka acel-lu, i dwe me abic me mwaka me aŋwen me loc pa Jedekia kabaka
me Juda, Anania wod pa Ajur, ma en lanebi ma tugi Gibeon, oloko ki Jeremia i ot
pa Rwot. En olok ki Jeremia i nyim ajwagi kacel ki lwak
2ni Rwot me mony, Lubaŋa pa Icrael owaco kuman ni, “Doŋ atyeko turo twero ki
teko me loc pa kabaka me Babilon woko.
3Ma noŋo mwaka aryo peya otum, abikelo jami ducu ma yam gitiyo kwedgi i ot
pa Rwot ma yam Nebukadnejar kabaka me Babilon okwanyo ki i ot pa Lubaŋa
otero woko i Babilon-ni, adwokogi cen i kabedo man.
4Dok bene abikwanyo Yekonia wod pa Yekoyakim kabaka me Juda, kacel ki jo
Juda ma yam giterogi i opii i Babilon, akelogi adwokogi cen i kabedo man. Pien
doŋ abituro twero ki teko me loc pa kabaka me Babilon woko. Man Rwot ma
owaco.”
5Ka dok Jeremia oloko ki lanebi Anania i nyim ajwagi kacel ki i nyim lwak ducu
ma onoŋo gucuŋ i ot pa Rwot;
Acoli Baibul
© 1985, Bible Society of Uganda.
1236
6ci lanebi Jeremia owacci, “Amen! Ka Rwot bitimo man ci ber. Rwot myero omi
lok ma ibedo ka titone-ni obed ada, wek okwany jami ma gitiyo kwedgi i ot pa
Rwot kacel ki jo ma giterogi i opii i Babilon odwokgi cen i kabedo man.
7Ento kombeddi koŋ wuwiny lok ma awaco botwu ki bot lwak ducu.
8Lunebi ma gukwoŋo nyimwu ki nyima i kare macon adada, onoŋo gunyuto ni i
anyim lweny bibedo tye, kec bibedo tye, ki two gemo bipoto i kom rok mapol ki i
kom ker matego.
9Mumiyo lanebi mo ma bitito lok kom kuc, ka lokke obedo ada, ci gibiniaŋ adada
ni Rwot kara aye ma ocwalo lanebi meno ada.”
10Ci lanebi Anania ogonyo rii bao woko ki i ŋut lanebi Jeremia, ci oturogi woko.
11Anania oloko lok i nyim lwak kun waco ni, “Rwot owaco kuman ni meno aye
bene kit ma ebituro kwede okol ma Nebukadnejar otweyo i ŋut jo me rok ducu
ma onoŋo mwaka aryo peya otum.” Ento lanebi Jeremia oa gire ocito woko.
12Lacen i ne kare ma lanebi Anania onoŋo doŋ oturo kwede rii bao woko ki i ŋut
lanebi Jeremia-ni, Rwot owaco bot Jeremia
13ni ocit owac bot Anania ni, “Rwot owaco ni meno itwero turo rii bao kit macalo
ituro-ni, ento en bileyo kakargi ki rii nyonyo.
14Rwot me mony, Lubaŋa pa Icrael, owa co ni, ‘Doŋ atyeko keto rii nyonyo i ŋut jo
me rok ducu wek guti bot Nebukadnejar kabaka me Babilon; gibitiyo bote, pien
doŋ bene atyeko miyo bote kadi wa lee me tim.’ ”
15Ci lanebi Jeremia owaco bot lanebi Anania ni, “Anania, winy, onoŋo Rwot gire
pe ocwali, ento in doŋ imiyo lwak gibedo ka geno lok goba ma itito botgi.
16Mumiyo Rwot owaco ni, ‘Nen, abikwanyi woko ki i lobo. I mwaka man kikome
ibito iye woko, pien ibedo ka tito bot dano ni gujem woko i kom Rwot.’ ”
17I mwaka meno cut i dwe me abiro, lanebi Anania oto woko.
Jeremia 29
Jeremia ocoyo waraga bot Lujudaya ma gitye i opii i Babilon
1 Lanebi Jeremia ocoyo waraga bot lutel ducu ma gitye i kin opii, ki bot ajwagi ki
lunebi, ki bot lwak ducu ma yam Nebukadnejar omakogi ki i Jerucalem ci oterogi
woko i opii i Babilon.
2En ocoyo waraga man lacen i kare ma onoŋo doŋ kabaka Yekonia kacel ki
minne, jo ma gikologi, rwodi me Juda ki Jerucalem, ludiro tic mapatpat onoŋo doŋ
gua woko ki i Jerucalem.
Acoli Baibul
© 1985, Bible Society of Uganda.
1237
3Gimiyo waraga man bot Elaca wod pa Capan gin ki Gemaria wod pa Ilkia, ma
yam Jedekia kabaka me Juda oorogi gucito i Babilon bot Nebukadnejar kabaka
me Babilon. Waragane onoŋo lokke kwanne kit man ni,
4“Rwot me mony, ma en Lubaŋa pa Icrael, owaco kuman bot jo ducu ma en
oweko Nebukadnejar omakogi ki i Jerucalem ci oterogi woko i Babilon ni,
5‘Wuger odi ci wubed doŋ iye. Wupur poto ci wucam gin ma ocek iye.
6Wunyom mon wek wunywal awobe ki anyira. Wuwek awobewu bene gunyom,
wek gin bene gunywal litino. Myero wunya, welwu omedde ma pe odok cen.
7Wuti tic maber pi berbedo me gaŋ ka ma amiyo giterowu iye me bedo opii.
Wulega pi nyiŋ gaŋ meno, pien ka gaŋ meno kwone tye maber miyo wun bene
wubibedo maber.
8Rwot me mony, Lubaŋa pa Icrael, owaco kit man ni, Pe wuwek lunebiwu ki
lutyet ma gitye i kinwu gubwolwu, dok bene pe wuwiny lok me lek mogo ma gin
leko-ni,
9pien lok ma gitye ka titone botwu ki nyiŋa-ni meno lok goba; an pe acwalogi
gira, man Rwot ma owaco.’
10 “Rwot owaco kuman ni, Ka mwaka pyerabiro ma gimiyo ki Babilon doŋ otum,
ci an abilimowu, abicobo cikkena piwu ci abikwanyowu adwokowu cen i kabedo
man.
11An keken aye aŋeyo yub ma atye kwede piwu, man Rwot ma owaco, yub me
berbedo ento pe yub pi gin marac, yub pi kelo botwu kare me anyim ma wutye ki
gen pire-ni.
12Ci wubibino bota wulega, an abiwinyo legawu.
13 Wubiyenya ci wubinoŋa bene, ka ce onoŋo wuyenya ki cwinywu ducu.
14Iyo, awacci wubinoŋa ci abidwoko gumwu botwu kun acokowu woko ki i rok
ducu ki i kabedo ducu ka ma yam aryemowu wucito iye, ci abikelowu adwokowu
cen i kabedo ka ma yam akwanyowu ki iye giterowu i opii-ni.
15“Pien wun doŋ onoŋo wuwaco ni, Rwot doŋ omiyowu lunebi ki i Babilon,
16koŋ wuwiny lok ma Rwot owaco i kom kabaka ma tye ka loc kun obedo i wi
komker pa Daudi, ki dok lok ma okemo jo me gaŋ man, ki lutuwu ma yam pe
gucito kacel kwedwu i opii-ni.
17Rwot me mony owaco kit man ni, ‘Abekelo lweny, kec ki two gemo, ci abimiyo
gibedo calo nyig oduro mutop ma doŋ rac adada ma pe gitwero camone.
18Abilubo korgi ki lweny, kec ki two gemo, abimiyo gibedo ginacaya bot jo me rok
me wi lobo ducu, gibitic ki nyiŋgi macalo lok lacen dano, gibibedo gin ma miyo
Acoli Baibul
© 1985, Bible Society of Uganda.
1238
lworo bot dano, ma kelo jwat matek, ki lok me cac i kin rok ducu ka ma onoŋo
aryemogi gucito iye.
19Man bitimme i komgi pien gin pe gubedo ka keto cwinygi me lubo lok ma
onoŋo acwalo botgi teretere kun wok ki bot luticca lunebi; ento gukwero winyo
lokka woko. Man Rwot ma owaco.’
20Wuwiny lok pa Rwot, wun jo ducu ma yam gimakowu ki i Jerucalem giterowu
woko i opii i Babilon-ni:
21‘Rwot me mony, Lubaŋa pa Icrael, owaco lok ma okemo Akab wod pa Kolaya ki
Jedekia wod pa Maceya ma gitito lok me goba botwu ki nyiŋa-ni. En owaco ni
ebimiyogi woko i ciŋ Nebukadnejar kabaka me Babilon, ci en binekogi woko ka
maleŋ i nyimwu.
22Ka inen jo ma yam gikwanyogi ki i Jerucalem giterogi i opii i Babilon gimito
ceno ŋat mo, ci gibiwaco ni, “Rwot myero oti kwedi kit macalo en otiyo kwede ki
Jedekia gin ki Akab, ma kabaka me Babilon obulogi woko makwo ki mac-ci.”
23Man aye bibedo can ma bipoto i komgi pien gubedo ka timo tim mogo ma pe
myero, gutimo abor ki mon pa luwotgi, dok bene gubedo ka loko lok goba ki
nyiŋa ma kun an pe acikogi ni guloki. An aye ma aŋeyo, dok bene atye macalo
caden, man Rwot ma owaco.’ ”
Waraga pa Cemaya
24Rwot me mony, Lubaŋa pa Icrael owaco bot Jeremia me tito bot Cemaya me
Nekelam ni,
25“In icwalo waraga i nyiŋi keni bot jo Jerucalem ducu, ki bot Jepania wod pa
ajwaka Maceya, ki bot ajwagi mukene-gu ducu kun iwacci,
26‘Rwot oketi ibedo ajwaka ma ka ajwaka Yekoyada, wek ibed ladit ma loyo ot pa
Rwot kun ineno lupoya ducu ma gitito lok, ci imakgi itwegi ki okol kun iroyo
irwako ogul nyonyo i ŋutgi.
27Piŋo pe ijuko Jeremia ma en dano me Anatot ma tye ka tito lok botwu-ni?
28Pien en onoŋo ocwalo lok botwa i Babilon ma wacci, Kare me bedowu i opii
bibedo dwoŋ; wuger odi ci wubed iye. Wupur poto ci wucam gin ma ocek iye.’ ”
29Ajwaka Jepania okwano waraga man bot lanebi Jeremia wek en owiny.
30Rwot dok owaco bot Jeremia ni,
31“Cwal lok bot jo ma giterogi i opii, kun iwacci, ‘Rwot owaco lok ma okemo
Cemaya dano me Nekelam kuman ni, Kit macalo Cemaya doŋ otito lok botwu ma
onoŋo an pe acwalo en-ni, dok bene omiyo doŋ wuketo genwu i lok me goba,
32pi meno Rwot owaco kuman ni, Nen, abiketo can i kom Cemaya dano me
Nekelam kacel ki likwayone. Pe bidoŋ ki ŋat mo makwo ki i kom lwak man ma
Acoli Baibul
© 1985, Bible Society of Uganda.
1239
bineno gin maber ma abitimo bot jona, pien en oloko lok ma omiyo dano gujemo i
kom Rwot. Man Rwot ma owaco.’ ”
Jeremia 30
Rwot ocikke me dwoko jo ma yam giterogi i opii cen i Jerucalem
1Man lok ma Rwot oloko ki Jeremia.
2Rwot ma en Lubaŋa pa Icrael owaco ni, “Co lok ducu ma abedo ka loko boti-ni i
buk,
3pien kare tye ka bino ma abidwoko iye gum bot jona jo Icrael ki jo Juda.
Abikwanyogi adwokogi cen i lobo ma yam amiyo bot kwarogi, gibileyo doŋ bedo
megi. Man Rwot ma owaco.”
4Magi gin aye lok ma Rwot oloko ma okemo Icrael ki Juda:
5Rwot owaco kuman ni, “Wawinyo koko ma baŋo dano, koko ma kelo lworo, ento
pe ma kelo kuc.
6Koŋ ipennye kekeni ci dok itam ni, laco mono twero nywalo latin? Piŋo kono
aneno laco acel acel mako pyere ki ciŋe calo dako ma tye ka rem ki nywal? Piŋo
waŋ dano olwal woko?
7Maa do! Nino marac tye ka bino, pe tye nino mo ma rom kwede; en aye nino me
can bot likwayo pa Yakobo; kadi bed kumeno gibilarogi ki i can meno.”
8Rwot me mony owaco ni, “Ka nino meno oromo abituro rii bao woko ki i ŋutgi
dok bene abicodo nyor ma gitweyogi kwede woko; cakke i kare meno pe doŋ
gibibedo opii pa lurok matwal.
9Ento gin gibitiyo bot Rwot Lubaŋagi, ki bot Daudi kabakagi, ma an aye abimiyo
botgi me bedo kabakagi.
10 “Pe wulwor, wun likwayo pa laticca Yakobo; wun jo Icrael, cwinywu pe myero
oballe woko. Abilarowu ki i lobo ca ma tye ka mabor-ri, abilaro likwayowu bene
ki i lobo ma yam giterogi iye i opii. Likwayo pa Yakobo gibidwogo cen ci gibibedo
mot ki kuc; ŋat mo pe ma bimiyo gibedo ki lworo. Man Rwot ma owaco.
11Abibedo kwedwu pi larowu. Abijwero jo me rok ducu atyekogi woko, i kin jo
ma yam akeyogi iye; ento wun pe abityekowu woko liweŋ. Abipwodowu
maberber pe ki kiniga twatwal, ento pe abiwekowu ma pe aketo can i komwu.
Man Rwot ma owaco.”
12Rwot owaco bot jone ni, “Waŋ retwu pe doŋ caŋ, waŋ burre odet marac.
13Ŋat mo pe ma twero cuŋ piwu, yat bene pe me aketa i waŋ burwu, waŋ burwu
pe doŋ can.
Acoli Baibul
© 1985, Bible Society of Uganda.
1240
14Jo ma gimarowu-ni ducu wigi doŋ owil woko i komwu; gin pe doŋ giparo piwu
wacel. Pien alwenyo i komwu macalo lukworra; dok bene aketo can magwa i
komwu laboŋo kica, pien balwu dwoŋ, ki gin marac ma wutimo bene pol.
15Piŋo pud wukok pi ret ma wulimo? Aremwu pe doŋ caŋ. Aketo can i komwu kit
man, pren balwu dwoŋ, ki gin marac ma wutimo bene pol mada.
16Pi meno jo ducu ma tyekowu, gin bene gibitye kogi woko, lukworwu ducu bene
gibimakogi giterogi woko i opii. Jo ducu ma unowu gin bene gibiunogi, ki jo ducu
ma yako jamiwu gin bene gibiyako jamigi woko.
17Pien abimiyo wubedo doki ma komwu yot, abicaŋo waŋ burwu woko bene, kadi
bed lukworwu giwacci, ‘Cion doŋ odoko gin ma gibolo woko; ŋat mo doŋ pe ma
paro pire.’ Man Rwot ma owaco.”
18Rwot owacci, “Nen, abidwoko likwayopa Yakobo cen i lobogi dok kica bimaka i
kom jo me doggola acel acel; gibigero gaŋ acel acel odoco i kabedone macon, ki ot
acel acel bene gibigero kakare.
19Jo ma kunnu doŋ gibiwero wer me pwoc; gibibedo ka daŋŋe bene pi yomcwiny.
Abimiyo ginya gidoko pol ma pe welgi jwik, ci abikelo deyo botgi.
20Litinogi bibedo pol kit macalo yam gubedo kwede i kare macon, ki lwakgi bene
bicuŋ i nyima matek likiŋ; abiketo can i kom jo ducu ma unogi.
21Ŋat ma bibedo laker ma loyogi bene bia ki i kingi, ŋat ma bibedo laloc gi bibedo
dano me rokgi kikome. Ka alwoŋe, ci en binyiko cok bota; pien ŋat mo pe twero
ette me bino cok bota ka pe alwoŋe.
22Wun wubibedo jona, ki an abibedo Lubaŋawu.”
23Koŋ inen yamo kot pa Rwot! Akemone bedo calo yamo lapiru mager, ma
bimwoc woko lituc i wi jo maraco.
24Akemone pe bigik nio waŋ ma en ocobo tiyo gin ma onoŋo doŋ otamo me
timone. I kare ma lacen, i nino ma pud tye anyim, jone gibiniaŋ maber makato.
Jeremia 31
Dwogo pa jo Icrael paco
1Rwot owacci, “Kare tye ka bino ma abibedo Lubaŋa pa jo me doggola ducu pa jo
Icrael, ki gin bene gibibedo jona.
2Ceŋ anyuto kicana bot jo ma gubwot ki i lak to i dye tim. I kare ma jo Icrael
giyenyo yweyo,
3an anyutte botgi ki ka mabor. Wun jo Icrael kare ducu abedo ka marowu, kit
meno pud amedde ki nyuto botwu mar mera ma pe lokke.
4Abigerowu woko odoco wun jo Icrael, ci wubicuŋ. Doki wubikwanyo ajaa agoya-
gu ci wubimyelo myel ki yomcwiny madwoŋ.
Acoli Baibul
© 1985, Bible Society of Uganda.
1241
5Doki bene pud wubipito olok i wi cere me Camaria, doŋ jo ma pito olok meno,
gibicamo mucekke.
6Ada, kare tye ka bino ma lukur-piny gibidaŋŋe gilwoŋo lwoŋo ki i wi cere me
lobo Epraim ni, ‘Wubin kany! Wacitu malo i Cion, bot Rwot Lubaŋawa.’ ”
7Rwot owacci, “Wuwer wer ki dwan maloŋo ki yomcwiny pi jo pa Yakobo,
wudaŋŋe matek pien gin rok madit i kin rok ducu. Wuwer wer me pak kun
wuwaco ni, ‘Rwot doŋ olaro jone, olaro jo Icrael ducu ma yam gudoŋ.’
8Nen, abikelogi woko ki i lobo ma tye yo tuŋ acam, abicokogi bene ki ka mabor ki
i agikki piny. Lutowaŋ ki luŋolo gibibino kacel kwedgi, mon ma guyac kacel ki
mon ma doŋ gicok nywal; gibidwogo cen gibedo rok matek.
9Gibibino ki koko, gibibedo ka lega kun noŋo atelogi kwede me dok cen; abimiyo
giwoto ki i ŋet laora kulu ma pii opoŋ iye, gibilubo yo atir ma pe gibiyoko tyengi
wacel; pien atye macalo wego bot jo Icrael, Epraim aye obedo latin ma akwoŋo
nywalone.
10“Wuwiny lokka, wun rok ducu, an Rwot, ci wutit lokka ka maboco i lobo ma tye
i dog nam-gu. An ma akeyo jo Icrael woko-ni aye dok abicokogi adwokogi cen,
abigwokogi woko maber kit macalo lakwat gwoko kwede romine.
11Doŋ atyeko koko jo pa Yakobo woko ki i opii, alarogi bene ki i ciŋ rok matek
makatogi.
12Gibibino giwero wer matek pi yomcwiny i wi got Cion, mot ma an Rwot
amiyogi-ni biyomo cwinygi mada, kal, koŋo vino, ki moo, romi ki dyaŋi-gu.
Gibibedo calo poto ma gionyo iye pii muromo kare ducu, pe gibiŋeyo cwercwiny
doŋ matwal.
13Anyira bimyelo myel ci cwinygi bedo yom, awobe ki jo muteggi ducu gibibedo
ki yomcwiny madwoŋ. Abikweyo cwinygi ci aloko kumogi doko yomcwiny,
cwercwiny ma git ye kwede bene bilokke doko yomcwiny.
14Abimiyo ajwagi gicamo cam mabeco mabup giyeŋ adada, aoŋ motta bityeko
miti pa jona woko liweŋ, man Rwot ma owaco.”
Kica omako Rwot i kom jo Icrael
15 Rwot owacci, “Koko tye ka winnye i Rama, koko ki kumo madwoŋ. Lakeri tye
ka kok pi litinone; en okwero woko ni pe doŋ gikwe cwinye, pien litinone doŋ
gipe.
16Wek koko obedi, duny pig waŋi bene woko. Ticci ducu ma itiyo bot litinoni
gibimiyi bakacic pire; gibidwogo cen ki i lobo pa lukworwu. Man Rwot ma owaco.
17Gen tye pi karewu me anyim; litinowu gibia gidwogo cen lobogi kikome. Man
Rwot ma owaco.
18Awinyo ka jo Epraim tye ka koko ki cwercwiny kun giwacci, ‘Rwot, waŋ
wabedo calo dyaŋ mudiŋ ma pe winyo lok, ento doŋ ipwodowa adada, ci
Acoli Baibul
© 1985, Bible Society of Uganda.
1242
ipwonyowa me lubo gin ma imito. Kwanywa idwokwa cen, ci waŋ bene wabidok;
pien in i Rwot Lubaŋawa.
19Onoŋo walokke wabwoti woko, ento i ŋeye cutcut waŋut wabedo ki cwiny me
dwogo cen. I kare ma doŋ ityeko keto can i komwa, wakulo wiwa woko ki
cwercwiny me can. Lewic omakowa mada dok alee otwodowa woko, pien
watimo bal i kare ma onoŋo pud watino.’
20“Epraim, in latinna ma amaro adada, latin ma amaro makato ducu. Pien kare
ducu ka alwoŋo nyiŋi, atamo piri ki mar madit. Cwinya kutte akuta i komi;
abibedo ki kica i komi bene. Man Rwot ma owaco.
21Wuket lanyut ma nyuto botwu waŋa yo; wugur yat mogo i ŋet yo ma
binyutowu yo; wutam pi yo gudo ma en yo ma wulubo i kare ma wubino-ni.
Wudwog cen, wun jo Icrael, wudwog cen i gaŋ ma nene wuweko-ni.
22Wubibedo ka kalakala pi kare ma rom mene, wun jo ma pe genne? Pien Rwot
doŋ oketo jami manyen i lobo: dako aye ma gwoko laco.”
Lonyo ma lwak pa Lubaŋa bilimo i kare ma tye anyim
23Rwot me mony, Lubaŋa pa Icrael, owaco kuman ni, “Ka doŋ adwoko lwak man i
lobogi, gin doki gibiwaco ki i lobo Juda ki i gaŋine ducu ni, ‘Rwot myero omi gum i
kom got maleŋ me Jerucalem, kabedo maleŋ ka ma en bedo iye.’
24Dano gibibedo i Juda ki i gaŋine ducu, lupur ki lukwat ki romigi bene gibibedo
kunnu.
25Abimiyo jo ma guol gilimo tek, dok abimiyo jo ducu ma kec doŋ onyoŋo komgi
woko giyeŋ ki cam.
26Man bimiyo dano giwacci, ‘Anino woko ci odiko aco anoŋo atye maber ma
koma yot.’
27“An Rwot, doŋ awaco ni, Kare tye ka bino ma abipoŋo lobo Icrael ki Juda woko
ki dano kacel ki lee.
28Kare bibino kit macalo agwokogi i kare me putogi, i kare me mukogi, i kare me
turogi, i kare me tyekogi, ki i kare me keto can i komgi, kit meno bene abigwokogi
ka pitogi ki ka gerogi wek gudoŋ malo. Man Rwot ma owaco.
29 Ka kare meno oromo, dano pe dok gibimedde ka waco ni, ‘Kwarowa gucamo
nyig olok mawac, man odiŋo lak lidiŋ woko.’
30Ento dano acel acel bito pi balle en kikome; kit meno dano acel acel ma bicamo
nyig olok mawac lake bidin woko.”
Gicikke manyen
31 Rwot owaco ni, “Nen, kare tye ka bino ma abiketo iye gicikke manyen ki jo
Icrael ki jo Juda bene.
Acoli Baibul
© 1985, Bible Society of Uganda.
1243
32Gicikke man pe bibedo calo gicikke ma yam aketo ki kwarogi i kare ma onoŋo
akwanyogi woko ki i Ejipt akelogi woko ca. Gin guturo gicikke ma aketo kwedgi,
kadi bed onoŋo an abedo cwargi. Man Rwot ma owaco.
33 Ka kare meno oromo, man aye gicikke ma abiketo ki jo Icrael: Abimiyo gibedo
ki cikka i tamgi, abicoyo bene bedo i cwinygi, An abibedo Lubaŋagi, ki gin
gibibedo jona. Man Rwot ma owaco.
34 Ŋat mo pe doŋ bipwonyo lawote, ŋat mo bene pe biwaco bot ominne nyo
lutugi ni, ‘Ŋe Rwot,’ Gin ducu gibineya, cakke i kom jo matino o kwede wa i kom
jo madito ma i kingi. Abiweko balgi, pe dok abibedo ka po i kom gin marac ma
gubedo ka timone. Man Rwot ma owaco.”
35Rwot miyo ceŋ ryeny i dyeceŋ, dwe ki lakalatwe en miyo giryeny dyewor. En
rubo pii me nam, ci miyo mor; nyiŋe gilwoŋo ni Rwot me mony.
36Rwot ocikke ni Icrael kare ducu bibedo rok, bibedo pi kare malac kun lubo kit
ma cik ma eketo i lobo-ni biri kwede.
37Rwot owacci, “Ka ce onoŋo gitwero pimo pol, nyo ka gitwero roto te guti me
lobo ki piny, meno keken aye bimiyo akwero jo Icrael pi gin ducu ma doŋ gutyeko
timo. Man Rwot ma owaco.”
38“Nen, kare tye ka bino, man Rwot ma owaco, ma gaŋ man gibigero odoco pi
Rwot cakke ki i kom lubele ma gilwoŋo Kananel o kwede wa i dogcel ma i twok
gaŋ.
39Doŋ tol me pimone gibimiyo cito wa ka mabor atir o kwede wa i got Gareb, ka
bigono piny o kwede i Goa.
40Nota ka ma gicoro iye kom jo muto ki bu riŋ ki tim ducu ma i ŋet laora kulu me
Kidron nio kwede wa i dogcel me Aguragura dok kwede tuŋ wokceŋ, bibedo gin
maleŋ bot Rwot. Pe dok gibiputo nyo gituro woko matwal.”
Jeremia 32
Jeremia owilo lobo i Anatot
1 Rwot oloko ki Jeremia i mwaka me aparre me loc pa Jedekia kabaka me Juda,
ma en aye bene obedo mwaka me apar wiye aboro me loc pa Nebukadnejar
kabaka me Babilon.
2I kare meno dul mony pa kabaka me Babilon obedo ka lweny i kom Jerucalem,
dok giloro wi lanebi Jeremia woko i dyekal pa lukur-piny ma tye i gaŋ kal pa
kabaka me Juda.
3Kabaka Jedekia onoŋo otweye i mabuc kunnu pien gidote ni otyeto lok ni Rwot
owaco ni, “Nen, abemiyo gaŋ man woko i ciŋ kabaka me Babilon, en bimayo woko
bene doko mere.
Acoli Baibul
© 1985, Bible Society of Uganda.
1244
4Kabaka Jedekia pe bibwot wacel ki i ciŋ jo Kaldaya, Gibimiye i ciŋ kabaka me
Babilon; en biŋene waŋ ki waŋ dok bene bilok kwede atyer ka maleŋ.
5Gibitero Jedekia woko i Babilon, en bibedo kunnu nio waŋ ma an aye abilime.
Kadi bed en bibedo ka lweny i kom jo Kaldaya, ento en pe biloyogi. Man Rwot ma
owaco.”
6Jeremia owacci, “Rwot owacca ni
7Kanamel, ma en wod pa nera Calum, bibino bota kun mito ni awil lobone ma tye
i Anatot, pien an a watte macok kwede adada, dok atye ki twero me wilone.
8Cutcut kit macalo Rwot owaco, omara Kanamel obino bota i dyekal pa lukur-
piny, ci owaco bota ni, ‘Willobona ma tye i Anatot i lobo pa Benjamin. In aye i
watta ma cok kweda adada, it ye ki twero me kokone ki me bedo iye bene, In
kikomi aye myero iwil.’ Ci i kare meno aŋeyo woko ni Rwot aye ma ocika ni atim
gin macalo man.
9“Ci awilo poto meno woko ki bot omara Kanamel kun apimo lim woko bene bote
ma welle oromo cekel me ryal apar wiye abiro.
10Aketo ciŋa i waragane ci amwono woko, caden ma guneno obedo tye, ka apimo
lim woko ki mijan.
11Ci akwanyo waragane me wilo lobo ma onoŋo amwono doge woko, ma tito kit
kare ma biri kwede ki cik ma myero gilubi, ki kopine ma onoŋo pe gimwono,
12ci amiyo bot Baruk wod pa Neria ma wod pa Maceya. Amiyogi ducu bote i nyim
Kanamel, i nyim caden ma guketo ciŋgi i waraga me wilo poto ca, ki i nyim
Lujudaya ducu ma onoŋo gubedo i dyekal.
13Aciko Baruk ki i nyimgi ducu kun awaco ni,
14‘Rwot me mony, ma Lubaŋa pa Icrael, owaco kuman ni, Kwany waraga man me
wil ma gimwono doge woko ki ma pe gimwono doge-ni, ci iketgi i abino ma
gicweyo ki lobo, wek gigwokgi guri pi kare malac.
15Rwot me mony, Lubaŋa pa Icrael, owaco ni, odi ki potti ki poto olok pud doki
gibiwilo ki i lobo man.’
Lega pa Jeremia
16“Lacen ma doŋ atyeko miyo waraga me wil bot Baruk, ci alego ni,
17‘Ai Rwot Lubaŋa! In aye ma iketo po lo ki lobo ki tweroni dok ki tekki! Pe tye
gin mo matek ma in pe iromo tiyone.
18Ibedo ka nyuto mar meri ma pe lokke bot jo alip ki alip, ento in bene iculo kwor
i kom dano, iketo can i komgi pi bal pa kwarogi. In Lubaŋa madit dok it ye ki
twero ducu; nyiŋi Rwot me mony.
Acoli Baibul
© 1985, Bible Society of Uganda.
1245
19Ibedo ki yub me aura, dok itiyo gin matego ma dano uro; ineno bene gin ducu
ma dano tiyo, imiyo bakacic bot dano acel acel kun lubo kit kwo ma en obedo kw
ede ki kit gin ma en obedo ka timone.
20Yam itiyo taŋo ki lanyut-gu i lobo Ejipt. Pud imedde bene ka tiyogi wa onyoo,
itiyo i Icrael ki i kin rok mukene ducu, mumiyo kombeddi doŋ giŋeyi i kabedo
ducu.
21Doŋ taŋo ki lanyut ma itiyo-gu omiyo lukworwa gubedo ki lworo marac, dok
itiyo ki tweroni ki tekki ikelo joni jo lerael woko ki i lobo Ejipt.
22Imiyo botgi lobo man ma mol cak ki moo kic, kit macalo yam ikwoŋo ni ibimiyo
bot kwarogi-ni.
23Ento i kare ma doŋ gubino gudonyo i lobo man dok gucamo obedo megi, pe
gulubo gin ma icikogi kwede dok bene pe gulubo pwonnyi wacel, pe gutiyo gin
mo kadi ki acel i kom gin ma yam icikogi ni guti-ni. Pi meno en aye mumiyo ikelo
can man iketo i komgi.
24“ ‘Nen, jo Kaldaya doŋ gutoro cel lobo gurumo ki gaŋ litit wek gima woko, doŋ
bene gitye ka lweny, Pi man lweny, kec ki two gemo biweko gimiyo gaŋ man
woko i ciŋ jo Kaldaya ma gitye ka lweny i keme-ni. Gin ma yam iloko doŋ otimme,
kun in bene it ye ineno giri.
25Ai Rwot Lubaŋa, in aye ma yam ibedo ka waco bota ni, Wil poto man ki lim, dok
inoŋ lucaden, kadi bed gaŋ doŋ gimiyo woko i ciŋ jo Kaldaya.’ ”
26Cutcut Rwot owaco ki Jeremia ni,
27“An a Rwot Lubaŋa pa dano ducu, Tye gin mo matek bota ma pe aromo tiyone?
28 Pi meno abemiyo gaŋ man woko bot kabaka Nebukadnejar kabaka me Babilon
ki jo Kaldaya, gibimonyo gaŋ gimayo woko.
29Jo Kaldaya ma gitye ka lweny i kom gaŋ-ŋi gibibino gicwinyo mac i kom gaŋ ci
waŋ woko. Gibiwaŋo woko kacel wa ki odi ka ma yam giwaŋo iye odok eceta bot
jok Baal i wi ot-gu, ki onyo gityer amata-gu bot lubaŋa mukene me ŋeto cwinya
oweko kiniga omaka.
30Cakke wa con i acakki me kwogi, jo Icrael ki jo Juda gubedo ka tiyo gin ma pe
yomo cwinya keken; jo Icrael gumiyo kiniga omaka pi cal lubaŋa ma gutiyo ki
ciŋgi-ni, man Rwot ma owaco.
31Gaŋ man omiyo kinigana ki akemona obedo ka medde woko ameda, cakke i
kare ma gigero kwede nio wa onyoo. Doŋ atyeko moko me kwanyone woko ki ka
waŋa,
32pi gin marac ma jo magi gutimo: jo Icrael ki jo Juda, kacel ki lukergi, ki lutel
megi, ajwagigi ki lunebigi, jo Juda ki jo Jerucalem.
Acoli Baibul
© 1985, Bible Society of Uganda.
1246
33Guloko ŋegi bota ento pe nyimgi; dok bene kadi bed abedo ka pwonyogi
teretere ento gin pe guwinyo pwony ma abedo ka pwonyogi kwede.
34Guketo cal lubaŋagi ma en gin me kwer-ri i ot ma gilwoŋo ki nyina, pi balone
woko.
35 Gugero waŋ jogi mapol me woro Baal i nota pa wod pa Kinom ka ma gityero
iye awobegi ki anyiragi bot jok Molek. Pe awaco botgi ni gutim man, dok bene gin
ma kit meno onoŋo pe odonyo i tamma ni gibitimo gin macalo meno ma bimiyo
jo Juda timo bal.”
Cikke pi gin maber ma bitimme i anyim
36Rwot, ma en Lubaŋa pa Icrael, owaco lok mukemo gaŋ man kuman ni, “Jeremia,
in doŋ itito bot lwak man ni lweny, kec ki two gemo biweko gimiyo gaŋ man
woko i ciŋ kabaka me Babilon. Kombeddi winy lok mukene ma an aewaco.
37Nen, abecito ka coko lwak man woko ducu ki i lobo ducu ka ma yam aryemogi
gucito iye i kare ma onoŋo kiniga ki akemo ki akeca omaka i komgi; abidwokogi i
kabedo man, abimiyo gibedo maber ki kuc.
38Gin gibibedo jona, ki an bene abibedo Lubaŋagi.
39Abimiyo gibedo ki cwiny acel ki kit acel, wek gubed ka wora matwal, wek gin ki
litinogi ma gi bilubogi i anyim gubed maber.
40Abiketo gicikke ma bedo nakanaka kwedgi, ni pe abilokke aweko timo gin
maber botgi, dok bene abimiyo gibedo ka lwora ki i cwinygi, wek pe gulokke
gubwota woko.
41Cwinya bibedo yom ka timo gin maber botgi, dok abiketogi gibedo i lobo man
matwal ki gen madit kun aketogi ki cwinya ducu ki tipona ducu.
42“Kit macalo akelo can man aketo i kom lwak man, pi meno bene abecito ka
miyogi jami ducu mabeco ma yam acikke ni abimiyo botgi.
43Gibiwilo potti ki i lobo man ma iwacci, doŋ odoko tim aroo ka ma dano ki lee
doŋ pe gibedo iye, dok bene iwaco ni gibimiyo woko i cin jo Kaldaya.
44Potti gibiwilo pi lim, ki waraga me wilo lobo bene gibiketo iye cin ci gimwono
woko kun caden bene noŋo tye i lobo pa Benjamin, i kabedo ducu ma gurumo
Jerucalem, ki i gaŋi me Juda, i gaŋi me lobo godigodi, i gaŋi me Cepela ki i gaŋi me
Negeb, Abidwoko gum pa jo man botgi kun adwokogi cen i lobogi kikome. Man
Rwot ma owaco.”
Jeremia 33
Cikke mukene pi gin maber ma bitimme i anyim
1Lok pa Rwot doki obino bot Jeremia tyen me aryone ma onoŋo en pud gitweye
woko i mabuc i dyekal pa lukur-piny.
Acoli Baibul
© 1985, Bible Society of Uganda.
1247
2Rwot ma oketo lobo, ma ocweyo omiyo ocun i kabedone, oloko ki Jeremia. En
ma nyiŋe gilwoŋo ni Rwot-ti owaco kuman ni,
3“Lwoŋa, ci abigamo dogi; abititti pi gin madito dok ma giuro ma pud peya iŋeyo
gin mo i komgi liweŋ.
4An Rwot Lubaŋa pa Icrael, awaco ni odi ma i Jerucalem ki gaŋ kal pa luker me
Juda gibimukogi giretogi woko piny. Konnye pe me cito ka lweny i kom cel lobo
ma jo Kaldaya gutoro-ni.
5Jo Kaldaya gitye ka bino ka lweny ki ka poŋo gaŋ man woko ki kom jo ma guto,
ma an kikoma aye abinekogi ki kinigana kacel ki akemona, An doŋ aloko ŋeya
woko i kom gaŋ man pi tim ducu maraco ma jo ma bedo iye gutimo.
6“Abicaŋo gaŋ man dok abimiyo gibedo ma komgi yot. Abicaŋo jo ma gibedo iye
ci anyuto botgi kuc madit ma bimiyo gibedo laboŋo lworo.
7Abidwoko gum pa jo Juda botgi ki pa jo Icrael, abigerogi odoco kit macalo yam
gubedo con.
8Abilonyogi woko maleŋ ki i kom bal aliigi ki bal ma yam gutimo i koma, abiweko
bal aliigi ki lok me jemo ma yam gujemo kwede i koma.
9Pi meno gaŋ me Jerucalem bibedo gaŋ me yomcwiny, gaŋ me pak ki me deyo
bota; dok rok ducu ma i wi lobo bilworo, dok komgi bene bimyel, ka onoŋo
guwinyo pi gin maber ma atye ka tiyone pi jo Jerucalem, ki pi berbedo ma atye ka
kelone i gaŋ man.”
10Rwot owaco kuman ni, “Dano giwacci kabedo man obedo calo tim aroo; dano
kadi ki lee ma bedo iye pe. Obedo lok ada ni gaŋi me Juda ki yo me Jerucalem
gitye noŋo; dano nyo lee mo pe ma bedo kunnu. Ento i kabedo magi doki
wubiwinyo aye
11 dwan me yomcwiny ki yomcwiny madwoŋ, dwan anyira ger ki dwan lunyom.
Wubiwinyo dano giwero wer ka gikelo gityer me pwoc i oda; gibiwacci, ‘Wumi
pwoc bot Rwot me mony, pien Rwot ber, mar mere ma pe lokke bedo nakanaka.’
Abimiyo lobo man bedo lobo mulony kit macalo yam onoŋo tye kwede wa con,
man Rwot ma owaco.”
12Rwot me mony owaco kuman ni, “I lobo man ka ma obedo calo tim aroo, dok ka
ma kadi dano nyo Lee pe bedo iye, i kare me anyim lum dok bibedo tye iye ka ma
lukwat gitero romigi iye ka cam.
13I gaŋi me lobo godigodi, i gaŋi me Cepela, ki i gaŋi me Negeb, i lobo pa
Benjamin, i kabedo ducu ma orumo Jerucalem, ki i gaŋi me Juda, lukwat dok
gibikwano romigi. Man Rwot ma owaco.
14 “Nen, kare tye ka bino, en aye kare ma abicobo iye cikke ma yam aketa ki jo
Icrael ki jo Juda.
Acoli Baibul
© 1985, Bible Society of Uganda.
1248
15I nino meno ki i kare meno abiketo iye lakwaro Daudi kikome me bedo kabaka.
En bibedo jaŋ yat ma bilot ki kit ma atir, ma biloyo loc ki ryeko, dok bitiyo gin ma
tye atir dok kakare i lobo man.
16I kare ma noŋo en tye kabaka, jo Juda gibibedo mot laboŋo lworo mo, ki jo
Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma
miyowa kit ma atir.’
17 “An Rwot, doŋ atyeko cikke ni kare ducu dano mo bibedo tye ma en Lakwar
Daudi ma myero obed kabaka me Icrael,
18 dok bene kare ducu ajwagi bibedo tye ma gia ki i kaka pa Levi ma gin aye
gibicuŋ i nyima nakanaka ka tyero gitum awaŋa, gityer me moko kwoŋ, ki gitum
mukene-gu ducu.”
19Rwot owaco ki Jeremia ni,
20“Bedo tek me turo gicikkena ki ceŋ ki dyewor, wek pe omi ceŋ ki dyewor gubin
i karegi ma mitte kikome.
21Kit meno bene bedo tek me turo gicikkena ki laticca Daudi, wek pe en obed ki
lakware mo ma myero obed kabaka, ki dok bene me turo gicikkena ki ajwagi ma
gua ki i kaka pa Levi ma gin aye gitye ka tic bota.
22Abimedo wei likwayo pa laticca Daudi ki wel ajwagi bene ma gua ki i kaka pa
Levi ma gitiyo bota, wek bene kwanogi obed tek kit macalo kwano lakalatwe ma i
polo nyo nyig kweyo me dog nam tek kwede.”
23Rwot owaco bot Jeremia ni,
24“Tika iŋeyo kit ma dano gilok kwede ni an doŋ atyeko kwero Icrael ki Juda
woko, gin kaka aryo ma onoŋo ceŋ ayerogi-ni? En meno gin mumi yo gineno jona
ki waŋ me cac dok bene pe gitamo pigi ni gin rok.
25Ento an Rwot, aketo gicikkena ki ceŋ ki dwe, dok bene aketo cik ma tye ka loyo
polo ki lobo.
26Doŋ kit macalo ada atyeko timo man, kit meno bene abigwoko gicikkena ki
likwayo pa Yakobo ka dok ki laticca Daudi. Kare ki kare abiyero dano ki i kom
likwayo pa Daudi me loyo likwayo pa Abraim, Icaka ki Yakobo. Abidwoko gumgi
kakare botgi, dok kica bibedo ka maka i komgi.”
Jeremia 34
Lok pa Jeremia ma oloko bot Jedekia
1 Rwot oloko ki Jeremia i kare ma Nebukadnejar kabaka me Babilon ki dul
monnye, ki dul mony pa lurok ducu ki jo me rok ducu mapatpat ma gitye i te
locce, onoŋo gitye ka lweny i kom Jerucalem ki i gaŋi ducu ma gurumo macokcok
kwede.
Acoli Baibul
© 1985, Bible Society of Uganda.
1249
2Rwot Lubaŋa pa Icrael, owaco bot Jeremia ni ocit owac ki Jedekia kabaka me
Juda ni, “Nen, abemiyo gaŋ man woko i cin kabaka me Babilon, ci en biwaŋo
woko licwic ki mac.
3Pe ibibwot ki i ciŋe, Gibimaki woko ci gimii bote. Ibineno kabaka me Babilon ki
waŋi dok bene ibilok kwede Waŋ ki waŋ; ci i kare meno gibiteri woko i Babilon.
4Kabaka Jedekia, winy gin ma an Rwot atye ka wacone mukemo in. Pe gibineki i
lweny ki pala lucwan.
5In ibito ki kuc, dok kit macalo gu bedo ka wano aŋwece i kare ma giyiko
kwarowu, ma onoŋo gin luker ma gukwoŋo nyimwu, kit meno dano bene
gibiwaŋo gin ma ŋwece kur piri, Gibikoki kun giwacci, ‘Kabakawa doŋ oto woko
do!’ An Rwot doŋ atyeko loko lok man.”
6Cutcut lanebi Jeremia otito lok man bot Jedekia kabaka me Juda ki i Jerucalem,
7i kare ma dul mony pa kabaka me Babilon tye ka lweny i kom Jerucalem ki i kom
gaŋi ducu me Juda ma yam giweko gudoŋ, Lakic ki Ajeka; magi keken aye onoŋo
gubedo gaŋi ma girumo ki cel gogo ma gudoŋ i Juda.
Jo Juda gubwolo opiigi
8Rwot oloko ki Jeremia lacen i kare ma doŋ kabaka Jedekia otyeko keto gicikke ki
jo ducu ma i Jerucalem me tito pi gonyo opiigi woko.
9Guketo gicikke ni dano acel acel bigonyo opiine ma gin jo Ibru, laco kacel ki
dako, wek ŋat mo pe olok Lajudaya lawote obed opii.
10Ci dano ducu kacel ki lutelgi gumoko gicikke meno pi gonyo opiigi woko, pe dok
me makogi wek gubed opii tyen me aryo. Gugonyo opiigi woko guweko gucito
gire.
11Ento lacen dok gumako opii ma co ki ma mon, gumakogi gudwokogi cen kun
yam gugonyogi woko, ci gumiyo gudok i te locgi macalo opii.
12I kare meno en aye Rwot.
13Lubaŋa pa Icrael, owaco bot Jeremia ni, “Yam aketo gicikke ki kwarowu i kare
ma akwanyogi ki i lobo Ejipt, ki i ot me can. Awaco botgi ni,
14 i tum mwaka me abicel dano acel acel myero ogony Laibru lawote ma yam
gicato bote macalo opii ma doŋ otyeko tic bote pi mwaka abicel; myero gugonygi
woko wek doŋ pe guti botgi. Ento kwarowu yam pe guketo cwinygi i lokka dok
bene pe guciko itgi me winyone.
15Ento i kare ma okato macokcok-ki onoŋo wun Wuŋut ci wutiyo gin ma tye atir i
waŋa kun wutito lok me gonyo opiiwu, dano acel acel ki lawote, dok bene wuketo
gicikke i nyima i ot ma gilwoŋo ki nyiŋa-ni.
Acoli Baibul
© 1985, Bible Society of Uganda.
1250
16Ento lacen dok wulokke ci wupyedo nyina kun dano acel acel dok okwanyo opii
ma co ki ma mon odwokogi cen bote, ma onoŋo nene doŋ wugonyogi woko
macalo mitgi tye, ci wukelogi wuketogi i te loc me opii doki aye.
17Pi meno, an Rwot awaco kuman ni, onoŋo pe wulubo cikka i kare ma wutito lok
me gonyo opiiwu, pe wugonyo jo Ibru wadiwu woko ki i opii, Pi meno, an aye doŋ
atito botwu ni, abigonyowu wek ginekwu woko i lweny, two gemo binekowu ki
kec bene binekowu woko. Man Rwot ma owaco. Abimiyo wudoko gin ma kelo
lworo bot ker ducu ma tye i wi lobo.
18-19Lutel me Juda ki Jerucalem kacel ki ludito ma giloyo gaŋ kal, ajwagi, ki jo me
lobo meno ducu, guketo gicikke kweda kun giwoto ki i kin wod twon ma guŋolo i
dul aryo. Ento guturo gicikke ma gin guketo ki i nyima-ni, pe gugwoko gin ducu
ma mako gicikke man. Kit meno abitimo i kom jo man gin ma gin gutimo i kom
wod twon.
20Abimiyogi woko i ciŋ lukworgi. Abimiyogi woko i ciŋ jo ma mito nekogi, doŋ
komgi muto-ni winyo ki ŋuu me tim aye ma bicamo.
21Abimiyo Jedekia kabaka me Juda kacel ki rwodine i cin lukworgi ma gimito
nekogi. Abimiyogi woko bot dul mony pa kabaka me Babilon, ma gugiko lweny
woko i komwu-ni.
22Nen, abicikogi, ci gidwogo cen i gaŋ man. Gibilweny i kome, gibimako, ci giwaŋo
woko licwic ki mac. Abimiyo gaŋi me Juda ducu lokke doko macalo tim aroo ka
ma dano mo pe bedo iye. Man Rwot ma owaco.”
Jeremia 35
Jeremia ki jo Rekab
1 I kare ma Yekoyakim wod pa Yocia onoŋo obedo kabaka me Juda, Rwot oloko ki
Jeremia ni,
2“Cit i kaka pa jo Rekab ci ilok kwedgi, Ka doŋ ikelgi i kicika ma tye i ot pa Rwot ci
imi botgi kono yino gumati.”
3Ci Jeremia okwanyo Jajania wod pa Jeremia mukene, wod pa Kabajinia, ki
omegine, ki awobene ducu, ki jo Rekab ducu,
4ci okelogi i ot pa Rwot. Oterogi i kicika pa awobe pa Kanan, wod pa Igdalia, ma
en dano pa Lubaŋa, Kicika man onoŋo tye cok ki kicika pa rwodi, ina tye malo ka
wi kicika pa Mecaya wod pa Calum, ma en dano ma lakur doggola me ot pa Rwot.
5Ci Jeremia oketo kikopo ki abino ma koŋo vino opoŋ iye i nyimgi, ka doŋ owaco
botgi ni, “Wumat koŋo.”
6Ento gin gudok iye ni, “Wan pe wamato koŋo vino pien Jonadab wod pa Rekab,
ma en kwarowa, otito ni waŋ kacel ki likwayowa ducu pe wabimato koŋo vino
matwal.
Acoli Baibul
© 1985, Bible Society of Uganda.
1251
7En bene otito botwa ni pe myero wager odi, pe wapur poto, pe bene wapit olok
kadi ki wilone ki lim bene pe wawil. Ocikowa me bedo i kema pi kare me kwowa
ducu, wek wabed ka medde ki bedo i lobo ma waŋ wawelo iye-ni pi kare malac.
8Wan walubo pwony pa Jonadab wod pa Rekab, ma en obedo kwarowa. Wan
kikomwa pe wamato koŋo, kadi monwa, awobewa ki anyirawa bene pe gimato.
9Pe wagero odi ma myero wabed iye, pe watye ki poto olok mo, kadi ki potti
mukene, kodiwa bene pe;
10wan giwa wabedo i kema. Wan wabedo ka lubo kit cik ducu ma kwarowa
Jonadab ocikowa kwede.
11Ento i kare ma Nebukadnejar kabaka me Babilon obino omonyo kwede lobo
man, wamoko tamwa me bino i Jerucalem pi riŋo woko ki bot mony pa jo
Kaldaya ki Ciria. Meno aye gin mumiyo kombeddi watye ka bedo i Jerucalem-mi.”
12Rwot me mony, Lubaŋa pa Icrael dok owaco bot Jeremia me cito ka waco bot jo
Juda ki Jerucalem, ni
13“An Rwot apenyowu ni piŋo wukwero gamo pwonnya ki winyo lokka?
14Likwayo pa Jonadab ducu gulubo dok gugwoko cik ma en ocikogi kwede, pe
gumato koŋo vino, kadi wa onyoo pe tye ŋat mo i kingi ma mato koŋo, pien
gilubo cik ma kwarogi ocikogi kwede. Abedo ka lok botwu teretere ento wun pe
wuwinyo lokka.
15Abedo ka cwalo botwu luticca lunebi teretere, gin bene gubedo ka tito botwu ni
wulokke wuwek kit yo mewu marac-ci dok wuti gin ma tye atir. Gin guciko bene
matek ni pe myero wuwor lubaŋa mogo mukene dok pe wuti botgi, wek pud
wumedde ki bedo i lobo ma yam amiyo botwu ki bot kwarowu. Ento wun pe
wuciko itwu dok bene pe wuwinyo lokka.
16Likwayo pa Jonadab gire gulubo gin ma kwarogi ocikogi kwede, ento wun pe
wulubo lokka wacel.
17Pi meno, an Rwot me mony, Lubaŋa pa Icrael, abekelo can ma yam acikke pire
ni aketo i kom jo Juda ki Jerucalem-mi. Abitimo man pien wun pe wuwinyo lokka
i kare ma aloko kwedwu, dok bene ka alwoŋowu wun pe wugamo doga.”
18Ci Jeremia owaco ki jo me kaka pa Rekab ni Rwot me mony, Lubaŋa pa Icrael,
owacci, “Wun doŋ wutyeko lubo cik ma kwarowu Jonadab yam ocikowu kwede;
wulubo pwonnye woko ducu liweŋ, dok bene wutiyo gin ducu ma onoŋo en
ocikowu ni wuti.
19Pi meno, omiyo an Rwot me mony, Lubaŋa pa Icrael, acikke ni Jonadab wod pa
Rekab kare ducu bibedo ki lakware mo ma laco ma bitic bota.”
Jeremia 36
Acoli Baibul
© 1985, Bible Society of Uganda.
1252
Baruk okwano buk adola i ot pa Lubaŋa
1 I mwaka me aŋwen me loc pa Yekoyakim wod pa Yocia kabaka me Juda, Rwot
owaco bot Jeremia ni,
2“Kwany buk adola ci ico iye lok ducu ma atito boti mukemo Icrael ki Juda, kacel
ki rok ducu. Co gin ducu ma atito boti tyen mukwoŋo, i kare ma onoŋo Yocia aye
kabaka o kwede wa onyoo.
3Gwok nyo ka jo Juda guwinyo pi can ma onoŋo ayubbe me kelo i komgi, miyo gin
ducu gibilokke giweko yogi marac-ci. Ci abiweko balgi ki gin maraco ducu ma
yam gutimo.”
4Kumeno Jeremia olwoŋo Baruk wod pa Neria, ci okwano bot Baruk gin ducu ma
onoŋo Rwot owaco bote, kun Baruk obedo ka coyo woko liweŋ i buk adola.
5Ka doŋ Jeremia ociko Baruk kun wacce ni, “An doŋ gigeŋa woko ni pe adony i ot
pa Rwot.
6Ento amito in icit kunnu i kare mo ma noŋo dano tye ka ri kec, ci ikwan lok ma i
buk adola-ni woko matek ki dwan maloŋo, wek jo ducu ma gitye i ot pa Rwot
guwiny lok ma Rwot onoŋo owaco bota, en lok ma an akwanogi boti icoyo i buk
adola-ni, Myero ikwan lok magi bot jo Juda ducu ma gua ki i gaŋigi wek guwiny.
7Gwok nyo gibilego lega me bako doggi bot Rwot, ci gilokke giweko timo gin
marac, pi lok ma Rwot doŋ oloko i kom lwak man ki kiniga kacel ki akemo
mager.”
8Kit meno Baruk okwano lok pa Rwot i ot pa Rwot kit macalo lanebi Jeremia
ocike kwede ni myero en oti.
9I dwe me aboŋwen i mwaka me abicce me loc pa Yekoyakim kabaka me Juda,
dano gubedo ka ri kec wek Rwot okonygi, Jo ma gubedo ka ri kec onoŋo obedo jo
ma gubedo i Jerucalem kacel ki jo ma gua ki i gaŋi ducu me Juda ci gubino kunnu.
10I kare ma dano guciko itgi ka winyo lok, ci Baruk okwano lok ducu ma Jeremia
owacce ma en ocoyo i buk adola. Baruk otiyo man i ot pa Rwot i kicika pa
Gemaria wod pa Capan ma karan. Kicikane onoŋo tye cok ki dyekal mamalo, i
kabedo ma gidonyo kwede i dog gaŋ Manyen me ot pa Rwot.
Gikwano buk adola bot ludito
11Mikaya wod pa Gemaria, wod pa Capan, owinyo ka Baruk kwano lok ma Rwot
owaco ki i buk adola.
12Cutcut en oa ocito i gaŋ kal, ci odonyo i kicika pa karan pa kabaka, Onoŋo rwodi
ducu gucokke kunnu: Elicama karan, Delaya wod pa Cemaya, Elnatan wod pa
Akbor, Gemaria wod pa Capan, Jedekia wod pa Anania ki rwodi ducu.
13Ci Mikaya owaco botgi lok ducu ma en owinyo i kare ma Baruk okwano lok ki i
buk adola i nyim lwak-ki.
Acoli Baibul
© 1985, Bible Society of Uganda.
1253
14Ci rwodi guoro Jekudi wod pa Netania, wod pa Celemia, wod pa Kuci, me waco
bot Baruk ni, “Kwany buk adola ma ikwano bot lwak-ki imak i ciŋi ci ibin.” Kit
meno Baruk wod pa Neria okwanyo buk adola omako i ciŋe ci obino kwede botgi.
15Ci guwaco bote ni, “Bed piny ikwan buk meno.” Kit meno Baruk okwano botgi
lok meno.
16I kare ma doŋ guwinyo lok magi woko ducu, ŋat acel acel olokke bot lawote ki
lworo madwoŋ, ci guwaco bot Baruk ni, “Myero wuwac lok man woko bot
kabaka.”
17Ka gupenyo Baruk ni, “Tittiwa, lok magi ducu icoyogi niŋniŋ i Jeremia aye ma
obedo ka wacone boti ka in icoyo?”
18Baruk odok iye ni, “Jeremia obedo ka waco lok magi ducu bota ki acel acel, ka
acoyogi i buk adola ki kalam vino.”
19Ci rwodi guwaco bot Baruk ni, “In kacel ki Jeremia myero wucit wukanne woko,
pe wuwek ŋat mo oŋe ka ma wutye iye.”
Kabaka owaŋo buk adola woko
20Lacen rwodi gucito guketo buk adola i kicika pa Elicama, ma karan, ka doŋ
gucito i gaŋ pa kabaka, ci gutito lok woko ducu bot kabaka ki kunnu.
21Cutcut kabaka ooro Jekudi me cito ka gamo buk adola. Jekudi ocito okwanyo ki
i kicika pa Elicama ka okwano bot kabaka kacel ki rwodi ducu ma onoŋo gucuŋ
ka ŋete.
22I dwe me aboŋwen onoŋo kare me cwir, kabaka bene onoŋo tye i gaŋ kalle ma
en bedo iye i cwir, ci onoŋo obedo ka oyo mac.
23I kare ma Jekudi kwano buk adola, ka okwano oo i dul coc me adek nyo me
aŋwen, ci kabaka ŋolo woko cutcut ki pala matidi ci bolo woko i mac. Obedo ka
timo man nio ka buk adola owaŋ otum woko ducu.
24Ento ŋat mo kadi kabaka nyo luticce ma guwinyo lok magi ducu pe gubedo ki
lworo, dok bene pe guyeco boŋŋigi.
25Kadi bed Elnatan, Delaya, kacel ki Gemaria gulego kabaka ni pe owaŋ buk
adola-ni woko, kabaka pe oketo cwinye me winyo lokgi wacel.
26Lacen kabaka ociko wode Jeramel, kacel ki Ceraya wod pa Ajriel, ki Celemia
wod pa Abdeel ni gumak Baruk karan kacel ki lanebi Jeremia, ento Rwot okanogi
woko.
Jeremia dok ocoyo buk adola mukene
27Lacen ma doŋ kabaka otyeko waŋo buk adola ma Jeremia aye owaco lokke bot
Baruk ka Baruk ocoyo-ni, Rwot ociko Jeremia
Acoli Baibul
© 1985, Bible Society of Uganda.
1254
28ni okwany buk adola mukene ka oco iye lok ducu ma onoŋo tye i buk adola
mukwoŋo ca ma kabaka Yekoyakim doŋ otyeko wano woko-ni.
29Rwot otitte me waco bot kaba ka Yekoyakim ni; “Doŋ ityeko wano buk adola ca
woko, dok bene ipenyo Jeremia ni piŋo en ocoyo ni kabaka me Babilon bibino
ada ci tyeko lobo man woko kun neko jo ducu kacel ki lee ma tye iye.
30Pi meno an Rwot, awaco bot in Yekoyakim ka baka me Juda ni, pe tye dano mo
ki i kom Likwayu ma bibedo kabaka. Ka ito komi gibibolo woko ka ma Lyeto ceŋ
biwaŋo ki dyeceŋ ki ŋico me pee dyewor.
31Abiketo can i komi kacel ki likwayu, ki luticci, pi balwu ducu ma wutye ka
timone. Dok in, kadi ki jo Jerucalem nyo jo Juda, pe wubedo ka keto cwinywu me
winyo lok ma abedo ka waco botwu teretere, pi meno abekelo can ma onoŋo yam
doŋ aciko pire ni aketo i komwu-ni.”
32Ci Jeremia dok okwanyo buk adola mukene ci omiyo bot Baruk karan, ci Baruk
ocoyo lok woko ducu ki acel acel kit macalo Jeremia obedo ka wacce kwede.
Baruk ocoyo lok ducu ma onoŋo tye i buk adola mukwoŋo ma kabaka Yekoyakim
owaŋo woko ki mac-ci. Jeremia dok omedo iye lok mapol maromrom ki lok me
wiati ca.
Jeremia 37
Gitweyo Jeremia woko i mabuc
1 Nebukadnejar kabaka me Babilon yam oketo Jedekia wod pa Yocia me bedo
kabaka me Juda ma ka Yekonia wod pa Yekoyakim.
2Ento Jedekia ki luticce, ka wa lwak bene pe guwinyo lok pa Rwot ma Rwot
omiyo bot lanebi Jeremia ni otit botgi-ni.
3Kabaka Jedekia ocwalo Yekukal wod pa Celemia, ki ajwaka Jepania wod pa
Maceya bot Jeremia, kun giwacce ni, “Myero ileg Rwot Lubaŋawa-ni piwa.”
4I kare meno onoŋo Jeremia pud tye ka wirre ata i kin dano, donyo i ot ci kato
woko gire kit ma cwinye mito, pien onoŋo pud peya gitweye i mabuc.
5I kare meno bene mony pa Parao oa ki i Ejipt obino; i kare ma jo Kaldaya ma
onoŋo gitye ka rumo Jerucalem guwinyo lok man, ci gucako dye woko ki i
Jerucalem gudok woko cen ki ŋegi.
6Ka doŋ Rwot, Lubaŋa pa Icrael, owaco bot lanebi Jeremia ni,
7“Wac bot kabaka me Juda ma ocwali me lok kweda ni, ‘Dul mony pa Parao ma
onoŋo bino ka konyi-ni doŋ bidok woko i lobo Ejipt.
8Ci jo Kaldaya bidwogo cen. Gibibino gilwenyo i kom gaŋ man, gimayo woko ka
doŋ giwaŋo woko ki mac.
Acoli Baibul
© 1985, Bible Society of Uganda.
1255
9An Rwot acikowu matek ni pe myero wubed ka bwolle kekenwu kun wutamo ni
jo Kaldaya pe bidwogo cen, myero wuniaŋ ni gibidwogo.
10Kadi bed wuloyo dul mony pa jo Kaldaya ma gibino ka lweny i komwu-ni, ma
noŋo doŋ jo mudoŋŋe keken, en aye jo ma noŋo giketo ret i komgi ma gibuto i
kemagi, jo-nu bene pud gibiromo a malo ci giwaŋo gaŋ-ŋi woko ki mac.’ ”
Gimako Jeremia gitweyo woko i mabuc
11Dul mony pa jo Kaldaya gudok woko cen ki i Jerucalem ki ŋegi pien onoŋo
mony pa Parao doŋ onyiko cok mada.
12Ci Jeremia oa ki i Jerucalem ocito i lobo pa Benjamin ka gamo dul lobo ma
gipoko bote ki i kin lutugi.
13Ento i kare ma Jeremia oo i dog gaŋ pa Benjamin, onoŋo ladit ma loyo askari tye
ka tic kunnu, nyiŋe gilwoŋo Irija wod pa Celemia ma wod pa Anania; cutcut
omako Jeremia woko kun wacce ni, “In it ye ka lwi woko icito bot jo Kaldaya.”
14Jeremia odok iye ni, “Meno lok goba, an pe atye ka lwi woko acito bot jo
Kaldaya.” Ento Irija onoŋo pe twero winyo lok pa Jeremia mumiyo omake otere
bot rwodi.
15Ci kiniga omako rwodi matek i kom Jeremia, gugoye ka gutweye kwede woko i
mabuc i ot pa Yonacan ma karan, pien onoŋo doŋ giloko odoko ot mabuc.
16Gitweyo Jeremia i ot ma obedo bur ma tye i te ŋom, ci giweko ori kunnu pi kare
malac.
17Ci kabaka Jedekia ocwalo dano ka kelo Jeremia bote, ci gikelo, en ojolo Jeremia
maber. Kabaka ocako penye ki i ot i muŋ kun penye ni, “Tye lok ma Rwot otitti?”
Jeremia ogamo ni, “Lok tye.” Dok omedo lok kun wacce ni, “Gibimiyi woko i ciŋ
kabaka me Babilon.”
18Jeremia owaco bene ki kabaka Jedekia ni, “Gin marac aŋo ma an atimo boti nyo
bot luticci kadi ki bot lwak man, mumiyo itweya woko i mabuc-ci?
19Gin aŋo mutimme i kom lunebini ma yam gutyeto lok boti ni kabaka me Babilon
pe bibino ka lweny i komi kadi ki i kom lobo man?
20Kombeddi doŋ, ai laditta, alegi iwiny kokona pe dok idwoka cen i ot pa Yonacan
karan, weko abito woko ki kunnu.”
21Pi meno Jedekia omiyo cik, ci gukelo Jeremia guketo me bedo i dyekal pa lukur-
piny, kun oye gibedo ka miye mugati nino ki nino, mugati ma gigamo ki i yo pa
luted mugati, nio waŋ ma mugati doŋ otum woko liweŋ ki i gaŋ, Kit meno Jeremia
obedo kunnu i dyekal pa lukur-piny.
Jeremia 38
Gilaro Jeremia ki i waŋ it mutwo
Acoli Baibul
© 1985, Bible Society of Uganda.
1256
1I kare-nu Cepatia wod pa Matan, Gedalia wod pa Packur, Jukal wod pa Celemia
ki Packur wod pa Malkia gubedo ka winyo lok ma Jeremia obedo ka wacone bot
lwak. En obedo ka waco botgi ni
2Rwot owaco ni, “Ŋat mo ma bidoŋ bedo i gaŋ gibineko woko ki pala lucwan, kec
bineko ki two gemo bene bipoto i kome neke wako. Ento ŋat ma bia cita ka mine
kene bot jo Kaldaya pe gibineko, bibedo kwo; en bilaro kwone ci bedo bote
macalo mot me lweny.”
3Jeremia bene onoŋo obedo ka tito lok bot lwak ni Rwot owaco kuman ni,
“Abemiyo gaŋ man woko i ciŋ dul mony pa kabaka me Babilon, ci en bimako
woko.”
4Ci rwodi guwaco bot kabaka ni, “Laco man myero ginek woko, pien en miyo
cwmyaskari kacel ki lwak ma odoŋ i gaŋ doko lwor, pi lok ma en loko botgi-ni.
Dano man pe tye ka yenyo yo me miyo kony pi berbedo pa lwak, ento mito kelo
can i komgi aye.”
5Kabaka Jedekia owacci, “Nen, twero tye i ciŋwu, wutim gin ma wumito i kome;
an pe atwero genowu gira.”
6Ci gumako Jeremia gubole woko i waŋ it pa Malkia, ma en wod pa kabaka, ma
onoŋo obedo i dyekal pa lukur-piny, Gutweye ki tol gucwale kwede piny i waŋ it
kunnu. Pii onoŋo pe i waŋ it, ento coto keken aye onoŋo odoŋ, ci Jeremia ocako
mwony woko i coto.
7Kadi bed kumeno, Ebed-melek Laetiopia, dano ma gikolo, ma yam tiyo i gaŋ kal
pa kabaka, owinyo ni gibolo Jeremia woko i waŋ it. I kare meno onoŋo kabaka
obedo ki lukikone i dog gaŋ pa Benjamin.
8Ci Ebedmelek oa ki i gaŋ kal pa kabaka ocito bot kabaka owacce ni,
9“Laditta, jo magi gutimo gin marac atika. Gubolo Jeremia woko i waŋ it, ka ma
ageno ni kec bi neke woko ki kunnu. Cam mo ma romo doŋ pe i gaŋ.”
10Ci kabaka omiyo twero bot Ebed-melek Laetiopia me kwanyo jo adek gucit
kwede ka ywayo Jeremia woko ki i waŋ it ma peya noŋo oto.
11Ci Ebed-melek okwanyo jo meno adek ka ocito i ot pa kabaka, odonyo ka ma
giketo iye boŋo i ot kano jami, ci okwanyo ketuketu boŋo muti ki boŋo mogo
muyec, ci otweyo ki tol ocwalo piny i waŋ it bot Jeremia.
12Ci Ebed-melek owaco ki Jeremia ni, “Ket ketuketu boŋo ki boŋo muyec i te
yweti ka iket tol i kome.” Jeremia otimo kit meno,
13ci guywaye ki tol ki i waŋ it gukele woko ka maleŋ. Ci Jeremia omedde ka bedo i
dyekal pa lukur-piny.
Jedekia openyo tam ki bot Jeremia
Acoli Baibul
© 1985, Bible Society of Uganda.
1257
14Kabaka Jedekia ocwalo dano gikelo Jeremia bote ki i doggola me adek me
donyo i ot pa Rwot. Kabaka owaco bot Jeremia ni, “Abipenyi peny acel, doŋ pi
meno pe amito imuŋ lok mo woko bota.”
15Jeremia owaco bot Jedekia ni, “Ka ce atitti lok ada, ibineka woko, dok bene ka ce
amiyi tam, ci pe ibiketo cwinyi iye.”
16Pi meno kabaka Jedekia okwoŋŋe bot Jeremia i muŋ kun wacci, “Macalo Rwot
tye kwe-ni, ma omiyowa kwo, pe abineki, dok bene pe abimiyi i cin jo ma gimito
neki woko-ni.”
17Ci Jeremia owaco bot Jedekia ni Rwot Lubaua me mony, Lubaŋa pa Icrael
owaco kuman ni, “Ka ce ibimine keni bot rwodi pa kabaka me Babilon, ci gibiweki
ibedo kwo, ki gaŋ man bene pe gibiwaŋo woko ki mac. Ento in kacel ki jo ma i odi
wubikwo.
18Ento ka ce pe imine keni bot rwodi pa kabaka me Babilon, ci gaŋ man gibimiyo
woko i ciŋ jo Kaldaya, gibiwaŋo woko, pi meno in pe ibibwot ki i ciŋgi wacel.”
19Kabaka Jedekia owaco bot Jeremia ni, “Alworo Lujudaya ma doŋ gumme woko
kengi bot io Kaldayani, pien kare mukene gimiya woko i ciŋgi, ci gibitima ki tim
anywar marac.”
20Jeremia owacce ni, “Pe gibimiyi botgi. Kombeddi doŋ ilub lok pa Rwot i gin
ducu ma awacci, ci ibibedo maber, dok bene gibibwoti ibedo kwo.
21Ento Rwot doŋ onyutta ginanyuta i waŋ lek, gin ma bitimme ka ce ikwero mine
woko keni botgi.
22Nen, mon ducu ma yam giweko gudoŋ i gaŋ kal pa kabaka me Juda doŋ gitye ka
terogi woko bot rwodi pa kabaka me Babilon. Winy lok ma gitye ka wacone kun
giwoto gicito kwede ni, ‘Luremi ma igenogi-ni doŋ gubwoli, dok bene guloyi
woko. Doŋ kombeddi kit macalo tyeni omwony woko i coto-ni, gulokke guweki
woko keni.’ ”
23Jeremia dok owaco ni, “Monni ducu kacel ki litinoni gibiterogi woko bot jo
Kaldaya, ki bene pe ibibwot ki i ciŋgi, Kabaka me Babilon bimaki woko macalo
opii, ki gaŋ man bene gibiwaŋo woko ki mac.”
24Jedekia owaco bot Jeremia ni, “Pe iwek ŋat mo oŋe lok ma wawaco, ci pe ibito.
25Ka ce rwodi guwinyo ni aloko kwedi, ka gubino boti guwacci ni, ‘Tit botwa gin
ma in iwaco bot kabaka ki gin ma kabaka owaco boti, pe imuŋ lok mo botwa pien
waŋ giwa pe wabineki,’
26ibiwaco botgi ni, ‘Akok bot kabaka ki mwolo kun abako doga bote ni pe myero
odwoka cen i ot pa Yonacan me to kunnu.’ “
Acoli Baibul
© 1985, Bible Society of Uganda.
1258
27Ci rwodi ducu gua gubino bot Jeremia gupenye ci en bene odok iye botgi kit
macalo kabaka opwonye kwede. Mumiyo guweko lok kwede woko, pien lok ma
gubedo ka lokone-ni ŋat mo muwinyo pe.
28 Gigwoko Jeremia i dyekal pa lukur-piny nio waŋ ma Jerucalem gimayo woko.
Jeremia 39
Jerucalem opoto i ciŋ jo Babilon
(2 Luker 24.20–25.21; 2 Tek 36.17-21; Jer 52.3-30)
1I mwaka me aboŋwen me loc pa Jedekia kabaka me Juda, i dwe me apar en aye
Nebukadnejar kabaka me Babilon obino kwede ki monnye ducu i kom Jerucalem,
ci orumo gaŋ woko.
2Gaŋ girumo kit meno nio wa i mwaka me apar wiye acel me loc pa kabaka
Jedekia. I dwe me aŋwen, ninone aboŋwen, en aye gumuko kwede cel gag woko.
3I kare ma doŋ gimayo Jerucalem woko, ci rwodi ducu pa kabaka me Babilon
gubino gubedo i dog gaŋ ma i dyere ma tye i gaŋ kai: gin aye Nergal-carejer,
Camgar-nebo, Carcekim Larabcaric, Nergal-carejer ma Larabmag, ki ludito
mukene ducu pa kabaka me Babilon.
4I kare ma Jedekia kabaka me Juda kacel ki askari ducu gunenogi, ci guweko gaŋ
guriŋo woko i dyewor, kun giwok ki i dog gaŋ ma i kin cel aryo me gaŋ ma onoŋo
guwok i poto pa kabaka; ci gucito gulubo yo ma dok tun Araba.
5Ento mony pa jo Kaldaya guryemo korgi, ci gumako Jedekia wa i bar me Jeriko;
doŋ i kare ma gumake woko gukele bot Nebukadnejar kabaka me Babilon i Ribla,
ma i lobo Kamat; ci oŋolle iye kop.
6Kabaka me Babilon oneko awobe pa Jedekia woko i Ribla ki i nyime ma waŋe
neno, dok kabaka me Babilon oneko ludito me awora me Juda-gu woko ducu.
7Ci okolo waŋ Jedekia giloyo woko, ka gitweye ki nyor, gitere kwede wa i Babilon.
8Jo Kaldaya guwaŋo ot pa kabaka, ki odi pa lwak ducu, ci gumuko kicika cel ma
orumo Jerucalem woko.
9Ki jo ma yam gudoŋ i gaŋ, ki jo ma yam gukobo gigi kengi bot kabaka me
Babilon, kacel ki lwak ma gudoŋŋe ducu, Nebujaradan ma ladit pa lugwok kabaka
oterogi woko i opii i Babilon.
10Ento Nebujaradan ladit pa lugwok kabaka yam oweko lu can mogo ma limgi pe
gudoŋ i lobo, ci omiyogi poto olok ki potti mukene bene i kare meno.
11Nebukadnejar kabaka me Babilon omiyo cik mukemo Jeremia kun wok ki bot
Nebujaradan, ladit pa lugwok kabaka kun wacci,
12“Tere, gwoke maber, pe itim gin mo marac i kome, ento ti kwede i yo ducu kit
macalo en titti.”
Acoli Baibul
© 1985, Bible Society of Uganda.
1259
13Ci Nebujaradan ladit pa, lugwok kabaka, Nebucajban Larabcaric, Nergal-carejer
ma Larabmag, ki ludito madoŋo ducu pa kabaka me Babilon
14gucwalo dano okelo Jeremia ki i dyekal pa lukur-piny, Ci gumiye bot Gedalia
wod pa Akikam, ma wod pa Capan, wek otere paco. Ci omiyo en obedo i kin dano.
Gen pi Ebed-melek
15Rwot oloko ki Jeremia i kare ma onoŋo gitweye woko i dyekal pa lukurpiny.
Owaco bot Jeremia
16me tito bot Ebed-melek Laetiopia ni Rwot me mony, Lubaŋa pa Icrael, owacci,
“Nen, abicobo lokka kun aketo can i kom gaŋ man, pe abitimo gin mo maber, lok
man bicobbe i nyimi in kikomi i nino meno.
17Ento an Rwot abilari, pe gibimiyi i ciŋ jo meno ma it ye ka lworogi-ni.
18Pien adada an abilari, mumiyo pe gibineki woko ki pala lucwan, ento ibibedo
kwo, ci kwoni bibedo boti macalo mot me lweny, pien iketo genni ducu i koma,
man Rwot ma owaco.”
Jeremia 40
Jeremia ki jo mudoŋ gubedo bot Gedalia
1Rwot oloko ki Jeremia i kare ma doŋ Nebujaradan, ladit pa lugwok kabaka
ogonye woko ki i Rama. Onoŋo yam gitweyo Jeremia woko ki nyor kacel ki jo
mapol ma gimakogi ki i Jerucalem ki Juda, ma giterogi woko i opii i Babilon.
2Ladit pa lugwok kabaka okwanyo Jeremia ci owacce ni, “Rwot Lubaŋani doŋ
otyeko tito pi kit can ma bipoto i kabedo man;
3Rwot doŋ otimo gin ma nene en owaco ni ebitimo-ni. Man ducu otimme pien
lutuwu gutimo bal i kom Rwot dok bene pe guwinyo lokke.
4Kombeddi doŋ abegonyo nyor woko ki i ciŋi ci aweko icito laboŋo ayela mo. Ka
ce imito wot kacel kweda me cito i Babilon, ci itwero, an abigwoki. Ka ce pe imito
cito itwero bene bedo giri. Nen lobo-ni ducu tye en, yer ka mo ma itamo ni ber
nyo oporre me cito iye.”
5Ento Jeremia pe ocito, mumiyo Nebujaradan owacce ni, “Dok cen bot Gedalia
wod pa Akikam, ma wod pa Capan, ma nene kabaka okete me bedo laloc me gaŋi
me Juda ducu. Itwero bedo kacel kwede i kin lwak, nyo itwero giri cito ka ma
itamo ni ber me cito iye.” Ci ladit pa lugwok kabaka omiye cam ki mot mogo ka
doŋ oweko en ocito gire.
6Jeremia ocito bot Gedalia wod pa Akikam i Mijpa, ci obedo kacel kwede i kin
lwak ma onoŋo gudoŋ i lobo meno.
Gipiro lok me neko Gedalia
Acoli Baibul
© 1985, Bible Society of Uganda.
1260
7 Ludito mogo ki askari pa Lujudaya onoŋo pud gibedo i tim. Guwinyo ni kabaka
me Babilon otyeko keto Gedalia wod pa Akikam me bedo laloc me lobo, dok
oketo en me loyo jo ducu mudoŋ, co, mon kacel ki litino, ma yam pe giterogi i opii
i Babilon, ma gin aye doŋ jo ma lucan adada i lobo meno.
8Ci Icmael wod pa Netania, Yokanan wod pa Karea, Ceraya wod pa Tanumet,
likwayo pa Epai ma jo Netopa, ki Jejania ma Lamaaka gucito kacel ki lwak megi
bot Gedalia i Mijpa.
9Gedalia wod pa Akikam, ma wod pa Capan, okwoŋŋe botgi kacel ki lwakgi ducu
kun wacci, “Pe myero wubed ki lworo me tic bot jo Kaldaya. Wubed kunnu ci
wuti bot kabaka me Babilon, ci wubibedo maber ki kuc.
10An gira abibedo i Mijpa kun abedo macalo lawaŋwu ka jo Kaldaya gubino kany.
Ento wun wutwero kano koŋo vino, nyig yat ki moo jeituni, ci wubed kwede i
gaŋi ma doŋ wumayogi-ni.”
11Kit meno bene, Lujudaya ducu ma onoŋo yam gitye i lobo Moab, Ammon, Edom
ki lobo mukene ducu ma yam giryemogi gucito iye, guwinyo ni kabaka me
Babilon oweko jo mukene odoŋ i Juda, dok bene en oketo Gedalia wod pa
Akikam, ma wod pa Capan me bedo laloc ma loyogi.
12Ci Lujudaya ducu guweko lobo ka ma yam giryemogi gucito iye ni, gucako
dwogo cen i Juda. Gubino bot Gedalia i Mijpa, ci gucoko koŋo yino madit ki nyig
yadi me oro madwoŋ adada.
13I ŋe meno, Yokanan ki ludito ducu ma giloyo askari ma onoŋo gitye i tim gubino
bot Gedalia i Mijpa,
14ci guwacce ni, “Tika iŋeyo ni Baalic kabaka pa jo Ammon otyeko cwalo Icmael
wod pa Netania me neki woko?” Ento Gedalia wod pa Akikam pe oye lokgi.
15Ka doŋ Yokanan oloko ki Gedalia i muŋ i Mijpa, kun wacce ni, “Wek acit acinek
Icmael wod pa Netania woko, pien ŋat mo pe biŋeyo lok man. Piŋo en mito neki
woko, kun miyo Lujudaya ducu ma gurumi woko gibiket woko, dok bene miyo jo
ma yam gudoŋ i Juda gito woko?”
16Ento Gedalia wod pa Akikam owaco ki Yokanan wod pa Karea ni, “Pe ibitimo
gin ma kit meno, pien it ye ka loko lok goba keken i kom Icmael.”
Jeremia 41
Gineko Gedalia woko
(2 Luker 25.22-25)
1 I dwe me abiro, Icmael el wod pa Netania ma wod pa Elicama, ma ginywale i ot
ker, ma en ŋat acel i kin ludito pa kabaka, obino ki jo apar bot Gedalia wod pa
Akikam i Mijpa. I kare ma gitye i Mijpa ka camo cam kacel,
Acoli Baibul
© 1985, Bible Society of Uganda.
1261
2cutcut Icmael ki jo apar ma guwoto kwede-ni gua gutoŋo Gedalia wod pa
Akikam, ma wod pa Capan woko ki pala lucwan ci guneke woko. En aye onoŋo
ŋat ma kabaka me Babilon oketo me bedo laloc me lobo-ni.
3Icmael bene oneko Lujudaya ducu ma onoŋo gitye kacel ki Gedalia i Mijpa: kadi
wa askari pa jo Kaldaya ma ginoŋogi kunnu.
4Orwone, ma pud peya ŋat mo oŋeyo pi aeko Gedalia,
5jo pyeraboro gua ki i Cekem ki Cilo ka Camaria gubino. Gubino ma gulyelo tikgi
woko, guruko bene boŋŋi muyecoyec, komgi bene guŋolo woko. Gubedo ka kela
gityer me moko kwoŋ ki odok eceta me atyera i ot pa Rwot.
6Icmael wod pa Netania oa ki i Mijpa obino ka rwatte kwedgi, kun woto ki koko. I
kare ma en rwatte kwedgi owaco botgi ni, “Wubin wudony bot Gedalia wod pa
Akikam.”
7I kare ma doŋ gubino gudonyo i gaŋ, ci Icmael wod pa Netania ki jo ma onoŋo
gitye kacel kwede gunekogi woko, ci gutiŋo komgi gubolo woko i waŋ it.
8Ento onoŋo tye jo apar i kingi ma guwaco bot Icmael ni, “Pe inekwa, watye ki
naŋo, kal, moo jeituni, ki moo kic ma gikano i poto.” Ci ojukke kene pe onekogi ki
luremgi ducu.
9Waŋ it ma onoŋo Icmael obolo iye kom dano ma en onekogi-ni onoŋo dit dok lac
mada. En aye waŋ it ma kabaka Aca yam okwinyo me gwoko kwo pa dano ki i
kom kabaka Baaca me Icrael. Icmael opoŋo waŋ it meno woko ki kom jo ma en
onekogi-ni.
10Ci Icmael omako anyira pa kabaka ki jo ducu ma yam gudoŋ i Mijpa gudoko
opiine, ginjo ma Nebujaradan, ladit pa lugwok kabaka, yam omiyogi I ciŋ Gedalia
wod pa Akikam. Icmael wod pa Netania oterogi woko i opii kun giwoto gicito me
ŋolo kulu pi kato loka bot jo Ammon.
11Yokanan kacel ki ludito monnye ducu guwinyo pi lok me nek ma Icmael otimo-
ni.
12Ci gucoko jo ma megi, gucito ka lweny i kom Icmael wod pa Netania. Gubino ka
lweny i kome i joro madit ma tye i Gibeon.
13I kare ma opii pa Icmael guneno Yokanan kacel ki ludito monnye, cwinygi
obedo yom.
14Kit meno jo ducu ma yam Icmael omakogi macalo opii ki i Mijpa, gulokke
gudwogo cen, ci gucito bot Yokanan wod pa Karea.
15Ento Icmael wod pa Netania olwi woko ki jo aboro, ci gucito bot jo Ammon.
16Lacen Yokanan wod pa Karea ki ludito monnye kacel kwede gukwanyo dano
ma yam gudoŋ, ma Icmael wod pa Netania omakogi ki i Mijpa oterogi woko i opii
Acoli Baibul
© 1985, Bible Society of Uganda.
1262
i ŋe neko Gedalia wod pa Akikam, askari, mon, litino, ki jo ma gikologi, ma
Yokanan odwokogi cen ki i Gibeon.
17Ci gucito gubedo i Gerut Kimam ma cok ki Beterekem. Onoŋo doŋ gitye ki tam
me cito wa i Ejipt
18pien onoŋo gilworo jo Kaldaya. Gin gubedo ki lworo pien Icmael onoŋo oneko
Gedalia, wod pa Akikam, ma kabaka me Babilon onoŋo oketo me bedo laloc me
lobo.
Jeremia 42
Lok pa Jeremia bot Yokanan
1Ludito wi mony ducu, kacel ki Yokanan wod pa Karea ki Ajaria wod pa Kocaya,
gubino ki lwak dano ma kitgi patpat, jo matino ki jo madito ducu, gubino cok,
2ci guwaco bot lanebi Jeremia ni, “Tim gin ma waŋ wabako dogwa boti pire! Leg
Rwot Lubaŋawa piwa. Leg pi waŋ ducu ma wadon lam onoŋo wadwoŋ, ento kit
macalo ineno, kombeddi doŋ wadon jo manok keken.
3Legi, wek Rwot Lubaŋawa onyut botwa yo ma myero walubi ki gin ma myero
watim.”
4Lanebi Jeremia odok iye botgi owacci, “Doŋ awinyo lokwu; pi meno abilego
Rwot Lubaŋawa piwu kit macalo onoŋo wupenya, kit gin ducu ma Rwot bidok iye
ki wun an abitito botwu. Pe abikano kit gin mo wacel ma pe atito botwu.”
5Ci guwaco bot Jeremia ni, “Rwot myero obed caden me ada dok ŋat ma genne i
komwa me timowa rac ka ce pe wabilubo lok ducu ma Rwot Lubaŋani bicwali
kwede botwa.
6Kadi bed gin maber nyo marac, waŋ wabilubo lok pa Rwot Lubaŋawa ma
wacwali bote-ni. Ka walubo lokke ci wabibedo giwa maber.”
Rwot ogamo lega pa Jeremia
7Lacen i ŋe nino apar Rwot oloko ki Jeremia.
8Ci Jeremia olwon o Yokanan wod pa Karea, ki ludito wi mony ducu ma onoŋo
gitye kacel kwede, ki lwak dano ducu, jo matino ki madito.
9Ka doŋ owaco botgi ni, “Rwot, Lubaŋa pa Icrael, ma wucwala hote ki lega me
bako dogwu-ni owacci,
10‘Ka ce wumito bedo i lobo man abigerowu wucuŋ matek macalo ot, pe
abiretowu woko piny; abipitowu pe abiputowu woko. Doŋ aŋut pi can ma onoŋo
aketo i komwu ca.
11Pe doŋ wubed ki lworo i kom kabaka me Babilon. Pe wulwore, pien atye
kwedwu; abilarowu dok abikwanyowu woko ki i ciŋe.
Acoli Baibul
© 1985, Bible Society of Uganda.
1263
12Kica bimaka i komwu ci amiyo en bene kica make i komwu ci miyo wubedo i
lobowu kikome.’
13Ento wun jo ma wudoŋ i Juda pe myero wukwer winyo lok pa Rwot Lubaŋawu
kun wukwero bene bedo i lobo man woko.
14Pe myero wuwacci, ‘Pe, waŋ giwa wabicito wabedo i Ejipt, ka ma pe wabineno
iye lweny mo doki ki waŋwa, dok bene pe wabiwinyo koko tum ma gikuto pi
lweny, ki kec bene pe binekowa.’
15Wuwiny lok pa Rwot, wun jo ma wudoŋ i Juda. Rwot me mony, Lubaŋa pa
Icrael, owaco kuman ni, ‘Ka ce doŋ wumoko tamwu me cito me bedo i Ejipt,
16ci lweny ma wulworoni binoŋowu kunnu i lobo Ejipt; ki kec bene ma wulworo-
ni bilubowu kunnu, ci wubito woko i lobo Ejipt.
17Jo ducu ma doŋ gumoko tamgi me cito me bedo i Ejipt gibito, nyo i lweny, nyo
kec aye ma binekogi, kono two gemo gire. Pe tye ŋat mo i kingi ma bidoŋ bedo
kwo, ŋat mo bene pe ma bibwot ki i can ma abikelo aketo i komgi-ni.’
18“Rwot me mony, Lubaŋa pa Icrael, owaco kuman ni, Kit macalo yam atoyo
kinigana ki akemona i kom jo ma gibedo i Jerucalem, kit meno bene abionyo
akemona woko i komwu ka ce wucito i Ejipt. Wubidoko lok lacen dano, gin ma
kelo lworo madwoŋ, ki gin ma dano gibedo ka loko lok aŋec i komgi. Pe dok
wubineno kabedo man matwal.
19Rwot doŋ owaco botwu wun jo ma wudoŋ i Juda ni, ‘Pe wuciti i Ejipt.’ Myero
wuŋe atikatika ni an doŋ atyeko cikowu i kare man
20ni wun doŋ wuŋak woko ma doŋ wumito ada ni kwowu orweny woko. Wun
wucwala ni acit bot Rwot Lubaŋawa kun wuwacca ni, ‘Leg Rwot Lubaŋa piwa! Tit
botwa bene gin ducu ma en owaco ni wati, ci waŋ bene wabitiyo.’
21Nen, kombeddi dog atito botwu, ento wun wukwero lubo gin ducu ma Rwot
Lubaŋawa oora ni atit botwu.
22Pi meno kombeddi myero wuŋe atikatika ni wubito i lweny, kec binekowu, ki
two gemo bene binekowu i kabedo ma wumito twatwal me cito iye-ni.”
Jeremia 44
Jeremia otito lok pa Rwot bot Lujudaya ma gitye i Ejipt
1Rwot oloko ki Jeremia lok ma kemo Lujudaya ducu ma gibedo i Ejipt, i gaŋi me
Migdol, Tapanec, ki Mempic, ki i lobo Patroc.
2Rwot me mony, Lubaŋa pa Icrael, owaco kuman ni, “Wun kikomwu doŋ wutyeko
neno kit can ducu ma aketo i kom Jerucalem ki i kom gaŋi ducu ma i Juda. Kadi
wa kombeddi gitye macalo wi obur, ŋat mo pe ma bedo i igi.
Acoli Baibul
© 1985, Bible Society of Uganda.
1264
3Atimo man pien onoŋo dano gutimo gin maraco dok bene guŋeto cwinya omiyo
kiniga omaka. Gubedo ka waŋo odok eceta bot lwak lubaŋa mogo ma gin kikomgi
pe giŋeyo, wun bene pe wuŋeyo kadi ki kwarowu bene yam pe guworo lwak
lubaŋa macalo meno.
4Abedo ka cwalo luticca lunebi botwu teretere, kun gitito botwu ni pe myero
wutim gin marac me kwer ma iya dagi-ni.
5Ento wun pe wuwinyo dok pe wuketo cwinywu i lokka. Pe bene wumedo ki
weko timo gin marac wacel, kadi waŋo odok eceta bot lwak lubaŋa-gu.
6Pi meno omiyo aonyo kinigana ki akemona mager woko i kom gaŋi me Juda ki
yo me Jerucalem ci awaŋogi woko ki mac. Gudoko obur kit macalo tye kwede wa
onyoo-ni.
7“Pi meno an Rwot me mony, Lubaŋa pa Icrael, kombeddi apenyowu gin aŋo
mumiyo wutimo gin marac madit macalo man i komwu kekenwu. Wun wumito
kelo can i kom co ki mon, i kom litino ki litino lukere, wek ŋat mo obed pe ma
bidoŋ ki i kin lutuwu i lobo Juda?
8Piŋo wuŋeto cwinya miyo kiniga maka ki cal jogiwu ma wutiyo atiya ki ciŋwu, ki
dok pi waŋo odok eceta bot lwak lubaŋa mukene-gu i lobo Ejipt, ka ma doŋ
wubino me bedo iye? Wutimo man ni wek wuto woko, wek rok ducu ma i wi lobo
gulok lok aŋec i komwu, dok bene guti ki nyiŋwu macalo gin me ceno dano?
9Wiwu mono doŋ owil woko i kom gin maraco ma gitimo i gaŋi me Juda ki I yo
me Jerucalem, ma kwarowu gutimo, dok luker me Juda kacel ki mongi, ki wun
bene kacel ki monwu wutimo?
10Ento kadi wa onyoo pe wumedo ki mwolle kenwu pe wubedo ka lwora, dok
bene pe wubedo ka lubo cikka ki gin ma an aciko ma amiyo botwu ki bot
kwarowu.
11“Pi meno an Rwot Lubaŋa me mony, Lubaŋa pa Icrael, abiketo can i komwu,
abineko jo Juda woko ducu.
12Doŋ pi jo Juda ma onoŋo gumoko tamgi me cito me bedo i Ejipt, gin ducu
gibinekogi woko, Gin ducu cakke i kom jo matino o kwede i kom jo madito, gibito
i lobo Ejipt, i lweny nyo kec ma binekogi. Gibidoko lok lacen dano, dok gin ma
kelo lworo madwoŋ bot dano; dano gibibedo ka loko lok aŋec i komgi kun gitiyo
ki nyiŋgi macalo gin me ceno dano.
13Abiketo can i kom jo ma gibedo i Ejipt, kit macalo aketo can i kom Jerucalem, ki
lweny, kec ki two gemo.
14Pe tye ŋat mo ki i kom jo Juda ma gudoŋ ma gubino ka bedo i Ejipt ma bibwot
dok bedo kwo. Dano mo acel i kingi pe bidok cen i Juda, ka ma gitye ka tamo ni
myero gidok cen gicibed iye-ni. Ŋat mo ma bidok cen pe, kono luriŋ ayeta mogo
manok keken aye gibidok kunnu.”
Acoli Baibul
© 1985, Bible Society of Uganda.
1265
15Lacen jo ducu ma guŋeyo ni mongi gutyero odok eceta bot lwak lubaŋa
mukene, ki mon ma gucuŋ ka winyo lokke, cokke madit, jo ducu ma gubedo i
Patroc i lobo Ejipt, gudok iye ki Jeremia ni,
16“Wadag winyo lok ma imito tito botwa i nyiŋ Rwot.
17Ento waŋ wabitiyo gin ducu ma doŋ watyeko kwoŋo kwoŋ pire, wabiwaŋo
odok eceta bot daker me polo kun waonyo gityer amata-gu bene bote, kit macalo
yam watimo, waŋ ki kwarowa, lukerwa ki rwodiwa, i gaŋi me Juda ki i yo ma tye i
Jerucalem. I kare meno onoŋo watye ki cam madwoŋ, onoŋo walony, dok bene pe
onoŋo waneno kit can mo.
18Ento i kare ma doŋ waweko waŋo odok eceta bot daker me polo ki onyo gityer
amata-gu bote jami ducu doŋ ocako remowa woko, gicako nekowa woko i lweny,
ki kec bene onekowa otyekowa woko.”
19Mon gumedde ki lokgi kun giwaco ni, “I kare ma watedo mugati ma porre ki cal
pa daker me polo, kun wawaŋo bote odok eceta, dok waonyo bote gityer me
amata, cogwa onoŋo guye dok guneno gin ma wabedo ka tiyone.”
20Ci Jeremia owaco bot lwak ducu, mon kacel ki co ma gudokke iye kit man ni,
21“Odok eceta ma wubedo ka waŋone i gaŋi me Juda ki i yo me Jerucalem, wun ki
kwarowu, lukerwu ki rwodiwu, kacel ki jo me lobo meno, wutamo ni Rwot doŋ
wiye owil woko i kom gin ma wutimo? Wutamo ni Rwot pe ŋeyo?
22I kare-ni lobowu doŋ odoko obur laboŋo dano mo ma bedo iye. Odoko gin ma
kelo lworo madwoŋ bot dano, ma dano gitiyo ki nyiŋe macalo gin me ceno dano,
pien Rwot doŋ onoŋo pe twero ciro gin maraco ki gin me kwer ma wubedo ka
timone.
23Can man opoto i komwu kit macalo tye wa onyoo-ni, pien wubedo ka waŋo
odok eceta dok wutimo bal i kom Rwot. Pe wubedo ka lubo cikke ki gin ma en
ociko kadi wa lok me cadenne.”
24Jeremia otito ki lwak ducu, makatone bot mon, gin ma Rwot me mony, Lubaŋa
pa Icrael, onoŋo owaco bot jo Juda ma gibedo i lobo Ejipt ni,
25“Wun kacel ki monwu wucikke acika bot daker me polo. Wucikke ni wubiwaŋo
odok eceta bote, kun bene wuonyo gityer amata-gu bote, ci wun giwu wugwoko
kwoŋ ma wukwoŋo, wucobo bene kakare. Pi meno wumok kwoŋwu wuti bene
wucobi!
26Ento wuwiny lok me cikke ma an Rwot doŋ atyeko ketone kun akwoŋŋe ki
nyiŋa madit bot jo Juda ducu ma gibedo i lobo Ejipt ni, Pe dok amiyo ŋat mo
kwoŋo kwoŋ ki nyiŋa kun wacci, ‘Macalo Rwot Lubaŋa tye kwe-ni.’
27Nen, abene-to ni gunen can, pe gubed maber wacel; jo Juda ducu ma gitye i lobo
Ejipt gibinekogi woko i lweny, kec binekogi, nio waŋ ma guto gutum woko liweŋ.
Acoli Baibul
© 1985, Bible Society of Uganda.
1266
28Ento jo manok ki i kinwu gibibwot ki i lak to, en aye gibia ki i lobo Ejipt gidok i
lobo Juda. Ci jo Juda ducu ma gudoŋ ki i kom jo ma yam gubino i Ejipt gibiŋeyo
lok pa aŋa ma obedo me ada, mera nyo megi.
29An Rwot abinyuto botwu lanyut man ma nyuto ni abiketo can i komwu i
kabedo man, wek wuŋe ni lok ma aloko me keto can i komwu bibedo ada.
30Abimiyo Parao Kopra kabaka me Ejipt woko i ciŋ lukworre ma gimito neke, kit
macalo amiyo Jedekia kabaka me Juda woko i ciŋ Nebukadnejar kabaka me
Babilon, ma onoŋo obedo lakworre ma omito neke woko.”
Jeremia 46
Man lok pa Rwot ma okemo Ejipt
1Rwot oloko ki lanebi Jeremia lok ma okemo lurok.
2 Man aye lok ma en owaco ma okemo Ejipt, Rwot oloko i kom mony pa Parao
Neko, kabaka me Ejipt, ma yam Nebukadnejar kabaka me Babilon oloyo i lweny i
Karkemic ma cok ki kulu Euprate i mwaka me aŋwen me loc pa Yekoyakim wod
pa Yocia kabaka me Juda, kun wacci,
3“Ludito me Ejipt gidaŋŋe ni, ‘Wuruk nyonyo me geŋo korwu dok wuyubbe ki
kwotwu bene, ci wucit i lweny!
4Wutwe kom me bedo i ne aguragura; wubed i wigi, wun wegi aguragura! Wucuŋ
i tyeŋ ci wuruk otaŋ nyonyo! Wupak Leb toŋwu obed mabit! Wuruk koti
nyonyowu i komwu!’ ”
5Rwot openyo ni, “Aneno gin aŋo? Gitye ka lokke gidok woko cen ki lworo
madwoŋ, kun cwinygi oballe woko. Twoni lwenygi ducu giketo ret i komgi, ci
guriŋo woko oyotoyot; ma pe guneno ŋegi, pien lworo onoŋo oketo komgi woko!”
Man Rwot ma owaco.
6Jo ma gidwir i ŋwec pe gitwero bwot; ki lulweny matego bene pe gitwero bwot.
Yo tuŋ acam i ŋet kulu Euprate giyokke atata ci gipoto woko.
7“Man aŋa ma tye ka tiŋŋe malo calo pii me kulu Nail-li, macalo pii ma opoŋ woko
libyeny wa i dog geŋ ma mol amola?
8Ejipt aye tye ka tiŋŋe macalo pii me kulu Nail, calo kulu ma piine opoŋ woko
libyeny wa i dog geŋ. Ejipt wacci, ‘Abitiŋŋe aumo lobo woko, abijwero gaŋi kun
aneko jo ducu ma bedo iye woko.’
9Cok aguragura gucak wot, ki gadigadi bene gucak lorre! Cwallulweny gucit gukat
anyim: jo Etiopia ki Put ma gumako kwot, wegi atum ma ludiro i mako atum ma
gua ki i Lud.
10“Man aye nino pa Rwot Lubaŋa me mony; tin doŋ en biculo kwor, tin doŋ en
biketo can i kom lukworre. Binekogi woko ki pala lucwan nio waŋ ma otyekogi
woko liweŋ, ma noŋo leb palane doŋ opune woko ki remo keken; tin en aye Rwot
Acoli Baibul
© 1985, Bible Society of Uganda.
1267
Lubaŋa me mony tyero lukworre macalo gitum i lobo ma tye yo tuŋ acam, i ŋet
kulu Euprate.
11Wun jo Ejipt, wucit i Gilead, ci wuyeny yat me caŋo two! Yatwu-gu ducu nen gin
ma konnye pe; gin mo ma caŋowu pe.
12Lurok doŋ guwinyo pi kit lewic ma wutye kwede; jo ducu doŋ guwinyo kokowu
oromo i lobo woko;
pien lalweny acel acel doŋ tye ka yokke ki lawote, ci gin ducu gipoto woko i ŋom.”
Bino pa Nebukadnejar
13 Rwot oloko ki lanebi Jeremia i kare ma Nebukadnejar kabaka me Babilon
obino ka lweny i kom Ejipt, kun wuwacci,
14“Tuc lok man i gaŋi me Ejipt, kun itito i Migdol, Mempic, ki Tapanec ni, ‘Wucuŋ
matek, doŋ wuyubbe me lweny; gin ducu ma wutye kwede gibibalo woko i
lweny!’
15Piŋo Apic doŋ owekowu woko? Cal twon ma wutiyo-ni kono pe ocuŋ piŋo? Pien
Rwot ojwere woko lirwat piny.
16Lwakwu guyokke ci gupoto, kun dano acel acel waco bot lawote ni, ‘Wot
oyotoyot! Wek wadok cen bot lutuwa, wek wabwot woko ki i lak pala pa
lukworwa!’
17“Lwoŋ Parao, kabaka me Ejipt, ki nyiŋ manyen ni, ‘Ŋat ma wo twatwal omiyo
karene okato.’
18An a Rwot me mony, an aye kabaka. An Lubaŋa makwo. Calo got Tabor ma wiye
bor kato wi godi ducu, ki got Karmel ma ocuŋ mabor dog nam, tek pa ŋat ma bino
ka lweny komwu tye kit meno.
19Wuyubbe kun wutweyo yecwu woko me cito i opii, wun jo Ejipt. Pien Mempic
doŋ bidoŋ noŋo, bidoŋ wi obur, ma dano mo pe bedo iye.
20Ejipt nen calo laroya dyaŋ maber mucwe, ento lwaŋo ma gikayo dyaŋi ma gua
yo tuŋ acam gitye ka lweny i kome.
21Kadi askarine-gu ma gipaŋogi apaŋa ki lim calo roya mucwe kun gimoo adada
gudoko goro ma tekogipe. Gin gulokke guriŋo woko kacel, pe gucuŋ, pien nino me
keto can i komgi onoŋo doŋ oromo, en bene aye nino me togi.
22Ejipt tye ka riŋo woko kun kok calo twol, pien lukworre gitye ka bino ki tek, ma
gibino ka lweny i kome ki latoŋgu calo jo ma tye ka toŋo yadi.
23Gibitoŋo yadi me buŋane-gu woko, kadi bed onoŋo buŋane pe giromo kato ki
iye, pien jone gidwoŋ mada ma pe gitwero kwano welgi, askarigi pol ma welgi
kato wel bonyo woko.
24Wun jo Ejipt, lewic bimakowu, gibimiyowu woko i ciŋ jo ma gua ki i lobo ma tye
yo tuŋ acam.” Man Rwot ma owaco.
Acoli Baibul
© 1985, Bible Society of Uganda.
1268
25Rwot me mony, Lubaŋa pa Icrael, owacci, “Abeketo can i kom Amon, ma en
lubaŋa me Tebec, kacel ki Ejipt ki lwak lubaŋane ki lukerre ducu. Abeketo can i
kom Parao kacel ki jo ducu ma gigeno eno.
26Abimiyogi i cin jo ma mito nekogi, abimiyogi i ciŋ Nebukadnejar kabaka me
Babilon ki luditone, Ento lacen dano dok gibibedo i Ejipt aye, kit macalo yam
gubedo i kare ma okato con. An a Rwot me mony doŋ aloko.”
Rwot bilaro jone
27 “Pe wulwor, wun likwayo pa laticca Yackobo; wun jo Icrael, cwinywu pe myero
oballe woko. Abilarowu ki i lobo ca ma tye ka mabor-ri, abilaro likwayowu bene
ki i lobo ma yam giterogi iye i opii. Likwayo pa Yakobo gibidwogo cen ci gibedo
mot ki kuc; ŋat mo pe bimiyo gibedo ki lworo.
28Pe wulwor, wun likwayo pa laticca Yakobo, man Rwot ma owaco, pien atye
kwedwu. Abijwero jo me rok ducu atyekogi woko, ki ka ma yam aryemowu
wuket iye, ento wun pe abityekowu woko liweŋ. Pe abiwekowu ma pe aketo can i
komwu; abipwodowu maberber pe ki kiniga twatwal. Man Rwot ma owaco.”
Jeremia 47
Lok pa Rwot ma okemo jo Piliciti
1 Ma pud peya Parao olwenyo i kom Gaja, Rwot oloko ki lanebi Jeremia lok ma
okemo jo Piliciti.
2Rwot owaco kuman ni, “Nen, pii otiŋŋe yo tuŋ acam, bimol calo kulu ma opoŋ
woko libyeny ma piine mol calo lalele. Bimwonyo lobo woko calo pii aluka ki gin
ducu ma tye iye, gaŋ kacel ki jo ma bedo i igi. Dano gibidaŋŋe matek, ki jo ducu
ma gibedo i lobo gibikok.
3Gibiwinyo ojwe tyen aguragura, ki mor pa gadigadi lweny, ki koko pa lawala me
gadigadi. Wego pe doŋ gibilokke me neno litinogi; ciŋgi bene noŋo doŋ okwe
woko.
4Pien kare doŋ oo me tyeko jo Piliciti woko, me juko ki i Turo ki Cidon kit kony
ducu ma onoŋo pud odoŋ. An Rwot kikoma aye ma abityeko Lupiliciti, jo ducu ma
gua gubino ki i dog nam me Kaptor.
5Cwercwiny madit doŋ obino bot io Gaja, ki jo Acikelon guto gutum woko. Wun jo
Anak mudoŋ wubikumo pi kare ma rom mene?
6Wun wudaŋŋe ni, ‘Pala lucwan pa Rwot! Ibibedo ka jwerogi woko pi kare ma
rom mene? Rwakke kekeni i akurani, wek iywe, ibed mot!’
7Biywe niŋniŋ, ma kun an Rwot doŋ atyeko miyo tic woko bo te me atiya-ni?
Atyeko cikone pi lweny i kom Acikelon ki i kom jo ma gibedo i lobo ma tye i dog
nam.”
Jeremia 48
Acoli Baibul
© 1985, Bible Society of Uganda.
1269
Lok kom Moab
1 Man aye lok ma Rwot me mony, Lubaŋa pa Icrael, owaco i kom Moab ni, “Can i
wi jo Nebo, pien gaŋgi doŋ gijwero woko odoŋ nono! Kiriataim doŋ gimako woko,
cel gogone matego-gu ducu doŋ gimukogi woko piny, ki jone giketo lewic i wigi
matek;
2deyo pa Moab doŋ orwenyo woko matwal. Lumerok tye ka piro lok me timo gin
marac i kom Moab i Kecbon, ni, ‘Wek watyeku rok me Moab woko.’ In gaŋ
Madmen bene ibiliŋ woko liwic; dul mony biwoto kun cito ka lweny i komi.
3“Jo Koronaim tye ka daŋŋe ni, ‘Tim bwami! To-piny doŋ obino woko!’
4Doŋ gijwero Moab woko; koko tye ka winnye ka mabor wa i Joar.
5Guito cere me Lukit, gicito malo kun gikok ki pig waŋgi; ki i yo ma ci to piny
Koronaim gukok pi neno kit macalo lobo doŋ gibalo kwede woko.
6Giwacci, ‘Wuriŋ oyot! Wuriŋ, wular kwowu! Wuriŋ calo kana me tim!’
7Wun jo Moab, yam wugeno cel gogowu ki lonyowu, ento kombeddi doŋ
gibiterowu woko; ki Kemoc ma lubaŋawu-ni gibitero kacel kwedwu i opii, kacel
ki ajwagine ki rwodine ducu.
8Lamuk gaŋ bibino i kom gaŋi ducu, pe tye gaŋ mo ma bibwot; nota kacel ki bar
gibibalowoko, kit macalo Rwot doŋ otyeko lokone.
9Wuket gweŋ me lyel pi Moab, pien doŋ gibijwero woko. Gaŋine ducu gibiweko
doŋ obur, dano mo pe ma bibedo kunnu doki.”
10Gicen dano ma pe tiyo tic pa Rwot ki cwinye ducu! Gicen ŋat ma pe neko dano
ki pala lucwanne!
Gibijwero gaŋi me Moab woko
11Rwot owacci, “Moab yam obedo mot maber, dok bene yam pe gitero jone i opii.
Moab obedo calo koŋo vino ma giweko ni ocek mot, ma pe giyelo, dok pe gionyo
woko ki i opoko ma tye iye-ni i i opoko mukene. Mitte bene pe oballe, bille mere
mamit kit macalo yam tye kwede con.
12“Pi meno, nen, kare tye ka bino, abicwalo dano gionyo Moab woko calo gionyo
kono yino. Gibionyo koŋo vinone woko piny, ci gineko opokone giŋido woko
matitino.
13Man bimiyo lewic mako jo Moab pi Kemoc ma lubaŋagi, kit macalo lewic yam
omako jo Icrael pi Betel, ma en lubaŋa ma onoŋo yam gigeno twatwal-li.
14“Wun jo Moab, piŋo wunwette ka waco ni wun cogi oteka lweny, wun askari ma
cwinywu tek dok wuloyo lweny?
15Gibijwero Moab woko liweŋ ki gaŋine; awobene mabeco ma giyerogi ayera
gibinekogi gityekogi woko. An kabaka, Rwot me mony, aye ma awaco man.
Acoli Baibul
© 1985, Bible Society of Uganda.
1270
16Can ma bino i kom Moab doŋ tye cok, to pinnye doŋ tye ka bino oyotoyot.
17Wukum pi rok meno, wun jo ma wubedo cok ka ŋete, wun ducu ma wuŋeyo
ywekane. Wuwacci, ‘Doŋ gituro twero matek me locce woko do! deyone ki tekke
doŋ pe matwal.’
18“Wun jo ma wubedo i Dibon, wulor woko ki i kabedowu me deyo wubin woko
piny, ci wubed i ŋom i apwa! Pien lamuk Moab doŋ obino i komwu, omuko cel
gogone matego-gu ducu woko oweko odoŋ obur.
19Wun jo ma wubedo i Aroer, wucuŋ i ŋet yo koŋ wukur; wupeny co ki mon ma
gitye ka lwi gicito woko wek gutit botwu gin mutimme.
20Ci gibidok iye botwu ni, ‘Moab doŋ otyeko poto; wukok pire, doŋ gityeko keto
lewic woko i wiye. Tit lok man i ŋet kulu Amon ni Moab doŋ gijwero woko, iye
odoŋ noŋo!’
21“Ŋolo kop doŋ obino i kom lobo ma obedo barbar; obino i kom Kolon, Jakaja,
Mepat.
22Dibon, Nebo, Betdiblataim,
23Kiriataim, Betgamul, Betmeon,
24Keriot, Bojra ki gaŋi ducu me lobo Moab ma tye ka mabor ki ma tye ka macok.
25Moab doŋ giŋinyo adada, tekone bene gityeko woko. Man Rwot ma owaco.
Gibimiyo Moab mwolle woko Licwic
26“Wumi Moab omat mat omer, pien doŋ ojemo woko i koma, an Rwot. Moab
bibedo ka ŋenne i ŋokke kekene, ci dano gibinyere kun gicaye.
27In Moab koŋ ipo kit macalo ibedo ka ŋalo kwede jo Icrael. Itimogi marac calo
onoŋo imakogi kacel ki lukwo. Pien i kare ducu ma iloko pigi noŋo iyeno wii
ayeŋa.
28“Wun jo ma wubedo i Moab myero wuwek gaŋi woko! Wucit wubed i kin got
ma obar. Wubed calo akuri ma gero ode i kor got ma oculle.
29Moab wakke twatwal! Doŋ watyeko winyo kit wakke, nyatte, ki bwola ma dano
gitye kwede i cwinygi kun gitamo pigi kengi.
30An Rwot, aŋeyo ŋalagi. Dok nyattegi bene obedo gin me bwolo, kadi gin ma
gitiyo ducu bene obedo gin me bwolo.
31Pi meno, abikok pi Moab, kun akumo pi jo Moab ducu. Abikumo bene pi jo
Kirkerec.
32Abikok pi jo Cibma makato ma akok pi jo Jajer. In gaŋ me Cibma ibedo calo yat
olok ma jaŋe boco oŋolo nam oo wa loka tuŋcel, ma ocito oo wa i Jajer. Ento nyig
yadiwu me oro ki nyig olokwu doŋ gibalo woko.
Acoli Baibul
© 1985, Bible Society of Uganda.
1271
33Yom, cwiny ki yomic madwoŋ ma yam dano gitye kwede doŋ gikwanyo woko ki
i lobo Moab ma onoŋo ceko cam-mi. Ajuko koŋo vino woko omiyo pe mol ki i bur
ka ma ginyono nyig olok; pe tye ŋat mo ma nyono nyig olok kun daŋŋe pi
yomcwiny.
34“Jo Kecbon ki Eleale gitye ka daŋŋe matek, dwangi winnye ka mabor wa i Jakaj;
jo ma tye i Joar bene winyo dwangi, dok bene winnye ka mabor wa i Koronaim ki
i Eglat-celiciya. Pii me Nimrim bene doŋ otyeko two woko liweŋ.
35Abijuko jo Moab pe dok gibityero gitum ki waŋo odok eceta i waŋ jogi bot
lubaŋagi. An Rwot, doŋ aloko man.
36“Mumiyo atye ka kumo i cwinya pi Moab ki pi jo Kir-kerec calo dano ma tye ka
kuto nyamulere ki wer lyel, pien lonyo ki jami ducu ma yam gulimo doŋ orwenyo
woko matwal.
37Dano acel acel olyelo wiye dok onyaro yer tike woko pi kwero cola. Ciŋgi ducu
giŋolo bedo bur, dok dano acel acel tye oruko boŋo cola i pyere.
38I wi odi ducu ma tye i Moab ki i dye gaŋi ducu iwinyo koko keken, pe gin mo
mukene mapat. Doŋ atyeko neko Moab woko macalo agulu ma ŋat mo pe paro
pire. An Rwot doŋ aloko.
39Kit ma gineko kwede Moab! Kit macalo gikok kwede! Kit macalo Moab oloko
kwede ŋeye ki lewic! Moab doŋ odoko giriayeta, gin ma kelo lworo madwoŋ bot
jo ducu ma gibedo ma gurumo en.”
Moab pe twero bwot
40“An Rwot, doŋ atyeko ciko woko ni tye rok mo ma bituk oyotoyot bino Lyanne
piny i kom Moab calo ocur ma onoŋo oyaro bwome woko.
41Gaŋi kacel ki cel gogo ducu gibimakogi woko. I nino meno cwiny lulweny me
Moab bipoŋ ki lworo calo dako ma tye ka rem ki nywal.
42Gibijwero Moab woko doŋ pe bibedo rok matwal, pien doŋ onoŋo ojemo woko i
koma.
43Gin ma kelo lworo madwoŋ, bur ki owic doŋ tye ka kurowu wun jo Moab. An
Rwot, doŋ aloko.
44Ŋat mo ma bitemo ni eriŋ gin man ma kelo lworo madwoŋŋi bipoto i bur, ki ŋat
ma bia ki i bur katti woko bimoko i owic, pien doŋ atyeko keto kare me keto can i
kom jo Moab. An Rwot, doŋ aloko.
45Luriŋ ayela ma doŋ gigoro gitye ka yenyo ka gwok i gaŋ me Kecbon. Ento
Kecbon, ma en aye gaŋ ma yam kabaka Cikon obedo ka Joe iye, doŋ tye ka waŋ ki
mac. Mac doŋ otyeko waŋo ka Cuŋo pa jo Moab ki wi godi maboco ma yam
lulweny me Moab gimaro-ni.
Acoli Baibul
© 1985, Bible Society of Uganda.
1272
46Can i wiwu, wun jo Moab! Gineko jo ma yam giworo Kemoc woko, dok awobegi
ki anyiragi giterogi woko i opii.
47Ento I kare ma tye anyim, abidwoko gum pa Moab bote kakare. Man lok pa
Rwot kikome.” Kop ma giŋolo i kom Moab ogik kany.
Jeremia 49
Kop ma Rwot oŋolo i kom jo Ammon
1 Man aye lok ma Rwot owaco ma okemo jo Ammon ni, “Jo Icrael gitye kwene? Pe
gitye ki laleyo mo ma, myero ocun i kom lobogi? Piŋo guweko jo ma giworo
Milkom gukwanyo dul ma i kaka pa Gad dok gubedo iye kunnu?
2Pi meno, nen, nino tye ka bino, en kare ma abimiyo jo me Raba winyo dwan me
koko me lweny. Gaŋ pa jo Ammon gibiweko doŋ obur ki gaŋine matino ducu
gibiwaŋogi woko ki mac. Lacen jo Icrael doŋ bimayo lobogi woko ki i ciŋ jo ma
yam gumayo woko ki botgi ca. An Rwot, doŋ aloko.
3Wukoki, wun jo Kecbon! Pien Ai ma gaŋwu doŋ gijwero woko, iye odoŋ nono!
Wukoki, wun anyira Raba! Wuruk boŋo cola ci wubed ka kumo. Wubed ka ŋwec
atata ki i wi cel-gu. Milkom ma lubaŋawu-ni gibitero i opii, kacel ki ajwagine ki
rwodine bene.
4Piŋo wun jo ma pe wugenne-ni wutye ka nyatte pi notawu? Piŋo wugeno
lonyowu kun wuwaco ni ŋat mo pe ma bitwero bi no ka lweny i komwu?
5Nen, abikelo gin ma miyo lworo madwoŋ makowu ki i kabedo ducu. Wun ducu
gibiryemowu woko. Dano acel acel biriŋo laro kwone, ŋat mo bene bibedo pe ma
bicoko luriŋ ayela dwokogi cen kacel. An Rwot me mony, doŋ aloko.
6“Ento lacen abidwoko gum pa jo Ammon botgi doki. An Rwot, doŋ aloko.”
Kop ma Rwot oŋolo i kom Edom
7 Man aye gin ma Rwot me mony owaco ma okemo Edom ni, “Ryeko me ŋolo kop
maber doŋ orwenyo woko ki bot jo Teman? Lumi-tamgi doŋ pe twero tito botgi
gin ma myero gutim? Ryekogi mono doŋ orywenyo woko liweŋ?
8Wun jo Dedan, wulokke wuriŋ woko! Wucit wukanne woko ka matut! Abeneko
likwayo pa Ecau woko, pien kare doŋ oo ma myero aket iye can i komgi.
9Ka dano gubino ka pwono olok, ci giweko mogo i wi yatte; dok bene ka lukwo
gubino dyewor, giyako jami ma oromo kit ma gimito keken.
10Ento ajwero likwayo pa Ecau woko adada, dok ajwero kabedogi ma onoŋo
gukanne iye abalo woko, man miyo doŋ pe gibikanne matwal. Jo Edom ki wadigi
ki luwotgi ducu doŋ ginekogi woko. Ŋat mo pe odoŋ.
11Wuwek litino kicwu ma wegigi pe-ni bota, an abigwokogi. Mon towu ducu
gibigeno an.”
Acoli Baibul
© 1985, Bible Society of Uganda.
1273
12Rwot owaco kuman ni, “Ka ce onoŋo jo ma pe myero giket can i komgi-ni
gumato kikopo me can, doŋ wutamo ni wun wubibwot ma pe koŋ noŋo giketo
can i komwu? Pe gire, myero koŋ wumat kikopo me can!
13An doŋ atyeko kwoŋo kwoŋ woko ki nyina kekena ni gaŋ me Bojra bidoko gin
marac ma dano uro, dok tim aroo ma iye odoŋ noŋo; dano gibiloko lok aŋec i
kome kun gitiyo ki nyiŋe macalo gin me ceno dano. Gaŋi ma i ŋete-gu ducu bi
doko wi obur matwal. An Rwot, doŋ aloko.”
14Jeremia owacci, “Anoŋo lok ma oa ki bot Rwot. En ooro lakwena me tito bot rok
ducu ni, Wucok dul monywu ducu kacel wubin ka lweny i kom Edom! Wuyubbe
doŋ pi lweny!
15Rwot bimiyo rokwu bedo goro, dok dano gibicayowu mada.
16Wakke ma wubedo kwede obwolowu mere noŋo. Ŋat mo pe ma lworowu kit
macalo wutamo ni gilworowu-ni. Wubedo i kin got ma obar, malo wa i wi got
mabor; ento kadi bed wuger odiwu malo calo ocur ma gero ode malo, Rwot
bikelowu woko ki kunnu wa piny. Man lok pa Rwot kikome.”
17Rwot owacci, “Can marac kit man bipoto i kom Edom ma bimiyo jo ma gikato ki
ka kenyo gibedo ki ur, dok lworo makogi marac pi gin ducu ma guneno ma doŋ
otyeko timme i kom Edom-mi.
18 Kit gin acel ma otimme i kom Codom ki Gomora-ni i kare ma gin ki gaŋi ma
gitye i ŋetgi-gu gityekogi woko bitimme bene i kom Edom. Ŋat mo ma bibedo
kunnu pe, kadi bed pi kare mo manok keken. An Rwot, doŋ aloko.
19Nen, abibino macalo labwor ma bino i dye olet romi kun a ki i buŋa ma yatte
oculle Likiŋ ma tye i dog kulu Jordan, abimiyo jo Edom giriŋo woko ki i lobogi,
Doŋ lacen dano mo ma ayero ni obed latel aye biloyo rok meno. Aŋa ma gitwero
poro ki an? Aŋa ma twero ette ka lwoŋa pi lweny? Kit lakwat aŋo mono ma twero
cuŋ i nyima?
20Pi meno, doŋ wuwiny kit yub ma an Rwot, doŋ atyeko yubone i kom jo Edom, ki
gin ma doŋ ayubbe me timone i kom jo ma bedo i gaŋ me Teman. Kadi bed wa
litinogi gibiywayogi woko, ci bimiyo dano ducu gibedo ki ur matek i kom can
meno mupoto i komgi-ni.
21Ka Edom opoto ci morre bimiyo lobo yeŋŋe, ki koko oduru bene biwinnye ka
mabor wa i Nam Makwar.
22Nen, lamerok bibino lwenyo i kom Bojra calo ocur ma tuk ki malo i pol Lyanne
piny ma noŋo oyaro bwome woko. I nino meno lulweny me Edom cwinygi bibedo
ki lworo calo cwiny dako ma tye ka reŋi ki nywal.”
Lok ma gitito ma okemo Damaciko
Acoli Baibul
© 1985, Bible Society of Uganda.
1274
23 Man aye lok ma Rwot oloko ma okemo Damaciko ni, “Jo ma i gaŋi me Kamat ki
Arpad alee doŋ otwodogi woko, pien guwinyo lok marac. Cwinygi doŋ tye ma
oŋabbe aŋaba ki lworo, calo nam ma twagge, ma pe twero limo yweyo mo wacel.
24Jo Damaciko ducu doŋ gudoko goro, doŋ gulokke me riŋo woko ki lworo
madwoŋ. Gitye ki arem ki cwercwiny madwoŋ calo dako ma tye ka rem ki nywal.
25Gaŋ ma yam oywek ma onoŋo yomcwiny dwoŋ iyeni doŋ gibalo woko iye odoŋ
noŋo.
26I nino meno awobe kacel ki askari ducu gibinekogi woko i dye gaŋ. An Rwot me
mony, doŋ aloko.
27Abimoko mac i kom odi madoŋo me Damaciko, ci awaŋo gaŋ kal pa Benadad
woko.”
Kop ma gigolo i kom kaka me Kedar ki ker me Kajor
28Man aye lok ma gitito i kom kaka me Kedar ki ker ducu me Kajor ma yam
Nebukadnejar kabaka me Babilon olwenyo i komgi ci oloyogi woko-ni, Rwot
owaco kuman ni, “A icit ka lweny i kom jo Kedar, ci inek jo me kaka ma tye
wokceŋ-ŋi woko.
29Gibiyako kemagi, ki romigi, ki boŋo kicika me kemagi wa ki jami ducu ma tye i-
kemagi. Gibiyako kinagagi kun gitito bot lwak ni, Lworo madwoŋ doŋ oromo i
lobo ducu!”
30Rwot owacci, “Wun jo Kajor, acikowu ni myero wuriŋ wukanne woko ka
mabor. Pien Nebukadnejar kabaka me Babilon doŋ otyeko yubo yub me timo gin
marac i komwu, kun wacci doŋ bene etyeko piro lok woko i komwu.
31“Wua wubin, wucit ka lweny i kom rok ma yam bedo ki kuc laboŋo ayelayela
mo-ni! Gaŋgi pe tye ki dog gaŋ kadi wa rii me lorone bene pe, pi meno tye kene,
ŋat ma gwoko pe. Man Rwot ma owaco.
32“Kinagagi kacel ki dyaŋigi gibiyako woko! Abikeyo jo ma nyaro yer wigi doŋ
macego-ni woko i kabedo ducu, dok bene abikelo can madit ki i kabedo ducu
aketo i komgi. Man Rwot ma owaco.
33Kajor bidoko tim aroo matwal, kabedo ka ma too keken aye bedo iye. Ŋat mo pe
bibedo kunnu, dok ŋat mo pe bicito kunnu me bedo iye.”
Kop ma gigolo i kom Elam
34Cutcut i acakki me loc pa Jedekia kabaka me Juda, Rwot oloko ki Jeremia lok i
kom lobo Elam.
35Rwot me mony owaco kuman ni, “Abineko wegi atum ma gumiyo lobo Elam
odoko matek-gu woko ducu liweŋ.
Acoli Baibul
© 1985, Bible Society of Uganda.
1275
36Abimiyo yamo a ki i twok piny aŋwen-ni kodo i kom Elam kun keyo jone woko
ki i kabedo ducu, nio waŋ ma lobo mo pe odoŋ ka ma gin luriŋ ayela ma kit meno
pe gularo iye.
37Abimiyo jo Elam gibedo ki lworo i kom lukworgi ma mito nekogi wokoni.
Abikelo gin marac i komgi ki kinigana madit dok abicwalo mony i komgi nio waŋ
ma gityekogi woko liweŋ.
38Abineko luker ki rwodi pa jo Elam woko, ci abicibo komkerra woko kunnu. Man
Rwot ma owaco.
39Ento lacen abidwoko gum pa jo Elam botgi doki. Man Rwot ma owaco.”
Jeremia 50
Lok ma gitito i kom Babilon
1 Man aye lok ma Rwot oloko bot lanebi Jeremia i kom Babilon ma en aye lobo pa
jo Kaldaya ni,
2“Wutuc lok man bot rok ducu dok wutit pire bene. Wutiŋ bendera malo ka
maleŋ ci wutit lok man. Pe wugwok lok man obed macalo lok me muŋ, ento
wuwacci, ‘Babilon doŋ opoto! Bel ma lubaŋane doŋ lewic omako woko. Merodak
bene cwinye oballe woko. Cal lubaŋane-gu ducu doŋ lewic omakogi woko, ki cal
jogine doŋ giŋinyo woko!’
3Rok ma oa ki i lobo ma tye yo tuŋ acam obino ka lweny i kom Babilon, bibalo
lobo miyo doko tim aroo. Dano ki lee gibiriŋo woko, doŋ ŋat mo ma bibedo
kunnu bedo pe.”
Dwogo pa jo Icrael i lobogi
4Rwot owacci, “Ka kare meno oo jo Icrael ki jo Juda gibibino ki koko, kun giyenya
an Rwot Lubaŋagi.
5Gibipenyo pi yo ma cito i Cion, gibicito gikemo kunnu atir. Gibiketo gicikke ma
bedo nakanaka ki Rwot ma pe gibiturone, dok wigi bene pe biwil iye.
6“Jona doŋ gitye macalo romi niurwenyo, ma lukwatgi aye oweko gurwenyo
woko i wi godi. Gubedo ka wot ki i kom got man kun gicito i kom got mukene, ma
wigi owil woko ka ma pacogi tye iye.
7Jo ducu ma onoŋogi gunekogi woko lukworgi doŋ wacci, ‘Onoŋo gutimo bal i
kom Rwot ma en aye kabedogi me ada, ma kwarogi yam gigeno; pi meno gin ma
watimo-ni pe rac wacel.’
8 “Wun jo Icrael wuriŋ woko ki i Babilon! Wuwek lobo pa jo Kaldaya! Wubed jo
mukwoŋo me weko lobo macalo nyok dyel ma telo nyim dyegi!
9Nen, abetugo lwak pa rok ma gitego ma gitye yo tuŋ acam, am iyo gibino ka
lweny i kom gaŋ me Babilon. Gibirye woko i tyeŋ pi lweny i kom gaŋ me Babilon
Acoli Baibul
© 1985, Bible Society of Uganda.
1276
ci gimako woko. Ci gicelo atero macalo lulweny ma gikwiri ma pe gicelo aterogi
piny noŋo.
10Gibiyako lobo pa jo Kaldaya; jo ma biyako bene gibiyako gin ducu ma igi mito,
man Rwot ma owaco.”
Poto pa Babiloh
11“Wun jo Babilon doŋ wuyako rokka woko. Kadi bed cwinywu yom, kun
wuwakke macalo laroya dyaŋ ma nyono bel, nyo macalo twon aguragura ma kok,
12gaŋwu doŋ bipoŋ ki lewic dok ki cac madit. Lobo Babilon ma en aye minwu doŋ
bilokke doko rok mo matidi adada i kin rok ducu; bidoko lobo mutwo dok tim
aroo ma pii pe iye.
13Pi kinigana, ŋat mo pe ma bibedo i Babilon; lobo man ducu bidoko obur ma iye
odoŋ noŋo. Jo ducu ma gibikato ki i ŋet Babilon gibibedo ki ur madit kun gijwat pi
gin man ma otimmeni.
14“Wun wegi atum, wucuŋ i tyeŋ pi lweny i kom Babilon, wurum woko. Wucel
aterowu ducu i kom Babilon, pien doŋ otyeko timo bal woko i koma, an Rwot.
15Wudaŋŋe ki woo me lweny kun wurumo kwede gaŋ woko. Babilon kombeddi
doŋ omine woko kene. Celle ducu doŋ gimuko gireto woko piny. Man an Rwot
aye atye ka culo kwor i kom jo Babilon, Pi meno wucul kwor i komgi, wutimgi kit
macalo yam gin gutimo kwede jo mukene-ni.
16Pe myero wuwek lucoc guco kodi i Babilon, ki jo ma gimako pala me kayo kac
bene obed pe. Larok mo keken ma bedo kunnu bibedo ki lworo i kom mony ma
tye ka lweny ci bimiyo dok cen i lobone kikome.
Dwogo pa jo Icrael i lobogi
17“Jo Icrael gubedo calo romi ma labwor odwaro ci oryemogi oketogi woko ata.
Mukwoŋo kabaka me Aciria yam olwenyo i komgi, ka dok Nebukadnejar kabaka
me Babilon omwodo cogogi woko.
18Pi meno, an Rwot me mony, Lubaŋa pa Icrael, abiketo can i kom kabaka
Nebukadnejar ki lobone, kit macalo yam aketo kwede can i kom kabaka me
Aciria-ni.
19Abidwoko jo Icrael woko cen i lobogi. Gibibedo ka camo cam ma cek i wi got
Karmel ki i dul lobo me Bacan, dok bene gibicamo gin ducu ma igi mito ma ocek i
wi cere i lobo Epraim ki Gilead.
20Ka kare meno oromo, ci pe gibinoŋo bal mo i Icrael, kadi ki tim maraco bene pe
gibinoŋo i Juda, pien pe abitimo kica bot jo ma aweko gibedo kunnu. Man Rwot
ma owaco.
Kop ma Rwot oŋolo i kom Babilon
Acoli Baibul
© 1985, Bible Society of Uganda.
1277
21“Wucit wulweny i kom jo Merataim, ki Pekod. Wunekgi wutyekgi woko liweŋ.
Dok wuti gin ducu ma acikowu. Man Rwot ma owaco.
22Woo me lweny doŋ tye ka winnye i lobo ki to-piny madit adada doŋ obino
woko.
23Babilon doŋ ogoyo lobo woko piny ki nyol, ento koni nyol meno doŋ oŋidde
woko matitino. Rok ducu gitye ki ur madit pi gin ma doŋ otimme i kom Babilon-
ni.
24Babilon, doŋ ityeko moko woko i owic ma aciko piri, kun pe onoŋo iŋeyo.
Ginoni doŋ imoko woko pien onoŋo ilwenyo i koma.
25Doŋ ayabo kabedo ka ma akano iye jami lwennya, akwanyogi akelogi woko ki
kiniga, pien an Rwot Lubaŋa me mony, atye ki tic ma myero ati i lobo Babilon.
26Wubin wacak lweny i kome i kabedo ducu; wuyab dero belle woko-gu ducu.
Wucan jami ma giyako-ni wek odurre lipim calo kal ma giduro. Wujwer gaŋ woko
rwatrwat! Pe wuwek gin mo odoŋ iye kadi ki acel.
27Wunek twonigi woko ducu! Wunekgi woko liweŋ. Can i wi jo Babilon, pien
karegi doŋ oromo Kare doŋ oo me keto can i komgi!”
28Luriŋ ayela ma gin jo ma gubwot ki i Babilon gubino i Cion, dok gutito kit
macalo Rwot Lubaŋawa oculo kwede kwor pi gin ma yam jo Babilon otimo i kom
ot mere.
29 “Wulwoŋ wegi atum me lweny i kom Babilon. Wucwal jo ducu ma giŋeyo telo
atum ki celo atero guciti. Wurum gaŋ woko, pe wuwek ŋat mo obwoti. Wucul
kwor i kome pi gin ducu ma yam en otimo, dok bene wutim en kit macalo yam en
otimo kwede jo mukene-ni, pien en yam oette i koma ki wakke madit, an Rwot
ŋat Maleŋ pa Icrael.
30Pi meno awobegi gibinekogi woko i dye gaŋ, ki askarine bene gibinekogi
gityekogi woko i nino meno. Man Rwot ma owaco.
31“Nen, atye ki lok i komwu wun jo ma luwakke, man Rwot me mony ma owaco;
pien ninowu doŋ oo, en aye kare ma abiketo iye can i komwu.
32Rokwu ma lawakke-ni biyokke ci poto woko, doŋ ŋat mo ma bikonyowu ilowu
malo pe tye. Abicwinyo gaŋiwu woko ducu ki mac, dok gin ducu ma orumo gaŋi
gibibalo woko liweŋ.”
33Rwot me mony owaco kuman ni, “Gitye ka uno jo Icrael ki jo Juda matek mada.
Jo ma doŋ gumakogi macalo opii gitye ka gwokogi adada, ma pe giye ni guciti
wacel.
34Ento ŋat ma kokogi-ni tek, nyiŋe Rwot me mony. En kikome aye ma doŋ bipido
lokgi, dok bikelo kuc i lobo, ento bikelo can i kom jo Babilon.”
Acoli Baibul
© 1985, Bible Society of Uganda.
1278
35Rwot owacci, “Ginek jo Babilon! Ginek jo Kaldaya woko! Ginek rwodine ki
luryekone ducu woko.
36Ginek lutyet ma lugoba, ma gin coggi lumiŋ mogo ma pe twerre-ni. Ginek
lulwennye, myero ginekgi gityekgi woko.
37Wunek aguragurane dok wubal gadigadi lwennye wutyek woko! Wunek jo me
dul mony pa lurok ma giwilogi ki lim me bino ka lweny; doŋ gibidoko goro calo
mon. Wubal lonyone-gu woko ducu, wuyak jamigi woko liweŋ.
38Can pii myero opot i lobone, wek piine otwo woko liweŋ! Babilon aye lobo ma
opoŋ ki cal jogi maraco, ci oloko dano gudoko lupoya,
39 “Pi meno lee me tim gibibedo kacel ki lanudi ki udu i Babilon, dano doŋ pe
bibedo kunnu matwal, dok bene dano pe doŋ bibedo iye pi kare pa yalwak ducu.
40 Kit gin acel-lu bitimme i kom Babilon, ma yam otimme i kom Codom ki
Gomora-ni, ki i kom gaŋi pa luwotgi ma otumo ka ŋetgi ma Lubaŋa otyekogi.
Dano mo pe bibedo kunnu, dok ŋat mo bene pe bibedo iye macalo welo. Man
Rwot ma owaco.
41“Nen, lwak me rok mo-ni tye ka bino kun gia ki i lobo ma tye yo tuŋ acam; rok
matek ki luker mapol ma tye ka mabor mada tye ka yubbe pi lweny.
42Doŋ gumako atumgi ki toŋigi woko likiŋ; giger adada, pe gitye ki kica mo wacel;
woogi winnye calo nam ma tye ka mor. Guriŋo ki aguragura, ma gurye woko calo
jo ma doŋ kuro lweny akura, i komwu, wun jo Babilon!
43Kabaka me Babilon bene doŋ otyeko winyo lok i komgi, ciŋe bene doŋ okwe
woko ma pe doŋ timo gin mo; remcwiny madwoŋ doŋ oketo kome woko, calo
arem pa dako ma tye ka rem ki nywal.
44“Nen, abibino macalo labwor i olet romi kun aa ki i buŋa me Jordan ma yatte
oculle likiŋ, ci abimiyo jo Babilon giriŋo woko ki i lobogi. Doŋ lacen dano mo ma
ayero ni obed latel aye biloyo rok meno. Aŋa ma gitwero poro ki an? Aŋa ma
twero ette ka lwoŋa pi lweny? Kit lakwat aŋo mono ma twero cuŋ i nyima?
45Pi meno, doŋ wuwiny kit yub ma an Rwot, doŋ atyeko yubone i kom jo Babilon,
ki gin ma doŋ ayubbe me timone i kom lobo pa jo Kaldaya. Kadi bed wa litinogi
gibiywayogi woko, ci abimiyo dano ducu gibedo ki ur matek i kom can meno
mupoto i komgi.
46Ka Babilon opoto, ci morre bimiyo lobo yeŋŋe, ki koko oduru ma gigoyo pire
bene biwinnye wa i kin rok mukene ducu.”
Jeremia 51
Kop ma Rwot oŋolo i kom Babilon
1Rwot owaco kuman ni, “Abekelo gin ma neko piny i kom Babilon ki i kom jo
Kaldaya.
Acoli Baibul
© 1985, Bible Society of Uganda.
1279
2Abicwalo lurok ka pyeto Babilon calo cuŋ kai ma gipyeto ma yamo kolo tero
woko. Ka nino me can man obino ci gilwenyo i kom dano i kabedo ducu, gibiweko
lobo doŋ noŋo.
3Pe wumi kare ki jo Babilon me celo aterogi nyo me ruko koti nyonyogi me
lweny. Pe wubwot awobegi gubed makwo. Wutyek dul monygi woko licwic.
4Gibiketo ret i komgi ci gito woko i lobo pa jo Kaldaya ki i dye yo me gaŋigi.
5An Rwot Lubaŋa me mony, pe abwoto jo Icrael ki jo Juda, kadi bed onoŋo gutimo
bal i koma, an ŋat Maleŋ me Icrael.
6Wuriŋ woko ki i Babilon! Wuriŋ wular kwowu! Pe myero ginekwu woko pi bal
me Babilon. Pien man en aye kare me culo kworra ki me keto can i kom Babilon
ma oporo gin ma en otimo.
7 Babilon onoŋo obedo macalo kikopo jabu i ciŋa, ma omiyo lobo ducu omer. Rok
ducu gumato koŋo vinone, ci gudoko lupoya woko.
8Babilon doŋ opoto woko oyotoyot, kun gijwero woko licwic. Wukok pire! Wukel
yat wuket i waŋ rette, gwok nyo bimiyo can.
9 Lurok ma onoŋo gibedo kunnu guwacci, ‘Watemo konyo Babilon ki yat wek
ocaŋ, ento onoŋo doŋ pe twero larre. Wubwote, wek wacitu wadoku cen paco,
Lubaŋa doŋ otyeko keto can i kom Babilon ki tekke ducu, ci ojwero obalo woko
adada.’ “
10Rwot owacci, “Jona gidaŋŋe ni, ‘Rwot doŋ onyuto ni lokwa tye atir. Wubin
wacitu watitu bot jo ma bedo i Cion gin ma Rwot Lubaŋawa doŋ otyeko timone-
ni.’ ”
11Rwot doŋ otugo cwiny luker pa jo Medi woko, pien doŋ oyubbe me tyeko
Babilon woko. Man aye kit macalo en biculo kwede kwor pi ot mere ma gimuko
gireto woko piny-nyi. Ludito wi mony doŋ giwaco bot askari ni, “Wupak leb
aterowu! Wumak kwotwu i ciŋwu!
12Wutwe bendera ocuŋ ma nyuto lweny i kom cel me Babilon. Wucuk cwiny
lukur-piny pe gubed lwor! Wupok lukur-piny woko i kabedo mapatpat. Wumi jo
mukanne woko guki piny!” Rwot doŋ otyeko timo gin ma yam en oyubbe ni
ebitimo, gin ma yam en oloko ni ebitimo i kom jo ma gibedo i Babilon.
13 Babilon tye ki kulu madwoŋ ki lonyo mabup, ento karene doŋ otum, ki tol uci
me kwone doŋ giŋolo woko.
14Rwot me mony doŋ okwoŋŋe ki nyiŋe kekene ni ebikelo lwak dano mapol calo
bonyo ka lweny i kom Babilon, ka doŋ gibidaŋŋe ki dwan me me woo me loyo
lweny.
Wer me pako Lubaŋa
Acoli Baibul
© 1985, Bible Society of Uganda.
1280
15Rwot oketolobo ki twerone; dok ocibo lobo ocuŋ matek pi ryekone, ki pi niaa
matut ma en tye kwede omiyo oyaro polo woko.
16I kare ma dwane mor, ci pii twagge matek ki i polo, dok miyo lupu duny kun a ki
agikki lobo. En miyo lutkot wil ka kot cwer, dok miyo yamo kodo kun a ki i ot
kano jamine.
17Dano ducu bedo lumiŋ dok bene ma wigi odiŋ; lewic mako latet jabu pi cal
jokke ma en otiyo, pien cal jogine-gu ducu pe lubaŋa me ada, dok bene pe gitye ki
kit kwo mo i igi.
18Konygi pe, gitiyogi mere me acaya keken; i kare ma Rwot bibino ka keto can i
komgi gibito gitum woko.
19Lubaŋa pa Yakobo pe obedo calo cal jogi magi; pien en aye ŋat ma oketo jami
ducu, dok bene en oyero jo Icrael wek gubed jone kikome. Nyiŋe Rwot me mony.
Nyono pa Rwot
20Rwot owacci, “Babilon, in ibedo nyonona, ki jami lwennya. Atiyo kwedi me
ŋinyo rok ducu woko atiyo kwedi me tyero ker woko ducu,
21atiyo kwedi nie neko aguragura ki jo ma riŋo kwede kun anyotogi woko, atiyo
kwedi me turo gadigadi lweny kacel ki jo ma ŋweco kwedgi atyeko woko,
22atiyo kwedi me neko co wa ki mon, atiyo kwedi me neko co muti wa ki awobe-
gu, atiyo kwedi me ooko awobe wa ki anyia,
23atiyo kwedi me nyoto lukwat ki romigi woko ŋinyiŋinyi, atiyo kwedi me neko
lupur wa ki twoni ma gipuro kwede, atiyo kwedi me neko luloc wa ki ludito wi
mony-gu ducu.
Can ma gibiketo i kom Babilon
24“Wubineno gin me culo kwor ma abitimo i kom Babilon ki i kom jo aldaya ducu
pi gin marac ma gutimo i kom Cion.
25In Babilon, ibedo calo got ma otyeko lobo woko, ento an Rwot aye lakworri.
Abimaki woko licwic, ci arudi woko i ŋom, ci abiweki idoŋ buru calo got ma
owaŋ.
26Pe gibikwanyo gweŋ mo ki i komi wacel ma gibitic kwede pi gedo doki, me
twok ot kadi ki me te guti me ot. Ibidoko doŋ macalo tim aroo matwal, Man Rwot
ma owaco.
27“Wugur bendera ocuŋ i ŋom pi lweny! Wukut tum wek rok ducu guwiny! Doŋ
wulwoŋ rok woko ducu pi lweny i kom Babilon! Wuwac ki ker magi, Ararat, Mini,
ki Acikenaj, gubin gulweny i kome. Wuket ladit ma loyo wi mony ducu me lweny i
kome. Wukel aguragura-gu mapol calo lwak bonyo ma corre.
28Wuyub rok ducu, luker pa jo Medi, luloc me lobo ki ludito ma konyogi, ki lobo
ducu ma tye i te locgi me lweny i kom Babilon.
Acoli Baibul
© 1985, Bible Society of Uganda.
1281
29Lobo tye ka yeŋŋe dok jo ma iye tye ka kayo lakgi ki arem madwoŋ, pien Rwot
doŋ tye ka cobo gin ma en oyubo, En biloko Babilon doko tim aroo, ka ma dano
mo pe bedo iye.
30Lulweny me Babilon doŋ gugiko lweny woko, ci gubedo woko i cel gogogi.
Tekcwinygi doŋ otum woko, doŋ gudoko calo mon. Dog gaŋ ducu doŋ gituro
woko; dok odi-gu ducu doŋ gicwinyo woko ki mac tye ka waŋ.
31Luor giriŋo teretere me rwatte ki luwotgi, kun gicito ka tito bot kabaka me
Babilon ni gaŋ doŋ gituro woko ki i kabedo ducu.
32Lukwor gumako mel ki yeya me ŋolo kulu woko dok gucwinyo lum-gu ki mac.
Askari me Babilon ducu doŋ gubaŋŋe woko.
33Lukworgi cok jwerogi woko piny ci ginyonogi woko ki tyengi calo bel ma tye i
laro moyo.” Man Rwot me mony, Lubaŋa pa Icrael, aye ma owaco.
34Nebukadnejar kabaka me Babilon ocama otyeka woko; oŋinya woko kicikici.
Oweko gaŋ odoŋ ma iye noŋo calo i agulu; ci omwonya woko calo min kulu.
Okwanyo gin ma iye mito, ci obolo gin mukene mudoŋŋe-gu woko.
35Wek jo Cion guwacci, “Alii myero obed i wi Babilon gire, pi tim bwami ma
gitimo i komwa!” Wek jo Jerucalem guwacci, “Aliimyero obedi wi jo Kaldaya gire
pi danowa ma ginekogi!”
Rwot bikonyo jo Icrael
36Pi meno Rwot owaco bot jo Jerucalem kuman ni, “Abipido lokwu, dok abiculo
kwor piwu bene. Abimiyo pii me nam me Babilon two woko, ki waŋ itte-gu ducu
amiyo two woko.
37Babilon doŋ bidoko odur ma obakke lipim i wi obur ka ma too me tim gibedo
iye. Bibedo kabedo marac ma miyo lworo, ŋat mo pe ma bibedo kunnu wacel,
doŋ jo ducu ma gibinene gibijwat mada i kom kabedo man ma odoŋ nono laboŋo
ŋat mo ma bedo iye-ni.
38Jo Babilon ducu gibikok calo labwor, dok gibiŋur calo litino labwor.
39Ka gin jo ma luworo, ci abitedo karama pigi, Abimiyo gimato mat gimer woko ci
cwinygi bedo mayom. Gibinino woko, ento pe doŋ gibico wacel.
40Abiterogi woko macalo litino romi, macalo nyogi dyegi nyo nyogi romi. Man
Rwot ma owaco.
Can ma bipoto i kom Babilon
41“Babilon ma en aye gaŋ ma wi lobo kulu pako-ni, doŋ gimako woko! Babilon
doŋ odoko gin ma kelo lworo marac bot rok ducu!
42Nam doŋ ocorre woko limuk i kom Babilon, ci biamwonyine ma mor oume
woko lipuk.
Acoli Baibul
© 1985, Bible Society of Uganda.
1282
43Gaŋine ducu doŋ odoko gin ma giuro ma kelo lworo marac, dok tye macalo tim
aroo ma pii pe iye, ka ma dano mo pe bedo iye dok pe giwoto iye.
44Abiketo can i kom Bel, ma en lubaŋa me Babilon, dok abikwanyo jami ma yam
en omwonyo-gu woko ducu ki i doge. Rok ducu pe gibicito ka wore kit ma yam
con. “Cel me Babilon doŋ opoto woko. Wun jo Icrael wuriŋ woko ki kunnu!
45Dano acel acel tye ka riŋo woko laro kwone ki i kom kiniga mager pa Rwot.
46Pe myero cwinywu oballe woko, dok pe wubed ki lworo pi lok magi ma
wuwinyo-ni. Mwaka ki mwaka lok mapat winnye ket i kabedo ducu, lok me tim
bwami i lobo, ki dok lok i kom kabaka mo ma tye ka lweny ki kabaka lawote
mukene.
47Pi meno, kare tye ka bino, en kare ma abitic kwede i kom cal jogi me Babilon.
Lobo Babilon kulu bipoŋ ki lewic madwoŋ, ki jone ducu gibinekogi woko.
48 Gin ducu ma tye i wi lobo ki i polo gibibedo ki yomcwiny kun giwero wer, ka ce
Babilon opoto i ciŋ jo ma gubino ki i lobo ma tye yo tuŋ acam ka tyekone woko.
Man Rwot ma owaco.
49 Babilon aye ma okelo to i kom dano ducu ma bedo i wi lobo; kombeddi doŋ
Babilon bipoto, pien omiyo jo Icrael mapol ata guto.
Lok pa Lubaŋa bot jo Icrael ma gitye i Babilon
50“Wun jona ma wutye i Babilon doŋ wubwot ki i lak to! Kombeddi doŋ wuciti, pe
dok wukur gin mo! Kadi bed wutye ka mabor ki paco myero wutam pira, an a
Rwotwu, wiwu bene myero opo pi Jerucalem.
51Wuwacci, ‘Lewic omakowa pien wawinyo lok me cac ma gicayowa kwede;
wadoko doŋ jo ma goro atika, pien lurok doŋ gubino i kabedo maleŋ ma i ot pa
Rwot.’
52Pi meno awacci, kare tye ka bino, en kare ma abitic kwede i kom jogi me
Babilon, jo ma giketo ret i komgi gibibedo ka ŋur i kabedo mapol i lobone ducu.
53Kadi bed Babilon it malo wa i pol, kadi bed oger gaŋ me cel gogone kunnu, pud
abicwalo dano aye me cito ka tyeke woko. An Rwot doŋ aloko.
Can ma pud tye ka medde i skom Babilon
54“Wuwiny dwan me koko ma tye i Babilon, wuwiny ka dano gidaŋŋe pi can ma
doŋ opoto i lobo pa jo Kaldaya.
55Doŋ abejwero Babilon woko, amiyo tekke bene tum ci liŋ mot. Mony tye ka
rune bino oyotoyot calo pii biamwonyi ma mor, gibino ka lweny i kome ki woo
matek.
Acoli Baibul
© 1985, Bible Society of Uganda.
1283
56Doŋ gubino woko ka keto can i kom Babilon, gimako lulwennye woko, ki
atumgi bene gituro giŋido woko matitino. An Rwot Lubaŋa ma aketo can i kom
dano pi bal, abiculo kwor aketo can i kom Babilon pi bal ma jone gutimo.
57Abimiyo rwodine gimer woko, jo maryek, luloc me lobo, ki ludito wi mony
ducu, ki lulweny. Gibinino woko, ginino ento pe dok gibico wacel. An Kabaka doŋ
aloko, an Rwot me mony.
58Cel me Babilon malac-ci gibimuko gireto woko i nom, ki dog gaŋŋe mamalo-gu
gibiwaŋo woko ki mac. Tic ma lurok gutiyo-gu ducu obedo me noŋo; gin ma rok
ducu guyelle iye ka tiyo ticce matek doŋ mac owaŋo woko.” Man lok pa Rwot me
mony kikome.
Gicwalo lok pa Jeremia i Babilon
59Ceraya wod pa Neria ma wod pa Maceya, yam obedo ŋat ma gwoko kabaka
Jedekia. I mwaka me aŋwen me loc pa Jedekia kabaka me Juda, Ceraya onoŋo cito
i Babilon, ci Jeremia otitte kit lok mogo ma myero en owot kwede.
60Jeremia ocoyo i buk lok kom can ma bipoto i kom Babilon, ki lok mukene-gu
ducu ma gicoyo ma okemo Babilon.
61Owaco bot Ceraya ni, “Ka io i Babilon nen ni ikwano lok magi ducu kit macalo
gicoyo-ni bot lwak.
62Ci myero ileg ni, ‘Ai Rwot, yam onoŋo iwaco ni ibijwero kabedo man woko, wek
pe gin makwo obed iye, dano nyo kadi lee, ci koŋ bibedo macalo tim aroo
matwal.’
63 Ka doŋ ityeko kwano buk man bot lwak, ci itwe gweŋ i kome, ka doŋ ibol
kwede woko i dye kulu Euprate,
64kun iwacci, ‘Man aye kit macalo Babilon bimwony kwede woko, ma pe doŋ
bikatti woko matwal, pi can ma abekelo ma abiketo i kome.’ ” Lok pa Jeremia ogik
kany.
Jeremia 52
Kare me Joe pa Jedekia
(2 Luker 24.18-20;2 Tek 36.11-16)
1Jedekia ocamo ker ma mwaka me ditte pyeraryo wiye acel, ci obedo ka loc i
Jerucalem pi mwaka apar wiye acel. Nyiŋ minne Kamutal, nya pa Jeremia me
Libna.
2En obedo ka tiyo gin ma nen marac i waŋ Rwot, kun lubo gin ducu ma yam
Yekoyakim otiyo.
3Pi kiniga ma omako Rwot, ka kare oromo, omiyo Rwot obayo Jerucalem ki Juda
woko ki i nyime.
Jerucalem opoto i ciŋ jo Babilon
Acoli Baibul
© 1985, Bible Society of Uganda.
1284
(2 Luker 24.20–25.7; Jer 39.1-7)
Jedekia ocako jemo woko i kom kabaka me Babilon.
4 I mwaka me aboŋwen me locce, i dwe me apar, i nino dwe apar, en aye
Nebukadnejar kabaka me Babilon obino kwede ki monnye ducu i kom Jerucalem,
ci orumo gaŋ woko, ka dok gutoro cel lobo orumo woko dyere.
5Gaŋ girumo kit meno nio wa i mwaka me apar wiye acel me loc pa kabaka
Jedekia.
6I kom nino dwe aboŋwen me dwe me aŋwen onoŋo kec odoko marac i
Jerucalem, ma omiyo cam pe dok nen pi lwak.
7 Ka gumuko cel me gaŋ woko, ci lwak lulweny ducu gumol guriŋo ki i dyewor,
kun giwok ki i dog gaŋ ma i kin cel cel aryo me Jerucalem, ma i ŋet poto pa
kabaka, kadi onoŋo jo Kaldaya gurumo gaŋ woko. Gucito gulubo yo ma dok tuŋ
Araba.
8Ento mony pa jo Kaldaya guryemo kor kabaka, ci gumake woko i bar me Jeriko;
ci monnye guket woko ducu ki i kome.
9Ka gumako kabaka, ci gukelo en bot kabaka me Babilon i Ribla, ka ma oŋolle iye
kop.
10Kabaka me Babilon ocako neko awobe pa Jedekia woko ki i nyime ma waŋe
neno, dok bene oneko rwodi me Juda woko ducu ki i Ribla.
11 En okolo waŋ Jedekia oloyo woko ka omiyo gitweye ki nyor, gitere kwede wa i
Babilon, ci gikete i mabuc nio wa i nino me tone.
Giwago ot pa Lubaŋa woko
(2 Luker 25.8-11)
12I dwe me abic, i kom nino dwe apar, ma en aye mwaka me apar wiye
aboŋwenne me loc pa kabaka Nebukadnejar, ma kabaka me Babilon, en aye
Nebujaradan ma ladit pa lugwok kabaka, ma latic pa kabaka me Babilon, obino i
Jerucalem.
13 Ocako waŋo ot pa Rwot woko ki ot pa kabaka, ki odi ducu ma tye i Jerucalem;
owaŋo odi madito woko ducu ki mac.
14Ki mony pa jo Kaldaya ducu, ma yam gitye kacel ki ladit pa lugwok kabaka,
gumuko kicika cel murumo Jerucalem woko.
15Ki lwak ma yam gudoŋ i gaŋ, ki jo ma yam gukobo gigi kengi bot kabaka me
Babilon, kacel ki lwak ma gudoŋŋe ducu, Nebujaradan ma, ladit pa lugwok
kabaka oterogi woko i opii.
16Ento oweko jo mogo ma gin lucan adada gudoŋ i lobo wek gubed lugwok poto
olok ki lupur ki kweri dyaŋ.
Acoli Baibul
© 1985, Bible Society of Uganda.
1285
17 Ki wir mola ma yam gitye i ot pa Rwot ki litino gadigadi, ki nam me mola ma
yam gitye i ot pa Rwot, jo Kaldaya guturo guŋido woko, ka gutero mola mere wa i
Babilon.
18Gutero lwak agulu ducu ki akwaya; latokke-gu ki magac-gu, ki becen, ki atabo
me odok eceta, ki jami me mola ducu ma yam gitiyo kwedgi i ot pa Rwot
19ki atabo matino ki weer me waŋo mac bene, ki atabo, me liyo gityer amata. Gin
ma yam otiyo ki jabu ladit pa lugwok kabaka otero macalo jabu, gin ma yam otiyo
ki ryal, otero macalo ryal.
20Lok ma dok i kom wir aryo-ni, ki nam acel, ki litino gadigadi ducu ma yam
Solomon otiyo pi ot pa Rwot, pek me mola ma oa ki i kom jami magi ducu dwoŋ,
pe pimme.
21Bor pa wir acel acel romo futi pyeraryo wiye abiro, gipimo kor wir ki tol ci ditte
oromo futi apar wiye aboro. Iye onoŋo twolo, kome ducu kinoŋ ma romo nyig ciŋ
aŋwen.
22I wiye yam giketo iye lalukana me mola, kun lalukana borre romo futi abiro ki
nucu. I kom lalukana onoŋo giketo iye obwo ki cal nyig okwer pomegranat, ma
gin ducu gitiyogi ki mola ma girumo lalu: kana dyere. Wir me aryo bene rom ki
lawote, kun tye ki cal nyig pomegranat.
23Cal pomegranat onoŋo romo pyeraboŋwen wiye abicel ki yo tun ŋeye ducu ki
woko; cal pomegranat ducu doŋ romo miya acel ma orumo obwo ma gitiyo
orumo woko ducu-ni.
Gitero Lujudaya i Babilon
(2 Luker 25.8-21,21-30)
24Ladit pa Lugwok kabaka, otero Ceraya bene ma ajwaka madit, ki Jepania
ajwaka me aryone, ki lukur doggola me ot pa Rwot gin adek.
25Ka dok okwanyo ladit ma loyo lumony ki i dye gaŋ, ki lumemba abic me lukiko
pa kabaka ma onoŋogi i dye gaŋ; ki karan pa ladit me mony, ma yam coko jo me
lobo pi lweny; ki jo pyerabicel i kin wegi lobo ma ginoŋogi i dye gaŋ.
26Nebujaradan, ladit pa lugwok kabaka omakogi, oterogi wa i Ribla bot kabaka
me Babilon.
27Kabaka me Babilon onekogi woko ducu ki i Ribla ma i lobo Kamat. Jo Juda ma
gikwanyogi woko ki i lobogi giterogi woko i opii kit meno.
28Man aye wel dano ma yam Nebukadnejar omako otero woko i opii: i mwaka me
abiro otero Lujudaya ma romo alip adek ki pyeraryo wiye adek.
29I mwaka me apar wiye aboro me locce en okwanyo dano ma romo miya aboro
ki pyeradek wiye aryo ki i Jerucalem oterogi woko i opii.
Acoli Baibul
© 1985, Bible Society of Uganda.
1286
30I mwaka me pyeraryo wiye adek me loc pa Nebukadnejar, Nebujaradan ladit pa
lugwok kabaka otero Lujudaya ma romo dano miya abiro ki pyeraŋwen wiye abic
i opii. Wel dano ducu ma giterogi i opii doŋ oribbe alip aŋwen ki miya abicel.
Giketo deyo bot Yekoyakin ki i Babilon
31I kare me mwaka pyeradek wiye abirone nia ma gitero kwede Yekoyakin
kabaka me Juda i opii, i dwe me apar wiye aryo, i kom nino dwe pyeraryo wiye
abic, en aye Evil-merodak, kabaka me Babilon, otimo kica ki Yekoyakin kabaka
me Juda, ogonye woko ki i mabuc i mwaka ma en ocamo iye ker.
32Obedo ka lok kwede mot maber, oketo en obedo i kom madit makato ducu ki i
kin kom pa luker ma yam gibedo kwede i Babilon.
33Kit meno Yekoyakin olunyo boŋo mabuc mere woko, obedo ka cam i wi meja pa
kabaka jwijwi, pi kare me kwone ducu.
34Pi miye gin me konnye kwede, kabaka dok obedo ka miye lim me tic kwede
jwijwi, nino ducu me kwone.
Acoli Baibul
© 1985, Bible Society of Uganda.
1287
Koko
Koko 1
Cwercwiny pa jo Cion ma gudoko opii
1Gaŋ man ma yam dano gubedo iye-ni doŋ odoŋ nono niŋniŋ kaa! Onoŋo obedo
gaŋ madit mada i kin lurok, doŋ odoko lam calo dako ma cware oto. En yam
obedc daker i kin gaŋi-gu ducu, koni doŋ odoko ŋat ma giloyo.
2En kok matek twatwal i dyewor, pig waŋe mol wa i leme cito piny; pe tye ŋat mo
kadi ki acel i kin lureme ma romo kweyo cwinye; lureme ducu doŋ gulokke
gudoko lukworre, ma timo en marac ki lok me roro.
3Gutero jo Juda woko i opii ka neno can madwoŋ ki ka tiyo tic matego; kombeddi
doŋ gitye ka mal i kin lurok ata, ma pe ginoŋo ka mo ma myero guywe iye; jo ma
guryemo korgi gumakogi woko i waŋayo i kare ma onoŋo can doŋ obwoyogi
woko marac.
4Jo ma wok ki i yo ma cito i Cion tye ka kumo, pien ŋat mo pe ma cito ka kwero
nino madito ma giciko; dog gaŋŋe ducu doŋ odoŋ noŋo, ajwagine gicur acura;
anyirane cwinygi ton mada dok obalo tamgi woko, en kikome tye ki arem malit
adada.
5Lumerokke doŋ gudoko luloc, lumonene gibedo maber ki kuc; pien Rwot oye
can ni opot i kome, pi lwak balle mapol; litinone doŋ gucito woko, gudoko opii pa
lumerok ma oyakogi.
6Deyo ki dit doŋ oa woko ki i kom Cion. Rwodine ducu doŋ gudoko calo til, ma pe
ginoŋo olet mo ka ma myero gicam iye lum; guriŋo laboŋo teko mo, i nyim jo
muryemo korgi.
7I nino me can ki keccwiny ma ebedo kwede Jerucalem tye ka po pi jami me wel-
gu ducu ma yam etye kwede nia wa con. Kare ma yam jone gupoto i cin
lumerokgi; onoŋo pe tye ŋat mo ma myero okonye, lumerok gitiŋo waŋgi gunene,
kun giŋalo can ma opoto i kome-ni aŋala.
8Jerucalem otimo bal madito adada, omiyo odoko lacilo; jo ducu ma yam giwore
doŋ gicaye acaya, pien guneno ni en doŋ tye munero; nen, en bene tye ka cur, kun
oloko waŋe okemo ka mukene.
9Kenine tye omoko i dog boŋone, yam pe obedo ki tam mo ni kwone bigik ki can.
Can mupoto i kome-ni rac atikatika, ŋat ma kweyo cwinye pe; “Ai Rwot, nencan
mupoto i koma magwa-ni, pien lukwor gitye ka waya i wiya ki wayo me loc!”
10Lamerok doŋ oryeyo ciŋe i kom jamine mabeco me wel-gu, iyo, en onoŋo oneno
lurok ka gidonyo i kabedone maleŋ-ŋi, gin jo ma yam gigeŋogi woko ni pe gudony
i cokke pa Lubaŋa.
Acoli Baibul
© 1985, Bible Society of Uganda.
1288
11Lwakke ducu tye ka cur acura kun giyenyo kwon: gicato jamigi mabeco woko
liweŋ pi cam, wek komgi dok olim tek. “Nen, ai Rwot, pien doŋ gitye ka caya
mada.”
12“Man pe gin mo ki tuŋ botwu, wun ducu ma wutye ka kato akata ki i ŋeta-ni?
Wulok waŋwu wunen ka tye cwercwiny mo, ma rom ki cwercwiny ma gikelo i
koma-ni ma Rwot omiyo opoto i koma, i kare ma kinigane olyetti woko marac i
koma-ni.
13“En ocwalo mac oa ki malo, opoto i kom cogona: ociko obwo wek tyena omok
iye, ci oloka woko atataro; ka doŋ oweka ma abaŋŋe woko, kun abedo ma koma
lit dyeceŋ jwi.
14“Balla ducu gitweyogi woko i kom okol, otweyogi woko likiŋ ki ciŋe; ka doŋ
orwakogi i ŋuta, omiyo tekona otum liweŋ; Rwot omiya i ciŋ jo ma pe aromo cuŋ
i nyimgi.
15“Rwot otuko ki oteka lwennya ducu ma i kin jona; olwoŋo cokke me neno lok i
koma, wek ginid awobena woko; Rwot onyono jo Juda piny kit macalo ginyono
kwede koŋo vino i bur.
16“Akok pi lok magi ma pig waŋa mol adada; pien ŋat ma kweyo cwinya tye ka
mabor, ŋat ma kono oteg cwinya; litinona doŋ gutum woko liweŋ, pien lamerok
aye doŋ oloyo.”
17Cion oryeyo ciŋe, ento pe tye dano mo ma kweyo cwinye; Rwot yam oywayo
mony i kom Yakobo, wekjo ma girume gudok lumerokke; Jerucalem olokke
odoko gin ma cilo ma gicayo i kingi.
18“Rwot lokke tye atir, pien ajemo akwero winyo lokke; ento wun lwak me rok
ducu wuwiny, wunen arem ma atye kwede; pien anyirana ki awo bena doŋ
giterogi woko i opii.
19“Alwoŋo jo ma amarogi-ni, ento gubwola abwola; ajwagina ki ludoŋona ducu,
guto gutum woko i gaŋ, i kare ma onoŋo giyenyo cam wek omi komgi dok olim
tek.
20“Ai Rwot, nen, atye ki can marac, cwinya doŋ orubbe woko marac; nen, cwinya
tye ka poto liliŋ malit, pien abedo ŋat ma lajemo; gitye ka neko dano woko i
waŋayo ki pala lucwan, kadi wa ki i ot bene to poto komgi.
21“Koŋ iwiny ka acur, pe tye ŋat mo ma kweyo cwinya. Lukworra ducu doŋ
guwinyo pi can ma opoto i koma; cwinygi yom ni itimo man i koma ber. Cwal
nino ma yam doŋ itito pire-ni obin, wek gin bene gubed ki can calo an.
22“Wek gin marac ducu ma gutiyo oo i nyimi, ci itim gin ma itimo i koma i kingi
bene, gin ma itimo i koma, pi lwak balla ducu ma yam atimo; pien atye ka cur
mada, tek doŋ otum woko ki i cwinya.”
Koko 2
Acoli Baibul
© 1985, Bible Society of Uganda.
1289
Cwercwiny ma Cion tye kwede oa ki bot Rwot
1Rwot oumo Cion woko ki pol, kun onoŋo tye ki kiniga; okwanyo deyo pa Icrael
ki i polo obolo woko piny i lobo; pe dok wiye opo i kom laten tyene, i kare ma doŋ
onoŋo kiniga omake woko.
2Rwot ojwero odi pa jo pa Yakobo woko ducu, laboŋo kica mo; omuko cel gogo pa
jo Juda woko ducu ki kinigane okelogi wa piny i nom ki lewic, ker kacel wa ki
lulocce ducu.
3Odwoko tek pa Icrael woko ducu piny, ki kinigane mager okwanyo ciŋe ma lacuc
woko ki i komgi, ki i nyim ukworgi; obedo ka waŋ i Yakobo calo mac ma lyel ma
waŋo jami ma ka ŋete woko ducu.
4En otelo atumme calo lamerok, ki ciŋe lacuc mujiŋo bade woko calo lakwor:
oneke jo ma yam yomo cwinywa woko ducu ki i kema pa jo Cion; ocoro kirugane
mage i kome calo mac.
5Rwot doŋ odoko macalo lakwor, otyeko Icrael woko liweŋ; otyeko odi madoŋo
mapol woko ducu, omiyo cel gogo ducu doŋ gudoko obur; doŋ onyayo kumo ki
koko odoko dwoŋ bot jo Juda.
6Oturo bolone woko piny macalo bolo mo ma i poto-ni, omiyo kabedo me kwero
nino madito ma giciko odoŋ obur; Rwot doŋ omiyo kwero nino madiro ki cen me
cadit ogik woko i Cion; pi akemone mager, omiyo ocayo kabaka ki ajwaka pa
Lubaŋa.
7Rwot doŋ ocayo keno tyerre mada, okuno bene kabedone maleŋ-ŋi woko:
otyeko doŋ miyo odi madoŋo woko ducu i ciŋ lukworre; koko owo i ot pa Rwot,
macalo i kare me kwero nino madit.
8Rwot oyubbe pi muko cel me Cion woko wek kabedone doŋ obed wi obur;
opimo woko ki tol, otyeko woko ma pe ojuko ciŋe; omiyo gogo ki cel ducu gukok,
komgi ducu oloc woko kacel.
9Dog gaŋŋe ducu gumwony woko piny i ŋom, omuko liweŋ, oturo wa kikane
woko bene; kabakane ki rwodine gitye i kin lurok, cik doŋ pe matwal. Lunebine
bene doŋ pe gineno ginanyuta ma a ki bot Rwot.
10Ludoŋo pa jo Cion, gibedo piny laliŋ; guonyo apwa i wigi, doŋ guruko boŋo cola;
anyira Jerucalem doŋ gukulo wigi piny.
11Abedo ka koko ki pig waŋa, ma cwinya doŋ orubbe woko; cwinya opoŋ woko
ligwik ki can, pi lwak jo Cion ma gityekogi woko-ni, pien litino matino ki litino
lukere gutum woko i dye yo ma i gaŋ.
12Gikok bot megigi ni, “Kwon ki kono yino kono tye kwene?” kun gitye ka wille
woko calo jo ma ret omakogi, i dye yo ma i gaŋ, kun kwogi tum woko, ki i kor
megigi.
Acoli Baibul
© 1985, Bible Society of Uganda.
1290
13Atwero loko gin aŋo, piri, dok atwero pori ki ŋo, in Jerucalem? Atwero waco ni
ibedo calo aŋo, wek arom kweyo cwinyi, in Cion ma amaro-ni? Pien oburri doŋ
lac calo nam; aŋa ma twero dwoko cwinyi cen?
14Lunebini yam guneno ginanyuta me go ba ki me bwolo piri, pe gunyuto balli
kamalen pi dwoko gummi ducu boti; ento gubedo ka neno lok me go ba me teri i
can.
15Jo ma woto gikato ki i gudo gidoŋo ciŋgi piri; kun gijwat ma giyeŋo wigi pi
Jerucalem, ni, “Man aye gaŋ ma yam gilwoŋo ni mwonya twatwal-li, ma yomo
cwiny lobo ducu-ni?”
16Lukworri giŋali, gijwat ma gikayo lakgi; ma gidaŋŋe ni, “Doŋ watyeko neke
woko! Iyo, man en aye kare ma yam wabedo ka paro pire-ni, doŋ oo, dok waneno
ki waŋwa!”
17Rwot doŋ otiyo kit macalo en o yubo, ocobo gin ma yam en omoko, kit macalo
yam oyubo wa con ca; omuko gaŋwu oreto woko laboŋo kica; omiyo lukwor
gubedo ki yomcwiny madwoŋ i komwu, dok omiyo tek bot oteka lweny pa
lumerokwu.
18Kok matek bot Rwot, in Cion! Wek pig waŋi omol ocit piny macalo pii ma i kulu,
ma mol dyeceŋ ki dyewor benebene, ma pe mii kare mo me yweyo, ma pig waŋi
pe cok!
19A malo, kok matek i dyewor, i kare ducu ma nino doŋ kur doko mit! Ony can ma
tye i cwinyi woko macalo pii i nyim Rwot! Taŋ ciŋi malo bot Rwot, kun ikok bote
pi kwo pa litinoni, ma kec nekogi miyo giwille woko i yo ducu ma tye i dye gaŋ.
20Nen, ai Rwot, ci itam! Aŋa ma itimo calo man? Myero mon ocam litinogi, litino
lukere ma gutiŋo i korgi? Imito ginek ajwagi ki lunebi i kabedoni maleŋ bo, Rwot?
21Litino ki ludito muti gubuto piny i apwa i dye yo-gu; anyirana ki litino awobena
ginekogi woko liweŋ ki pala lucwan; inekogi i kare ma onoŋo it ye ki kiniga;
inekogi woko laboŋo kica mo.
22Ilwoŋo lukworra guruma woko dyere ma gumiya lworo twatwal i kare me
kwero nino madit ma iciko pire. Ki i kare ma Rwot onoŋo kiniga omako, pe tye
dano mo ma obwot nyo ma obedo kwo; lukwor guneko litino ma yam atiŋogi dok
apitogi-ni.
Koko 3
Gen pi kony ma Lubaŋa bimiyo pi kicane
1An aye dano ma oneno can twatwal pien awinyo arem ma ogoya kwede ki
akemo;
2Oryema woko otera i colpiny ka ma leŋo pe iye.
3Adada en bedo ka pwoda, pwoda dok pwoda dyeceŋ jwi.
Acoli Baibul
© 1985, Bible Society of Uganda.
1291
4En omiyo riŋo koma ki del koma oballe woko, oturo cogona woko bene.
5Omonya ci ogura woko dyere, ma cwinye kec ki can ma mito keto i koma.
6Oketa abedo i colpiny, calo dano muto yam wa con.
7Ocweyo cel oruma kwede woko dyere wek pe alwi akat woko abwot pi laro
kwona; otweyo okol i tyena ki nyor mapek adada.
8Kadi bed alwoŋ lwoŋo ma kun akok ni gikonya, en juko legana woko pe winnye.
9Otyeko cego yona woko ki godi ma gipayo, omiyo yona obedo mugomogom.
10Obedo calo ŋuu ma obuto tye ka kiyo piny, calo labwor ma okanne woko.
11Opeya woko ki i yona ci okila woko matitino, omiyo doŋ adoko gin ma konnye
pe.
12Otelo atumme, okema kwede omiyo adoko ginacela ki aterone.
13Ocelo adunona woko ki atero ma okwanyo ki i jurone.
14Doŋ adoko ginanyera pa lwak me rok ducu, nyiŋa odoko lok aboka dok giwera
ki wer dyeceŋ jwi.
15Omiya apoŋ ki keccwiny madit mada, omiyo ayeŋ ki odir yat.
16Omiyo amwodo kweyo ki laka, kun anyonne woko ki buru.
17Gikwanyo kuc woko ki i cwinya, wiya doŋ owil woko i kit ma yomcwiny tye
kwede.
18Omiyo awacci, “Deyona doŋ otum woko, ki gin ma ageno ki bot Rwot bene pe
doŋ otimme.”
19Po i kom canna ki keccwinya, ki camo odir yat ki keda makec!
20Cwinya nino ducu tamo pire, ci ŋur woko piny ki iiya.
21Ento abekaoo lokke iiya, pi meno miyo dok pud abedo ki gen.
22Mar pa Rwot ma pe lokke bedo matwal pe gik, ki kicane bene pe gik.
23Giroc gidoko nyen rupiny ki rupiny; in igenne mada.
24Awaco ki i cwinya ni, “Rwot aye dul ma gipokka, pi meno abigeno en.”
25Rwot ber bot jo ma kure, ki bot dano ma yenye ki i cwinye.
26Bedo ber ka dano kuro lar pa Rwot mot.
27Bedo ber ka dano oye juk pa Rwot ma noŋo pud en tidi.
28Wek obed kene laliŋ ka giwacce lok me juk;
29wek omok apwa ki doge, gwoknyo gen pud bibedo tye:
Acoli Baibul
© 1985, Bible Society of Uganda.
1292
30wek olok leme bot ŋat ma odoŋe, wek oyeŋ ki lewic madwoŋ.
31Pien Rwot gire pe bolo dano woko matwal,
32ento kadi bed kel cwercwiny me can, pud kica mako aye macalo mar mere ma
pe lokke dwon-ni;
33pien pe keto can nyo cwercwiny i kom dano akaka.
34Ka ginyono lumabuc ma i wi lobo woko ducu piny i te tyen,
35ka gikwanyo twer ma dano tye kwede woko i nyim ŋat Mamalo Twal,
36ka gibalo te pido pa dano woko akaka, Rwot pe cwinye yom iye.
37Aŋa muciko lok ci otimme bene, ka pe Rwot aye ma ociko?
38Gin maber ki gin marac ducu pe gia ki i dog ŋat Mamalo Twal?
39Dano makwo kok piŋo? Dano myero okok ka can opoto i kome pi balle?
40Koŋ watemu neno kitwa dok waŋiyu kwowa, ci walokke wadwog bot Rwot.
41Myero watiŋu cwinywa ki ciŋwa, bot Lubaŋa malo i polo kun wawacci,
42“Waŋ doŋ wabalo dok wajemo, in bene pe iweko bal wa.
43“Imiyo kiniga oboyo komi woko omiyo iryemo korwa, inekowa woko laboŋo
paro piwa.
44Imiyo pol oboyi woko wek lega mo pe otuc oo boti.
45Imiyo wadoko ginanyera ma gitaro, i kin lurok ducu.
46“Lukworwa ducu doŋ gitye ka ŋalowa aŋala;
47gin ma bano dano ki lworo opoto i komwa kacel ki to-piny ma obino ka
tyekowa.
48Pig waŋa mol calo pii ma i kulu pien jona doŋ ginekogi woko matwal.
49“Pig waŋa bibedo ka mol ma pe cok, bimedde mere ameda,
50nio waŋ ma Rwot oneno piny ki i polo;
51waŋa miyo aneno piny ki can, ki keckom pa anyira ducu ma i gaŋŋa.
52“Lukworra gibedo ka dwara macalo gidwaro winyo, kun tyen lok mo mumiyo
gidwara pe;
53gibola woko makwo i bur, dok gubolo got woko i wiya;
54pii omwonyo wiya woko, omiyo awacci, ‘Ato do!’
55“Ai Rwot, alwoŋo nyiŋi, ki i bor piny ka matut;
56ci iwinyo kokona ma akok boti ni, ‘Pe idiŋ iti ka winyo kokona, kenya do!’
Acoli Baibul
© 1985, Bible Society of Uganda.
1293
57Yamibino cok i kare maakok boti; in iwacca ni, ‘Pe ilwor!’
58“In doŋ icuŋ ka pido pira, ai Rwot ci ikoko kwona ki i to.
59Ai Rwot, in bene doŋ ineno gin marac ma gitimo i koma; in aye iŋol koppa.
60Ityeko neno culo kworgi ducu; lok ducu maraco ma gubedo ka porone i koma.
61“Ai Rwot, iwinyo bene lok aŋec ma giloko, ki lok ducu maraco ma gubedo ka
porone i koma.
62Lok ki tam ma lulweny i koma gubedo kwede, gilwenyo i Koma dyeceŋ jwi.
63Nen kit bedogi ki kit a malogi; adoko gin ma gicako wer i kome.
64“Ai Rwot, in aye ma ibiculo kwor i komgi, kun lubo kit ma ticgi tye kwede.
65Ibimiyo cwinygi bedo tek; ibicenogi woko.
66Ibiryemo korgi ki kiniga ci ityekogi woko, ki i te poloni, ai Rwot.”
Koko 4
Keto can i kom Cion doŋ ocobbe kakare
1Jabu kono dok ocido woko licuc niŋniŋ, jabu ma giliyo maber-ri doŋ kite olokke
woko niŋniŋ! Godi me ot maleŋ guket woko piny atata; guromo yo woko ducu.
2A wobe Cion, gubedo me wei calo jabu mapek mabeco; kombeddi doŋ ginenogi
macalo agulu, tic ma lacwe agulu ocweyo ki lobo!
3Kadi too bene miyo tuno weko litino doto cak i tunone; ento jona doŋ gudoko
ger woko, calo udu ma gibedo i tim.
4Leb latin lakere ma romo dot omoko woko i dane pien doge otwo woko ki orwo
pii; litino tye ka lego cam, ento ŋat mo ma miyo botgi pe.
5Jo ma yam camo cam mabeco, gibito woko liweŋ i dye gudo; jo ma ginyebogi ki
ruko boŋo ma lamar lamar, gibuto i wi odur.
6 Can ma giketo i kom jo tuwa, dit makato can ma giketo i kom Codom woko, ma
yam gireto woko piny oyotoyot i waŋ ca wa mo manok keken-ni, kun dano mo pe
ogudo kome ki ciŋe.
7Rwodine yam komgi leŋ makato pee woko, komgi tar makato cak; komgi yam
kwar makato gweŋ makwar me wel, yam ginen beco calo kidi capir mulil
mapwot-ti.
8Ento kombeddi waŋgi ocido woko licuc makato cuk bilo, dano pe gineyogi ka
giwok ki i gudo; komgi ojony woko liŋok i kom cogogi, komgi otwo woko matek
calo yen mutwo.
9Jo ma ginekogi ki pala lucwan komgi gum makato jo ma kec aye tye ka nekogi, jo
ma gujony liŋok ma komgi odoŋ geŋ noŋo, pien cam mo pe mucek i poto.
Acoli Baibul
© 1985, Bible Society of Uganda.
1294
10 Mon ma lukica ma gimaro litinogi aye gutedo kom litinogi kikomgi; ci gudoko
camgi me amwodagi i kare ma gituro iye jo tuwa-ni.
11Rwot doŋ omiyo akemone olyetti woko marac, ocoro kinigane malyet i komgi;
omoko mac i Cion, ma owaŋo te gutine otyeko woko liweŋ.
12Luker me lobo yam pe guye, nyo kadi ŋat mo i kin jo ma bedo i wi lobo, ni
lumerok nyolukwor twero donyo i dog gaŋ me Jerucalem.
13Man obedo pi bal pa lunebine ki pi bal pa ajwagine, ma guneko jo ma kitgi atir
woko i dye gaŋ.
14Gubedo ka wot ata i dye gudo, ma waŋgi oto woko, gunyobo komgi woko ki
remo, omiyo i dano doŋ dag gudo boŋŋigi ma odoko gin me kwer.
15Dano gidaŋŋe i komgi kun giwacci, “Wulenwa yo! Wun jo ma komwu ki keni!”
“Wulen yo! Wulen yo! Pe wugud komwa bene!” Guriŋo woko gubwot, gubedo ka
mal ata i kin lurok, ci jo ma i rok guwacci, “Pe dok gibibedo kacel kwedwa kany
wacel.”
16Rwot kikome aye ma doŋ okeyogi woko, pe doŋ biparo pigi matwal; deyo mo
ma gimiyo bot ajwagi bene obedo pe, gin mo maber ma gutimo bot ludoŋo pe.
17Waŋwa ocikke ka neno yo neno kun jo ma konyowa pe; wabedo ka kuro rok ma
pe gitwero larowa.
18Lumerok doŋ gudiŋo korwa woko omiyo pe doŋ watwero woto i dye gudowa;
agikkiwa onoŋo doŋ onyikocok: wel ninowa bene doŋ gikwano woko; pien
agikkiwa doŋ oo.
19Jo ma guryemo korwa gubedo dwir ma gikato acut ma tuk cito malo, gulubo
korwa wa i wi godi, gukanne gubedo ka kiyowa i dye tim.
20Ŋat ma Rwot doŋ owiro woko ki moo, ma pire tek botwa macalo kwowa,
gimako gitere woko i opii, en ma yam waloko pire ni, wabibedo i te bwome i kin
lurok.
21Wun jo Edom, wubed ki wakke, cwinywu bene obed yom, wun ma wubedo i
lobo Uj; ento kikopo me can bene bimakowu; wubimer woko ci wulunyo
bonniwu woko wudoŋ munero.
22Wun jo Cion, can ma giketo i komwu pi balwu doŋ gicobo kakare, Rwot doŋ pe
bibworowu i opii matwal; ento wun jo Edom, en biketo can i komwu bene pi
balwu, en binyuto kom balwu woko ducu ka maleŋ.
Koko 5
1Ai Rwot, koŋ ipo i kom gin ma opoto i komwa-ni; cik waŋi inen lewic ma watye
kwede!
2Giloko gipinywa doŋ odoko pa jo mukene; ki gaŋiwa gudoko pa lurok.
Acoli Baibul
© 1985, Bible Society of Uganda.
1295
3Waŋ doŋ walokke wadoko calo litino kic, ma wegigi pe; megiwa doŋ gudoko calo
mon ma coggi oto,
4Myero wawil pii ma wamato-ni awila ki lim, yen bene ma wanoŋo myero wawil
awila.
5Giryemowa woko ki tek kun watye ki okol i ŋutwa: komwa oloc woko, pe
gimiyowa kare me yweyo.
6Wacikke ki jo Ejipt ki ciŋwa, ki bot jo Aciria, wek gumiwa cam maromowa.
7Kwarowa yam gubalo, ci guto woko matwal; balgi aye ma doŋ okelo can i
komwa.
8Opii aye doŋ giloyowa; ŋat mo pe ma myero olarwa ki i ciŋgi.
9Wadyero komwa pi noŋo cam, ma noŋo wawok ki i Lak pala lucwan i dye tim.
10Del komwa doŋ odoko lyet calo keno ki lyeto me kec ma tye ka waŋowa.
11Gimako mon i Cion ci gibuto kwedgi tektek, ki anyira ma peya co obedo kwedgi
ma gitye i gaŋ me Juda.
12Giguro luker woko i kom yat ki ciŋgi; woro mo ma gimiyo bot ludoŋo pe,
13Gidiyo litino awobe tektek me rego kai awobe gicato ki yen mapek ma guyeyo i
wi gwokgi.
14Co muteggi pe doŋ gigurre i dog gaŋ, awobe bene pe doŋ gigoyo wer.
15Gin ma yam yomo cwinywa doŋ ogik; myel ma yam wamyelo-ni doŋ olokke
odoko kumo.
16Lalukana opoto woko piny ki i wiwa’ waŋeno can, pien wabalo!
17Pi lok man omiyo cwinywa doŋ odoko goro, pi jami magi omiyo waŋwa bene
doŋ ocido wako.
18Got Cion ma doŋ odoŋ obur-ri; too aye ma doŋ gitye ka wot i wiye.
19Ento in, ai Rwot, ibedo i loc nakanaka; komkerri bedo nakanaka i kare pa
yalwak ducu.
20Piŋo wii wil woko i komwa, ibwotowa woko liyak pi kare ma rom man piŋo?
21In aye giri idwokwa boti, ai Rwot, wek wadwogi! Roc kare me bedowa odok
manyen kit macalo yam tye con ca!
22Gwok nyo doŋ ikwerowa woko matwal ba! Kiniga doŋ omaki i komwa mukato
kare?
Acoli Baibul
© 1985, Bible Society of Uganda.
1296
Ejekiel
Ejekiel 1
Ginanyuta me komker pa Lubaŋa
1 I nino dwe abic me dwe me aŋwen i mwaka pyeradek noŋo, onoŋo atye abedo
kacel ki Lujudaya ma gin opii i ŋet kulu Kebar i lobo Babilon, Ci aneno polo
oyabbe, cut atugi neno Lubaŋa i ginanyuta.
2 Man otimme i nino dwe abic i mwaka me abicce cakke ma gitero kabaka
Yekoyakin kwede i opii.
3I kare ma atye i lobo pa jo Kaldaya i ŋet kulu Kebar, an Ejekiel wod pa ajwaka
Buji, awinyo ka Rwot loko kweda dok awinyo ka Rwot oketo ciŋe i koma.
4I kare ma aneno piny, ci aneno yamo ma kodo mager oa ki i lobo ma tye yo tuŋ
acam, kacel ki pol madit ma onoŋo lutkot tye ka wil ki iye, kun mac bedo ka lyel
teretere. I dye mac onoŋo tye iye gin ma ryeny macalo mola.
5 Doŋ i dye mac man aneno gin mo ma nen calo lee makwo aŋwen. Gubedo calo
dano,
6ento ŋat acel acel onoŋo waŋe tye aŋwen, dok bene ŋat acel acel bwome onoŋo
tye aŋwen.
7Tyengi ocuŋ atir, ki dye tyengi onoŋo nen calo dye tyen oboŋ wod dyaŋ, ma
giryeny calo mola ma gijwayo maleŋ.
8I te bwomgi aŋwen-ni onoŋo tye iye ciŋ aŋwen macalo ciŋ dano, Doŋ gin lee
aŋwen-ni onoŋo yam waŋgi ki bwomgi tye kit man:
9bwomgi okubbe ogudo lawotgi, kun ŋat acel acel cito ma okemo nyime atir,
giwoto ma kun pe gilokke ka mo.
10 Kit macalo waŋgi nen kwede, lee acel acel onoŋo waŋe tye aŋwen mapatpat: ki
tuŋ i nyime waŋe nen calo waŋ dano; ki yo tuŋ lacuc waŋe nen calo waŋ labwor,
ki yo tuŋ lacam waŋe nen calo waŋ twon, doŋ ki yo tuŋ i ŋeye waŋe nen calo waŋ
ocur.
11Waŋgi yam obedo kit meno. Lee acel acel bwome aryo onoŋo oyarre dok otiŋŋe
malo kun ogudo wi bwom lee lawote mukene ma cok kwede, ki bwomgi aryo
mukene oumo komgi woko.
12Lee acel acel woto kemo nyime atir; ka ma cwinygi onoŋo mito ni gucit iye,
giwoto ma kun pe gilokke ka mo.
13I kin lee makwo-ni onoŋo yam tye iye gin ma lyel calo miri mac, ma obedo calo
mac ma wirre i kin lee makwo, macce onoŋo lyel maleŋ, ki lutkot bene owil ki i
mac kunnu.
Acoli Baibul
© 1985, Bible Society of Uganda.
1297
14Lee magi bene onoŋo gitye ka wirre gidok tuŋŋi ki tuŋŋi calo mil pa lutkot.
15 I kare ma aneno lee magi aŋwen, aneno lawala aŋwen ma gudo ŋom, lawala
acel acel ocuŋ i ŋet lee acel acel bene.
16Lawala acel acel onoŋo ryeny calo kidi me wel, ci gin lawala aŋwen-ni ducu
ginen maromrom, Kit ma gitiyogi kwede nen calo lawala acel acel girwako
odonyo i i lawala mukene.
17Ka doŋ gucako wot, gucito ma gukemo yo aŋwen mapatpat ma kun pe gilokke
ka mo.
18 Gin Lawala magi aŋwen-ni yam doggi tye, cili bene onoŋo tye i komgi, kun waŋ
mapol orumo doggi woko ducu litit.
19Ka inen lee makwoni giwoto gicito anyim, ci lawala magi bene giwoto kacel
kwedgi, ka ce inen lee gua malo ki i ŋom, ci lawala bene gitiŋŋe kwede malo.
20Ka ma cwiny mito ni gucit iye, gin bene gicito iye, ci lawala bene gitiŋŋe malo
gicito kacel kwedgi; pien onoŋo cwiny lee aŋwen-ni tye i i lawala ducu.
21Ka lee tye ka wot, nyo ka gucuŋ woko, dok ka gua malo, ci lawala aŋwen-ni
bene gitimo kit meno, pien cwiny lee-gu tye i igi ma miyo gitimo kumeno.
22 Ki malo ka wi lee magi makwo-ni onoŋo giriyo iye gin mo ma nen calo pete me
polo, ma ryeny aryenya calo pee, kun opette lamalo ka wigi.
23I te pete meno onoŋo guyaro iye bwomgi, kun bwomgi acel acel gukemme ki
luwotgi; ki lee acel acel onoŋo tye ki bwome aryo me umo kome woko.
24 Awinyo bwomgi ka ŋuro i kare ma gitye ka tuk, bwomgi mor calo mor pa pii
ma corre, macalo mor pa Won Twer Ducu, ki dok macalo woo madwoŋ pa dwan
jo me mony madit; ka gucuŋ mot, ci giumo bwomgi woko.
25Ci dwan owinnye kun oa ki malo i ne pete ma orine malo ka wigi-ni; i kare ma
onoŋo gucuŋ mot, guumo bwomgi woko.
26 Malo i wi pete ma tye ka wigi-ni onoŋo tye iye gin mo calo komker, ma nen calo
got capir ma bulu; doŋ gin ma neno calo dano obedo i wi komker meno.
27 Gin meno mubedo calo dano-ni onoŋo tye ka ryeny calo mola ocakke ki i pyere
odok kwede malo, ma nen calo mac ma omoko orumo kome woko ducu; cakke ki
i tuŋ pyere dok kwede piny, onoŋo nen calo mac, mac bene onoŋo tye ka lyel
orume woko dyere.
28Nen calo danyu ma nen i kom pol ka i nino me kot, mac ma yam obedo ka lyel
ma orume dyere-ni bene obedo kit meno. Meno aye kit ma yam cal me deyo pa
Rwot nen kwede. I kare ma aneno ci atugi poto woko piny aryeba ic, cutcut
awinyo dwan ŋat mo ma tye ka lok.
Ejekiel 2
Acoli Baibul
© 1985, Bible Society of Uganda.
1298
Lubaŋa olwoŋo Ejekiel me bedo lanebi
1Ŋat ma onoŋo tye ka lok-ki owaco bota ni, “Wod pa dano, a icuŋ, ci abilok
kwedi.”
2I kare ma tye ka lok kweda, Cwiny pa Lubaŋa odonyo i iya ci omiyo acuŋ; pud
awinyo en omedde kun loko kweda ni,
3“Wod pa dano, abecwali icit bot jo Icrael, ma gujemo ci gulokke ka lweny i koma-
ni. Gin pud lujemo wa onyoo kit macalo yam kwarogi gujemo ci gutimo bal i
koma-ni.
4Gin aye io ma kitgi obedo acak dok ŋutgi bene nwaŋ pe giwora. Abecwali me tito
botgi gin ma an Rwot Lubaŋa abewaco botgi.
5Ka gibiwinyo lokki nyo gikwero winyone, (pien gin jo ma lujemo) ento gibiŋeyo
ni lanebi yam obedo i kingi.
6Doŋ in wod pa dano, pe myero ilworgi, pe bene ilwor lok ma gin waco. Gibirumi
woko macalo okuto lano ma orumi, kun ibedo i wi oton mapol; pe ilwor lokgi,
cwinyi bene pe myero oballe kadi gineni ki waŋ marac, pien gin jo ma lujemo.
7Ibiloko lokka botgi, kadi ka giwinyo nyo gikwero winyone; pien gin jo ma
lujemo.
8“Ento in, wod pa dano, winy gin ma an awacci; pe ibed lajemo calo jo meno ma
lujemo. Ŋam dogi ci icam gin ma abemiyo boti me acama.”
9I kare ma aneno piny, ci aneno ciŋ mo ma giryeyo tuŋ bota; ci nen Onoŋo omako
buk adola ma gicoyo iye coc.
10Ci oyaro buk-ki i nyima; aneno gicoyo ryoryo ducu, iye ki yo tuŋ i ŋeye bene.
Aneno lok ma gicoyo iye onoŋo obedo lok me koko me can, kumo ki can.
Ejekiel 3
1 Lubaŋa owacca ni, “Wod pa dano, cam gin: ma doŋ gimiyi; cam buk adola man,
ci icit ilok bot jo me ot pa Icrael.”
2Kit meno aŋamo doga, ci omiya buk adola ni acam.
3Ci owacca ni, “Wod pa dano, cam buk adola man ma amiyo boti, nio ka iyeŋ
woko kwede ma ii odeŋ.” Ci acamo; anoŋo obedo lim mada i doga calo moo kic.
4Lubaŋa dok owacca ni, “Wod pa dano, cit io bot jo me ot pa Icrael ci it it botgi gin
ducu ma atye ka wacci-ni.
5Pe atye ka twali ni icit i rok mo ma jone loko leb ma niaŋ iye tek. Ento abecwali
bot jo me ot pa Icrael.
6Ka ce acwali bot rok ducu ma jone loko leb matek mapatpat ma in pe iniaŋ iye, ci
kono guwinyo lok ma iwaco botgi.
Acoli Baibul
© 1985, Bible Society of Uganda.
1299
7Ento jo me ot pa Icrael pe gibiwinyo lokki; dok bene pe gibiwinyo lokka. Pien gin
ducu cwinygi nwaŋ dok wigi tek:
8Nen, kombeddi doŋ abimiyo cwinyi bedo nwaŋ calo cwinygi ki wii bene bedo
tek calo wigi.
9Abimiyo wii bedo tek calo got lela matek makato got mabit woko; pe ilworgi, pe
bene ilwor kit waŋ ma gineni kwede, pien gin jo ma lujemo.”
10Lubaŋa omedde ki lokke kun waco bota ni, “Wod pa dano, lok ducu ma
abiwacci myero igam obed i cwinyi, dok iwiny bene ki iti.
11Ka doŋ ia icit bot jo ma gitye i opii, cit bot lutuwu kikome, ci iwac botgi ni,
‘Rwot Lubaŋa owaco kuman ni’; kadi giwinyo nyo gikwero winyone.”
12Cutcut Cwiny pa Lubaŋa otiŋa woko malo, ci awinyo dwan ki yo tuŋ ŋeya ma
mor matek calo oyeŋyeŋ ma yeŋo piny, kun daŋŋe ni, “Gipwo deyo pa Rwot i
kabedone!”
13Awinyo bwom lee ka tye ka gone kacel i yamo, ki koko pa lawala bene mor
matek calo oyeŋyeŋ ma yeŋo piny.
14I kare ma Cwiny pa Lubaŋa oila malo otera woko, ci abedo ki keco i cwinya,
kiniga bene omaka woko, ci acito ma doŋ onoŋo Rwot tye ka diya matek ki ciŋe.
15Acito i Tel Abib, ka ma onoŋo jo ma giterogi i opii gibedo iye, i ŋet kulu Kebar.
Abedo kunnu i kingi pi nino abiro kun atye ki ur madit atikatika pi gin ma onoŋo
aneno otimme i koma ca.
Lubaŋa ociko Ejekiel ni obed lakur-piny
16Lacen i ŋe nino abiro-nu Rwot oloko kweda.
17En owacci, “Wod pa dano, doŋ aketi me bedo lakur-piny pi rok me Icrael. Ibitito
botgi lok ducu ma acikogi kwede ma an awacci.
18Ka ce awaco ni dano ma latim marac bito ada, ento kun in pe ijuko en ma icike
ni olokke owek timo gin marac, wek olar kwone, en bito i balle-ni; ento alii me
tone abidwoko i wii.
19Ento ka ce onoŋo ijuko en latim marac meno, icike ni owek yo me tim maraco,
ka pe olokke oweko timo gin maraco, nyo yo me tim maracone-ni, en bito i balle-
nu; ento noŋo in giri ilaro kwoni.
20Dok bene ka ce dano ma kite atir olokke woko oweko timo gin ma tye atir, ce
otimo bal, ce an aketo ariya mo i nyime, ci en bito, pien onoŋo in pe ijuke, en bito
pi balle, ki tic ma atir ma yam en otiyo pe doŋ abipo pire; ento alii me tone
abidwoko i wii.
Acoli Baibul
© 1985, Bible Society of Uganda.
1300
21Dok bene ka ce ijuko dano ma kite atir ni pe otim bal, ka en owinyo lokki pe
otimo bal, ci adada en bibedo kwo, pien owinyo lok ma ijuke kwede; ci in bene
ibilaro kwoni.”
Lanebi Ejekiel pe twero lok
22Rwot oketo ciŋe i koma; ci owacca ni, “A malo, ci icit i dye bar, an abilok kwedi
ki kunnu.”
23Ci aa malo acito i dye bar, ci aneno deyo pa Rwot ocuŋ kunnu ma rom ki deyo
ma akwoŋo nenone i ŋet kulu Kebar; ci cutcut aryebbe woko piny.
24Ento Cwiny pa Rwot odonyo i koma, ci ociba acuŋ ki tyena; ci oloko kweda kun
wacci, “Cit paco, ci ilor wii woko i odi.
25Ci in wod pa dano, gibitweyi woko ki tol, man bimiyo pe itwero cito woko i kin
dano.
26Abimiyo te lebi dwalle woko ki i dogi, wek ibed ladogeoto ma pe doŋ itwero
juko dano; pien gin jo ma lujemo.
27Ento ka ce doki aloko kwedi, ci abiyabo dogi, ci in ibiwaco botgi ni, ‘Rwor
Lubaŋa owaco kuman ni’; ŋat ma biwinyo lok man wek owiny, ki ŋat ma kwero
winyo lok man wek okwer; pien gin jo malujemo.
Ejekiel 4
Ejekiel ogoyo cal gaŋ me Jerucalem
1“Doŋ in, wod pa dano, kwany matafali iket i nyimi, ci igo cal gaŋ i kome, cal
Jerucalem kikome.
2Ci irum woko dyere, dok itor cel lobo orum woko dyere; ka iket gony orum
woko bene, ci iket yadi latwom cel orum woko bene.
3Dok ikwany caniya nyonyo ci iket obed macalo cel nyonyo i kin in ki gaŋ me
Jerucalem, kun waoi kemo gaŋ. Mony doŋ orumo gao woko. In aye ma doŋ irumo
gaŋ woko pi lweny i kome. Man aye lanyut pi ot pa Icrael.
4“Dok ibut ma lakŋeti ma lacam odok piny, ci doŋ abiketo can me bal me ot pa
Icrael-li i komi. Pi nino acel acel ma ibuto kwede ibitiŋo balgi,
5pi nino miya adek ki pyeraboŋwen, ma rom ki wel mwaka me can megi; in bene
ibitiŋo can me ot pa Icrael pi kare ma rom meno.
6Ka doŋ ityeko tiyo meno, ibibuto piny doki pi tyen me aryone, ki lakŋeti ma
lacuc, ci ibitiŋo can me ot pa Juda; amini nino pyeraŋwen, ma nino acel acel rom
ki mwaka acel.
7Ibiciko waŋi ineno Jerucalem ma girumo woko-ni, kun badi tye noŋo; ci dok
ibityeto lok kom gaŋ.
Acoli Baibul
© 1985, Bible Society of Uganda.
1301
8Abitweyi woko ki tol ma pe doŋ ibitwero lokke tuŋŋi ki tuŋŋi nio ka ityeko nino
ma girumi iye dyere-ni liweŋ.
9“Kombeddi doŋ ikwany ŋano, cayiri, muraŋa, ŋor, gaya ki kal. Rubgi ducu kacel
ci ited ki mugati. Meno aye cam ma in ibicamo pi nino miya adek ki pyeraboŋwen
ma noŋo it ye ka buto ki lakŋeti ma lacam-mi.
10Cam ma ibicamo gibipimo apima, ma romo cekel pyeraryo pi nino acel acel, dok
bene i nino acel acel ibicamo cam kicel.
11Pii ma imato bene gibipimo boti apima, kikopo aryo i nino acel acel, dok
ibimato kicel keken.
12Ibimoko mac i cet pa dano mutwo ki i nyimgi, ci ibitedo mugati macalo capat ka
doŋ icamo.”
13Rwot owaco kuman ni, “Ka aryemo jo Icrael akeyogi woko i kin rok ducu man
aye kit macalo gibicamo kwede cam ma cik okwero ni pe gucam.”
14Cutcut agamo ni, “Pe, Rwot Lubaŋa! An peya abalo koma kekena ki gin me
kwer. Cakke i ka tinona nio kwede wa onyoo peya acamo riŋo lee mo muto kene
nyo ma ŋuu okayo. Pud peya acamo kit riŋo lee mo ma gitamo ni obedo me
kwer.”
15Lubaŋa dok owacci, “Nen, doŋ abimii cet dyaŋ ma ka cet dano en aye itwero
tedo iye mugatini.”
16Dok omedde ki lok kun wacci, “Wod pa dano, nen, abijuko kit cam ducu woko
doŋ pe binen i Jerucalem. Gibicamo mugati ma gipimo apima kun gicamo ki
lworo; ki pii bene ma gimato gibipimo apima, gimato ma noŋo cwinygi oballe
woko.
17Abitimo man wek pe doŋ gunoŋ mugati ki pii muromo, wek dano acel acel obed
ka neno lawote ma noŋo cwinygi oballe woko, wek komgi olocwoko i cangi-ni.”
Ejekiel 5
Ejekiel olyelo yer wiye ki yer tike woko
1Lubaŋa owacci, “Wod pa dano, kwany pala lucwan mabit ci iti kwede macalo
lyedi pa lalyel wic, lyel ki yer wii wa ki yer tiki bene; ka doŋ ikwany lapim, ci ipok
yer woko i dul adek.
2Dul me adekke-ni ibiwaŋo woko i mac i dye gaŋ, kun iporo kare ma noŋo mony
doŋ orumo gaŋ otum. Kwany dul me adek mukene ci itoŋ woko ki pala lucwanni i
kare ma noŋo iwoto irumo gaŋ. Doŋ dul me adekke mudoŋ-ŋi kwany ibol i yamo
ci an abilwenyo i kome ki pala lucwanna.
3Gwok yer mogo ci itwe woko i dog boŋoni.
Acoli Baibul
© 1985, Bible Society of Uganda.
1302
4Dok ikwany yer mogo ki i kom yer ma onoŋo igwoko-ni, ci ibol woko i mac, wek
owaŋ woko. Doŋ mac bia ki i kom yer man ci nya o kwede wa i kom ot pa Icrael.”
5Rwot Lubaŋa owaco kuman ni, “Nen, Jerucalem. Doŋ atyeko kete i cwiny rok
ducu, kun lobo mapol orume woko dyere.
6Ento Jerucalem ojemo woko i kom gin ma an aciko ci olokke ka timo gin maraco
atika makato rok mukene-gu ducu, obedo gin mudiŋ ma pe lubo cikka makato
rok mukene ma yam gurumo en dyere-gu ducu. Jo Jerucalem gukwero tiyo gin
ma an aciko, gukwero bene lubo cikka.
7Mumiyo Rwot Lubaŋa owaco kuman ni, wun aye doŋ rok ma luyela makato
lurok ma gurumowu dyere-ni, en gin mumiyo pe wuye lubo cikka ducu ma aketo,
dok bene pe wugwoko gin ma an aciko, ento wun dok wubedo ka lubo cik pa rok
mukene ma gurumowu.
8Doŋ pi meno, an Rwot Lubaŋa atito botwu ni abiŋolo kop i komwu ma lwak me
rok ducu gineno.
9Doŋ pi gin me kwer ducu ma doŋ wutyeko timone, abitimo gin ma yam pud peya
atimo i komwu, en lakit gin acel-lu ma pe abitimo doki.
10 Doŋ adwoggine aye ni wego ma i Jerucalem gibicamo awobegi woko, ki awobe
bene gibicamo wegigi woko ki i dyewu. Dok bene abiŋolo kop i komwu acobo
kakare, doŋ jo mogo ki i kinwu ma gibidoŋ gibedo kwo, abikeyogi woko ata.
11Pi meno, kit macalo an Lubaŋa makwo-ni, man lok pa Rwot Lubaŋa, adada, pien
doŋ wubalo kabedona maleŋ woko ki tim me kwerwu-gu ducu, ki gin ducu ma
obedo cilo ma cwinya dagi, pi meno abinekowu woko, pe abinenowu ki wan
maber, dok bene kica pe bimaka i komwu wacel.
12Dul me adek pa lwak mewu, two gemo ki kec binekogi woko i dye gag; ki dul
me adek mukene gibinekogi woko ki pala lucwan i ŋe gaŋ; doŋ dul me adek
mudonne-ni abikeyo woko ata, doŋ abiwoto pala lucwan aye aryemogi kwede.
13“Kinigana bitum gire kene kit meno, doŋ abitoyo akecana i komgi ka doŋ
cwinya bikwe. Ka man otimme gibiŋeyo ni an a Rwot, doŋ aloko ki nyeko, i kare
ma atoyo akecana i komgi.
14Doŋ makato ducu abiweko pacowu doŋ obur wun wubibedo ginacaya i kin
lurok ducu ma gurumowu dyere ki bot jo ducu ma gikato ki ka ŋet pacowu ma
odon obur-ri.
15“I kare ma abiŋolo kop i komwu ma noŋo kiniga omaka ki akeca, abiketo can
magwa i komwu. Rok ducu ma gurumowu gibibedo ki lworo madwoŋ.
Gibicayowu kun giloko lok aŋec i komwu ci wubibedo lanen me pwonyogi.
Acoli Baibul
© 1985, Bible Society of Uganda.
1303
16Abijuko kit cam ducu ma yam wunono-ni pe doŋ nen, man bimiyo kec nekowu
matek. Wubiwinyo arem me kec matek mada calo atero ma lake bit ma gicelo i
komwu wek otyekwu woko.
17 Abicwalo kec ki guu-gu me neko litinowu woko, dok bene abicwalo two gemo
ki tim bwami ki lweny me nekowu me tyekowu woko. An Rwot doŋ aloko.”
Ejekiel 6
Lok ma lanebi otyeto i kom godi me Icrael
1Rwot ceŋ oloko kweda.
2En owacci, “Wod pa dano, cik waŋi inen godi me Icrael, ci itit lokka botgi.
3Wac bot godi me Icrael ni guwiny lok pa Rwot Lubaŋa, wek guwiny lok ma an
Rwot Lubaŋa atye ka wacone bot godi, cere-gu, ki luŋ matut, ki notagu ducu: Nen,
abikelo lweny ma gilwenyo i komwu ki pala lucwan, dok bene abijwero wan
jogiwu woko liweŋ.
4Abimuko keno tyerwu woko, ki keno tyer ka ma wuwago iye odok eceta-ni bene
abimuko woko. Lutuwu jo Icrael ma gitye kunnu gibinekogi woko i nyim cal
jogiwu.
5Abipyelo kom jo Icrael muto i nyim cal jogigi; dok abikeyo cogogi arumo ki keno
tyergi woko.
6I kabedo ducu ma wubibedo iye gaŋiwu ducu gibijwero woko doŋ obur, ki wag
jogiwu ducu gibimuko woko, ki keno tyerwu ducu abimuko woko wuweko doŋ
kene, ki cal jogiwu ducu gibitoŋo gibalogi woko, ki keno tyer me wano odok eceta
bene gibitoŋo gireto woko piny, ki gin ducu ma wutiyo doŋ gibijwerogi woko
liweŋ.
7Dok jo ma ginekogi komgi biradde ata, ci man miyo wun wubiŋeyo ni an aye a
Rwot.
8“Ento abimiyo jo mukene gibwot ki i lak to ci gibedo kwo. Ka doŋ jo mogo ma
gubwot gibibedo i kin lurok, dok ka gikeyowu woko i rok ducu,
9ci doŋ lutuwu ma gubwot gibipo i koma ki i kin lurok ka ma noŋo giterogi iye i
opii. Gibipo i koma ki kunnu kun giŋeyo ni yam aketo can i komgi wek ami lewic
omakgi, pien cwinygi ma gen pe iye-ni onoŋo doŋ oa woko ki i koma pi tarwaggi,
omiyo gumaro woro cal jogi makato an. Gibibedo ki keccwiny i komgi kekengi pi
gin maraco me lewic ma gutimo-ni, ki pi gin me kwer ducu ma yam gutimo.
10Doŋ gibiŋeyo ni an aye a Rwot; dok lok ma yam aloko ni abitimo gin marac man
i komgi-ni onoŋo pe aloko me noŋo.”
Bal pa jo Icrael
Acoli Baibul
© 1985, Bible Society of Uganda.
1304
11Rwot Lubaŋa owaco kuman ni, “Wudoŋ korwu, wunyon tyenwu bene i ŋom
kun wukok ni, Can madit doŋ opoto! Can man opoto pi bal me gin me kwer ma jo
me ot pa Icrael gutimo. Pi meno, gibinekogi woko i lweny, kec ki two gemo bene
binekogi woko.
12Jo ma gitye ka mabor two gemo aye ma binekogi; ki jo ma tye cok gibineko-gi
woko ki pala lucwan; ki jo mudoŋ ma gubwot ki i lak to kec aye ma binekogi.
Meno en aye kit macalo abitoyo kwede akecana i komgi.
13Kom jo muto biradde lirwat i kin cal jogi ki i kabedo ducu ma orumo keno
tyergi, wa i wi cere-gu ducu, ki i wi godi maboco-gu, i te yadi ducu ma potgi oluk,
ki i te yat kworo ma pote oluk, ki i kabedo ducu ka ma gityero iye gin ma ŋwece
kur ma yomo cwiny bot cal jogigi. Ci gin ducu doŋ gibiŋeyo ni an aye a Rwot.
14Abiryeyo ciŋa woko i komgi, ci abibalo lobogi woko, amiyo iye doŋ noŋo, i
kabedo ducu ka ma gibedo iye, cakke ki i tim nio kwede wa i Ribla. Ci gin ducu
doŋ gibiŋeyo ni an aye a Rwot.”
Ejekiel 7
Kare me agik doŋ cok
1Rwot oloko kweda.
2En owacci, “Wod pa dano, an a Rwot Lubaŋa doŋ awaco bot lobo pa jo Icrael
kuman ni, Agik! Agik doŋ obino woko i kom twok lobo aŋwen.
3“Jo Icrael, agik doŋ obino woko i komwu; abitoyo kinigana woko i komwu, pien
abiŋolo kop i komwu kun poro kit gin ma wun wutimo. Dok bene abiketo can i
komwu pi gin me kwer ducu ma wutimo.
4Pe doŋ abiparo piwu, kica doŋ pe bimaka i komwu. Ento abiketo can i komwu pi
kit gin ducu ma wutimo, gin me kwer ma wumedde ki timogi-ni. Meno doŋ
bimiyo wuŋeyo ni an aye a Rwot.”
5Rwot Lubaŋa owaco kuman ni, “Can me to-paco bibino i komwu kun lubbe aluba
i ne lawote cutcut.
6Agik doŋ obino, doŋ oo; doŋ otyeko corre woko i komwu. Nen, tye ka bino.
7Agik man bino piwu wun jo ma wubedo i lobo man; kare bene doŋ oromo, nino
me woo me lweny doŋ cok, pe nino me yomcwiny ma wuwo kwede i waŋ jogi ma
tye i wi godi.
8Kombeddi doŋ acok toyo akemona woko i komwu, kun atoyo kinigana i komwu,
dok bene abiŋolo kop i komwu kun lubo kit gin ducu ma wutimo. Abiketo can i
komwu pi gin me kwer ducu ma wutimo.
Acoli Baibul
© 1985, Bible Society of Uganda.
1305
9Pe doŋ abiparo piwu, kica doŋ pe bimaka i komwu. Ento abiketo can i komwu pi
kit gin ducu ma wutimo, gin me kwer ma wumedde ki timogi-ni. Meno doŋ
bimiyo wuŋeyo ni an aye a Rwot, ma apwodowu-ni.
10“Nen, nino tye ka bino! Topinywu doŋ obino woko. Tim bwami tye ka medde
ameda, ki wakke bene doŋ omedde adada.
11Tim bwami doŋ onya omedde odoko odoo me tim maraco; doŋ ŋat mo pe bidoŋ
ki i kin lutim maraco, kadi jami mabup ma gitye kwede, nyo lonyogi; dok bene
dano mo madit pe bibedo tye i kingi.
12Kare doŋ oo, nino doŋ onyiko cok. Lawil jami myero cwinye pe obed yom, kadi
lacat jami bene pe myero obed ki kumo, pien akemo pa Lubaŋa bipoto i komgi
ducu maromrom.
13Lacat-wil doŋ pe bitwero dwoko jami ma yam en ocato-ni cen bote, ma noŋo en
pud tye kwo. Pien akemo pa Lubaŋa bipoto i kom lwakgi ducu maromrom, pe
bidok cen; dok ŋat ma bigwoko kwone pe pien gin ducu gubalo.
14“Gukuto tum, gin ducu doŋ gitye ka yubbe. Ento ŋat mo pe ma cito ka lweny,
pien akemo pa Rwot opoto i kom lwakgi ducu maromrom.
15Lweny tye woko i dye gudo, two gemo ki kec tye i ot. Ŋat ma tye i tim gibineko
woko ki pala lucwan; ki ŋat ma tye i gaŋ, kec ki two gemo bineko woko.
16Jo mogo ma gubwot gibilaro wi godi calo akuri me nota, ma gin ducu gibicur pi
balgi.
17Ciŋ dano acel acel bidoko goro, ki coŋgi bene bimyel amyela calo pii ma
milamila limakmak.
18Gibiruko boŋo cola i pyergi, ki lworo madwoŋ bimakogi; lewic bimakogi ducu,
gin ducu gibilyelo wigi woko.
19Gibibolo ryalgi ki jabugi woko i dye gudo macalo gin ma pe leŋ, pien ryal ki jabu
pe twero larogi i nino ma Rwot bionyo iye kinigane i komgi. Pe gibitiyo kwede me
cobo mitigi, dok bene pe gibimiyo igi yen kwede. Ryal kijabu aye omiyo gupoto i
bal.
20Yam onoŋo gubedo ka wakke pi ginarukagi me deyo ma giruko pi nyuto ditogi
mamwa-ni, dok gutiyo kwede me yubo cal lubaŋagi me kwer ma giraco atika-ni.
Meno aye gin mumiyo Rwot biloko lonyogi doko gin ma pe leŋ botgi.
21“Abimiyo lurok yakogi woko,” man Rwot ma owaco, “dok abimiyo lutim maraco
ma tye i lobo yako jamigi ki lonyogi woko bene liweŋ, ci gibipyedo woko bene.
22Abiloko waŋa cen pe anenogi, wek gin gigi gupyed kabedona maleŋ twatwal-li:
luyak bene gibidonyo iye ci gipyedo, ci gibiweko doŋ obur.
23“Lobo opoŋ ki nek ki gaŋi-gu ducu opoŋ ki tim bwami.
Acoli Baibul
© 1985, Bible Society of Uganda.
1306
24Abikelo rok ma giraco makato ducu kany me leyo odigi me bedo iye. Abigiko
tek me wakkegi woko ki kabedogi maleŋ-gu ducu gibipyedo woko.
25Ka remcwiny obino, cigibiyenyo kuc, ento pe gibimedo ki noŋone wacel.
26Can me to-paco bibino i komgi, kun lubbe aluba i ŋe lawote cutcut, ki ani bene
bilubo lawote. Gibiyenyo ginanyuta ki bot lunebi kwe; ajwagi doŋ pe gibibedo ki
kit gin mo ma myero gupwony ki dano, ki ludoŋo bene pe gibibedo ki tam mo ma
myero gumi bot dano.
27Kabaka bikumo, rwot genne birwenyo woko, ki lwak bene komgi bimyel ki
lworo madwoŋ. Abitimogi kun lubo kit timgi, abiŋolo kop i komgi kun lubo kit ma
gin kikomgi giŋolo kwede kop i kom jo mukene. Man bimiyo giŋeyo ni an aye a
Rwot.”
Ejekiel 8
Cwiny pa Lubaŋa otero Ejekiel i Jerucalem
1I nino dwe abic, dwe me abicel, mwaka me abicel ma doŋ wabedo kwede i opii,
ludoŋo me Juda onoŋo gubedo i oda gitye ka lok kweda. Cutcut tek pa Rwot
Lubaŋa obino opoto i koma.
2 Aneno ci aneno gin mo ma nen calo dano. Cakke ki i pyere tuŋ piny, onoŋo nen
calo mac, doŋ a i pyere dok kwede malo onoŋo ryeny aryenya calo mola.
3Ci ocwalo gin ma obedo calo ciŋ dano ci omako yer wiya otiŋa kwede malo. Doŋ
i ginanyuta man Cwiny pa Lubaŋa otiŋa malo wa i kin polo ki lobo ci otera i
Jerucalem. Otera i dog gaŋ ma i iye ma tye yo tuŋ acam me ot pa Lubaŋa, ka ma
onoŋo cal jok mo tye iye, co ma miyo nyeko mako Lubaŋa.
4 I kare ma atye kunnu aneno deyo pa Lubaŋa pa Icrael kit macalo onoŋo aneno
kwede deyone i ginanyuta ma aneno i nota.
5Lubaŋa owacca ni, “Wod pa dano, tiŋ waŋi malo kombeddi inen yo tuŋ acam.”
Atiŋo waŋa malo aneno yo tuŋ acam, ci aneno cal jok ma kelo nyeko tye cok ki
keno tyer i dog gaŋ ka ma gidonyo ki iye.
6Lubaŋa dok owacca ni, “Wod pa dano, tika ineno gin ma jo Icrael gitye ka
timoneni, gin me kwer madito keken wek giryema woko ki i kabedona maleŋ?
Pud dok ibineno gin me kwer madit makato man ma gitimo.”
7Dok okela i doggola me dyekal; i kare ma aneno piny, ci anene kor ot ka ma otuc.
8Ci en owacca ni, “Wod pa dano, muk kor-ot kany.” Ka amuko kom ot, ci anoŋo
doggola.
9En owacca ni “Dony i ot ci inen gin me kwer me lewic ina gitye ka timone kany-
nyi.”
Acoli Baibul
© 1985, Bible Society of Uganda.
1307
10Kit meno adonyo i dyere ci aneno kor ot ducu gigoyo iye kit cal ducu mapatpat.
Cal gin ma lak alaka piny, ki cal lee mogo ma komgi ki, keni ma gikwero, ki kit cal
jogi ducu me ot pa Icrael.
11Doŋ onoŋo tye kunnu jo pyerabiro i, kom ludoŋo me ot pa Icrael ma gucuŋ i
nyim cal jogi-gu, kacel ki Jajania wod pa Capan ma ocuŋ i kingi. Dano acel acel
onoŋo omako atabo weerre i ciŋe, kun yito me odok eceta ma giwaŋo duny cito
malo macalo pol.
12Dok en owacca ni, “Wod pa dano, tika doŋ ineno gin ma ludoŋo me ot pa Icrael
gitye ka tiyone i, muŋ i colpiny ca? Gin ducu gitye ka woro jogi i kicika ma opoŋ ki
cal lubaŋa-gu. Gin giloko kekengi ni, ‘Rwot pe nenowa, Rwot doŋ otyeko bwoto
lobo man woko.’ ”
13Rwot owacca ni, “Ibineno gin me kwer madito makato man ma gitimo.”
14Ci okela i doggola me dog gaŋ ma tye yo tuŋ acam me ot pa Rwot; ci anene mon
gubedo kunnu gitye ka kok pi jok Tamuj.
15Ka openya ni, “Wod pa dano, doŋ ineno gin man? Pud dok ibineno gin me kwer
madito makato: magi woko.”
16Ci otera i dyekal ma tye i ot pa Rwot. Ci aneno jo ma romo pyeraryo wiye abic
tye cok ki doggola me ot pa Rwot, i kin keno tyer ki ka ma gidonyo kwede i ot. Gin
jo-nu guloko ŋegi i kom ot pa Rwot, kun nyimgi okemo tuŋ wokceŋ, gitye ka
ryebbe piny me woro ceŋ ma tye ka tuc ki yo tuŋ wokceŋ.
17Ci en openya ni, “Wod pa dano, doŋ ineno gin man? Man mono jo me ot pa Juda
gineno ni lok matidi ki botgi ka gibedo ka timo gin me kwer kany, wek gubed ka
miyo tim bwami omedde onya i lobo, kun gibedo ka ŋeto cwinya jwi wek kiniga
omaka doki aye? Nen kit macalo gitye ka nywara kwede i yo marac mukato kare.
18Pi meno, abitimogi ki akemo; pe abiparo pigi, dok bene kica pe bimaka i komgi,
Kadi bed gukok bota kun gilego lega ki dwan maloŋo, pe abiwinyo kokogi.”
Ejekiel 9
Ejekiel neno ka Rwot keto can i kom lubalo ma i Jerucalem
1Lacen awinyo Lubaŋa odaŋŋe ki dwan maloŋo kun wacci, “Wunyik cok, wun
lunek ma wumito keto can i kom lubalo ma i gaŋ man. Wun ducu wukwany jami
Lwenywu wubin kwede kun wumako i ciŋwu.”
2Cutcut jo abicel gubino ki i dog gaŋ ma malo ma tye yo tuŋ acam me ot pa Rwot;
dano acel acel omako jami lwennye me nek i ciŋe, Dano mo bene ma oruko boŋo
camanini owoto kacel kwedgi, en owoto ki gin mo ma eromo coc kwede. Gin ducu
gudonyo i dyekal me ot pa Rwot ci gucuŋ i ŋet keno tyer me mola.
3I kare-nu onoŋo deyo pa Lubaŋa pa Icrael ma ryeny twatwal-li oa woko ki i kom
lukerubi ka ma yam en bedo iye kun kato ocuŋ i doggola me ot pa Rwot; ci Rwot
Acoli Baibul
© 1985, Bible Society of Uganda.
1308
olwoŋo dano ma oruko boŋo camaniŋi-ni, ma onoŋo owoto ki gin me coc i
laknete-ni.
4 Rwot owacce ni, “Cit iwok ki i dye gaŋ me Jerucalem ducu, ci iket lanyut i tur
nyim dano acel acel ma tye ki cwercwiny me can kun gicur pi gin me kwer ducu
ma gitye ka timone i gaŋ me Jerucalem.”
5Awinyo bene ka Lubaŋa waco bot jo mukene ca ni, “Wulub kore kun wuwok ki i
dye gaŋ ci wunek dano. Pe wupar pi ŋat mo, dok bene kica pe omakwu i kome.
6Wunek jo muti, awobe, anyira, mon ka litino matino, ento pe myero wugud kom
ŋat ma doŋ gityeko keto lanyut i kome. Wucak ki kany ki i kabedona maleŋ.” Ci
gucako ki ludoŋo ma onoŋo gucuŋ kunnu i ot pa Rwot.
7Lubaŋa owaco botgi ni, “Wubal ot pa Rwot woko. Wupoŋ dyekalle-gu ducu ki
kom jo ma ginekogi-ni. Wucit mewu anyim.” Guwoto gucito anyim, ci gucako
neko dano ma gitye i gaŋ.
8I kare ma gitye ka neko dano, an doŋ onoŋo adoŋ kena. Apoto piny i ŋom aryeba
ic, ci akok ni, “Ai Rwot Lubaŋal Akemo doŋ omaki twatwal i kom Jerucalem
mumiyo icito ka neko jo ducu liweŋ ma gudoŋ i Icrael-li?”
9Lubaŋa ogamo ni, “Jo Icrael ki jo Juda gutimo bal madito maraco adada. Gubedo
ka neko dano i kabedo ducu ma i lobo igumiyo ŋolo kop ma pe atir: omedde onya
i Jerucalem. Giwacci, ‘Rwot doŋ obwoto lobo man woko, dok Rwot bene pe neno.’
10Doŋ ki tuŋ bota, pe abiparo pigi, kica bene pe bimaka, i komgi, ento abiculo
kwor i komgi pi gin ducu ma yam gin gutimo.”
11Cutcut dano ma onoŋo oruko boŋo camanini, ma tye ki gin me coc i laknete-ni
odwoko lok bot Rwot kun wacci, “Doŋ atyeko tiyo gin ma onoŋo icika ni acitim.”
Ejekiel 10
Deyo pa Lubaŋa oa woko ki i ot pa Rwot
1 Aneno pete ma tye malo ka wi lukerubi, ci aneno gin mo ma tye ka wigi ma
obedo calo komker ma gitiyo ki got capir ma bulu.
2 Ci owaco ki dano ma oruko ooŋo camaniŋi-ni ni, “Wot idony wa i kin lawala ma
tye ka wirre-ni, ki piny ka tyen lukerubi-ni, ci ijob bilo poŋ ciŋi ki i kin lukerubi, ci
iket woko atata i dye gaŋ.” Aneno en ka cito gire.
3I kare meno onoŋo lukerubi gucuŋ i ŋet ot yo tuŋ acuc, ka dano-nu doŋ odonyo i
ot; ci pol ocako poŋo dyekal me ot woko.
4Ci deyo pa Rwot oa woko ki i kom lukerubi ocito wa i doggola me ot pa Rwot. Ci
pol opoŋo ot pa Rwot woko, ki dyekal bene opoŋ woko ki deyo pa Rwot ma meny
amenya.
Acoli Baibul
© 1985, Bible Society of Uganda.
1309
5Mor pa bwom lukerubi owinnye wa i dyekal ma tye woko, calo dwan Lubaŋa
Matwero Ducu ma onoŋo tye ka lok.
6Ka doŋ ociko dano ma oruko boŋo camaniŋi-ni ni. “Kwany mac ki i kin lawala
ma tye ka wirre-ni, ki i kin lukerubi,” dano-ni ocito odonyo i kin lawala ci ocun ka
ŋet lawala mo acel.
7Ci I akerubi mo oryeyo ciŋe ki i kin lukerubi wadigi okemo mac ma onoŋo tye i
kin lukerubi, ci okwanyo lodi mac mogo, ka oketo i ciŋ dano ma oruko boŋo
camaniŋi-ni; dano-nu ogamo ci okato kwede woko.
8Lakerubi acel acel onoŋo tye ki gin mo i te bwome ma nen calo ciŋ dano.
9 Dok bene aneno ni i ŋet lukerubi onoŋo tye iye lawala aŋwen, ka ŋet lakerubi
acel acel onoŋo tye iye lawala acel. Lawala ducu onoŋo giryeny calo kidi me wel.
10Gin ducu onoŋo ginen rom, calo onoŋo lawala acel acel giroyo odonyo ki i kin
lawala wadi.
11Ka doŋ gucako wot, gicito ma gukemo yo aŋwen mapatpat ma kun pe gilokke
ka mo, kit yo mo keken ma lawala ma anyim okemo ci lawala mukene-gu ducu
gilubo ma pe gilokke ka mo ma noŋo gitye ka wot.
12 Gin lawala magi aŋwen-ni yam doggi tye, cili bene onoŋo tye i komgi, kun Waŋ
mapol orumo doggi woko ducu litit.
13Lawala magi awinyo ka gilwoŋo ni lawala ma wirre calo yamo lapiru.
14 Lee acel acel onoŋo waŋe tye aŋwen mapatpat: waŋ mukwoŋo onoŋo nen calo
wan lakerubi, waŋ me aryo onoŋo nen calo waŋ dano, waŋ me adek onoŋo nen
calo wan labwor, ki me aŋwenne onoŋo nen calo waŋ ocur.
15Magi gin aye lee ma yam koo anenogi i ŋet kulu Kebar-ni. Lukerubi gua gutuk
woko i yamo.
16Ka inen lukerubi giwoto gicito, ci lawala bene woto ki ka ŋetgi; ka inen lukerubi
guilo bwomgi me tuk woko ki i ŋom, ci lawala pud woto kacel kwedgi.
17Ka ce inen lee gucuŋ nyo ka gua malo, ci lawala aŋwen-ni bene gitimo kit meno,
pien cwiny lee-gu tye i igi ma miyo gitimo kit meno.
18Ci deyo pa Rwot oa woko ki i doggola me ot pa Rwot, onyiko ocuŋ lamalo ka wi
lukerubi.
19Lukerubi guyaro bwomgi ci gutuk woko ki i ŋom gucito ma an bene aneno,
lawala bene onoŋo tye ka wot kacel kwedgi; ci gucuŋ i doggola ma tye yo tuŋ
wokceŋ me ot pa Rwot, ki deyo pa Lubaŋa pa Icrael onoŋo tye ka wigi.
20Magi gin aye lee makwo ma yam anenogi i ŋet kulu Kebar ma otiŋo Lubaŋa pa
Icrael i wi komkerre-ni, Aniaŋ ni gin lukerubi.
Acoli Baibul
© 1985, Bible Society of Uganda.
1310
21Lee acel acel onoŋo waŋe tye aŋwen, bwome aŋwen, ki gin ma nen calo ciŋ
dano onoŋo tye i te bwome acel acel.
22Doŋ wangi onoŋo nen calo waŋ ma nene aneno i ŋet kulu Kebar-ni kikome. Gin
ducu giwoto kacel kun ŋat acel acel woto kemo nyime atir.
Ejekiel 11
Lubaŋa ojuko rwodi ma gin lutim maraco
1Cwiny pa Lubaŋa otiŋa malo, ci otera wa i doggola ma tye yo tuŋ wokceŋ me ot
pa Rwot. Doŋ i kare ma atye kunnu ka ma cok ki doggola ci aneno jo pyeraryo
wiye abic, ma onoŋo i kingi tye iye Jajania, wod pa Ajur, ki Pelatia wod pa Benaya,
ma onoŋo gin rwodi ma giloyo lwak.
2Lubaŋa owacca ni, “Wod pa dano, magi gin aye lutim maraco ma gitye ka yubo
lok me timo gin marac i gaŋ man.
3Giwacci, ‘Kare ma wabigero iye odi doŋ cok. Gaŋ man obedo calo agulu me tedo,
wan wabedo calo riŋo ma tye iye.’
4Pi meno, wod pa dano, tit lok i komgi.”
5Cwiny pa Rwot opoto i koma, ci Rwot owaco bota ni atit lok man bot lwak ni,
“Wun jo Icrael, aŋeyo gin ma wutye ka wacone, ki gin ma wutye ka yubone ki i
tamwu.
6Wun doŋ wutyeko neko jo mapol i gaŋ kany mumiyo yo ma i gaŋ ducu opoŋ ki
kom dano muto keken.
7“Mumiyo man en aye gin ma awaco botwu. Gaŋ man bidoko agulu me tedo, ento
kom jo muto ma wunekogi ka wupyelogi i dye gaŋ gin aye riŋo me ateda. Ento
wun gibikwanyowu woko ki i dye gaŋ.
8Yam wubedo ka lworo pala lucwan; ento abikelo dano ma gitye ki pala lucwan
gilwenyo i komwu, man Rwot Lubaŋa ma owaco.
9Abikwanyowu ki i dye gaŋ akelowu woko, ci amiyowu i ciŋ lurok. Doŋ atyeko
ŋolo kop me to i wiwu;
10gibinekowu woko i lweny ki pala lucwan i lobowu kikome. Man bimiyo wuŋeyo
ni an aye a Rwot.
11Gaŋ man pe bibedo agulu me tedowu ki wun bene pe wubibedo calo riŋo ma
tye i agulu. Abiketo can i komwu ki i kabedo ducu ma wubedo iye ki i lobo Icrael.
12Man bimiyo wuŋeyo ni an aye a Rwot, ki cik ma wuturo-ni meno cikka, ki gin
ma giciko ni wuti-ni, ma pe wutiyo-ni, onoŋo an aye ma aciko, ento wubedo ka
Lubo mewu cik pa lurok ma gurumowu.”
Acoli Baibul
© 1985, Bible Society of Uganda.
1311
13I kare-nu ma atye ka tito lok, cutcut Pelatiya wod pa Benaya opoto ci oto woko.
Ci apoto piny aryeba ic kun akok ki dwan maloŋo ni, “Ai do, Rwot Lubaŋal
Ibineko jo ma onoŋo gudoŋ i Icrael-li woko ducu?”
Lubaŋa ocikke pi miyo gicikke manyen bot jo ma onoŋo gitye i opii
14Rwot oloko kweda kun wacci,
15“Wod pa dano, jo ma gibedo i Jerucalem gitye ka lok piri kadi wa Luicrael
wadiwu bene ma giterogi i opii. Giwacci, ‘Opii doŋ gitye ka mabor ma pe gitwero
woro Rwot. En omiyowa lobo man ni wacam obed mewa.’
16Kombeddi doŋ tit lok ma atye ka wacone-ni bot opii wadiwu. Acwalogi me cito
ka bedo i lobo pa lurok ma tye ka mabor, ci akeyogi woko i lobo mukene ducu.
Aye ni guwora i lobo ka ma gucito iye, ento pi kare me tutunu.
17“Pi meno tit botgi gin ma an Rwot atye ka wacone. Abicokogi woko ki i lobo ka
ma yam akeyogi gucito iye, ci abimiyogi lobo Icrael adwoko cen botgi.
18Ka gudok kunnu, gibijwero gin ducu ma obedo cilo, ki gin me kwergu ducu.
19 Abimiyogi cwiny acel dok abiketo cwiny manyen i igi; abikwanyo cwiny matek
calo got-ti woko ki i komgi, ci amiyogi cwiny pa dano.
20Doŋ miyo gibigwoko cikka dok bene giwinyo lokka kun gin yo gin ma an aciko
ducu. Gibibedo jona, ki an bene abibedo Lubaŋagi.
21Ento abiketo can i kom jo ducu ma giworo gin ducu ma obedo cilo ki gin me
kwer-gu. Abiculo kwor i komgi kun poro gin ducu ma yam gin gutimo, man Rwot
Lubaŋa ma owaco.”
Deyo pa Lubaŋa oa woko ki i Jerucalem
22 Lukerubi gucako tuk me cito malo, ci lawala bene gucito kacel kwedgi. Deyo pa
Lubaŋa pa Icrael onoŋo tye ka wigi.
23Ci deyo pa Lubaŋa oa woko ki i gaŋ ocito ocuŋ i wi got ma tye yo tuŋ wokceŋ
me gaŋ.
24Cwiny pa Rwot otiŋa woko i ginanyuta, ci okela odwoka woko cen bot jo ma tye
i opii i lobo Kaldaya. Lacen ginanyuta meno ma onoŋo aneno ocako rwenyo woko
ki bota,
25ci atito gin ducu ma Rwot onyutta bot jo ma onoŋo gitye i opii.
Ejekiel 12
Lanebi Ejekiel odoko macalo opii
1Rwot oloko kweda.
2 Owacca ni, “Wod pa dano, in it ye ka bedo i kin jo ma lujemo. Waggi tye, ento pe
gineno gin mo. Itgi bene tye, ento pe giwinyo lok,
Acoli Baibul
© 1985, Bible Society of Uganda.
1312
3pien gin jo ma lujemo. “Doŋ kombeddi, in wod pa dano, yubbe kun itweyo yecci
macalo lariŋ ayela, ci icak wot me cito i opii ki i nyimgi ki dyeceŋ, Wek gin ducu
guneni ka icako wot me cito i kabedo mukene. Gwok nyo gin jo ma lujemo-ni
gibiniaŋ gin ma itimo.
4Twe yecci woko ki dyeceŋ macalo lariŋ ayela ma tweyo yecce kun gin bene
gineno, wek guneni ka doŋ icito ki otyeno calo doŋ icito woko i opii.
5Tuc kor cel ma gin bene gineno, ci idony iye ikat icit woko.
6Ibitiŋo yecci ki i nyimgi ma gin gineno, ci iketo i wi gwoki, ci icito kwede woko i
colpiny ma noŋo iboyo waŋi woko, wek pe inen lobo ka ma icito iye. Doŋ atyeko
keto in me bedo lanyut bot jo Icrael.”
7Atiyo gin ma Rwot nene ocika ni ati. Akwanyo yecca akelo woko ki dyeceŋ, calo
yec pa lariŋ ayela; ka doŋ piny odoko otyeno ci atuco kom cel ki ciŋa. Ci akwanyo
yecca ma atweyo-ni atiŋo i wi gwoka ma kun gin bene gineno, ci acito woko i
colpiny.
8Orwone ki odiko Rwot oloko kweda.
9Owacca ni, “Wod pa dano, kombeddi Luicrael ma gin lujemo-ni gitye ka penyi ni
in it ye ka timo gin aŋo.
10Tit botgi gin ma an Rwot Lubaŋa atye ka lok botgi. Lok man ma pire tek-ki
kemo laker ma tye ka loc i Jerucalem ki jo Icrael ducu ma gibedo kunnu.
11Tit botgi ni gin ma doŋ itimo-ni tye macalo lanyut me gin ma bitimme i komgi;
gibiterogi woko i opii i lobo mukene.
12Doŋ laker ma loyogini bitiŋo yecce i wi gwoke i colpiny ci lwi donyo ki i waŋ cel
ma gituco i kom cel-li kato woko gire. En biboyo waŋe woko, wek pe enen lobo ka
ma ecito iye.
13 Abiciko obwona pire, ci en bibino moko i owicca. Ka doŋ akwanye atere woko
wa i lobo Babilon, ma en lobo pa jo Kaldaya, en bito ki kunnu ma noŋo pe oneno
lobo-nu.
14Abikeyo jo ducu ma onoŋo gurume woko dyere-ni, lumi-tamine, ki jo ma gwoko
en i yo ducu mapatpat; lukworgi biyenyogi mada wek ginekgi woko ki pala
lucwan.
15“Ka akeyogi woko i rokmukeneki i lobo pa lurok, gibiŋeyo ni an aye a Rwot.
16Ento abiweko jo manok bwot ki i lweny, kec ki two gemo pe binekogi, wek
guniaŋ ki i kin lurok kunnu, ci gutuc gin me kwer ma yam gutimo-ni, wek doŋ
guŋe atir ni an aye a Rwot.”
Lanyut pa lanebi ma kome myel
17Rvot dok omedde oloko kweda.
Acoli Baibul
© 1985, Bible Society of Uganda.
1313
18Owacca ni, “Wod pa dano, wek komi omyel ka it ye ka cam, wek komi bene
omyel ki lworo ka it ye ka mato pii.
19Tit bot wegi lobo meno ni man aye lok pa Rwot Lubaŋa ma okemo jo Jerucalem
ma pud gibedo i lobogi. Gibicamo cam ki lworo ma noŋo komgi myel, dok bene
gibimato pii ma cwinygi oballe woko. Gibiyako jami ducu ma tye i lobogi miyo i
lobo doŋ noŋo, pien jo ducu ma gibedo iye gin lutim bwami keken.
20Gaŋi ducu ma dano gibedo iye gibijwero woko doŋ obur, ci lobo meno doŋ
bidoko tim ata, Man bimiyo wuŋeyo ni an aye a Rwot.”
Carolok ma dano gugiyo kwede ki lok ma pe dano mito winyone
21Rwot oloko kweda.
22Owacca ni, “Wod pa dano, piŋo jo Icrael gimaro waco carolok man ni, ‘Kare tye
ka kato, dok ginanyuta ma gineno i wan lek-ki ducu lokke pe ocobbe kakare’?
23Kombeddi doŋ itit botgi gin ma an Rwot Lubaŋa amito wacone pi lok man.
Abigiko tic ki carolok meno woko. Pe dok gibibedo ka tic kwede i Icrael matwal.
Ento tit botgi ni, ‘Kare doŋ oo, ki ginanyuta ducu doŋ bicobbe kakare.’
24“Ginanyuta me gobagoba ki lok tyet me bwolo ma ŋako dano doŋ bibedo pe
matwal i kin jo Icrael.
25An Rwot, doŋ abiloko botgi, ci gin ma awaco bitimme, Lok man pe dok bigalle.
Abitimo gin ma acikowu ni abitimo-ni i kare me kwowu, wun jo ma lujemo. Man
Rwot Lubaŋa ma owaco.”
26Rwot dok oloko kweda,
27kun wacci, “Wod pa dano, jo Icrael giwacci ginanyuta ma ineno-ni ki lok ma
itito-ni tye pi kare me anyim ma pud ty bor.
28Pi meno tit botgi gin ma an Rwot Lubaŋa atye ka wacone ni, ‘Lok man pe dok
bigalle. Gin ma awaco-ni bitimme.’ An Rwot Lubaŋa doŋ aloko.”
Ejekiel 13
Lok pa Rwot i kom lunebi ma lugoba
1Rwot oloko kweda.
2Owacci, “Wod pa dano, tit lok i kom lunebi me Icrael, tit lok kun itito bot jo ducu
ma gitito lok ma gutamo atama ki wigi ni, ‘Wuwiny lok pa Rwot?’
3Man aye gin ma Rwot Lubaŋa owaco ni, Can i wi lunebi ma lumiŋ-ŋi! Gilubo
mere tam ma gutamo atama ki i cwinygi kun noŋo pe guneno ginanyuta mo.
4Wun jo Icrael, lunebiwu gubedo macalo too ma tye i gaŋi ma i kin obur.
5Pe bene gigwoko kabedo ka ma gimuko cel woko ki iye-ni, pe gimito gero cel
odoco; mumiyo Icrael pe bicuŋ ka lweny obino i nino pa Rwot.
Acoli Baibul
© 1985, Bible Society of Uganda.
1314
6Ginanyutagi ducu ma guneno obedo me goba. Gityeto bene lok me goba. Giwacci,
‘Man lok pa Rwot’, ento an gira pe aorogi. Gibedo ka tamo ni myero acob lokgi
kakare.
7Awaco botgi ni, ‘Ginanyuta magi ducu ma wuneno obedo me goba, ki lok ma
wutyeto-gu ducu obedo lok me goba keken. Wuwaco ni lok magi ducu lokka, ento
an gira pe aloko kwedwu.’ ”
8Mumiyo Rwot Lubaŋa owaco botgi kuman ni, “Lokwu ducu obedo me bwolo ki
ginanyuta ma wuneno-gu goba keken. Pi meno, atye ki lok i komwu. Man Rwot
Lubaŋa ma owaco.
9Abiketo can i komwu, wun lunebi ma wuneno ginanyuta me bwolo-gu, dok bene
wutyeto lok goba keken. Pe wubibedo tye ka jona gucokke kacci; dok bene pe
gibicoyo nyiŋwu kacel ki nyiŋ jo Icrael mukene-gu; pe wubidok i lobowu matwal.
Wubiŋeyo ni an aye a Rwot Lubaŋa.
10 “Lunebi gumiyo jona guŋak woko kun giwacci, ‘Kuc tye,’ ento noŋo kuc mo pe.
Jona gubino gugero cel ci lunebi gubino gubuko woko ki raŋi matar me buko kor
ot.
11Wac bot jo ma tye ka bukone ki raŋi matar-ri ni, cel bipoto woko piny. Kot ma
corre acora bicwer matek, pee madwoŋ bicorre piny, ki yamo lapiru matek
bicako kodo i kom cel.
12Cel bimuk poto woko piny, ci dano ducu gibipenyowu gin aŋo ma wutimo pi
buko kom cel ki raŋi matarri.”
13Pi meno Rwot owaco kuman ni, “Abicwalo yamo matek cako kodo, kot ma corre
acora bicwer, ki pee madwoŋ bicorre piny ki akemona ki kinigana, me muko cel
woko.
14Abimuko cel ma wubuko ki raŋi matar-ri areto woko pinyi ŋom, ci aweko te
gutine doŋ noŋo. Ka cel opoto ci wuto woko ducu. Man bimiyo wun ducu wuŋeyo
ni an aye a Rwot.
15“Meno aye kit ma abitoyo kwede akemona i kom cel ki i kom jo ma gubuko cel
ki raŋi matar-ri. Abiwaco botwu ni, ‘Cel doŋ pe matwal, kadi ki jo ma gubuko
kome ki raŋi matar-ri bene gipe,
16kadi lunebi ma gubedo ka tito lok ma okemo Jerucalem ni kuc tye iye, kun
onoŋo kuc pe-ni bene doŋ gipe.’ ” Man Rwot Lubaŋa ma owaco.
Rwot tye ki lok i kom lunebi ma mon
17Rwot owacci, “Kombeddi in wod pa dano, nen mon ma gitye i kin lutuwu ma
gitito lok ma gin tamo atama ki i cwinygi. Juk gin ma gitye ka titone-ni woko,
18kun itito botgi gin ma Rwot Lubaŋa tye ka waco botgi. “Can i wiwu wun mon
ma wukwoyo lwit wutweyo i ŋut ciŋ dano, dok bene wukwoyo boŋo laum wic ma
Acoli Baibul
© 1985, Bible Society of Uganda.
1315
wuboyo iye lwit pi dano ducu kun wulubo kit bor pa ŋat acel acel, wutimo man ni
wek gubed ki twero me rwenyo kwo pa dano woko! Imito tic ki twero me kwo ki
me to i kom jona wek wunoŋ giwu iye magoba ma cwinywu mito.
19Doŋ wutyeko pyeda woko i kin jona pi cayiri ma romo poŋ ciŋwu keken, ki pi
kwon mogo matitino, kun wuneko dano ma onoŋo myero pe guto, ento wubwoto
dano ma onoŋo myero guto aye gibedo kwo, pi gobawu ma wuloko bot jona, ma
guwinyo lok gobawu-ni.”
20Man aye gin ma Rwot Lubaŋa tye ka wacone ni, “Adag lwit ma wukwoyo i
komwu me bedo ki twero i kom dano me kwo ki me to. Abicodo lwit meno-gu
woko ki i ŋut ciŋwu ci abimiyo dano ma onoŋo wutye ki twero me loyo kwogi-ni
gibwot gicito laboŋo ayela calo winyo.
21Abiyeco boŋo laum wiwu woko bene, ci alaro jona woko ki i ciŋwu, pe doŋ
gibibedo i te twerowu matwal. Man bimiyo wuŋeyo ni an aye a Rwot.
22“Wun doŋ wubalo cwiny jo ma kitgi atir woko ki lok me bwolo, kadi bed onoŋo
an pe abalo cwinygi, ento wun wucuko cwiny jo ma gin lutim maraco, wek
gulokke ki i yo me timgi maraco gular kwogi.
23Pi meno, pe doŋ wubineno ginanyuta me gobagoba matwal, dok bene pe
wubityeto tyet. Abilaro jona woko ki i ciŋwu. Man bimiyo wuŋeyo ni an aye a
Rwot.”
Ejekiel 14
Lanebi Ejekiel oŋolo kop i kom jo ma woro cal jogi
1Jo mogo i kin ludoŋo pa jo Icrael gubino bota ci gubedo piny i nyima.
2Cutcut Rwot oloko kweda.
3Owacci, “Wod pa dano, jo magi doŋ gitye ki cwiny me woro cal jogi dok gimiyo
cal jogi magi ŋakogi woko terogi ka timo bal. Tika gitamo ni abimiyogi lagam ma
gitye ka mitoneni?
4“Doŋ pi meno kombeddi lok kwedgi ci itit botgi gin ma an Rwot Lubaŋa atye ka
wacone ni, ‘Laicrael mo ma tye ki cwiny me woro cal jogi dok ma bimiyo cal jogi
magi ŋako en tere ka timo bal, ka obino bot lanebi ni okonye, ci an Rwot kikoma
aye abimiye lagam. Lagam ma abimiyo bedo lagam ma okemo lwak cal jogine ma
en otiyogu.
5Cal jogi magi ducu doŋ oloko cwiny jo Icrael woko ki i koma, ento ageno ni ki
lagam man ma abimiyo botgi abidwoko cwinygi celi i koma miyo doŋ giwora.’
6“Kombeddi doŋ itit bot jo Icrael gin ma an Rwot Lubaŋa atye ka wacone ni,
‘Wuŋuti wudwog cen bota wuwek woro cal jogiwu-ni. Dok bene wulokke wuwek
timo gin me kwer ducu ma yam wubedo ka timogi-ni.’
Acoli Baibul
© 1985, Bible Society of Uganda.
1316
7“Ka inen dano mo ki i kin Luicrael nyo dano mo ki i kin lurok ma gibedo i kin jo
Icrael ce olokke obwota woko kun doŋ tye ki cwiny me woro cal jogi, ka cal jogine
oŋake otere ka timo bal, ka obino bot lanebi ni okonye, ci an Rwot kikoma aye
abimiye lagam.
8Abikwero kit timme-nu woko, abimiyo en doko lanyut ki lok aboka pa dano.
Abikwanye woko ki i kin jona, man bimiyo wuŋeyo ni an aye a Rwot.
9“Ka ce inen gibwolo lanebi mo ci en omiyo lagam gobagoba, meno noŋo an Rwot
aye ma abwole. Ci abiryeyo ciŋa i kom lanebi meno, aneko woko ki i kin jona jo
Icrael.
10Doŋ lanebi kacel ki ŋat ma bino ka noŋo kony ki bote-ni ducu gibilimo lakit can
acel.
11Abitimo man wek jo Icrael pe guŋak gubwota woko, wek bene pe gubal komgi
ki balgi ducu ma gitimo. Ento amito ni gin gubed jona ki an bene abed Lubaŋagi.”
Man Rwot Lubaŋa ma owaco.
Nua, Daniel ki Yubu
12Rwot oloko kweda.
13Owacci, “Wod pa dano, ka ce inen lobo timo bal i koma kun turo cikka, abiryeyo
ciŋa ci ajwiko cam woko ki iye. Abicwalo kec neko dano ma gibedo iye kacel wa
ki lee ducu.
14Kadi bed jo adek-ki, Nua, Daniel ki Yubu onoŋo gibedo kunnu, kitgi ma atir gire
bilaro kwogi gin kengi,” man Rwot Lubaŋa ma owaco.
15Ka acwalo lee me tim ka neko dano woko ducu ki i lobo meno, ci gibimiyo lobo
doŋ balle woko doko marac ma ŋat mo doŋ pe twero ŋolo kato ki iye,
16kadi bed nene jo adek-ki gubed kunnu, kit macalo an a Rwot Lubaŋa makwo-ni,
onoŋo pe gitwero laro kadi wa litinogi kikomgi, Onoŋo gitwero laro kwogi gin
kengi, ento onoŋo lobo twero lokke doko tim ata.
17“Ka ce akelo lweny i kom lobo meno kun acwalo jami lweny maraco wek ginek
ki dano kacel ki lee woko ducu,
18kadi bed onoŋo jo adek-ki, Nua, Daniel ki Yubu gibedo kunnu, macalo an Rwot
Lubaŋa makwo-ni, onoŋo pe gitwero laro kadi wa litinogi kikomgi. Onoŋo
gitwero laro kwogi keken.
19“Ka ce acwalo two gemo i lobo meno, ka aonyo akemona kun arwenyo kwo pa
jo mapol, ma aneko dano kacel ki lee me tim,
20kadi bed onoŋo Nua, Daniel ki Yubu gibedo kunnu, kit macalo atye kwo-ni, man
Rwot Lubaŋa ma owaco, onoŋo pe gitwero laro kadi wa litinogi. Onoŋo kitgi ma
atir aye gire bilaro kwogi gin kengi.”
Acoli Baibul
© 1985, Bible Society of Uganda.
1317
21 Man aye gin ma Rwot Lubaŋa tye ka wacone ni, “Atye ki can aŋwen ma
abicwalo i kom Jerucalem, lweny, kec, lee tim-gu ki two gemo, wek onek dano
woko ducu kacel ki lee ducu.
22Ka ce inen ŋat mo obwot obedo kwo ce olaro litinone, ka gubino botwu myero
wunengi. Ci wubineno kit ma kitgi ki gin ma gitimo ducu rac kwede, man miyo
wubiye ni can ma abiketo i kom Jerucalem tye kakare.
23Wubiye ka wuneno kitgi ki gin ma gitiyo kit ma rac kwede; ci bimiyo wuŋeyo ni
onoŋo tyen lok ma atir mumiyo atimo gin ma doŋ atyeko timone-ni, man Rwot
Lubaŋa ma owaco.”
Ejekiel 15
Jerucalem obedo calo olok ma pe konyo
1Rwot oloko kweda.
2Owacci, “Wod pa dano, gitwero poro yat olok ki yat mukene niŋniŋ? Doŋ yat
olok ma giporo ki yat ma tye i buŋani berre rom mene?
3Itwero toŋo yatte itiyo ki gin mo? Dano gitwero toŋo gipayo dok teke ci giguro i
kor ot me ŋabo jami?
4Yatte ber me obo mac mere keken. Ka mac doŋ owaŋo doge ryoryo ducu ma doŋ
oweko bilo i dyere, pud dok itwero kwanyone itiyo ki gin mo?
5Nen, ma pud pe yat meno owaŋ woko onoŋo konnye doŋ pe. Doŋ kit macalo mac
owaŋo woko-ni kun oweko bilo bene i dyere, ci konnye doŋ bibedo pe rom mene,
tika dok gitwero kwanyone gitiyo ki gin mo?”
6Man aye gin ma Rwot Lubaŋa tye ka wacone ni, “Kit macalo yat olok gikwanyo ki
i kin yadi me buŋa ci waŋ woko-ni, kit meno bene abikwanyo jo ma gibedo i
Jerucalem ci aketo can i komgi.
7Abiciko waŋa i komgi, kadi bed gubwot ki i mac, mac pud biwaŋogi; ci man
bimiyo wuŋeyo ni an aye a Rwot, ka doŋ aciko waŋa i komgi.
8Abimiyo lobo doŋ doko tim ata, pien pe gubedo ka lubo cikka, man Rwot Lubaŋa
ma owaco.”
Ejekiel 16
Jerucalem ma pe genne
1Rwot doki oloko kweda.
2Owacci, “Mi Jerucalem oŋe gin me kwer ducu ma en otimo.
3Tit ki Jerucalem gin ma Rwot Lubaŋa tye ka wacone bote: In yam ginywali i lobo
pa jo Kanan; woru obedo jo Amor, ki meni obedo anyira Kit.
Acoli Baibul
© 1985, Bible Society of Uganda.
1318
4Doŋ kit macalo ginywali kwede, i nino ma ginywali iye kikome tol peni pe giŋolo,
pe bene gilwoko komi ki pii wek komi obed maleŋ, pe giwiro kado i komi, pe
bene giboyi woko ki boŋo.
5Ŋat mo ma obedo ki kica muromo i komi pe me tiyo gin macalo magi ducu i
komi. I kare ma ginywali gubedo ki mar manok twatwal i komi mumiyo guboli
woko i dye bar ka maleŋ.
6“I kare ma akato ki ka ŋeti, aneni ibedo ka kwitte i remo ma ginywali kwede, ci
awacci ma it ye i remoni ni, ‘Bed kwo,
7ci idoŋ giri malo calo ginapita ma i poto.’ Ci idoŋo woko mabor wa malo idoko
nyako madit. Tunoni ocako poŋ maber, ki yer wii bene olot maboco, ento onoŋo
it ye munero laboŋo boŋo mo i komi.
8“Ka doki akato ki ka ŋeti ci aneni anoŋo ni mwakani doŋ oromo me mar; ci ayaro
boŋo ma onoŋo atye kwede woko i komi, omiyo pe doŋ ibedo munero. Ada, aketo
gicikke kwedi, ci in doŋ idoko mera. Acikke mada ni abimari.” Man Rwot Lubaŋa
ma owaco.
9“Akwanyo pii alwoko remo woko ki i komi, ka doŋ awiro komi woko ki moo.
10Aruki woko bene ki boŋo mabor ma gidero maber, ka amini war ma delle ber
makato ducu, ki boŋo camanini me boyo wii ki boŋo aridi me umi.
11Dok aruki ki ruk me deyo, ci arwako ogul i ciŋi, kun arwako nyor bene i ŋuti.
12Dok arwako agit um bene i umi, ka arwako agit it i iti ryoryo ducu, ka doŋ
arwako lalukana maber mada i wii.
13Onoŋo yam giruki ki ruk ma obedo jabu ki ryal, ginarukani onoŋo obedo boŋo
camanini mabecone, ki boŋo aridi ki boŋo ma gidero maber. Ibedo ka camo kwon
ma mokone pwot mada, ki moo kic kacel ki moo yaa. Idoŋo ma inen mwonya
maber mada, ci idoko daker.
14Berri oywek mada i rok ducu. Onoŋo ibedo mwonya maber mada pi deyo ma
aketo i komi, pien aketi ma inen mwonya mada.” Man Rwot Lubaŋa maowaco.
15“Ento in giri ibedo ka geno berri ki ywekani, ci ibedo ka timo abor ki jo ducu ma
gikato ki ka ma in it ye iye.
16Ikwanyo boŋŋini mogo ci iyubo odi jogi ci idero komgi woko maber, ka doŋ
imiyo komi woko bot jo ducu i tim me abor calo malaya. Kit tim macalo man pud
pe onen, dok bene pe doŋ binen matwal.
17Dok bene ikwanyo jami me wel me jabu ki ryal ma yam amiyo boti, ci icako tiyo
cal dano ka doŋ itimo abor kwedgi.
18Ikwanyo boŋŋini ma gidero maber-ri iumo ki kom cal dano-gu, ci ityero moona
woko ki odok ecetana botgi.
Acoli Baibul
© 1985, Bible Society of Uganda.
1319
19Yam amini cam, amiyo icamo kwon mamokone pwot adada, moo yaa kacel ki
moo kic, ento in dok ityero woko bot cal jogi macalo gin ma ŋwece kur ma yomo
cwinygi. Man Rwot Lubaŋa ma owaco.
20“Lacen dok ikwanyo awobeni ki anyirani ma yam inywalogi kweda, ci ityerogi
woko bot cal jogi me bedo gitum awaŋa. In itamo ni tim me abor ma itimo obedo
lok matidi mo ki tun bota
21mumi yo ineko litinona ci ityerogi woko bot cal jogi-gu me bedo gitum awaŋa-
ni?
22I kom tim me kwerri ducu ki tim aborri ducu ma itimo wii pe opo i kom kare
me tinoni, en kare ma onoŋo it ye munero ma ginaruka mo pe i komi, ma onoŋo it
ye ka kwitte i remo ma ginywali kwede-ni.”
Jerucalem obedo macalo malaya
23Rwot Lubaŋa owacci, “Can i wii! Can i wii! Lacen ma doŋ ityeko timo tim
maraco,
24ci igero kicika piri keru, ka igero kabedo ma otiŋŋe malo me woro cal jogi i ŋet
yo ducu.
25I agikki yo ducu igero iye kabedo ma otiŋŋe malo ka doŋ icako nyuto berri
kunnu calo malaya. Imiyo jo ducu ma gikato ki kenyo gibedo kwedi, ma imiyo tim
me malayani onya omedde twatwal.
26Dok bene iweko luwoti ma gin lutarwaŋ ma gin jo Ejipt, gutimo abor kwedi,
imiyo tim me aborri onya omedde, kun iŋeto ki cwinya ni wek kiniga omaka.
27“Nen, kombeddi doŋ aryeyo ciŋa woko me keto can i komi, ki dok me kwanyo
dul me gum ma onoŋo yam apoko boti-ni woko. Doŋ atyeko miyi woko i ciŋ
lukworri jo Piliciti, ma gidagi twatwal ma lewic omakogi mada pi tim me abor ma
ibedo ka timone-ni.
28“Dok bene itimo abor ki jo Aciria, pien onoŋo abor ma itimo ki jo mukeneni pe
orommi. Idoko malayagi, ento ducu mwa, gin ma gutimo i komi bene pud pe
orommi.
29Imedde giri ki tim aborri ci itimo abor bene ki lucat-wil ma i lobo pa jo Kaldaya,
ento kadi bed gubedo kwedi ci gin ma gutimo i komi bene pud pe orommi.”
30Man gin ma Rwot Lubaŋa tye ka wacone ni, “Cwinyi doŋ odoko goro woko ki
mar, aneno itimo gin magi ducu calo malaya ma lewic pe mako.
31Igero kicika i agikki yo ducu dok igero kabedo ma otiŋŋe malo i ŋet yo ducu.
Ento in onoŋo pe ibedo calo malaya, pien onoŋo pe itimo abor pi noŋo limo
32Ibedo calo dako ma timo abor ki lurok ma gin welo ma ka maro cware.
Acoli Baibul
© 1985, Bible Society of Uganda.
1320
33Co aye ma gimiyo mot bot mon ma malaya, ento in aye doki imiyo mot bot co
ma gimari-ni, kun iwilogi ki lim i muŋ ni gua ki i kabedo ducu gubin gubed kwedi.
34In dok ibedo malaya ma kite pat mada ki kit mon mukene ma gin malaya-gu.
Ŋat mo ma onoŋo odiyo in me bedo malaya pe. Pe giculo gin mo boti, ento in aye
dok iculo co ma onoŋo gimari-ni, Pi meno, in giri ki ti pat.
Kop ma Lubaŋa ogolo i kom Jerucalem
35“Pi meno doŋ, in malaya, winy lok ma Rwot tye ka wacone.
36Man gin ma Rwot Lubaŋa owaco ni, Ilunyo boŋŋini woko ki i komi ci imiyo co
ma imarogi-ni gubedo kwedi, dok bene ineko litinoni ci ityero woko bot cal jogi
me bedo gitum.
37Doŋ pi lok man omiyo abicoko jo ducu ma yam gimari, ma yam ibedo kwedgi ki
yomcwiny, jo ducu ma onoŋo imarogi ki jo ducu ma onoŋo idaggi. Abicokogi ki i
kabedo ducu ci amiyo gicuŋ girumi woko dyere, ka doŋ alunyo boŋo woko ki i
komi idoŋ munero, wek guneni noŋo doŋ it ye munero.
38Abiŋolo kop i komi calo aŋolo kop i kom mon ma giketo nyom woko kun bene
gineko dano. Ci abiŋolo kop i komi ki akemo ki nyeko madit miyo ito woko.
39Abimiyo ibedo i te twero pa co ma gimari, ci gibicoro kicikani gireto woko piny,
dok bene gimuko kabedo ma otiŋŋe malo ma igero me woro cal jogi-ni woko.
Gibilunyo boŋo woko ki komi ci gikwanyo jami me wel-gu woko ki boti, ka doŋ
giweki idoŋ munero laboŋo boŋo mo i komi.
40“Gibikelo dul mony ka lweny i komi, gibiceli ki got ci giŋoli giŋidi woko matitino
ki pala lucwangi.
41Gibiwaŋo odini-gu woko ducu, dok bene gibicobo kop ma aŋolo i komi ki i nyim
mon mapol. Abijuki woko doŋ pe ibedo malaya, dok abimiyo doŋ igiko miyo mot
bot co ma gimari-ni woko matwal.
42Abitoyo akemona woko i komi kit meno, ci nyeko ma onoŋo atye kwede bene
doŋ bia woko ki i komi. Abibedo doŋ mamwol, kiniga bene pe doŋ bimaka i komi
matwal.
43Onoŋo wii owil woko pe ipo kit macalo abedo ka timi kwede i kare ma onoŋo in
pud itidi, doŋ imiyo kiniga omaka pi gin magi ducu ma itimo-ni. Pi meno, abiculo
kwor i komi ki gin ma itimo. Piŋo itimo tim me tarwaŋ imedo ki tim me kwer-gu
ducu?” Man Rwot Lubaŋa ma owaco.
Nyako cal ki minne
44“Nen, dano ducu ma loko carolok, gibiloko carolok i komi ni, ‘Nyako cal ki
minne.’
Acoli Baibul
© 1985, Bible Society of Uganda.
1321
45In giri i nya pa meni kikome. En okwero cware ki litinone woko. Inen calo
lumegini ma gukwero coggi ki litinogi-ni. Meni yam Lakit ki woru mere onoŋo en
Laamor.
46Lameru ma okwono nyimi en aye Camaria, ma tye yo tuŋ acam ki gaŋine,
Lameru matidine ma tye ki gaŋine i ŋete yo tuŋ acuc, en aye Codom.
47In yam pe ibedo ka lubo kitgi keken, kadi ki timo kit gin me kwer gu macalo gin,
ento pi kare manok mo keken kiti ocako balle woko marac makato kitgi i kit yo
ducu.
48“Doŋ kit macalo an atye kwe-ni,” man Rwot Lubaŋa ma owaco, “lameru Codom
ki gaŋi ma i ŋete pe gutimo kit gin ma in kacel ki gaŋini wutimo-ni.
49Nen, man aye obedo bal pa lameru Codom. En kacel ki anyirane gubedo
luwakke mada, pien onoŋo gitye ki cam madwoŋ ma gicamo loyogi kun gibedo
mot ki kuc, ento pe gumiyo kit kony mo bot lucan ki boŋo ma piny obwoyogi.
50Onoŋo gubedo jo ma Lyerre mukato kare, ci gutimo gin me kwer mapol i
nyima; pi meno, i kare ma aneno gin ma gutimo, atyekogi woko.
51“Camaria pe otimo bal ma romo nucu bal ma in itimo. Itimo gin me kwer mapol
makato gin me kwer ma en otimo. Dok bene imiyo lumegini ginen calo jo ma kitgi
atir ka giporogi kwedi, ki kit gin me kwer ducu ma doŋ ityeko timogi-ni.
52Doŋ kombeddi, in myero icir lewic. Balli doŋ rac atikatika makato bal pa
lumegini ducu ma miyo ginen calo jo ma gipe ki bal mo-ni. Gin lokgi tye atir ma
okato lokki. Kit meno in bene myero lewic omaki, dok myero icir cac ma gicayi
kwede pien imiyo lumegini ginen calo jo ma kitgi atir.”
Rwot bidwoko gum pa Codom ki Camaria
53Rwot owaco ki Jerucalem ni, “Abidwoko gumgi botgi, gum pa Codom ki gaŋi ma
i ŋete, ki gum pa Camaria ki gaŋi ma i ŋete, Abidwoko gummi bene boti.
54Lewic bimaki i komi kekeni, dok bene cac ma gicayi kwede bikweyo cwiny
lumegini.
55Gibibedo maber ki lonyo dok i, in bene kacel ki gaŋi ma i ŋeti ducu wubibedo
maber kit ma yam con.
56I kare ma iwakke-ni onoŋo pe ibedo ka loko nyiŋ lameru Codom macalo lok
aboka,
57i kare ma timmi maraco peya onen ka maleŋ-ŋi? Kombeddi doŋ ilokke idoko
calo en, ginacaya pa jo Edom ki luwotgi ducu, ki pa jo Piliciti, jo ma gibedo cokcok
ma gicayi-ni.
58Doŋ icir can malit pi bal me lewic ki gin me kwer mapol ma itimo.” Man Rwot
ma owaco.
Acoli Baibul
© 1985, Bible Society of Uganda.
1322
Gicikke ma bedo nakanaka
59Rwot Lubaŋa owacci, “Abitimi ma poro gin ma yam itimo, pien icayo kwoŋ meri
dok bene ituro gicikke woko.
60Ento pud abipo i kom gicikkena ma aketo kwedi cakke i kare me tinoni. Doŋ
abiketo gicikkena kwedi ma bedo nakanaka.
61Ibipo kit macalo ibedo kwede ducu, ci lewic bimaki ka akwanyo lameru madit
ki lameru matidi adwokogi cen boti. Abimiyo doŋ gibedo macalo anyirani, ento
pe pi gicikke man ma aketo kwedi-ni.
62Dok abimoko gicikkena kwedi, ci ibiŋeyo ni an aye a Rwot.
63I kare ma abiweko bal ducu ma yam itimo, ibipo i komgi ci lewic bimaki matek
mada ma pe bene doŋ ibiŋamo dogi ka lok.” Man Rwot Lubaŋa ma owaco.
Ejekiel 17
Carolok i kom olok ki ocur
1Rwot oloko kweda.
2Owacci, “Wod pa dano, wac lok me koc lit, ci ilok carolok bot jo Icrael
3wek guŋe gin ma an Rwot Lubaŋa atye ka wacone. Yam tye ocur mo madit ma
tye ki bwome madito, ma oyaro woko malac. Onoŋo yec kome nen mwonya mada
ma tye ki raŋi mapol ma kitgi patpat. Otuk ocito i Lebanon ci oturo wi yat cedar
me Lebanon woko.
4Oturo cwiny wi lano cedar me agikkine, ci ocito kwede otero wa i lobo pa lucat-
wil, ci oketo i gaŋ pa lucat-wil.
5Dok okwanyo jaŋ yat ki obokene ki i lobo Icrael ci opito i lobo maberre ka ma pii
dwoŋ iye wek odoŋ. Opito kit macalo gipito kwede yat ma doŋo i dog kulu,
6ci odoko yat olok ma ojany oluk lapiny, Jaŋe ojany okemo yo tuŋ bot ocur, ki
lwite obedo ka ma yat ocuŋ iye, Kit meno ocako doko yat olok, ci oketo jaŋe
mapol wa pote doŋ ocako lot oluk mada.
7“Ento yam onoŋo tye ocur mo mukene madit ma tye ki bwome madit ki yecce
madwoŋ, Nen, lwit yat olok man olot oket ki piny i ŋom okemo yo tuŋ bote, ci
oloko jaŋe ma pote oluk bene okemo yo tuŋ bote kun geno ni bimiyo ecwiyo pii
muromo makato pii ma en limo i kabedo ka ma onoŋo en doŋo iye-ni.
8Ento onoŋo yam gipito i ŋom maberre ma tye i ŋet pii madwoŋ, wek oket jaŋe
muteggi mapol, onyak nyige, wek odok yat olok ma pire tek adada.”
9Rwot Lubaŋa openyo kuman ni, “Yat olok man bidoŋo maber ci bedo kwo? Ci
ocur mukwoŋo-ni pe biputo woko ki lwite ducu, ci toŋo jaŋe woko, wek pote ma
pud lot alota-ni otwo woko? Man pe bimito dano ma kome tek nyo lwak me rok
ma gitek me putone woko ki lwite ducu.
Acoli Baibul
© 1985, Bible Society of Uganda.
1323
10Ada, doŋ gipito, ento tika twero doŋo bedo kwo? Pe bitwo woko liweŋ ka ce
yamo ma a yo tuŋ wokceŋ obino okodo matek i kome ci ocoro woko piny? Pe
bitwo woko ki i kabedo ka ma onoŋo tye ka doŋo iye-ni?”
Te lok me carolok
11Rwot owaco bota ni,
12 “Peny jo magi ma gin Lujemo-ni ka ce giŋeyo te lok me carolok man. Wac botgi
ni kabaka me Babilon obino i Jerucalem ci omako kabaka ki rwodine ci odok
kwedgi cen i Babilon.
13Ci okwanyo latin ker acel, oketo gicikke kwede, kun omiye okwoŋo kwoŋ ni
ebigwoko cikke meno. Omako jo madito ma nene oterogi woko
14wek ker doŋ okwe woko mot, pe dok oille malo, dok bene me neno ni gigwoko
gicikkene wek ker ocuŋ.
15Ento kabaka me Juda ojemo woko ci ocwalo lukwena gucito i Ejipt, ka kelo bote
lwak aguragura ki dul mony madit. Tika en biloyo lweny? En twero loyo pi timo
gin ma kit meno? En twero turo gicikke ci riŋo bwot woko ma ps koŋ noŋo giketo
can i kome?
16“Doŋ adada kit macalo atye kwo-ni,” man Rwot Lubaŋa ma owaco, “Kabaka-nu
bito i Babilon, pien ocayo kwoŋŋe, dok oturo gicikke ma onoŋo en oketo ki
kabaka me Babilon, ma okete me bedo i wi komker.
17Kadi ki Parao ki dul monnye matek-ki ki buca mony madit pe gibitwero konye
ki lweny ka jo Babilon gutoro cel lobo gurumo woko pi neko lwak Jo mapol ma
gibedo kenyo.
18Doŋ kit macalo en ocayo kwoŋŋe, kun oturo bene gicikke ma onoŋo en oketo,
dok otimo gin magi ducu, pi meno en pe bibwot.”
19Mumiyo Rwot Lubaŋa owaco kuman ni, “An Lubaŋa makwo, pi meno abiketo
can i kome pi kwoŋ ma okwoŋo i nyima ma en ocayo ki gicikkena bene ma en
oturo woko-ni.
20Abiciko obwona wek omok iye, ci en bimoko i i owicca, abitere i Babilon ka doŋ
acako ŋolo kop i kome ki kunnu pi lok roro ma en obedo ka ketone i koma.
21Lulweny ma giyerogi ayera gibinekogi woko ducu ki pala lucwan, ki jo ma
gudoŋ makwo gibiket woko ata. Man bimiyo wuŋeyo ni an Rwot doŋ atyeko loko
lok man.”
Cikke pa Lubaŋa ma miyo gen
22Rwot Lubaŋa owaco kuman ni, “An kikoma aye ma abikwanyo cwiny yat cedar
matocone-ni ki i lano wiye, abituro ki malo kunnu, an kikoma aye abipito,
Acoli Baibul
© 1985, Bible Society of Uganda.
1324
23abipito i wi got mabor ma tye i Icrael-li; wek ojany iye mapol onyak nyige, ci
odok yat madit wek kit kwa lee ducu me tim gubin gubed i tere; ki kit kwa winyo
ducu gibigero odigi i tipo jaŋe ducu.
24Doŋ yadi ducu me tim biŋeyo ni an a Rwot aye ma amiyo yat madit ma odoŋo
mabor doko yat matidi, ki yat matidi amiyo doko yat madit ma odoŋo mabor, dok
bene amiyo yat madyak two woko, ka amiyo yat mutwo pote lot ci luk mada. An
Rwot doŋ atyeko loko lok man, dok bene abitiyo gin ma onoŋo doŋ awaco.”
Ejekiel 18
Dano ma timo bal bito
1Rwot oloko kweda.
2 Owacci, “Man kit carolok aŋo ma dano gibedo ka nwoyone teretere ma okemo
lobo Icrael-li? ‘Kwarowa gucamo nyig olok mawac, man odiŋo lak litino woko.’
3“Doŋ kit macalo atye kwe-ni,” man Rwot Lubaŋa ma owaco, “pe doŋ wubiloko
carolok man wunwoyo i Icrael matwal.
4Nen, kwo pa wego nyo pa latin ducu mera. Dano ma timo bal bito.
5“Koŋ itam pi dano ma kite atir, ma tiyo gin ma cik mito dok ma tye atir.
6En pe woro cal jogi pa Luicrael dok bene pe camo lee me gitum ma gityero i Waŋ
jogi. En pe balo dako pa lawote, dok bene pe bedo ki dako i kare ma noŋo dako-
nu twoyo two kwer.
7En pe uno dano mo dok bene pe yako jami pa ŋat mo. En kwanyo jami ma
labanyane ojeŋo bote dwoko cen bot labanyane; miyo kwon bot jo ma kec nekogi,
dok bene miyo boŋŋi me aruka bot jo ma tye munero.
8En pe miyo lim me den wek enoŋ iye magoba., En kwero timo gin marac ento
ŋolo kop ki ada ki gen i kin dano.
9 En Lubo cikka ducu dok bene gwokke twatwal kun tiyo gin ma an aciko ducu.
En kite atir doŋ pi meno adada en bibedo kwo,” man Rwot Lubaŋa ma owaco.
10“Pi meno ka gwok nyo en onywalo wode ma layak dok lanek dano bene, meno
noŋo en otimo gin ma yam wonne pe otimo.
11En camo riŋo lee ma gityero i Waŋ jogi, dok bene balo dako pa lawote woko.
12En uno lucan ki jo ma piny obwoyogi, en yako jami pa dano, dok gwoko gin ma
labanyane oketo bote macalo gi-jeŋ pe kwanyo dwoko cen bote. En woro cal jogi,
dok bene timo gin me kwer ma pe wacce,
13en bene miyo lim me den kun noŋo mito ni enoŋ iye magoba. En tika bibedo
kwo? Pe bibedo kwo. En doŋ otyeko timo gin me kwer magi ducu, pi meno en
bito pigi. Alii me tone bibedo i wiye gire kene.
Acoli Baibul
© 1985, Bible Society of Uganda.
1325
14“Koŋ iket ni dano-ni onywalo wode. Latin-nu neno kit bal ducu ma wonne
otimo, ci bedo ki lworo, pe timo lakodi bal ma wonne otimo-ni.
15En pe woro cal jogi pa Luicrael, dok bene pe camo riŋo lee me gitum ma gityero
i waŋ jogi. En pe balo dako pa lawote,
16pe timo ŋat mo marac, pe bene yako jami pa ŋat mo. En pe kwanyo gin mo me
aketa macalo gi-jeŋ kadi ki acel. En miyo kwon bot jo ma kec nekogi dok bene
miyo boŋŋi me aruka bot jo ma tye munero.
17En kwero timo gin marac, pe miyo lim me den wek enoŋ iye magoba. En lubo
cikka dok bene gwoko gin ma an aciko ducu kun tiyo bene. Pi meno en pe bito pi
bal pa wonne; ento adada en gire bibedo kwo.
18Ento wonne bito pi balle; pien otimo tim me bura, dok oyako ominne bene,
otimo gin ma pe nen maber wacel i kin lutugi.
19“Doŋ in ipenyo ni, ‘Piŋo latin pe myero onen can pi bal pa wonne?’ Lagam me
peny man tye kit man ni, latin otiyo gin ma cik mito dok ma tye atir, dok bene
ogwokke twatwal kun tiyo gin ma an aciko ducu. Adada en gire bibedo kwo.
20 Ento dano ma timo bal bito mere. Latin pe bineno can pi bal pa wonne, kadi ki
wego bene pe myero olim can pi bal pa wode, Dano ma kite atir gire bilimu
bakacic pi gin ma tye atir ma en otiyo, ki latim marac bene bilimo can pi gin
maraco ma en otimo.
21“Ento ka dano ma latim marac olokke oweko timo bal ducu ma yam en otimo,
ce olubo cikka kun tiyo gin ma cik mito dok ma tye atir, adada, en bibedo kwo; pe
bito.
22Balle ducu ma yam en otimo an abiwekogi ducu, ci en bibedo kwo, pien otiyo
gin ma tye atir.”
23Rwot Lubaŋa openyo ni, “Hamo ni cwinya bedo yom me neno ka latim marac
to? Pe gire, amito en oŋuti owek timo bal ci olokke odwog bota wek obed kwo.
24“Ento ka ce dano ma kite atir olokke oweko tiyo gin ma tye atir woko ce ocako
timo bal, kun timo bene gin me kwer kit ma latim marac timo-ni, tika en bibedo
kwo? Doŋ gin ma tye atir ducu ma en otimo pe gibipo pire kadi ki acel. En bito pi
lok roro ki pi bal mapol ma en otimo.
25“Ento wunjo Icrael wuwacci, ‘Gin ma Rwot tye ka timone-ni pe atir.’ Ento pe gin
ma wun wutimo-ni aye ma pe atir dok pe kakare?
26Ka dano ma kite atir olokke oweko tiyo gin ma tye atir ce ocako timo bal, en
bito pi ballenu. En bito pi bal ma doŋ otyeko timone.
27Ka dano ma latim marac oŋut i kom tim maraco ma en otimo ce olokke ocako
tiyo gin ma cik mito dok ma tye atir, ci en bilaro kwone.
Acoli Baibul
© 1985, Bible Society of Uganda.
1326
28Doŋ kit macalo en obedo ka lwodo lok ki i cwinye ci oŋut olokke oweko timo
bal ducu ma yam obedo ka timogi, adada en bibedo kwo, pe bito.
29Ento wun jo Icrael pud wuwacci, ‘Gin ma Rwot tye ka timone-ni pe atir dok pe
kakare.’ Wutamo ni gin ma atye ka timone pe atir dok pe kakare? Ento gin ma
wun wutimo-ni aye ma pe atir dok pe kakare.
30“Pi meno abiŋolo kop i komwu, wun jo Icrael, aŋolo kop pa dano acel acel kun
lubo gin ma en otimo. Wuŋuti ci wulokke wuwek timo bal, pe wuwek balwu
otyekwu woko.
31Doŋ wuwek bal ducu ma yam wubedo ka timone i koma-ni, wucak doŋ bedo ki
tam manyen dok ki cwiny manyen bene. Piŋo wun jo Icrael wumito ni wuto
woko?
32Pe amito ni dano mo oto,” man Rwot Lubaŋa ma owaco. “Wulokke wuwek timo
bal wek wubed kwo.”
Ejekiel 19
Wer me kumo
1Wucak wer me kumo pi rwodi me Icrael,
2kun wuwero ni, Meni nene ubedo macalo minlabwor i kin lwak labwor! Obuto i
kin litino labwor, kun pito litinone.
3Opito latinne acel ci opwonyo ki dwar; odoko wod labwor madit, ci obedo ka
mako dano kun camogi woko.
4Rok mapol guwinyo pire ci gudoŋo oduru i kome; ci gukwinyo bur guweko en
opoto iye. Gugole woko ki goli gukete I canduk ci gutere i lobo Ejipt.
5Ka minne doŋ oneno ni gibodo wiye noŋo, ma genne doŋ orwenyo woko,
okwanyo latinne mukene oloko odoko wod labwor.
6I kare ma doŋ odoŋo, obedo ka wot kacel ki labwor mukene-gu. Opwonyo dwar
kit me mako lee; ci obedo ka mako dano kun camogi woko.
7Oturo cel gogogi otyeko woko ducu, oketo gaŋigi woko ducu omiyo odoko wi
obur; mumiyo jo ma gibedo i lobo ineno gubedo ki ur dok ki lworo madwoŋ, i
kare ma noŋo en koko
8Jo me rok ducu gucokke ka lweny i kome; guciko owic woko i kabedo ducu me
make, guciko obwogi gurume kwede woko; ci opoto woko i bur ma gin gukwinyo.
9Gugole woko ki goli ci gukete i canduk, ci gutere woko wa bot kabaka me
Babilon. Gutere gukete i ot mabuc, wek pe doŋ giwiny kokone matwal i wi godi
me Icrael.
Yat olok ma otwo
Acoli Baibul
© 1985, Bible Society of Uganda.
1327
10Meni yam obedo calo yat olok ma gipito i poto olok ma tye i ŋet pii. Pi pii
madwoŋ ma onoŋo tye, omiyo oketo jaŋe mapol dok onyak nyige mabup.
11Jaŋ olok man onoŋo gitego mada, mumiyo odoŋo ci odoko odoo ker pa luloc.
Olok man odoŋo mabor adada ma wiye mito gudo polo. Dano ducu guneno kit ma
pote oluk kwede ki kit ma borre onoŋo tye kwede.
12Ento giputo olok woko ki lwite ducu ki kiniga, ci gibolo woko i ŋom. Yamo oa ki
wokceŋ, okodo, ci otwoyo nyige woko. Gituro jaŋe-gu woko ducu; gutwo ci
giwaŋo woko ki mac.
13Kombeddi dok giŋako dok gipito i tim aroo, i lobo mutwo ma pii pe iye.
14Mac omoko ci olyel woko i kor yat olok; mac owaŋo jaŋe ki nyige-gu woko ducu
liweŋ. Jaŋe ducu doŋ pe bibedo tek doki, odoo ker pa laloc pe doŋ bibedo iye.
Man wer me kumo ma gibedo ka werone kare ki kare,
Ejekiel 20
Kit ma Lubaŋa otiyo kwede ki jo Icrael
1Ludoŋo mogo ki i kin ludoŋo pa io Icrael gubino ka penyo dog Rwot i nino dwe
apar dwe me abic, i mwaka me abiro, ci gubino i nyima.
2Rwot oloko kweda kun wacci,
3“Wod pa dano, lok ki ludoŋo pa Icrael-li, kun iwaco botgi ni, Rwot Lubaŋa owaco
kuman ni, ‘Man wun wubino ka penyo doga bo? Kit macalo atye kwe-ni, pe
wubipenyo doga. Man Rwot Lubaŋa ma owaco.’
4“Wod pa dano, ibiŋolo kop i komgi? Ci doŋ iŋol kop i komgi. Po wigi i kom gin
me kwer ma yam kwarogi gutimo.
5 Tit botgi lok ma atye ka wacone-ni. I kare ma ayero Icrael, akwoŋo kwoŋ bot
likwayo pa Yakobo. Anyutte botgi i lobo Ejipt, kun awaco botgi ni, ‘An a Rwot
Lubaŋawu.’
6I kare meno bene en aye acikke kwedgi ni abikwanyogi woko ki i lobo Ejipt ci
aterogi i lobo ma ayero pigi, lobo ma mol cak ki moo kic, ma en aye lobo me deyo
adada makato lobo mukene-gu ducu.
7Awaco botgi bene ni gubol cal jogi me kwer ma gimaro-gu woko, dok ni pe
myero gubal komgi ki lubaŋa mogo me gobagoba pa jo Ejipt, pien an aye a Rwot
Lubaŋagi.
8Ento gin gujemo i koma gukwero winyo lokka. Gin ducu pe gubolo cal jogigi me
kwer ma gimaro-gu woko dok bene pe gubwoto woro lubaŋa pa jo Ejipt me
gobagoba-ni. “Mumiyo atamo ni onoŋo myero aony akemona i komgi dok ato
kinigana woko i komgi ki i dye lobo Ejipt.
Acoli Baibul
© 1985, Bible Society of Uganda.
1328
9Ento pe doŋ atimo gin ma onoŋo atamo ni abitimo-ni, pien meno onoŋo twero
miyo pe giworo nyiŋa, miyo bene gipyedo nyina i kin lurok ka ma onoŋo jo Icrael
gibedo iye; pien yam aloko bot jo Icrael ki i nyim jo ma gin gibedo i kingi ni
abikwanyo jo Icrael ki i lobo Ejipt akelogi woko.
10“Kit meno akwanyogi woko ki i lobo Ejipt ci akelogi wa i dye tim.
11 Amiyogi cikka dok anyuto botgi gin ma an aciko ducu, kun noŋo ŋat ma gwoko
cikka aye bedo kwo.
12 Amiyo botgi ceŋ cabit ni gin gugwoki, ma en aye lanyut ma tye i kin an ki gin,
wek guŋe ni an Rwot aye ma alonyogi miyo gibedo maleŋ.
13Ento jo Icrael gujemo woko i koma ki i tim, pe gulubo cikka dok bene gukwero
tiyo gin ma an aciko ducu, kun noŋo ŋat ma gwoko cikka aye bedo kwo. Gupyedo
cabitta woko marac adada. “Mumiyo atamo ni onoŋo myero aony akemona woko
i komgi ki i dye tim, wek atyekgi woko liweŋ matwal.
14Ento pe doŋ atimo gin ma onoŋo atamo ni abitimo-ni, meno onoŋo twero miyo
pe giworo nyiŋa, miyo bene gipyedo nyiŋa i kin lurok kun an akwanyo jo Icrael ki
i lobo Ejipt akelogi woko ma gin bene gineno-ni.
15 Dok bene yam akwoŋo kwoŋ botgi ki i tim ni pe doŋ abiterogi i lobo ma onoŋo
doŋ atyeko miyone botgi, lobo ma mol cak ki moo kic, ma en lobo me deyo adada
makato lobo mukene-gu ducu.
16Akwoŋo kwoŋ pien onoŋo gukwero lubo cikka, dok bene pe gubedo ka tiyo gin
ma an aciko ducu, gupyedo cabitta bene. Gumaro gigi woro cal jogigi.
17Ento kica omaka i komgi, Pe anekogi woko dok bene pe atyekogi woko ki i tim
kunnu.
18Awaco bot litino ni, ‘Pe wulub cik ma yam kwarowu guketo; pe wulub kitgi, dok
bene pe wubal komwu ki cal jogigi-ni.
19An Rwot aye Lubaŋawu. Wulub cikka dok bene wugwokke kun wutiyo gin ma
an aciko ducu.
20Wugwok cen cabitta obed nino maleŋ, wek obed lanyut me cikke ma waketo i
kin an ki wun, wuŋe ni an aye a Rwot Lubaŋawu.’
21“Ento litinogi gujemo woko i koma; pe gulubo cikka dok bene pe gugwokke me
tiyo gin ma an aciko ducu, kun noŋo ŋat ma gwoko cikka aye bedo kwo. Gupyedo
cabitta woko. Mumiyo atamo ni onoŋo myero aony akemona i komgi dok ata
kinigana woko i komgi ki i dye tim.
22Ento ajuko ciŋa, pe doŋ atimo gin ma onoŋo atamo ni abitimo-ni, meno noŋo
twero miyo pe giworo nyiŋa, miyo bene gipyedo nyiŋa i kin lurok, ka ma an
akwanyo jo Icrael ki i lobo Ejipt akelogi woko ma gin bene gineno-ni.
Acoli Baibul
© 1985, Bible Society of Uganda.
1329
23 Dok bene akwoŋo kwoŋ mukene ki i tim ni abiketogi woko i kin lurok, akeyogi
wako i wi lobo ducu.
24Atimo man pien gukwero lubo cikka dok bene gukwero tiyo gin ma an aciko
ducu, gupyedo cabitta, dok gubedo ka woro cal jogi ma yam kwarogi guworo-ni.
25Lacen dok amiyo botgi cik maraco kun acikogi ki kit cik mogo ma pe twero
miyo dano bedo kwo.
26Amiyo gubalo komgi ki mot mapatpat ma gityero bot cal jogi, dok bene amiyo
gutyero litino kayogi ma co calo gitum awaŋa, Atimo man pi miyogi lworo
madwoŋ ki pi keto can i komgi; wek guŋe ni an aye a Rwot.
27“Mumiyo kombeddi doŋ in wod pa dano, lok ki jo Icrael kun itito lok ma atye ka
wacone botgi, Yo mukene ma yam kwarogi guŋayo kwede waŋa en aye ni yam
gutiyo gin ma pe atir i koma.
28Akelogi i lobo ma yam onoŋo acikke ni abimiyo botgi. I kare ma guneno cere ki
yadi ma potgi oluk i kabedo ducu, ci gutyero gitum woko ducu kunnu. Guŋeto
cwinya oweko kiniga omaka pi gitum awaŋagi ma guwaŋo, ki pi gityer amata ma
gukelo guonyo kunnu-ni.
29Apenyogi ni, ‘Waŋ jogi magi ma wucito iye-ni gin gin aŋo?’ Mumiyo nyiŋe
gilwoŋo ni Bama nio wa onyoo.
30Kombeddi doŋ itit lok ma an atye ka wacone-ni bot jo Icrael. Piŋo wumito ni
wutim lakit bal acel ma yam kwarowu gutimo-ni kun bene wuŋak woko wubedo
ka woro cal jogi?
31Kadi bed wa i kare man pud wutyero lakit mot acel-lu dok bene wutyero
awobewu i wi mac me gitum awaŋa, mumiyo wubalo komwu kekenwu pi woro
cal iogiwu-gu ducu. Wun jo Icrael pud dok wubibino ka penyo doga? Kit macalo
atye kwe-ni, pe wubipenyo doga. Man Rwot Lubaŋa ma owaco.
32Doŋ wutyeko moko tamwu woko kun wumito wubed calo jo me rok mukene,
wumito wubed calo jo me kaka ducu ma tye i wi lobo ducu, wek wuwor yadi ki
godi, ento meno pe bitimme matwal.
Lubaŋa keto can pi bal dok weko bal pa dano
33“Kit macalo atye kwe-ni, abilwenyo i komwu ki tekona ducu, ki akemona ma
aonyo woko i komwu, ci doŋ abibedo kabaka ma loyowu. Man Rwot Lubaŋa ma
owaco.
34Abinyuto twerona botwu kun aonyo akemona woko i komwu ka acokowu
woko ducu ki i kin lurok ma i wi lobo ducu ka ma yam gikeyowu wucito iye, ci
akelowu aketowu kacel.
35Abikelowu i tim pa lurok, ka doŋ abiŋolo kop i komwu ki kunnu waŋ ki waŋ.
Acoli Baibul
© 1985, Bible Society of Uganda.
1330
36Kit macalo yam aŋolo kop i kom kwarowu i dye tim i lobo Ejipt, abiŋolo kop i
komwu bene kit meno.” Man Rwot Lubaŋa ma owaco.
37“Abimiyo wukato ki acel acel ki te odoo ker ma giriyo, abimiyo wugwoko
gicikke ma aketo kwedwu.
38Abikwanyo jo ma gin lujemo ki jo ma gin lutim bal i koma woko ki i kinwu.
Abikwanyogi akelogi woko ki i lobo ka ma yam gubedo ka wot iye macalo welo,
ento pe gibidonyo i lobo pa jo Icrael. Man bimiyo wuŋeyo ni an aye a Rwot.”
39Rwot Lubaŋa owacci, “Kombeddi doŋ wun jo Icrael, wun ducu wucit wuti giwu
but cal jogiwu. Ento acikowu matek mada ni lacen i ŋe man myero doŋ wuwiny
lokka, ma pe doŋ wupyedo nyiŋa maleŋ-ŋi matwal, dok pe doŋ wutyero motwu
bot cal jogi bene.”
40Rwot Lubaŋa owacci, “Wun jo Icrael ducu wubiwora ki kunnu i lobo meno, i wi
got mera maleŋ, ki i wi got me lobo Icrael mabor-ri. Doŋ cwinya bibedo yom i
komwu ki kunnu, ci abimito motwu, ki motwu mabeco makato ducu me gityer, ki
gityerwu maleŋ.
41Lacen ka doŋ acokowu woko ducu ki i kin lurok ma i wi lobo ducu ka ma yam
gikeyowu wucito iye akelowu aketowu kacel, abijolo gitum awaŋawu ma ŋwece
kur me lakwe cwiny. Ci doŋ abinyutte botwu ni an aleŋ dok rok ducu gibineno
man ki waŋgi.
42Ka doŋ akwanyowu adwokowu cen i lobo Icrael, en lobo ma yam akwoŋo pire
ni abimiyo bot kwarowu-ni, ci wubiŋeyo ni an aye a Rwot.
43Wubipo pi balwu ki gin ducu me kwer ma wutimo mumiyo wubalo komwu
woko kekenwu. Wubibedo ki keccwiny i komwu kekenwu pi gin maraco me
lewic ma wutimoni.
44Wun jo Icrael wubiŋeyo ni an aye a Rwot, pien pe atiyo kwedwu kun lubo gin
maraco ma wutimo, nyo muporo kitwu marac, ento atiyo kwedwu kun aawoko
deyo me nyiŋa wek giwora.” Man Rwot Lubaŋa aye ma owaco.
Mac olyel yo tuŋ acuc
45Rwot Lubaŋa oloko kweda.
46Owacci, “Wod pa dano, nen yo tuŋ acuc. Wac lok i kom kabedo ma tye yo tuŋ
acuc, dok bene itit lok i kom lobo buŋa me Negeb.
47Wac ki buŋa me Negeb owiny gin ma Rwot tye ka wacone ni, Nen, abemoko
mac, ci abiwaŋo yadi mutwo ki yadi madyak ducu woko ki i in! Gin mo ma bineko
leb mac man ma lyel-li pe. Mac man biwaŋ nya cakke ki yo tuŋ acuc o kwede wa
yo tuŋ acam ci waŋo kabedo ducu.
48Dano ducu gibineno ni an Rwot aye ma acwinyo mac man wek ŋat mo pe onek
woko.”
Acoli Baibul
© 1985, Bible Society of Uganda.
1331
49Ci awacci, “Rwot Lubaŋa, dano ducu giwaco lok i koma ni, ‘Piŋo en bedo ka lok
kwedgi i carolok me koc-lit kare ducu?’ ”
Ejekiel 21
Pala lucwan pa Rwot ma gipako lake mabit
1Rwot oloko kweda.
2Owacci, “Wod pa dano, cik waŋi inen Jerucalem ci itit lok mukemo kabedone
ducu maleŋ ka ma dano giworo iye Lubaŋa-ni, Tit lok bene mukemo lobo Icrael.
3Wac bot dano ducu ma gibedo i lobo Icrael ni, an a Rwot awacci, ‘Atye ki lok i
komwu. Abiwoto pala lucwanna woko ki i akurane, ci anekowu woko ducu, jo ma
kitgi atir ki jo ma gin lutim maraco ducu.
4Doŋ ka atiyo man, abitic ki pala lucwanna kun anekowu woko ducu, jo ma kitgi
atir ki jo ma gin lutim maraco, cakke ki yo tuŋ acam o kwede wa yo tuŋ acuc.
5Dano ducu gibiŋeyo ni an a Rwot doŋ awoto pala lucwanna woko ki i akurane;
pe doki gibidwoko i akurane matwal.’
6“Wod pa dano, cur calo cwinyi mito dem kun noŋo gen mito rwenyo woko. Cur
ki keccwiny madit mada i kabedo ka ma jo ducu twero neni.
7Ka inen dano gupenyi ni piŋo it ye ka cur, ci itit botgi ni pi lok man ma mito
timme-ni. Tit botgi ni ka inen lok man bitimme cwinygi bipoŋ ki lworo. Ciŋgi
bikwe woko doko goro. Tekcwiny ma yam gitye kwede bitum wako. Coŋgi bene
bibedo ka myel amyela calo pii ma tagge. Nen, kare doŋ obino woko; lok man doŋ
bicobbe kakare.” Man Rwot Lubaŋa ma owaco.
8Rwot owacca ni,
9“Wod pa dano, tit lokka. Tit lok ma an atye ka waconeni bot dano ni,
‘Palalucwan, palalucwan doŋ gipako lake woko mabit, dok bene gijwayo kome
olil woko maber.
10Gipako lake mabit me neko dano, gijwayo ni wek omeny calo lutkot. Ŋat mo ma
twero jukone pe; pien wun doŋ wukwero winyo tamma ma amiyo botwu.
11Doŋ gimiyo pala Lucwan gitye ka rudone, wek doŋ obed maber ma giromo
makone. Doŋ gipako lake woko mabit dok bene gijwayo kome woko wek doŋ
gimi woko i ciŋ lanek dano.
12Wod pa dano, daŋŋe matek kun ikok kwede, pala lucwan man gimiyo pi neko
jona, ki pi neko rwodi ducu me Icrael. Gibinekogi woko kacel ki jona ma
gudonne-gu ducu. Mumiyo myero idoŋ emi pi gen ma doŋ orwenyo woko!’
13“Man gitye ka temowu atema. Ento ka pud wumedde ki kwero winyo tam ma
gimiyo botwu, ci doŋ wutamo ni gin ma kit magi pe bitimme?” Man Rwot Lubaŋa
ma openyo.
Acoli Baibul
© 1985, Bible Society of Uganda.
1332
14“Kombeddi doŋ, wod pa dano, tit lokka. Doŋ ciŋi, ci pala lucwan bibino piny
kiryo nyo kidek. Man pala lucwan ma neko mere dano, pala lucwan ma miyo
lworo dok ma neko dano tyeko woko ducu.
15Pala lucwan man miyo tekcwiny pa jona rwenyo woko, ki Jo mapol gibipoto i
dog gaŋi ducu. Doŋ atyeko miyo pala lucwan ma mil amila; gijwayo meny calo
lutkot ma wil, doŋ gityeko rudone woko bene pi neko dano.
16Ŋol tuŋ acuc ki tuŋ acam, in pala lucwan mabit-ti!
17Ci an bene abidoŋo ciŋa, kinigana doŋ bitum woko. An Rwot doŋ aloko.”
Pala lucwan pa kabaka me Babilon
18Rwot doki oloko kweda.
19Owacci, “Wod pa dano, pur yo aryo ka ma kabaka me Babilon bibino ki iye ki
pala lucwanne. Gin yo aryo ducu gia ki i lobo acel-lu, Doŋ icib bao aryo me lanyut
yo i agikki yo ma cito ka donyo i gaŋ.
20Lanyut acel binyuto yo ma cito i Raba ma en aye gaŋ pa jo Ammon, ki
mukenene-ni binyuto yo ma cito i Juda, ma cidonyo wa i dye Jerucalem kikome
ma girumo woko ki cel gogo matek-ki.
21Kabaka me Babilon ocuŋ i aŋaka ŋaka yo aryo ka ma gicibo iye bao me lanyut
yo-ni. Kabaka ocuŋ kenyo ka tyeto tyet, wek enen yo mene ma myero elubi;
oyeŋo atero-gu, ka openyo cal lubaŋane, ci oŋiyo cwiny lee ma gityero me gitum.
22Doŋ kwir ma en omako i ciŋe lacuc nyuto Jerucalem. Man tito bote me ŋamo
doge me koko, ki me daŋŋe ki dwan me mony, me keto yat latwom cel orum gaŋ
woko bene; ki toro cel lobo orum gaŋ woko.
23Man binen macalo tyet me goba ki tuŋ bot jo Jerucalem, pi kwoŋ maleŋ ma doŋ
gukwoŋo-ni, Ento lok man opoyo wigi i kom balgi ci nyuto ni gibimakogi woko.
24Man aye gin ma an Rwot Lubaŋa atye ka wacone. Wumiyo gipo i kom balwu,
mumiyo balwu ginyuto giyaro ka maleŋ. Dano ducu giŋeyo ni wubalo. Dok
wunyuto balwu woko i gin ducu ma wutiyo. Doŋ atyeko ŋolo kop woko i komwu,
pi meno abimiyowu woko i ciŋ lukworwu.
25“Ninoni tye ka bino, in latim marac, rwot marac ma loyo Icrael, en aye nino ma
gibiketo iye can i komi me agikki.
26An Rwot doŋ aloko. Kwany lalukana ki kitambara labo wic woko ki i wii. Pe tye
gin mo ducu ma bibedo kit macalo gitye kwede-ni. Abitiŋo lucan malo ka maber!
Jo ma gitye ki twero me loc-ci gibidwokogi woko piny!
27Abimiyo gaŋ man doŋ doko wi obur, wi obur, wi obur! Ento gin man pud pe
bitimme nio wan ma ŋat ma doŋ ayero me keto can i kom gaŋ-ŋi obino.
Lubaŋa biŋolo kop i kom jo Ammon
Acoli Baibul
© 1985, Bible Society of Uganda.
1333
28 “In wod pa dano, tit lok kun iwacci, Rwot Lubaŋa doŋ owaco lok mukemo jo
Ammon, ki kit ma gitye kwede ka yeto jo Icrael. Wac botgi ni, ‘Pala lucwan, pala
lucwan doŋ giyubo woko me neko dano; doŋ gijwayo woko tye ka meny amenya
calo lutkot ma wil.’
29Tit bot jo Ammon ni ginanyuta ma gineno i waŋ lek-gu ducu goba, dok bene
gityeto tyet me goba me bwologi. Ninogi tye ka bino, gin jo maraco, en aye nino
ma gibiketo iye can i komgi me agikki, Gibiŋolo ŋutgi woko ki pala lucwan.
Lubaŋa biŋolo kop i kom jo Babilon
30“Dwok pala lucwan i akura kakare. Abiŋolo kop i komi i kabedo ka ma yam
kwoni ocakke iye, i lobo ka ma yam ginywali iye.
31Abionyo kinigana i komi; dok bene abikuto mac me akemona i komi miyo
iwinyo arem malit twatwal. Abimiyi woko i ciŋ jo mager ma gin lutim bwami
marac ma giŋeyo neko dano twatwal, ci gibineki woko.
32Gibiwani woko ki mac. Gibineki woko i lobowu kikome, pi meno ŋat mo ma
bipo piri doŋ bedo pe matwal. Pien an Rwot doŋ atyeko loko.”
Ejekiel 22
Bal pa jo Jerucalem
1Rwot dok oloko kweda.
2Owacci, “In wod pa dano, in tika iyubbe me ŋolo kop i kom gaŋ man ma opoŋ ki
lunek mapol twatwal-li? Tit bot jo Jerucalem gin me kwer ducu ma doŋ gutyeko
timone-ni.
3Wac botgi ni, Rwot Lubaŋa owaco kuman ni, Aya, doŋ wutyeko neko jo mapol
ma gibedo i gaŋ man, dok bene doŋ wubalo komwu kekenwu pi woro cal jogi, pi
meno karewu tye ka bino.
4Doŋ wutiŋo alii pi dano ma wunekoni, dok bene komwu oballe woko pi cal jogi
ma wutiyogi-ni; mumi yo doŋ wudiro ninowu onyiko cok, kare me mwakawu ma
giciko doŋ oo pi meno amiyo wudoko ginacaya bot lurok ducu, ki ginaŋala bot jo
me lobo ducu.
5Jo ma gitye cok kwedwu ki jo ma gitye ka maboco ducu gibinalowu, wun lo ma
nyiŋwu doŋ oballe woko, ma tye ka koko licur-ri.
6Nen, rwodi ducu me Icrael ma gitye i gaŋ man, gigene tekogi ci gibedo ka neko
dano.
7 Pe tye ŋat mo i gaŋ man ma woro lunyodone Gibedo ka uno labedo; dok gitime
litino kic ki monto marac twatwal
8 Gubedo ka cayo jamina maleŋ-gu dok bene gupyedo cen cabitta.
Acoli Baibul
© 1985, Bible Society of Uganda.
1334
9Tye jo mogo i kinwu ma giloko lok me toŋo dano wek ginek woko. Jo mukene i
kinwu gicamo cam ma gityero bot cal jogi i waŋ jogi ma tye i wi godi. Gitime tim
kipyeda twatwal i dye gaŋ.
10 Dano gibedo ki megigi ki ci-wegigi i Jeruca lem; dok bene gidiyo mon i kare ma
noŋo gitwoyo two kwer tetek ci gibutu kwedgi.
11Gitimo gin me kwer bene kun gitimo abor ki mon pa luwotgi Jo mukene gitimo
tim kipyeda i koo ci-wodgi, ki jo mukene gibalo k lumegigi ima anyira pa wegtgi
kikome
12 jo mogo gineko dano pi lim ma noŋo giculogi kwede jo mukene limo magobi
madwoŋ, ki noŋo lim mukene pi yako jami pa luwotgi tektek; mumiyo wigi doŋ
owil woko i koma.” Man Rwot Lubaŋa ma owaco.
13“Nen, pi meno doŋ abiŋino Ciŋi me lweny i kom jo Jerucalem pi magoba ma
gulimo i yo ma pe atir-ri, ki dok bene pi lok me neko dano ma wubedo ka nekogi i
dye gaŋ man.
14Tika wubibedo ki tekcwiny me ciro lweny, ki ciŋwu kono bibedo tek ma romo
lweny i nino ma abilweny iye i komwu? An Rwot doŋ atyeko loko, dok bene
abitiyo.
15Abikeyowu woko i kin lurok, dok amiyo wuket i wi lobo ducu ci doŋ abityeko
tim marac woko liweŋ ki i gaŋ man.
16Nyiŋwu biballe ma lurok ducu gineno; ci man bimiyo in Jerucalem iŋeyo ni an
aye a Rwot.”
Ruk mac pa Lubaŋa
17Rwot owacca ni,
18“Wod pa dano jo Icrael doŋ gudoko gin ma konygi pe ki tuŋ bota. Gin ducu
gudoko calo cet nyonyo, ryal, mola, koc, nyonyo ki racac mapek ma gitye ka
liyone i ruk mac.
19Pi meno Rwot Lubaŋa owac kuman ni, Doŋ kit macalo wudoko cet ryal-li, pi
meno, wunen abicokowu agurowu woko kacel i dye gaŋ me Jerucalem.
20Kit macalo dano coko ryal, mola, nyonyo, ki nyonyo racac mapek ki koc ci
ketogi i ruk mac ci kuto mac i kome wek oleny woko, kit meno bene an
abicokowu woko ki kinigana kacel ki akemona, ci abiketowu i mac ci alenyowu
woko.
21Abicokowu ci akuto mac me akemona i komwu, ci wubileny woko i dye gaŋ.
22Kit macalo gilenyo ryal i ruk mac, wun bene gibilenyowu woko i dye gaŋ
kumeno; ci wubiŋeyo ni an Rwot doŋ aonyo akemona woko i komwu.”
Bal pa lutel pa jo Icrael
Acoli Baibul
© 1985, Bible Society of Uganda.
1335
23Rwot dok oloko kweda.
24Owacci, “Wod pa dano, tit ki jo Icrael ni gin jo ma pe leŋ, dok jo ma kot pe ocwer
i komgi i kare me kinigana.
25Rwodigi ducu gicalo labwor ma kok kun tye ka kilo riŋo lee ma en omako.
Guneko dano gutyeko woko; guyako lonyo kacel ki jami me wel-gu ducu. Gumiyo
mon mapol gudoko mon-to i dye gaŋ me Jerucalem.
26 Ajwagigi ducu gukwero lubo cikka, dok bene gupyedo jamina maleŋ-gu woko.
Pe guketo nipoko i kin jami maleŋ ki jami me nino ducu. Pe bene gupwonyo dano
ki nipoko ma tye i kin gin ma keni ki gin ma pe keni, dok bene pe gubedo ka
gwoko cen cabitta, meno omiyo gitye ka pyeda i kin jona.
27Rwodi ma gitye i Jerucalem ducu gicalo orudi ma tye ka kilo riŋo lee ma
gumako, ma gioyo remo pa dano, kun gineko dano woko liweŋ wek ginoŋ
magoba i yo ma pe atir.
28Lunebigi bene gubedo ka buko cel woko ki raŋi matar, ma gineno bene
ginanyuta me gobagoba, dok bene gityeto botgi tyet me goba keken kun giwacci,
‘Rwot Lubaŋa owaco kuman,’ ma kun noŋo Rwot gire pe oloko lok mo.
29Jo me lobo man doŋ gunyebbe ki timo buma ci giyako jami pa dano woko.
Guuno lucan kacel ki jo ma piny obwoyogi, kun gibumo lurok ma gibedo i kingi
marac twatwal.
30Onoŋo abedo ka yenyo dano mo ma myero oger cel mupoto-ni kun cuŋ i nyima
ka mubar-ri pi lobo man, wek pe ajwer woko; ento pe amedo ki noŋo ŋat mo
wacel.
31Pi meno omiyo aonyo kinigana woko i komgi; awaŋogi woko ki mac me akemo,
ci aculo kwor i komgi pi gin ducu ma yam gutimo.” Man Rwot Lubaŋa ma owaco.
Ejekiel 23
Lumego aryo ma gin lubalo twatwal
1Rwot oloko kweda.
2Owacci, “Wod pa dano, yam tye mon aryo, ma gin anyira ma megigi acel.
3I kare ma onoŋo gin pud litino anyira, ma gibedo i Ejipt, gubedo ka timo tim
kwele kwele; dano gibedo ka kwako korgi kun gimako tunogi ma ogulo-gu.
4Nyako maditte-ni onoŋo gilwoŋo nyiŋe ni Okola, ki laminne onoŋo nyiŋe
gilwoŋo Okoliba. Anyomogi gudoko monna ici gunywalo litino co ki litino anyira.
Okola aye Camaria, ki Okoliba aye Jerucalem.
5Okola otimo tim kwele kwele ma kun an doŋ anyome woko, ci cwinye omaro jo
Aciria twatwal,
Acoli Baibul
© 1985, Bible Society of Uganda.
1336
6ma lulweny ma guruko boŋo ma obedo lamar lamar, luloc me dul lobo ki ludito
wi mony, gin ducu awobe mabeco ma ginen mwonya mada; gin wegi aguragura
ma giriŋo ki aguragura.
7En omine kene ka timo tim kwele kwele kwedgi, gin oyita lweny me Aciria ma
giyerogi ayera. Ci obalo kome, woko kekene ki woro cal jogi pa jo ducu ma en
omarogi-ni.
8En yam pe oweko timo tim me malayane-ni ma en obedo ka timone ki i Ejipt i
kare ma pud en nyako; co gubuto kwede gukwako kore gunyono tunone mugulo-
ni, kun gutyeko mitigi woko i kome calo gubedo ki malaya.
9Pi meno, amiye i ciŋ pacoge, i ciŋ jo Aciria ma en omarogi-ni.
10Jo meno guweke odoŋ munero, gumako awobene ki anyirane; ento en guneke
woko ki pala Lucwan. Ci odoko lok aboka i kin mon, i kare ma doŋ giŋolo kop
woko i kome.
11“Laminne Okoliba oneno tim man, ento en dok onoŋo rac atika makato laminne
Okola i marre ki i tim kwele kwelene, ma doŋ obedo rac ma okato pa laminne
woko.
12En omaro jo Aciria luloc me dul lobo ki ludito wi mony, lulweny ma gurukke
woko ki jami lweny ducu, wegi aguragura, ma giriŋo ki aguragura, gin ducu
awobe mabeco ma ginen mwonya mada.
13Ci aneno en doŋ oballe woko, gin anyira aryo ducu gubedo ka timo tim kwele
acel-lu.
14Ento en obedo ka medde ameda ki tim kwele kwelene-ni; ci oneno cal co ma
gigoro i kom ot, ki cal lubaŋa pa jo Kaldaya ma gidero woko ki raŋi makwar,
15ma gutweyo pyergi ki del, ma gin ducu guboyo wigi woko ki kitambara maboco
me boyo wic; gin ducu ginen calo jo ma tye ki rwom me tic madito; meno obedo
cal pa jo Babilon ma lobogi kikome aye Kaldaya.
16Cutcut i kare ma en onenogi cwinye ocako pyette i komgi, ci ooro lukwena
gucito hotgi i Kaldaya.
17Ci jo Babilon gubino bote gubuto kwede i wi kitanda me mar, gubale woko ki
tim me abor ma gutimo i kome, lacen ma doŋ gimiyo en onyobbe woko ki bal, ci
en olokke woko ki botgi ma onoŋo cwinye ocido woko marac twatwal.
18I kare ma en omedde ki tim kwele kwelene-ni kun timo atyer ka maleŋ ma bene
onoŋo bedo munero, an bene alokke woko ki bote ma cwinya ocido woko, kit
macalo alokke woko ki bot laminne-ni.
19Ento en pud omedde ameda ki tim me malayane, kun po pi kare ma onoŋo en
pud nyako, i kare ma en obedo ka timo tim malayane i lobo Ejipt-ni.
Acoli Baibul
© 1985, Bible Society of Uganda.
1337
20Ci cwinye opyette i kom co ma gimaro tim kwele kwele, ma komgi me co obedo
calo pa kana, ma pig komgi bene obedo calo pa aguragura.
21Kit meno in Okoliba ibedo ka yenyo tim me tarwaŋ ma itimo ka tinoni, i kare
ma jo Ejipt gukwako kori ci gunyoŋo tunoni ma onoŋo pud ogulo agula-ni.
Lubaŋa oŋolo kop i kom lumego aryo-ni
22“Nen, mumiyo an Rwot Lubaŋa awaco boti in Okoliba, kuman ni, cwinyi doŋ
ocido woko i kom pacogi ma yam imarogi-ni, abekelogi i komi, kun gia ki i kabedo
ducu murumi:
23jo Babilon ki jo Kaldaya ducu, jo Pekod, jo Coa ki jo Koa, ki jo Aciria ducu kacel
kwedgi. Gin ducu awobe mabeco ma ginen mwonya mada, luloc me dul lobo ki
ludito wi mony, ludito ki lulweny, gin ducu onoŋo giriŋo ki aguragura.
24Ci gibibino i komi, ki yo tuŋ acam ki gadigadi lweny ki gadigadi ma otiŋo yec, ki
lwak mony. Gibirumi woko dyere ki kwot ocal ki kwot bani ki otaŋ nyonyo, doŋ
abimiyogi twer me ŋolo kop i komi kit macalo ŋolo kopgi tye kwede.
25Abimiyo kinigana kemi, wek gutwe-nyi malit. Gibiŋolo umi ki iti woko, ka doŋ i
agikkine gibineki woko ki pala lucwan. Gibimako litino awobeni ki litino anyirani
ci giwaŋogi woko makwo ki mac.
26Gibilunyo boŋo woko ki i komi ci gikwanyo jamini mabeco me wel-gu woko.
27Doŋ an abigiko tim kipyeda ki tim kwele kwele ma ikelo ki i Ejipt-ni woko. Pe
ibineno jo Ejipt dok bene pe doŋ ibipo pigi matwal.”
28Rwot Lubaŋa owaco kuman ni, “Nen, abimiyi woko i ciŋ jo ma idaggi-ni, i ciŋ jo
ma ilokke ki botgi ma cwinyi ocidc woko.
29Kit macalo gidagi-ni gibimayo jamini ma itiyo tic pire-gu woko ducu, ci gibiweki
idoŋ munero, nono laboŋo gin mo; gibinyuti woko ka maleŋ i waŋ dano ma noŋo
itye munero calo malaya, Tim kipyedani ki tim kwele kweleni
30aye ma okelo can man i komi, pien itimo abor ki lurok, ci inyebo komi woko ki
cal jogigi.
31In doŋ ilubo kit lameru, pi meno abiketo can acel-lu ma aketo i kemo-ni i komi.”
32Rwot Lubaŋa owaco kuman ni, “Ibimato kikopo pa lameru kikopone lac dok iye
tut. Dano binyeri kun gicayi acaya, pien kikoponi opoŋ woko ligwik.
33Ibimer woko ci ibedo ki cwercwiny, pien kikopo me lworo ki balle pa piny, en
aye kikopo pa lameru Camaria.
34Ibimato gin ma i i kikopo ci icwiyo ducu, ibiputo yet wii, ka doŋ ibiŋolo tunoni
ki ŋinyoŋinyo kikopo ma oto-ni. Pien an Rwot Lubaŋa doŋ atyeko loko.”
Acoli Baibul
© 1985, Bible Society of Uganda.
1338
35Pi meno Rwot Lubaŋa owaco kuman ni, “Kit macalo wii doŋ owil woko i koma,
dok bene doŋ ityeko bola woko yo ŋeyi, pi meno myero doŋ icir gin mua ki i tim
kipyedani ki tim kwele kweleni.”
36Rwot owaco bota ni, “Wod pa dano, tika ibiŋolo kop i kom Okola ki Okoliba? Ci
tuc botgi gin me kwer ducu ma gin gutimo.
37Gubedo ka timo abor dok bene guneko dano, gutimo abor ki cal jogigi-ni, dok
bene litino awobegi ma gin kikomgi gunywalo kweda gutyero woko bot cal jogi
me bedo camgi.
38Medo i kom meno gin dok gutimo gin magi: gubalo kabedona maleŋ i nino acel,
dok bene gupyedo ceŋ cabitta.
39Ka doŋ guneko litinogi me gitum ci gutyero bot cal jogigi, en i nino acel-lu gua
gubino kwede i kabedona maleŋ ci gupyedo woko. Doŋ inen, man aye gin ma
gutimo i oda.
40“Gin bene gucwalo lukwena bot jo ma tye ka mabor ni gubin, ci nen, gubino.
Ilwoko komi woko pigi, ka iwiro waŋi, dok bene idero komi woko ki ruk me deyo.
41Ci ibedo i wi kitanda me deyo, kun meja bene doŋ giketo ka kenyo ma gipeto
kitambara maber woko i wiye, ci iketo iye odok ecetana ki moona.
42Woo pa lwak dano ma gutoyo tokgi ata onoŋo owinnye bote, io ma gubedo ka
wo-ni onoŋo lumero me nino ducu-ni ma gikelogi ki i tim aroo. Guketo ogul i ŋut
ciŋ mon, ki lalukana mabeco atika gurwako i wigi.
43Ka doŋ awacci, Co pe gitye ka timo abor ki dako ma doŋ oti oloc woko ma oŋiyo
woko ki tim kwele kwele-ni?
44Pien gucito bote gubedo kwede, kit macalo co gicito bot dako ma malaya ci
gibedo kwede-ni, Kit meno bene gucito bot Okola ki Okoliba ka timo tim kipyeda.
45Ento jo ma kitgi atir biŋolo kop i kom gin mon ma lutim abor ki mon ma lunek
dano-gu, pien gutimo abor kun gineko dano bene.”
46Rwot Lubaŋa owaco kuman ni, “Kel mony obin olweny i komgi wek komgi
omyel ki lworo madwoŋ dok giyakgi woko.
47Ci mony bicelogi ki gweŋ dok gibitonogi woko ki pala lucwan, gibineko awobegi
ki anyiragi woko, kun bene giwaŋo odigi woko ki mac.
48Doŋ abityeko tim me tarwaŋ woko ki i lobo man, wek mon ducu guwiny cik ma
acikowu kwede, pe gutim tim me tarwaŋ kit macalo wun doŋ wutimoni.
49Abiketo can i komwu wun lumego aryo-ni pi timwu me tarwaŋ, dok bene
wubilimo can malit pi balwu marac atika pi woro cal jogi, Ci doŋ wubiŋeyo ni an
aye a Rwot Lubaŋa.”
Ejekiel 24
Acoli Baibul
© 1985, Bible Society of Uganda.
1339
Carolok i kom agulu me tedo ma nyal omako
1Rwot oloko kweda i nino dwe apar, dwe me apar, i mwaka me aboŋwen.
2 Owacca ni, “Wod pa dano, co nyiŋ nino matin-ni woko, en nino matin-ni kikome.
Kabaka me Babilon doŋ otyeko rumo Jerucalem woko i nino man kikome.
3Tuc lok man woko atyer i lok abola i carolok bot jo ma lujemo kun iwaco botgi
ni, Rwot Lubaŋa owaco kuman ni, Cib agulu i mac, cib i mac, ony iye pii bene;
4ket iye riŋo ma giŋolo woko matino, ket riŋo ducu mabecone, riŋo em ki riŋo
kwaya gwok, ket iye cogo mabeco ma iyero ayera wek opoŋ woko.
5Kwany riŋo romo maberre ki i kin romi luwotgi, ci irwak yen ma giŋunogi i dul
dul i te agulu; ci ited riŋo ma iketo iye-ni, dok bene ited cogone iye.”
6Pien Rwot Lubaŋa doŋ owaco kuman ni, “Can i wi gaŋ ma opoŋ ki remo, ki agulu
ma nyal omako, ma nyalle bene pe twero kwannye ki iye! Kwany riŋo ma giŋido-
ni woko ki iye ki acel acel, kun pe iyero ayera.
7Pien remo dano ma ginekogi i dye gaŋ-ŋi pud tye iye; remone oo wa i kom got
bene, pe gineko dano i ŋom ka ma remogi onoŋo gitwero umone woko ki putu.
8Pi tugo akemona wek acul kwor, omiyo aketo remo dano ma en oneko-ni i kom
got, wek pe gium woko.”
9Pi meno Rwot Lubaŋa owaco kuman ni, “Can i wi gaŋ ma opoŋ ki remo! An bene
aye ma abiduro yen me tedo madit.
10Dok ican yen, ci imok mac, ci ited riŋo woko maber, ka doŋ iony pige woko wek
cogo owaŋ.
11Lacen doŋ iket i wi lodi mac ma iye tye noŋo, wek olyetti, wek molane owaŋ
woko, wek cilo ma tye iye bene oleny woko, ki nyalle bene owarre otum woko.
12Abedo ka olo koma noŋo, mac pe twero kwanyo nyal mapek ma tye iye-ni.
13Nyal meno ma tye iye-ni en aye tim macol me tarwaŋ ma wubedo ka timone,
wun io Jerucalem. Onoŋo kono alonyowu wudoko maleŋ, ento pe doŋ gilonyowu
i kom timwu macol, pe doŋ wubilonnye matwal nio waŋ ma atoyo akemona
mager-ri woko i komwu kit macalc amito.
14An Rwot doŋ atyeko loko man; ka ce kare oromo, abitiyo, Pe abidok cen ki ŋeya,
kica pe bimaka, dok bene pe abiŋuti kun alubo kitwu ki gin ma wutimo; ento
abiŋolo kop i komwu,” man Rwot Lubaŋa ma owaco.
To pa dako pa lanebi Ejekiel
15Rwot dok oloko kweda.
16Owacci, “Wod pa dano, nen, doŋ acok kwanyo ŋat ma yomo cwinyi ma nenone
miti-ni woko ki boti kun adoni kicel keken. Ento pe ibikumo, pe ibikok, dok bene
pig waŋi pe bimol cito piny lipyaa.
Acoli Baibul
© 1985, Bible Society of Uganda.
1340
17Pe icur matek, ento cur laliŋliŋ; pe ikum pi dano muto. Twe kitambarani i wii, ci
iruk warri i tyeni, pe ium dogi, pe bene icam kwon pa jo ma tye ka kumo.”
18Kit meno aloko bot lwak i odiko, ci oo otyeno dakona oto woko. Orwone odiko
atiyo kit macalo onoŋo gicika kwede.
19Ci lwak gupenya ni, “Pe itwero tito: botwa tyen lok me gin magi piwa, mumiyo
in itiyo gin macalo man-ni?”
20Ci awaco botgi ni, “Rwot oloko kweda ci owacca ni
21atit lok ma en eloko-ni botwu, wun io Icrael, Rwot Lubaŋa owaco kuman ni,
‘Nen, abipyedo kabedona maleŋ-ŋi woko, ma en aye tekowu ma wutye ka wakke
pire, ma wumaro nenone, dok ma yomo cwinywu twatwal-li. Doŋ awobewu ki
anyirawu ma wuwekogi i ŋewu i Jerucalem-mi gibinekogi woko ki pala lucwan.
22Wubitiyo kit macalo an doŋ atyeko tiyone-ni; pe wubiumo dogwu, dok bene pe
wubicamo kwon pa jo ma tye ka kumo.
23Wiwu bibedo atweya ki kitambara ki war bene bibedo i tyenwu; pe wubikumo,
dok bene pe wubikok, ento komwu biballe woko pi balwu kun wucur kekenwu
ma ŋat acel acel cur bot lawote.
24Kit meno Ejekiel doŋ bibedo botwu calo lanyut; kit gin ducu ma doŋ en otiyo
wun bene wubitiyo. Ka man otimme, ci wubiŋeyo ni an aye a Rwot Lubaŋa.’
25“Doŋ in wod pa dano, i nino meno aye abikwanyo iye celgi matek-ki woko,
yomcwinygi ki deyogi, gin ma gimaro nenone, kin gin ducu ma yomo cwinygi-ni.
Abikwanyo bene awobegi ki anyiragi woko.
26I nino ma atimo lok man, ŋat mo ma obwot ki i lak to bibino ci titti pi gin ma
otimme.
27I nino meno kikome en aye dogi binamme iye me lok bot dano mubwot-ti, ci
ibiloko lok ma pe doŋ ibibedo ladoge-oto matwal. Kit meno ibibedo lanyut botgi;
ci doŋ gibiŋeyo ni an aye a Rwot.”
Ejekiel 25
Lok i kom: jo Ammon
1 Rwot oloko kweda.
2Owacci, “Wod pa dano, nen piny yo tuŋ bot jo Ammon, ci it it lok i komgi.
3Wac bot jo Ammon ni. Wuwiny lok pa Rwot Lubaŋa: Rwot Lubaŋa owaco kuman
ni, Pien wun doŋ wuwacci, ‘Iyoya!’ i kom kabedona maleŋ i kare ma doŋ gipyedo
woko, ki i kom lobo Icrael i kare ma doŋ gijwero woko odon obur, ki i kom jo Juda
i kare ma giterogi woko i opii,
Acoli Baibul
© 1985, Bible Society of Uganda.
1341
4pi meno an doŋ abemiyowu woko bot jo ma gitye yo tuŋ wokceŋ me bedo
ginaleyagi. Gibigero gonygi i kinwu, dok gibiyubo kabedogi i dyewu. Gibicamo
camwu ci gibimato cakwu bene.
5Abimiyo Raba bedo ka cam pa kinaga, ki gaŋi pa jo Ammon abiloko doko dwol
ka ma romi ki dyegi gibibedo iye, Man bimiyo wuŋeyo ni an aye a Rwot.
6Rwot Lubaŋa doŋ owaco kuman ni, Pien doŋ wudoŋo ciŋwu dok wubedo ka
nyono tyenwu matek i ŋom kun cwinywu obedo yom ki tim maraco ducu ma tye i
iwu i kom lobo Icrael,
7pi meno, nen, abiryeyo ciŋa woko i komwu, ci abimiyowu woko bot lurok me
bedo ginayaka botgi. Abityekowu woko liweŋ ki i kin jo ducu ma bedo i wi lobo,
abimiyo wuto woko ki i wi lobo ducu; abinekowu woko. Man bimiyo wuŋeyo ni
an aye a Rwot.”
Lok i kom jo Moab
8 Rwot Lubaŋa owaco kuman ni, “Jo Moab onoŋo yam guwacci, Nen, jo Juda doŋ
gicalo jo me rok mukene-gu ducu.
9Pi meno abimiyo lweny poto i gaŋi murumo Moab ma gikuro waŋ lobo pa jo
Moab-ni, kadi wa ki deyo me lobo Moab ma en aye Bet-jecimot, Baal-meon, ki
Kiriataim.
10Abimiyo lobogi woko, kacel ki jo Ammon, bot jo ma tye wokceŋ me bedo megi,
wek pe doŋ gipo i kome matwal i kin lurok.
11Dok bene abiŋolo kop i kom jo Moab. Man bimiyo giŋeyo ni an aye a Rwot.”
Lok i kom jo Edom
12 Rwot Lubaŋa owaco kuman ni, “Kit macalo jo Edom gutimo tim me culo kwor i
kom jo Juda mumiyo gutiŋo bal alii madit twatwal me culo kwor i komgi,
13pi meno omiyo Rwot Lubaŋa owaco kuman ni, Abiryeyo ciŋa alwenyo i kom jo
Edom, abineko dano ducu kacel ki lee ma gibedo i lobo Edom. Abimiyo lobogi doŋ
doko obur; nia i Teman nio kwede wa i Dedan jone ducu gibinekogi ki pala
lucwan.
14Abimiyo jona jo Icrael culo kwor i kom jo Edom ma kakara, ci gibitiyo i Edom
kit meno kun jo Edom giwinyo arem me kinigana ki akemona mager-ri. Ci jo
Edom doŋ biŋeyo kwor ma aculo i komgi,” man Rwot Lubaŋa ma owaco.
Lok i kom jo Piliciti
15 Rwot Lubaŋa owaco kuman ni, “Kit macalo jo Piliciti gutimo tim me culo kwor
dok bene guculo kwor ki raccwiny me neko nek ma kelo mone ma pe gik;
16pi meno Rwot Lubaŋa owaco kuman ni, Nen, abiryeyo ciŋa alwenyo i kom jo
Piliciti, abijwero jo Ceret ki lobo mukene ma tye i dog nam-gu woko.
Acoli Baibul
© 1985, Bible Society of Uganda.
1342
17Abiculo kwor madit i komgi kun apwodogi ki akemo madwoŋ twatwal Man
bimiyo giŋeyo ni an aye a Rwot, ka doŋ aculo kworra i komgi.”
Ejekiel 26
Lok i kom Turo
1 I kom nino dwe mukwoŋo i mwaka me apar wiye acel, Rwot oloko kweda.
2Owacci, “Wod pa dano, kit macalo jo Turo giloko lok i kom Jerucalem ni, ‘Iyoya,
dogcel pa lurok doŋ gituro woko, ma doŋ owirre oyabbe woko botwa-ni, doŋ
abidoko lalonyo, pien doŋ gityeko balone woko,’
3pi meno Rwot Lubaŋa owaco kuman ni, Nen, atye ki lok i komwu, wun jo Turo,
abikelo jo me rok mapol ka lweny i komwu, kit macalo pii biamwonyi me nam
twagge kwede-ni.
4Gibimu-ko cel me Turo gireto wo ko piny, ki lubelene gibituro gireto woko bene
piny, Abiyweyo ŋomme woko ducu ci aweko got keken aye doŋ.
5En bibedo wa i dye nam macalo kabedo ka ma lumakrec gimoyo iye obwogi.
Pien an Rwot Lubaŋa doŋ atyeko loko. Lurok doŋ gibiyako Turo woko,
6dok bene gibineko jone ma gibedo i lobone kikome woko liweŋ ki pala lucwan.
Man bimiyo giŋeyo ni an aye a Rwot.”
7Rwot Lubaŋa owaco ku man ni, “Abikelo kabaka matek makato luker ducu, en
aye Nebukadnejar kabaka me Babilon, ka lweny i kom Turo, En bibino ki lwak
aguragura, gadigadi lweny, wegi aguragura, ki dul mony ma tye iye askari mapol.
8Jo ma bedo i gaŋi ma tye i wi tura gibinekogi woko i lweny. Ci lumerok doŋ
gibigero cel girumowu kwede woko, dok bene gibitoro cel lobo i nyimwu, ka doŋ
gibibino ma gutiŋo kwotgi ci giumo komgi kwede woko.
9En bitworo celwu ki twor latwom cel, ci bitcno lubele ki latoŋŋe reto woko piny.
10Aguragurane bibedo pol atikatika ma apwa tyengi biboyowu woko. Doŋ woo pa
wegi aguragura ki mor pa gadigadi ma otino yec, ki lwak gadigadi lweny, biyeŋo
celwu i kare ma noŋo gidonyo i dogcelwu macalo ŋat mo ma donyo i gaŋ ma doŋ
mony oturo celle woko.
11Wegi aguragura biriŋo ki aguragura ki i yowu ducu, gibineko danowu woko ki
pala lucwan. Gibireto wirwu matek-gu poto woko piny i ŋom.
12Gibiyako lonyowu ka gicoko jami acatawu. Gibimuko celwu gireto woko piny,
dok bene gibibalo odiwu mabeco ma yomo cwinywu-ni woko. Gibikwanyo gweŋ,
bao ki ŋom ma wuyubo pi gedo, gibolo woko i pii wa i dye nam.
13 Abijuko wer ducu ma gigoyogi agoya, ki dwan opuk ma gigoyo bene doŋ pe
biwinnye matwal.
Acoli Baibul
© 1985, Bible Society of Uganda.
1343
14Abimiyo in Turo doŋ idoko kabedo me moyo obwo pa lumak-rec ma ayweyo
ŋomme woko ducu ci aweko got keken aye doŋ. Gaŋ man doŋ pe gibigero odoco
matwal. An Rwot doŋ atyeko loko.” Man Rwot Lubaŋa ma owaco.
15Rwot Lubaŋa owaco lok i kom gaŋ me Turo kuman ni, “I kare ma noŋo gitye ka
monyi, jo ducu ma gibedo i dog nam gibibedo ki lworo madwoŋ pi cur pa joni ma
gunoŋo ret ka doŋ ginekogi.
16 Ci rwodi ducu me dog nam gibilor woko piny ki i wi komkergi, gibilunyo jorgi
ki boŋŋigi ma gidero maber, ka doŋ gibedo piny i ŋom ki myelkom. Gibibanne
woko ki lworo pi can ma opoto i komgi, miyo komgi bedo ka myel amyela i cawa
ducu.
17Gibicako wer lyel i komi kun giwero ni, ‘In doŋ irwenyo woko matwal ki i nam
niŋniŋ! In gaŋ ma yam iywek twatwal-li, ma onoŋo itek twatwal i kom nam-mi, in
kacel ki jo ma gibedo i ii, ma ikelo lworo madwoŋ i kom jo ducu ma gibedo i dog
nam!
18I nino ma ipoto iye-ni kikome, cula ducu guyeŋŋe; ada, gin cula ma gitye i dye
nam-mi, jo ma bedo i igi cwinygi oballe woko.’ ”
19Rwot Lubaŋa owaco kuman ni, “Abimiyo in Turo iballe woko calo gaŋi ma dano
pe bedo i igi. Dok bene abikelo pii aumi kwede woko miyo imwony woko ka
matut i nam
20Ci abiboli piny i bur lyel kacel ki jo ma cito i lobo pa io muto, me bedo kunnu
kacel ki jo ma yam gubedo i lobo i kare ma con twatwal. Abimiyo ibedo i lobo ma
i te ŋom i kin obur ma ori twatwal, kun noŋo it ye ka bedo kacel ki jo muto. Dano
pe dok bibedo i ii dok bene pe ibinoŋo kabedo mo i lobo pa jo makwo.
21 Abimiyo itum woko i yo ma kelo lworo, ibirwenyo matwal; kadi bed giyenyi, pe
gibinoni.” Man Rwot Lubaŋa ma owaco.
Ejekiel 27
Wer lyel ma dano guwero gukoko ki Turo
1Rwot oloko kweda.
2Owacci, “Wod pa dano, kombeddi cak wer lyel
3kun ikok kwede pi Turo, ma en gaŋ ma ocuŋ i dog nam, dok bene lacat-wil ki jo
ducu ma gibedo i waŋwat mapatpat ma orumo dog nam. Tit ki Turo ni Rwot
Lubaŋa owaco kuman ni, “In Turo, onoŋo iwaco ni, ‘An aber anen mwonya mada.’
4Waŋ apokki loboni ducu tye wa i cwiny dye nam madit; jo ma gugeri gugeri
woko maber ma inen mwonya ada calo mel.
5Gupayo bao me apeta mapol ki i kom yat odwon ma gukelo ki i got Cenir. Gutoŋo
bene yat cedar ki i Lebanon ci guyubo ki yat me yaro boŋo mel wek yamo okuti.
Acoli Baibul
© 1985, Bible Society of Uganda.
1344
6Gutoŋo kworo me Bacan ci guyubo pol me cero yeyani; gipeto dye kabedoni ki
bao me yadi mabeco ma gikelo ki i lobo Caiprac, kun gidero woko bene ki lak
lyec.
7Boŋo me ayara malo i wi yat me mel obedo boŋo camanini ma gidero maberre
ma gikelo ki i Ejipt, gitwero neno ki cen ci giŋeyo oyotoyot. Kemani giyubo ki
boŋo maberre, boŋo ma obedo bulu ki lamar lamar, ma gikelo ki i cula nam me
Elica.
8Jo ma gibedo i Cidon ki i Arvad gin aye gubedo lucer yeyani. Joni ma gikwiri aye
gubedo ludwo mel.
9Ludoŋo me Gebal ki jone ma gikwiri onoŋo bene gibedo i kin joni, ma giyubo mel
me wot i nam; mel ducu me nam ki jo ma dwoyogi gubedo i kin joni, gubedo ka
cat i dukanni.
10“Askari ma gua ki i Percia, Lud ki Put onoŋo gitye i dul monnyi macalo
lulwennyi; guŋabo kwot ki otaŋ-wic i gaŋ monnyi. Gin bene aye ma gumiyi deyo.
11Jo Arvad ki monygi guito i kom celli doŋ gurumo woko, ki jo Gamad guito malo i
wi lubeleni ducu. Guŋabo kwotgi i kom cel gurumo kwede woko. Gin aye ma
gumiyo inen maber ma mwonya twatwal-li.
12“Ibedo ka cato wil i lobo Tarcic kun igamo ryal, nyonyo koc ki racac ma gimiyi
pi wilo jamini mabeco madwoŋ ata.
13Jo Javan, Tubal, ki Mecek gubedo ka cato wil ki joni kun gimiyo danogi ki jami
mola-gu giloko ki jami ma joni gicato.
14Joni gucato jamigi woko kun giloko ki aguragura me tiŋo yec, ki aguragura ma
giŋweco kwedgi i lweny, ki kana-gu ma gikelogi ki i Bet-togarma.
15Jo Rodec bene gubedo ka cato wil ki joni; lobo mapol me dog nam gudoko
cukki, ka ma joni giwilo iye lak lyec mapol ki poi kun gi loko ki jamigi.
16Jo Edom bene gubedo ka cato wil ki joni pi jamini madwoŋ-gu; gubedo ka
lokogi ki emeradi ma en kidi me wel madwoŋ, boŋo ma lamar lamar, ki boŋŋi ma
gidero komgi maber, boŋo camanini maberre, ki tiko makwar me wel.
17Jo Juda ki jo ma i lobo Icrael gubedo ka cato wil ki joni; guloko jamigi ki ŋano,
nyig jeituni, ki nyig oduro me wi mwaka, moo kic, moo mukene-gu ki yat ma
ŋwece kur.
18Jo Damaciko gubedo ka cato wil ki joni pi jamigi madwoŋ-gu, pi lwak lonyoni
mapatpatti oweko gumini kono vino ma gikelo ki i Kelbon, ki yer romi matarre,
19ki kono yino ma gikelo ki i Ujal, gukelo ki jamini mabeco-gu; nyonyo ma giteto,
kacia ki lum ma ŋwece kur guloko woko ki jami acatani.
20Jo Dedan gubedo ka cato wil ki joni kun gimiyo bot joni boŋŋi ma gitweyo i ŋe
kana me bedo pa dano.
Acoli Baibul
© 1985, Bible Society of Uganda.
1345
21Jo Arab ki rwodi ducu me Kedar yam gubedo jo ma yomo cwinyi mada pi cato
boti litino romi ki nyogi romi ki dyegi-gu, i kare ma gubedo ka cato wil kwedi.
22Lucat-wil me Ceba ki Raama bene uibedo ka cato wil kwedi; gumiyo boti cit
aŋwece ducu mapatpat mabeco makato ducu, ki kidi me wel-gu ki jabu, kun
giloko ki jamini.
23Jo Karan, Kane, Eden, Acur, ki Ki lmad bene gubedo ka cato wil kwedi.
24Jo magi gubedo ka cato wil kwedi pi boŋŋi mabeco adada, ki pi boŋŋi ma bulu
ki ma gikwoyo ki ciŋ ma gidero komgi woko maber, ki kapet ma gidero ki raŋi
mapatpat, ma gitweyo woko matek likiŋ ki tol; gubedo ka cato wil boti pi jami
meno.
25 Mel me Tarcic obedo ka wot kun tiŋo jami acatani. “Ilokke doŋ idoko calo mel
ma tye i dye nam ma gicano jami mapek opoŋo woko ligwik.
26Ludwo melli guteri woko wa ka mabor i dye nam. Doŋ yamo ma a yo tuŋ
wokceŋ okodo omiyo melli otur woko wa i cwiny dye nam.
27Lonyoni ducu, jami acatani ducu, lutic i mel ki ludwo mel, lumwon waŋ bao ka
ma bao okubbe iye ki wadi, ki lucat-willi ma pigi tego, askarini ducu ma gin lu
lweny ma gitye i mel, gin ducu ki dul monnyi ma gitye i dye joni, gumwony woko
libuc i cwiny dye nam i kare ma melli otur woko-ni.
28I kare ma koko pa ludwo mel owinnye, lobo ma cokcok kenyo ducu guyeŋŋe.
29Wegi pol yeya gukatti woko ki mel kun gumako pol me cero yeya ciŋgi. Lutic i
mel ki ludwo mel ducu ma woto i nam gucuŋ i wi tura i dog nam.
30Gin gidaŋŋe ki koko matek piri, kun gikok ma cwinygi kec adada. Gionyo putu i
wigi kun giŋenne bene i buru pi cwercwiny.
31Gilyelo wigi doŋ maleŋ piri, dok giruko boŋo cola me kumo, gikok kwede piri
ma cwinygi ton, kun bene gikumo ma cwinygi kec.
32Ka gikok ci giwero wer lyel piri gikok piri kun giwacci, ‘Aŋa ma gitwero poro ki
Turo, ma gijwero oliŋ woko i dye nammi?
33Ka yam ikelo jami acatani ki bot jo ma tye loka nam, noŋo ico bo miti pa jo me
rok ducu. Luker ducu me lobo gudoko lulonyo ki lonyoni ki lwak jami acatani
madwoŋ-gu.
34Kombeddi doŋ mel otur woko i dye nam, i dye pii ka matut atika; jami acatam ki
jo ducu ma gitiyo i mel gumwony woko i nam libuc kacel kwedi.
35Dano ducu ma gibedo i lobo ma orumo dog nam gubedo ki ur madit mada pi
can man ma opoto i komi-ni; lukergi doŋ gudoko lwor twatwal, wangi olwal
woko pi lworo.
36Lucat-wil ma gitye i kin lwak gujwat piri mada; doŋ io i agikki ma kelo lworo
adada, doŋ ibirwenyo woko matwal ma pe dok ibinen.’ ”
Acoli Baibul
© 1985, Bible Society of Uganda.
1346
Ejekiel 28
Lok ma Ejekiel otito i kom kabaka me Turo
1Rwot oloko kweda.
2Owacci, “Wod pa dano, wac bot kabaka me Turo ni Rwot Lubaŋa owaco kuman
ni, ‘Itye ki wakke i cwinyi omiyo iwacci in lubaŋa. Dok iwacci kit macalo in ibedo
lubaŋa-ni, ibedo i wi komker ma nam orumo woko dyere, Ento in i dano, in pe
lubaŋa, kadi bed itamo ni in iryek calo lubaŋa.
3Kono in iryek ikato Daniel, pe tye muŋ mo ma okanne ki boti ma pe iŋeyo.
4Ryeko madit ki niaŋ ma it ye kwede, omiyo ilimo lonyo piri keni kun icoko jabu
ki ryal i ot kano limmi.
5Ryeko madit me cat ma it ye kwede omiyo imedo lonyoni, kun ibedo ka noŋo
magoba teretere. Mumiyo doŋ icako bedo ki wakke i cwinyi pi lonyoni-ni.’ ”
6Pi meno Rwot Lubaŋa owaco ni, “Doŋ kit macalo itamo ni in iryek calo lubaŋa
mo-ni,
7pi meno, nen, abikelo lumerok ma gin lurok ka lweny i komi. Gin jo me rok
mager makato jo me rok mukene ducu. Gibiwoto pala lucwangi gilwenyo i komi
ci gibalo ber me ryekoni ma nen mwonya-ni woko, ci gibalo deyoni me aura-ni
woko.
8Gibineki woko ci gicori ipoto piny i bur lyel i cwiny dye nam
9Ka ce gubino ka neki, in pud ibimedde ki waco ki i nyimgi ni in lubaŋa? Ka ce
doŋ jo ma gineki-ni gumaki woko i ciŋgi pud noŋo it ye dok dano, ento pe lubaŋa
wacel.
10Ibito meri macalo dano ma pe gilirogi i ciŋ lurok ma pe giŋeyo Lubaŋa. An Rwot
Lubaŋa doŋ atyeko loko lok man.”
Can ma bipoto i kom kabaka me Turo
11Rwot doki oloko kweda.
12Owacci, “Wod pa dano, kok pi kabaka me Turo, kun iwacce ni Rwot Lubaŋa
owaco kuman ni, ‘In onoŋo yam ibedo lanen me gin maber makato ducu. Onoŋo
bene ir yek dok iber ma inen mwonya mada.
13Onoŋo ibedo i Eden, ma en aye poto pa Lubaŋa, ci ibedo ka rukke ki kit kidi me
wel mapatpat ducu, ma gin aye: karnelian, topaj, ki jacipa, kurocolit, ki onik,
capir, kabankel, ki emeradi; gin ma gidero ducu onoŋo yam gitiyo ki jabu, ki gin
ducu ma yam it ye kwede gigoro komgi woko. Giyubogi piri i nino ma giketi iye-ni
kikome.
14Aketo lakerubi ma giwiro woko ki moo me gwoko in. Onoŋo ibedo i wi got
maleŋ pa Lubaŋa dok bene iwoto ki i dye gaŋ ma lyel mac.
Acoli Baibul
© 1985, Bible Society of Uganda.
1347
15Cakke i kare ma giketi iye, kiti onoŋo ber; onoŋo pe it ye ki bal mo nio wa i kare
ma doŋ icako timo bal.
16Ibedo ka wilo jami teretere kun icato bene kumeno, omiyo icako timo tim
bwamici itimo bal. Ci aryemi woko ki i wi got mera maleŋ calo gin ma gipyedo,
dok lakerubi ma onoŋo gwoki ca bene oryemi woko ki i dye gweŋ ma lyel mac.
17Yam ibedo ka wakke ki i cwinyi pi berri; deyoni me aura-ni omiyo ibalo ryekoni
woko. Areti woko i ŋom, ci am iyo inen woko ka maleŋ i nyim luker ducu, wek
guneni, waŋgi oniaŋ woko tiktik i komi.
18Pi balli mapol ata ma itimo i cato wil i yo ma pe atir-ri omiyo ipyedo kabedoni
maleŋ-gu woko ducu. Ci acwinyo gaŋ woko ki mac, owaŋ woko liruk, Aloki idoko
buru i lobo i nyim jo ducu ma guneni.
19Jo ducu ma giŋeyi i kin lwak me rok ducu gitye ki ur madit mada i komi; doŋ io i
agikki me toni ma kelo lworo, doŋ ibirwenyo woko matwal.’ ”
Lok i kom Cidon
20 Rwot oloko kweda owacci,
21“Wod pa dano, cik waŋi koŋ inen yo tuŋ Cidon, ci itit lok i kome,
22kun iwaco bot jo ma gibedo iye ni Rwot Lubaŋa owaco kuman ni, Nen, atye ki
lok i komwu, wun jo Cidon; abinyuto deyona woko ka maleŋ i dyewu. Man bimiyo
jo ducu gipaka pi gin ducu ma atiyo botwu, ci gibiŋeyo ni an aye a Rwot, ka
anyuto kit macalo aleŋ kwede kun aketo can i kom jo ma gibedo i gaŋ man.
23Pien abicwalo two gemo i gaŋ man, ki remo i dye gudone ducu. Gibi-lwenyoi
komwu ki i kabedo ducu, jowu bene gibinekogi woko ki pala lucwan. Man bimiyo
wuŋeyo ni an aye a Rwot.
Lubaŋa bimiyo gum bot jo Icrael
24“Jo me ot pa Icrael okuto Lacar pe doŋ bicobogi matwal, nyo kadi ki kit okuto
mo pe bicobogi ma minigi ret, i kin luwotgi ducu ma gutimogi marac kun
gicayogi-ni. Man bimiyo giŋeyo ni an aye a Rwot Lubaŋa.”
25Rwot Lubaŋa owaco kuman ni, “Ka acoko jo Icraelki i kin lurok ka ma yam
akeyogi gucito iye, dok bene ka anyuto bot rok ducu kit macalo aleŋ kwede, ci
gibibedo i lobogi kikome, en lobo ma yam amiyo bot laticca Yakobo-ni.
26Gibibedo i lobo meno laboŋo lworo mo, dok gibigero odi kun gipuro poto olok
bene. Gibibedo laboŋo lworo mo, i kare ma abiŋolo kop i kom luwotgi ducu ma
gutimogi marac kun gicayogi-ni, Man bimiyo giŋeyo ni an aye a Rwot Lubaŋagi.”
Ejekiel 29
Lok i kom Ejipt
Acoli Baibul
© 1985, Bible Society of Uganda.
1348
1 I nino dwe apar wiye aryo, dwe me apar, i mwaka me apar, Rwot oloko kweda
kun wacci,
2“Wod pa dano, cik waŋi inen Parao kabaka me Ejipt, ci itit lok i kome ki i kom
lobo Ejipt ducu.
3Lok kun iwacci, Rwot Lubaŋa owaco kuman ni, “Nen, atye ki lok i komi, in Parao
kabaka me Ejipt, ma ibedo calo nyaŋ ma min kulu ma buto i laora kulu-gu kun
iwacci, ‘Kulu Nail mera, en mera kikome, an aye ma atiyo.’
4Abigolo cwaki woko ki goli, ci amiyo rec ducu ma tye i kuluni gimoko woko i
poki; ci abiywayi ki i dye kuluni atiŋi woko malo, kacel ki rec ducu me kuluni ma
gumoko woko i kom poki-ni.
5Ci doŋ abiboli woko i tim, in kacel ki rec ducu ma gitye i kuluni, wubipoto i dye
tim ka maleŋ, pe abicokowu dok bene pe gibiyikowu. Doŋ atyeko miyowu woko
me bedo cam pa lee tim ki pa winyo me polo.
6 “Man bimiyo jo ducu ma gibedo i lobo Ejipt giŋeyo ni an aye a Rwot. Pien in
ibedo calo odoo lagada bot jo me ot pa Icrael;
7i kare ma gumaki ki ciŋgi ci itur ityer, ci iŋolo gwokgi iyeco woko ducu. Ka dok
gujeŋge i komi, ci itur, imiyo pyergi ducu omyel.
8Pi meno Rwot Lubaŋa owaco kuman ni, Nen, abekelo lweny i komwu, ci aneko
dano kacel ki lee woko ducu ki i kinwu.
9Lobo Ejipt doŋ bidoko obur ma odoŋ oballe woko. Man bimiyo giŋeyo ni an aye
a Rwot. “Pien doŋ iwacci Nail meri in aye ma iketo,
10pi meno, nen, an doŋ atye ki lok i komi, dok bene atye ki lok i kom laora kuluni
ducu, mumiyo abimiyo lobo Ejipt doko obur balle woko, iye doŋ noŋo, cakke ki i
Migdol dok kwede yo tuŋ Ciene nio kwede wa i waŋ apokki lobo Etiopia.
11Pe tye dano mo nyo lee ma biwoto kun kato ki iye, bibedo kumeno ma pe
gibedo iye pi mwaka pyeraŋwen kulu.
12Abimiyo lobo Ejipt doko obur ma iye doŋ noŋo makato lobo mukene-gu duou;
ki gaŋi murumo ducu igi bidoŋ noŋo pi mwaka pyeraŋwen ki i kin gaŋi ducu ma
doŋ gityeko balogi woko-ni. Abikeyo jo Ejipt woko i kin rok ducu, dok bene
abimiyo giket gicito i lobo ducu.”
13Rwot Lubaŋa owaco kuman ni, “I agikki me mwaka pyeraŋwen abicoko jo Ejipt
woko ki i kin lurok ka ma yam akeyogi gucito iye-ni,
14ci abidwoko gum pa jo Ejipt botgi, kun akelogi aketogi gibedo i lobo Patroc, co
aye lobogi macon ka ma ginywalogi iye kikome. Doŋ ki kunnu gibibedo ki ker
magoro.
Acoli Baibul
© 1985, Bible Society of Uganda.
1349
15Kergi bibedo ker magoro adada ki i kin ker ducu, man miyo pe doki gibiloyo
lobo mukene ducu. Abimiyo gibedo jo ma pigi pe tek twatwal, dok bene pe doki
gibiloyo lobo mukene-gu ducu.
16Jo Icrael doŋ pe gibijenne i komgi pi kit kony mo wacel. Doŋ can ma bipoto i
kom jo Ejipt bipoyo wi jo Icrael ni gin onoŋo gitimo bal me jeŋŋe i kom jo Ejipt
wek ginoŋ kony mogo, Man bimiyo giŋeyo ni an aye a Rwot Lubaŋa.”
Kabaka Nebukadnejar bilwenyo i kom Ejipt tayo woko
17I nino dwe acel, dwe me acel, mwaka pyeraryo wiye abiro, Rwot oloko kweda.
18Owacci, “Wod pa dano, Nebukadnejar kabaka me Babilon omiyo dul monnye
otiyo tic matek me lweny i kom Turo, omiyo wi dano ducu otal woko ki gwokgi
bene ducu opwac woko, ento kadi bed kumeno, kabaka ki dul monnye pe gunoŋo
kit gin mo pi tic ma gubedo ka yelle ka tiyone i kom Turo-ni.
19Pi meno, Rwot Lubaŋa owaco kuman ni, ‘Nen, abimiyo lobo Ejipt woko bot
Nebukadnejar kabaka me Babilon; en biyakogi kun mayo jamigi woko, ci bitiŋo
lonyo me lobo Ejipt loko doko mucara me culo jo ma i dul monnye.
20Doŋ atyeko miyo bote lobo Ejipt me culo waŋ tic ma en obedo ka yelle me
tiyone-ni, pien jo me dul monnye gubedo ka tic pira. Man Rwot Lubaŋa ma
owaco.’
21“I nino meno ka gin ma kit meno otimme, ci abimiyo jo Icrael gidoko tek, dok
abimiyo in Ejekiel ilok woko ka maleŋ atyer ka ma dano ducu gitwero winyo
lokki. Man bimiyo giŋeyo ni an aye a Rwot.”
Ejekiel 30
Rwot biketo can i kom jo Ejipt
1Rwot doki oloko kweda.
2Owacci, “Wod pa dano, tit lok kun iwaco gin ma an a Rwot Lubaŋa atye ka
lokone kuman ni, “Wukok ni, ‘Tin aye nino ma kelo lworo!’
3Ninone doŋ cok, en nino ma Rwot bitic iye-ni. Man bibedo nino ma opoŋ ki pol
keken, en aye bene kare ma can bipoto kwede i kom rok ducu.
4Lweny bibedo i Ejipt, ki remcwiny madwoŋ bibedo i Etiopia. Jo ma gibedo i Ejipt
gibinekogi woko; gibiyako lonyone ducu gitero woko, ci gibiweko doŋ obur.
5“I lweny meno gibineko askari ma giwilogi ki lim ma gua ki i Etiopia, Put ki Lud,
Arabia, ki Libya, ki wegi lobona kikomgi.”
6Rwot owaco kuman ni, “Cakke i Migdol o kwede yo tuŋ Ciene, jo ducu ma
gikonyo jo Ejipt gibinekogi woko i lweny. Dul mony pa jo Ejipt ma giwakke ni
gitek-ki gibijwerogi woko ducu. Gibinekogi woko ki pala lucwan i dye gaŋ. Man
Rwot Lubaŋa ma owaco.
Acoli Baibul
© 1985, Bible Society of Uganda.
1350
7Lobe Ejipt bidoko gin ma iye odoŋ nono, gaŋine igi bidoŋ nono ki i kin gaŋi ducu
ma doŋ gityeko balogi woko.
8Ka acwinyo Ejipt woko ki mac, dok bene ka gineko jo ma konyogi woko, man
bimiyo giŋeyo ni an aye a Rwot.
9“Ka nino meno oo, ma Ejipt doŋ gijwero woko, abicwalo lukwena ma gikwano
mel wek gumi lworo omak jo Etiopia ma cwinygi pe peto-ni; gibibedo ki
remcwiny madwoŋ i nino ma can bipoto i kom jo Ejipt; pien ninone tye ka bino!”
10Rwot Lubaŋa owaco kuman ni, “Abitic ki Nebukadnejar kabaka me Babilon me
giko te lonyo me Ejipt woko.
11En kacel ki jone, ma gin jo me rok mager adada, gibikelogi me balo lobo woko;
ci gibilwenyo i kom jo Ejipt ki pala lucwan, man miyo lobo doŋ bipoŋ ki kom
dano muto keken.
12Abimiyo pii kulu Nail two woko, dok bene abicato lobo woko bot jo maraco;
abibalo lobo kacel ki jami ducu ma tye iye amiyo iye doŋ noŋo. Lurok gibijwero
lobo woko ducu. An Rwot doŋ atyeko loko.”
13Rwot Lubaŋa owaco kuman ni, “Abijwero cal jogi apaya ki cal lubaŋa mogo me
goba ki i Mempic; laker mo doŋ pe bibedo i lobo Ejipt. Kit meno abimiyo lworo
bedo tye i lobo Ejipt.
14Abimiyo lobo Patroc doŋ noŋo, dok bene abicwinyo mac woko i kom Joan, ci
abiŋolo kop i kom jo Tebec kun alubo te cik kikome me ŋolo kop.
15Dok bene abionyo akemona i kom jo Pelucium, ma en aye cel gogo matek pa jo
Ejipt, ka dok aneko lwak me Tebec woko ducu.
16Ci abiketo mac woko i kom Ejipt; ki jo Pelucium gibibedo ki toncwiny madit
adada. Gibimuko cel me gaŋ Tebec gireto woko piny, ki gaŋ bene bipoŋ woko ki
pii aluka.
17Awobe On ki awobe Pibecet gibinekogi woko i lweny, ki mon gibimakogi
giterogi woko i opii.
18Piny bicido woko i Tapanec i kare ma abituro ker me Ejipt woko, ki tekke ma
onoŋo jone giwakke k wede-ni bene doŋ bigik. Pol biumo Tapanec woko, ci jone
gibiterogi woko i opii.
19Meno aye kit ma abiŋolo kwede kop i kom Jo Ejipt kun alubo te cik me ŋolo kop.
Man bimiyo giŋeyo ni an aye a Rwot.”
Bad kabaka me Ejipt otur
20I nino dwe abiro dwe me acel, i mwaka me apar wiye acel, Rwot oloko kweda,
owacci,
Acoli Baibul
© 1985, Bible Society of Uganda.
1351
21“Wod pa dano, doŋ atyeko turo bad Parao ka baka me Ejipt woko. Doŋ inen ŋat
mo ma otweyo ki bandej wek ocaŋ woko pe, wek dok odok tek me mako pala
lucwan.
22Pi meno Rwot Lubaŋa owaco kuman ni, Nen, atye ki lok i kom Parao ka baka
me Ejipt. Abituro bade ryoryo ducu, bade matekke-ni ki bade ma yam otur-ri; ci
amiyo pala lucwan poto woko piny ki i ciŋe.
23Abikeyo jo Ejipt woko i kin jo me rok ducu, abimiyo giket giromo wi lobo woko
ducu.
24Doŋ abijiŋo bad kabaka me Babilon ryoryo ducu bedo matek, ci amiyo pala
lucwanne i ciŋe en mako; ento abituro bad Parao ryoryo ducu woko, miyo en doŋ
bibedo ka cur i nyim kabaka me Babilon calo dano ma doŋ gityeko keto ret woko
i kome.
25Abijiŋo bad kabaka me Babilon bedo matek, ento bad Parao bipoto woko; ci
bimiyo giŋeyo ni an aye a Rwot. Ka doŋ aketo pala lucwanna i ciŋ kabaka me
Babilon, ci en biryeyo woko i kom lobo Ejipt;
26ci akeyo jo Ejipt woko ducu i kin lurok, kun aketogi i wi lobo ducu. Man bimiyo
giŋeyo ni an aye a Rwot.”
Ejekiel 31
Can ma bipoto i kom Parao kacel ki jone
1I nino dwe acel, dwe me adek, i mwaka me apar wiye acel, Rwot oloko kweda.
Owacci,
2“Wod pa dano, wac bot Parao kabaka me Ejipt ki bot lwakke ni, “In mono giporo
ditti ki dit pa aŋa?
3Nen, abipori ki yat cedar me Lebanon, ma jaŋe oluk dok tipone bene calo buŋa,
ma odoŋo mabor adada, wiye kikome bor oo wa i kin pol.
4Pii onoŋo tye omiyo yat meno odoŋo, dok bene obedo ka cwinyo pii ma tye i te
ŋom. Gibedo ka onyo pil i kabedo ka ma onoŋo yat tye ka doŋo iye, ka gumiyo ora
kulu-gu gumol, piine ocito i te yadi ducu ma i buŋa.
5En aye mumiyo yatte odoŋo woko mabor ma okato yadi ducu ma gidoŋo i buŋa
woko; jaŋe odoŋo maboco dok mapek, pi pii mabup ma onoŋo tye i pote.
6Winyo ducu me polo gigero odigi i jaŋe; ki lee tim ducu ginywalo litinogi i te
tipone, dok rok madito me wi lobo ducu giywe i te tipone.
7Onoŋo nen maber mada i ditte, ki i boco me jaŋe ducu; pien lwite odonyo piny i
ŋom ka ma pii mabup tye iye.
Acoli Baibul
© 1985, Bible Society of Uganda.
1352
8 Yadi cedar ma gudoŋo i poto pa Lubaŋa pe gitwero pyem kwede, kadi ki yadi
ma gudoŋo maboco bene pe gitwero poro kwede. Pe tye yadi ma komgi pwot ma
giporo ki jaŋe wacel. Pe tye yat mo i poto pa Lubaŋa ma onoŋo nen ber calo eno
9Aketo obedo ma nen maber, ma jaŋe ojany woko i kabedo ducu. Yadi ma i Eden
ducu doŋ nyeko omakogi woko i kome, gin yadi ma onoŋo yam gitye i poto pa
Lubaŋa-ni.”
10“Pi meno, Rwot Lubaŋa owaco kuman ni, Kit macalo yat meno odoŋo mabor,
wiye oo wa i kin pol, ka doŋ ocako wakke ki i cwinye pi berre-ni,
11mumiyo an doŋ akwero yat meno woko, am iyo woko bot laloc me rok mukene.
En bitic ki yat man i kit yo ducu ma lubo rac kite.
12Lurok, ma gin jo mager adada ma gikato rok mukene ducu, gibitoŋo yat meno
gireto woko i ŋom ka doŋ giweko kunnu. Jaŋe bipoto i wi godi ki i nota ducu, ci
gibitur woko lirum i dye kulu ma gimol i lobo ducu. Mumiyo jo ducu ma gibedo i
wi lobo gibia woko ki i te tipone giweko yat meno.
13Winyo bibino gibedo i kom yat mupoto-ni, ki lee tim bene gibibedo ka wot ki i
wi jaŋe mutur-ri.
14Man ducu bitimme wek yadi ducu ma gidoŋo ka ŋet pii pe gudoŋ maboco
twatwal, dok bene pe wigi oo wa i kin pol, wek yat mo ki i kin yadi ducu ma cwiyo
pii pe odoŋ maboco calo gin. Gin ducu mere gin luto keken calo dano, ma ka guto
myero gudony piny i lyel i lobo pa jo muto ka ribbe ki jo muto ma tye kunnu.”
15Rwot Lubaŋa owaco kuman ni, “I nino ma yat meno doŋ odonyo piny i lobo pa
jo muto, abimiyo pii ma tye ii te ŋom ume ci kumo pire. Abijuko kulu madoŋo-gu
woko ducu, miyo ora kulu ducu doŋ pe bimol kato woko, Pi yat meno abimiyo
piny cido woko i kom got Lebanon ci amiyo yadi ducu ma doŋo i buŋa two woko.
16I kare ma abicwalo en kwede me cito i lobo pa jo muto, mor me potone keken
bimiyo rok ducu yeŋŋe, Yadi ducu me Eden, ki yadi ducu me Lebanon ma gibeco
adada, ki yadi ducu ma gicwiyo pii, gibikweyo cwinygi i lobo ma tye piny.
17Gin bene gibicito piny kacel kwede, me bedo ki jo ma yam doŋ gityeko nekogi
woko i lweny-nyi, Iyo, jo ducu ma gitye i kin lurok ma yam gibedo i te tipone
gibito.
18“Yat ma giloko i kome-ni en aye kabaka me Ejipt ki lwakke ducu. Kadi bed yadi
me Eden onoŋo pe gitye kit meno i deyo ki i bocogi, gibikelo in ibedo kacel ki yadi
me Eden idonyo i lobo ma tye piny; ci ibiribbe ki jo ma pe gilirogi dok ki jo ma
yam ginekogi i lweny.” Man Rwot Lubaŋa ma owaco.
Ejekiel 32
Koko pi Parao
Acoli Baibul
© 1985, Bible Society of Uganda.
1353
1I nino dwe, acel, dwe me apar wiye aryo, i mwaka me apar wiye aryo, Rwot
oloko kweda.
2Owacci, “Wod pa dano, daŋŋe ki koko pi Parao kabaka me Ejipt, kun iwacce ni,
itamo ni ibedo calo labwor i kin rok ducu, ento in ibedo meri calo nyaŋ ma min
kulu ma bedo i nam, kun baro dye pii ki i kulu. Irubo pii woko ki coto tyeni, miyo
ibala pii ma i kulu-gu woko ducu.
3Rwot Lubaŋa owaco kuman ni, Ka Tok ducu gucokke kacel, abiciko obwona ci
amaki kwede woko, ka doŋ amiyo giywayi kwede i wi tura.
4Abiboli woko piny i ŋom, kun acanyi woko matek i ŋom ka maleŋ, ci doŋ amiyo
winyo ducu gipye i komi ki lee ducu ma i lobo gibicami woko.
5Abipoŋo wi godi ki nota-gu ducu ki komi mutop.
6Abidyako lobo kadi wa godi bene ki remoni ma mol-li, ma ora kulu ducu bipoŋ
woko ki remoni keken.
7 Ka doŋ atyeko neki woko, ci abiumo pol woko, kun amiyo lakalatwene ducu
gicido macol licuc; abimiyo pol umo ceŋ woko, ki dwe bene doŋ pe biryeny ma
miyo derone caro piny.
8Abikwanyo dero me gin ma ryeny ducu ma tye i polo woko ci amiyo loboni doŋ i
colpiny. Man Rwot Lubaŋa ma owaco.
9“Abiryano cwiny jo me rok mapol, ka aterowu i opii i kin lurok i wi lobo ducu ka
ma yam onoŋo pe wuŋeyo.
10Abimiyo lwak me rok mapol gibedo ki ur twatwal i komi, ki lukergi bene komgi
bimyel ki lworo piri. Ka atiŋo pala lucwanna i nyimgi i kare ma ibilimo iye can-ni,
lurok kacel ki lukergi komgi bibedo ka myel amyela cawa ducu, kun noŋo dano
acel acel paro pi kwone keken.”
11Rwot Lubaŋa owaco kuman ni, “Kabaka me Babilon bibino ci lwenyo i komi ki
pala lucwanne.
12Abiweko askari ma gua ki i rok mager ducu giwoto pala lucwangi ci gineko ki
lwakki woko. Gibijwero jami ducu ma it ye ka wakke pigi-ni, ci gineko lwakki
woko.
13Abineko dyaŋini woko ducu ki i waŋ pii mapatpat, Doŋ dano nyo lee mo bibedo
pe matwal ma birubo pii balo woko ki coto doki.
14Abimiyo piine pye mot ci doko maleŋ, dok abimiyo pii ma i kuluni ducu mol
mot calo moo ma mol. Man Rwot Lubaŋa ma owaco.
15I kare ma amiyo lobo Ejipt odoko obur ma iye odoŋ nono, dok ka jami ducu ma
yam opoŋo loboni doŋ gijwero woko, ka bene aneko jo ducu ma gibedo iye, man
bimiyo giŋeyo ni an aye a Rwot.
Acoli Baibul
© 1985, Bible Society of Uganda.
1354
16Man bilokke doko wer lyel. Mon me rok ducu gibiwero wer man me lyel-li, kun
gikok kwede pi Ejipt ki lwakke ducu; gibigoyo wer lyel man ki jami agoya-gu.
Man Rwot Lubaŋa ma owaco.”
Lobo pa jo muto
17I nino dwe apar wiye abic, dwe me acel, i mwaka me apar wiye aryo, Rwot
oloko kweda.
18Owacci, “Wod pa dano kok pi lwak ma gibedo i Ejipt, ci icwalgi kacel ki mon me
rok matego gudony piny i lobo pa jo muto, ka ribbe ki jo ma yam doŋ guto
giyikogi i lyel kunnu-ni.
19Wac botgi ni, ‘Wun dok wubeco wunen mwonya wukato jo mukene woko?
Wuciti, wudony piny wubut i lyel pa jo ma pe gilirogi.’
20Gibito kacel ki jo ma ginekogi i lweny. Dok bene lweny ma tye-ni giyubo pi neko
jo Ejipt ducu.
21Rwodi ma gin cogi oteka gibiloko pigi ki pi jo ma yam konyogi, ma noŋo doŋ
gitye i dye lyel, kun giwacci, ‘Doŋ gutyeko donyo piny kany, gibuto woko mot, gin
jo ma pe gilirogi ma ginekogi i lwenynyi.’
22“Aciria tye kunnu, ki lyel pa askari me monnye bene orume woko dyere. Gin
askari-gu ducu ginekogi ki pala lucwan.
23Lyelgi tye piny wa i dye bur ka matut adada, ki askari dul monnye gurumo
lyelle woko; gin ducu doŋ ginekogi woko ki pala lucwan, gin jo ma yam nyayo
lworo marac i lobo pa jo makwo-ni.
24“Elam bene tye kunnu, kun lwakke ducu gurumo lyelle woko; gin ducu ginekogi
woko ki pala lucwan. Ci gudonyo piny i lyel i lobo pa jo muto ma kun pe gilirogi.
Gin aye jo ma ginyayo lworo marac i lobo pa jo makwo, ento gibedo ki lewic kacel
ki jo ma gidonyo piny i bur.
25Gipeto kitanda pi jo Elam i kin jo ma ginekogi kacel ki lwakke ducu, dok lyel pa
askarine orume woko dyere. Gin ducu jo ma pe gilirogi, ginekogi woko ki pala
lucwan. Yam lworo i komgi onya i lobo pa jo makwo, ento koni doŋ gibedo ki
lewic kacel ki jo ma gidonyo piny i bur; giketogi i kin jo ma ginekogi.
26“Mecek ki Tubal gitye kunnu, kacel ki lwakgi ducu, ki lyel pa askari monygi
bene orumogi woko dyere. Gin ducu jo ma pe gilirogi ginekogi woko i lweny ki
pala lucwan; pien gubedo ka nyayo lworo marac i lobo pa jo makwo.
27Dano pe miyo botgi woro i kare ma giyikogi, kit macalo gimiyo woro kwede i
kare ma giyiko twoni oteka lweny macon, ma giketogi i lyel ma gurukke woko ki
jami lwenygi, giteno wigi ki pala lucwangi dok giumo komgi ki kwotgi. Gin twoni
oteka magi onoŋo yam gitego mada ma gubedo ka miyo lworo marac omako jo
makwo.
Acoli Baibul
© 1985, Bible Society of Uganda.
1355
28“Meno aye kit macalo jo Ejipt bibuto kwede ma noŋo doŋ ginyotogi woko i kin
jo ma pe gilirogi, kacel ki jo ma ginekogi ki pala lucwan.
29“Edom tye kunnu kacel ki lukerre ki rwodine ducu. Gin onoŋo gubedo askari
matego mada, ento kombeddi doŋ giyikogi kacel ki jo ma pe gilirogi ma yam
ginekogi i lweny.
30“Rwodi me lobo ma: yo tuŋ acam ducu gitye kunnu, ki jo Cidon ducu bene tye
kunnu. Tekogi ma yam gitye kwede-ni onoŋo onyaye lworo mada, ento kombeddi
doŋ gudonyo i lyel: ki lewic kacel ki jo ma ginekogi i lweny, gubuto doŋ ma pe
gilirogi. Doŋ gibedo ki lewic kacel ki jo ma gidonyo piny i bur.
31“Ka Parao kabaka me Ejipt onenogi ducu, cwinye bikwe pi tone kekene ki pi to
pa askari me monnye ma ginekogi woko i lweny-nyi.” Man Rwot Lubaŋa ma
owaco.
32“An aye ma amiyo kabaka me Ejipt onyayo lworo i kom jo makwo, ento
kombeddi en kacel ki askari me monnye gibinekogi woko ci gipyelogi i lyel i kinjo
ma pe gilirogi, ma ginekogi i lweny, Parao kacel ki lwakke ducu.” Man Rwot
Lubaŋa ma owaco.
Ejekiel 33
Tic pa lakur-piny;
1Rwot oloko kweda.
2Owacci, “Wod pa dano, tit bot lutuwu jo Icrael kun iwaco botgi gin ma timme ka
akelo lweny i lobo mo-ni. Gin wegi lobo meno giyero dano ki i kingi me bedo
lakur-pinygi.
3Ka ce oneno lukwor gibino i lobo, ci kutotum wek dano guŋe komgi;
4Ka ce inen dano mo owinyo koko tum, ce pe oketo iye cwinye, ka lukwor gubino
guneke, lok me tone bibedo i wiye kekene.
5Tone bedo balle gire, pien kadi en owinyo koko tum, ci pe oketo iye cwinye. Ka
nene oketo iye cwinye, kono onoŋo olaro kwone.
6Ento ka ce lakur-piny oneno lukwor bino ce pe okuto tum, wek otit bot dano
guŋe komgi, ce lukwor gubino guneko ŋat mo ki i kingi; doŋ dano ma kit meno
bito i balle, mumiyo abidwoko alii me tone i wi lakur-piny.
7“Doŋ kombeddi, in wod pa dano, aketi me bedo lakur-piny pi rok me Icrael.
Ibitito botgi lok ducu ma acikogi kwede ma an awacci.
8Ka ce awaco bot latim marac ni, In latim marac, ibito ada, ento ka pe iloko bote
kun icike me lokke owek timo gin marac, ci dano meno ma latim marac bito i
ballenu, ento alii me tone abidwoko i wii.
Acoli Baibul
© 1985, Bible Society of Uganda.
1356
9Ento ka ce onoŋo ijuko en latim marac meno, kun icike ni owek yo me tim
maraco, ka ce pe olokke oweko yo me tim maracone-ni, en bito i balle-nu, ento
noŋo in giri ilaro kwoni.
Gin ma Lubaŋa timo tye atir
10“Doŋ in, wod pa dano, wac bot jo me ot pa Icrael ni, Wun wuwaco kuman ni,
‘Tim aranyiwa ki balwa ducu gire tye i wiwa, doŋ gimiyo wato woko ata; dok
watwero bedo kwo niŋ iniŋ?’
11Wac botgi ni, Macalo atye kwe-ni, man Rwot Lubaŋa ma owaco, cwinya pe bedo
yom me neno ka latim marac to, ento amito en oŋuti owek timo bal ci olokke
odwog bota wek obed kwo. Wulokke, wudwog cen wuwek timo bal; piŋo wumito
ni wuto woko, wunjo me ot pa Icrael?
12“Kombeddi, in wod pa dano, wac bot lutuwu jo Icrael ni, Ka dano ma kite atir
otimo bal, ci gin maber ma en otiyo doŋ pe twero lare. Ka ce dano ma latim marac
oweko timo gin marac, pe gibiketo can i kome, ento ka ce dano ma kite atir ocako
timo bal, pe dok bimedde ki bedo kwo.
13Ento kadi bed awaco bot dano ma kite atir ni bibedo kwo ada, ento ka ce en
ojeŋŋe i kom kite ma atir-ri ce ocako timo bal, ci pe abipo i kom gin mabeco ducu
ma en otiyo kadi ki acel. En bito pi ballenu ma en otimo-ni.
14Doki kadi awaco ki dano ma latim marac ni, ‘In ibito ada,’ ento ka ce en olokke
oweko timo bal, ce otiyo gin ma cik mito dok ma tye atir.
15Labolle tye kit man ni, ka ce latim marac meno okwanyo gin ma gijeŋo bote
odwoko cen bot rwode, dok bene ka en odwoko gin ma yam en oyako ayaka cen,
kun lubo cik ducu ma miyo kwo, ma pe doŋ timo kit bal mo; en bibedo kwo ada,
pe bito gire.
16Doŋ abiweko bal ducu ma yam en otimo pe doŋ abipo pigi. En doŋ gire bibedo
kwo ada pien otimo gin ma cik mito dok ma tye atir.
17“Ento lutuwu giwacci, ‘Gin ma Rwot tye ka timone pe atir!’ Meno pe kakare, gin
ma gin timo aye pe atir.
18Ka ce dano ma kite atir olokke oweko timo gin ma tye atir, ce otimo bal, en bito
pi balle-nu.
19Ento ka latim marac olokke oweko timme maraco, ce otiyo gin ma cik mito dok
ma tye atir, en bibedo kwo pire.
20Ento wun wuwacci, ‘Gin ma Rwot tye ka timone pe atir. Abiŋolo kop i komwu
kun Lubo gin ma wutimo wun jo Icrael.’ ”
Lok i kom kit ma Jerucalem opoto kwede
Acoli Baibul
© 1985, Bible Society of Uganda.
1357
21 I nino dwe abic, dwe me apar, i mwaka me apar wiye aryo, ma onoŋo doŋ
giterowa watye i opii, dano mo ma obwot ki i Jerucalem obino bota ci otitta ni
gaŋ me Jerucalem doŋ opoto woko.
22Otyeno ma onoŋo dano-nu pud peya obino bota, onoŋo doŋ alimo tek ma nyuto
ni Rwot onoŋo odiya ki ciŋe i cawa meno. I odiko ma doŋ dano-nu obino bota ci
Rwot oyabo doga omiya teko me lok ci doga oyabbe, pe dok abedo ma doga oto.
Bal pa lwak
23Rwot oloko kweda.
24Owacci, “Wod pa dano, jo magi ma gibedo i gaŋi magi ma doŋ odoŋ obur i lobo
Icrael-li giwacci, ‘Abraim yam obedo dano acel keken, ento gimiye lobo man
ocamo woko ducu obedo mere kene. Ento wan wapol, adada lobo-ni doŋ
gimiyowa me bedo mewa.’
25“Pi meno in myero itit botgi gin ma an Rwot Lubaŋa atye ka wacone kuman ni,
Wun wucamo riŋo ma tye ki remo i kome, kun wuilo waŋwu malo wuworo cal
jogi. Wuneko dano bene, ci wutamo ni lobo-ni wubicamo bedo mewu ada?
26Wun doŋ wujeŋŋe mewu i kom pala Lucwan, wutimo gin me kwer mapol kun
dano acel acel balo dako pa lawote; ci wutamo ni wubicamo-lobo-ni bedo mewu
ada?
27“Wac botgi ni Rwot Lubaŋa owaco kuman ni, Kit macalo atye kwe-ni, adada jo
ma gibedo i kabedo ma doŋ odoko wi obur-ri gibinekogi woko ki pala Lucwan; ki
jo ma ginoŋogi gibedo i tim ata abimiyo ŋuu mwodogi woko. Doŋ jo ma gibedo i
gaŋi me cel gogo, ki jo ma gibedo i boro got-gu two gemo binekogi woko.
28Abimiyo lobo-ni doko obur dok kabedo ka ma dano mo pe bedo iye, Man
bimiyo teko ma onoŋo giwakke pire-ni doŋ gik woko. Godi me Icrael doŋ bidoŋ
noŋo ma ŋat mo pe dok bikato ki i kingi.
29Ka inen amiyo lobo odoko obur, dok ka ma dano pe bedo iye, pi tim me kwergi
ducu ma gutimo, ci bimiyo giŋeyo ni an aye a Rwot.”
Adwoggi me lok pa lanebi
30Rwot owacci, “In, wod pa dano, lutuwu gitye ka lok piri ka gurwatte i ŋet cel me
gaŋ nyo i dog odigi. Dano acel acel waco ki lawote ni, ‘Bin, waciwiny kit lok aŋo
ma oa ki bot Rwot kombeddi.’
31Ci gibino boti kit macalo dano kare ducu gibino-ni, gibedo piny i nyimi macalo
jona, kun giwinyo gin ducu ma in itito botgi, ento pe gicitiyo gin ma in itito botgi-
ni. Ginyuto ni gitye ki mar madwoŋ ki lok goba ma giloko ki doggi keken, ento
guketo cwinygi mere i noŋo lim i yo ma pe atir.
Acoli Baibul
© 1985, Bible Society of Uganda.
1358
32Doŋ in inen botgi calo dano mo ma wero wer me mar ma noŋo winyo dwane
mit, kun bene goyo agoya ki naŋa. Giwinyo lok ducu ma iwaco-gu, ento pe gilubo
mo kadi ki acel.
33I kare ma lokki bitimme, ci bitimme ada, man bimiyo giŋeyo ni lanebi mo yam
obedo i kingi.”
Ejekiel 34
Lok i kom lukwat me Icrael
1Rwot oloko kweda.
2Owacci, “Wod pa dano, tit lok i kom lukwat pa jo Icrael, ma gin romina. Tit botgi
lok ma an Rwot Lubaŋa atye ka wacone botgi kuman ni, Can i wiwu, wun lukwat
me Icrael! Wugwoko komwu keken, ento pe wupito romina.
3Wumato cakgi, wuruko yer romo-gu, wuneko romi mucwe-gu me acamawu,
ento pe wupito romina.
4Pe wubedo ka gwoko jo magoro, pe wucano jo ma komgi lit, pe wutweyo tyen jo
ma gulimo ret, jo muŋak pe wudwokogi cen, pe wubedo ka yenyo jo ma
gurwenyo, ento wubedo ka loyogi ki tek dok ki gero.
5 Kit meno guket woko, pien lakwatgi mo onoŋo pe; mumiyo romi gudoko cam pa
ŋuu ducu.
6Romina guket woko gubedo ka lak ata i wi godi ducu ki i wi cere maboco-gu
ducu. Romina guket woko i wi lobo ducu, ento ŋat mo pe ma oyenyogi nyo ma
otemme me noŋogi.
7“Kombeddi wun lukwat, wuwiny gin ma an Rwot atye ka wacone botwu.
8Adada kit macalo an Rwot Lubaŋa makwo-ni, myero wuwiny lokka. Romina doŋ
gudoko lee me amaka, gudoko cam pa ŋuu, pien onoŋo pe gitye ki lakwat mo.
Lukwat pe guyenyo romina, ento gubedo ka pito komgi keken, ma pe gubedo ka
pito romina.
9Pi meno, wuwiny lokka, wun lukwat.
10An Rwot Lubaŋa atuco botwu atyer ni atye ki lok i komwu. Abikwanyo romina
woko ki botwu, abimiyo pe wubedo lukwatgi matwal, dok bene pe doŋ
wubimedde ki pito komwu kekenwu. Abilaro romina woko ki i dogwu, pe doŋ
wubibedo ka camogi.
Lakwat maber
11“An Rwot Lubaŋa, atito botwu ni an kikoma aye doŋ abiyenyo romina, dok
abiketo cwinya me gwokogi.
12Kit macalo lakwat keto kwede cwinye me yenyo romine ma guket woko i
kabedo ma tye ka maboco-gu, kit meno bene an abiketo cwinya me gwoko
Acoli Baibul
© 1985, Bible Society of Uganda.
1359
romina, abilarogi, akwanyogi woko ki i kabedo ducu ma yam guket iye i nino me
pol ki mutu mapek macol licuc.
13Abikwanyogi ki i kin lurok, kun acokogi ki i wi lobo ducu, ci akelogi wa i lobogi
kikome. Abimiyo gibedo ka cam i wi godi me Icrael, i ŋet waŋ it ma gunnye
agunya, ki i kabedo ducu ma i lobo ka ma dano bedo iye.
14Abimiyo gicamo lum mabeco i kakwat maberre, ki i kabedo ma tye i wi godi
maboco me Icrael; gibibuto kunnu i olet ma lobone ber me kakwat, dok gibicamo
lum mabeco i wi godi me Icrael.
15An kikoma aye abibedo lakwat romina, ci abimiyo gibuto piny, man Rwot
Lubaŋa ma owaco.
16Abiyenyo romi ma gurwenyo, dok abikwanyo romi ma yam gitye ka lak ata
adwokogi cen, abitweyo tyen romi ma ret tye iye, abimiyo romi magoro gijiŋ
gidoko tek, dok abiketo waŋa me ne-no romi mucwe ki mategone; abipitogi i kit
ma atir.
17“Kombeddi doŋ, wun romina, an Rwot Lubaŋa atittiwu ni abiŋolo kop i komwu
wun ducu, kun apoko kinwu woko, aketo jo mabeco pat, ki jo maraco bene
aketogi pat kaikengi; apoko romi woko ki i kom dyegi.
18Lum ma wucamo i kakwat maber-ri mono pe romowu, ma weko wunyono lum
mukene wo ko piny ki tyenwu-ni? Dok bene wumato pii maleŋ, ento wurubo pii
mukene ki tyenwu wubalo woko!
19Wutamo ni myero romina gucam lum ma doŋ wunyono woko piny ki tyenwu,
dok wumito gumat pii ma wurubo ki tyenwu wubalo wokoni?
20“Pi meno, an Rwot Lubaŋa doŋ abiŋolo kop i kin romi mucwe ki romi mujony.
21Kitmacalo wubedo ka coro romi magoro ki lakŋetwu ki gwokwu, kun wutuco
igi woko pil ki tuŋwu, wumiyo guket gucito woko wa ka maboco-ni,
22an abilarogi, pe gibibedo me amaka pa ŋuu; ci abiŋolo kop i kin romi ki romi
luwotgi.
23 Abiketo laticca Daudi bedo lakwatgi, lakwat acel keken; en bipitogi kun bene
bedo lakwatgi.
24Doŋ an Rwot Lubaŋa abibedo Lubaŋagi, ki laticca Daudi bibedo rwot i kingi. An
Rwot doŋ atyeko loko man.
25Abiketo gicikke me kuc kwedgi kun atyeko ŋuu ma yelogi-ni woko ducu ki i
lobogi, wek doŋ gubed i dye tim laboŋo ayela mo, kun bene gibuto wa i buŋa.
26Abimiyo gum i komgi ki i kom kabedo ducu murumo got mera maleŋ, Dok
abimiyo kot cwer botgi i kare ma noŋo gimito, kot kikome, ci bikelo gum botgi.
Acoli Baibul
© 1985, Bible Society of Uganda.
1360
27Yadi ducu me tim binyako nyiggi, ki lobo bene bimiyo ginapita ma gipuro iye
cek nya mabup, man miyo gibedo i lobogi laboŋo ayela mo. Ka doŋ alaro jona
woko ki i ciŋ jo ma yam gulokogi gudoko opiigi, kun bene aturo rii okol ma yam
gitweyogi kwede woko, ci doŋ gibiŋeyo ni an aye a Rwot.
28Pe doŋ gibibedo lee me amaka pa lurok matwal, kadi ki ŋuu me tim bene doŋ
pe bimwodogi; gibibedo maber laboŋo ayela mo, dok bene ŋat mo pe ma bimiyo
gibedo ki lworo.
29Abimiyogi ŋom maber ma ceko cam mabup atika, ma bimiyo kec doŋ pe
binekogi matwal i lobogi, doŋ pe gibibedo ginacaya pa jo me rok ducu.
30Ci gin ducu gibiŋeyo ni an aye a Rwot Lubaŋa gi, atye ka gwokogi, dok bene gin
jo me ot pa Icrael gin jona. Man Rwot Lubaŋa ma owaco.
31Doŋ wunromina, an aye ma akwayowu i oletta, an Lubaŋawu,” man Rwot
Lubaŋa ma owaco.
Ejekiel 35
Lok ma lanebi otito mukemo got Ceir
1 Rwot oloko kweda.
2Owacci, “Wod pa dano, cik waŋi inen got Ceir, ci itit lok i kome.
3Wac bot jo ma gibedo kunnu ni, an Rwot Lubaŋa awaco kuman ni, Nen, atye ki
lok i komwu, wun jo ma i kom got Ceir. Abiryeyo ciŋa i komwu ci amiyo lobowu
doko obur ka ma dano mo pe bedo iye.
4Abiweko gaŋiwu ducu doko obur, ki wun doŋ wubibedo i lobo ma oballe woko.
Man bimiyo wuŋeyo ni an aye a Rwot.
5“Wun onoŋo wubedo lumone pa jo Icrael ducu, kun wumiyo gibedo ka nekogi
woko ki pala lucwan i kare ma can opoto i komgi, ki i kare me keto can i komgi
me agikki.
6Pi meno, kit macalo atye kwo-ni, man Rwot Lubaŋa ma owaco, doŋ abiyubo to
aye ma binekowu, ma binekowu nakanaka tyekowu woko; pien wutye ki bal alii
me nek, pi meno to bibedo ka nekowu nakanaka.
7Abimiyo got Ceir doŋ obur, ki lobone doŋ iye noŋo; doŋ abimiyo jo ma gibino ki
jo ma gicito gikato ki kenyo gitum woko matwal.
8Abipoŋo wi godiwu ki kom dano ma ginekogi; ki jo ma ginekogi ki pala lucwan
gibipoto i wi cerewu ducu ki i notawu ki loŋowu ducu.
9Abimiyo lobowu iye doŋ noŋo kare ducu, ki gaŋiwu bene ducu dano doŋ pe
bibedo iye. Man bimiyo wuŋeyo ni an aye a Rwot.
10“Yam wubedo ka wacci rok magi aryo, Icrael ki Juda, ki lobogi ducu bidoko
mewu, dok bene wubicamo bedo mewu, kadi bed an Rwot aye abedo Lubaŋagi.
Acoli Baibul
© 1985, Bible Society of Uganda.
1361
11Pi meno, kit macalo atye kwo-ni, man Rwot Lubaŋa ma owaco, abitic kwedwu
kun lubo kit kinigawu ki nyekowu ma doŋ wutyeko nyutogi woko ka maleŋ-ŋi,
pien wubedo ki adagadaga i kom jona. Abimiyo wuneya i kinwu kekenwu, ka doŋ
acako ŋolo kop i komwu pi gin ma wutimo i kom jona.
12Man bimiyo wuŋeyo ni an Rwot onoŋo awinyo lok ma wubedo ka wacone ki cac
i kom godi me Icrael, kun wuwacci doŋ gudoŋ igi noŋo, dok ni doŋ gimiyo botwu
ni wucam obed mewu.
13Dok bene wumine kenwu me bedo dit makato an woko, kun wunyatte kwede i
koma ma wuloko lok mapol; ento meno an awinyo woko.”
14Rwot Lubaŋa owaco kuman ni, “Abimiyo lobowu iye doŋ noŋo, wek jo me wi
lobo ducu gubed ki yomcwiny pi can ma opoto i komwu.
15Kit macalo wubedo ki yomcwiny pi ginaleya pa jo me ot pa Icrael, ni pien lobogi
doŋ odoŋ nono, an bene abitimowu kit meno, wun jo ma wubedo i got Ceir, ki jo
Edom ducu. Man bimiyo giŋeyo ni an aye a Rwot.”
Ejekiel 36
Dwoko gum pa jo Icrael botgi i kare me anyim
1Rwot owacci, “In wod pa dano, tit ki godi me Icrael kun iwaco botgi ni guwiny
lok ma an
2Rwot Lubaŋa atye ka loko botgi ni, ‘Lukwor pa jo Icrael giwacci, Doŋ wuneno,
cere macon-gu ducu doŋ gudoko mewa.’
3“Tit lok kun ituco gin ma an Rwot Lubaŋa atye ka wacone. I kare ma rok ma
cokcok ma gurumo lobo Icrael gulwenyo dok guyako godi me Icrael woko, gin
ducu gubedo ka nywaro jo Icrael ki lok aŋec.
4Pi meno, wun godi me Icrael, wuwiny lok ma an Rwot Lubaŋa atye ka wacone
bot godi ki cere, bot ora kulu ki nota, ki bot gaŋi ma yam doŋ giweko gudoŋ obur,
ki gaŋi ma yam doŋ gitenyo woko, ma rok ducu ma gurumo ka ŋetgi guyako ci
doŋ odoko ginacayagi.
5“Mumiyo an Rwot Lubaŋa dok aloko woko atyer ka maleŋ i kom rok ma gurumo
Icrael ki kiniga malyet at ika, makatone alok i kom Edom. Pien gin jo-nu gubino ki
yomcwiny madit kun gitye ki cac bene, ci gumako lobona gucamo odoko megi
wek giyak jami ma tye iye woko ducu.
6Pi meno, tit lok ma kemo lobo Icrael, kun iwaco bot godi ki cere-gu, bot nota ki
loŋo-gu ni Rwot Lubaŋa owaco kuman ni, Nen, atye ka lok ki nyeko ki akemo,
pien doŋ wuciro cac pa lurok ma omiyowu lewic mada.
7“Mumiyo Rwot Lubaŋa owaco kuman ni, Akwoŋŋe akwoŋa ni lurok ducu ma
gurumowu dyere gin kikomgi gibicayogi mada kun lewic bene makogi marac.
Acoli Baibul
© 1985, Bible Society of Uganda.
1362
8Ento wun godi me Icrael, yadi dok gibidoŋo i wiwu ci ginyako nyiggi pi jona jo
Icrael; pien gin doŋ cok dwogo paco.
9Pien an atye piwu, wun jona, dok abineno ada ni lobowe gipuro dok gipito kodi
iye bene.
10Abimiyo wunya wudoko mapol, wun jo me ot pa Icrael ducu, Wubibedo i gaŋi
doki, ki kabedo ma yam gijwerogi gudoŋ obur-ri wubigerogi odoco.
11Abimiyo dano kadi wa lee ginya gimedde. Welwu bimedde wubedo pol makato
kit ma yam wutye kwede con ca, kun wunywalo litino mapol. Abimiyo wubedo
kunnu kit macalo yam koŋ wubedo i kare mukwoŋo ca ci abimiyowu lonyo
mabup makato lonyo ma onoŋo yam wutye kwede. Man bimiyo wuŋeyo ni an aye
a Rwot.
12Abikelowu adwokowu cen, wun jona jo Icrael, amiyo wuwoto i dye lobowu.
Wubileyo lobo man doŋ bedo mewu, doŋ bedowu i lobo-ni pe doŋ bimiyo kec
neko litinowu wacel.
13“An Rwot Lubaŋa, awacci ada, dano kara gilwoŋo godi ni, ‘Lucam dano’, kun
giwaco bene ni godi gineko litino pa rok ma gibedo iye woko.
14Ento cakke tin cito kwede anyim pe doŋ gibibedo lucam dano, ma giyako litino
ki botwu ci gimwodo wako. Man Rwot Lubaŋa ma owaco.
15Dok bene abimiyo pe doŋ wuwinyo cac pa lurok matwal, pe doŋ wubibedo ki
lewic i kin lurok, dok godi pe doŋ gibineko litino pa rok man matwal. Man Rwot
Lubaŋa ma owaco.”
Kwo manyen pa jo Icrael
16Rwot oloko kweda.
17Owacca ni, “Wod pa dano, i kare ma jo Icrael gubedo i lobogi gubalo woko ki
kitgi ki gin ducu ma gubedo ka timone. Aneno kitgi obedo calo gin ma keni calo
two kwer ma dako twoyo ka karene oromo.
18Mumiyo aonyo akemona woko i komgi pi dano ma gubedo ka nekone i lobo,
dok bene pi cal jogi ma gutiyo ma gubalo kwede lobo woko-ni.
19Yam akeyogi woko i kin lurok, ci guket guromo wi lobo ducu. Yam aŋolo kop i
komgi kun onoŋo alubo kitgi ki gin ducu ma onoŋo gutimo.
20Ento i kare ma gucito i kin lurok, i kabedo ducu ma gubedo ka cito iye, gupyedo
nyiŋa maleŋ-ŋi, pien dano gubedo ka loko lok i komgi ni, ‘Magi dano pa Rwot,
ento gin gua guweko lobo ma yam Rwot omiyogi-ni woko.’
21Ento an onoŋo abedo ka paro pi nyiŋa maleŋ-ŋi, ma jo Icrael gumiyo gibedo ka
pyedone i kin lurok ma gin gucito gubedo i kingi-ni.
Acoli Baibul
© 1985, Bible Society of Uganda.
1363
22“Pi meno, wac bot jo Icrael lok ma an Rwot Lubaŋa amito waco botgi, ni, ‘Gin
ma aecito ka timone-ni pe pi wun jo Icrael, ento abetimo pi nyiŋa maleŋŋi, ma
doŋ wun wupyedo woko i kin lurok ka ma wucito iye-ni.
23Abinyuto kit ma nyiŋa leŋ kwede, ma doŋ gityeko pyedone woko i kin lurok, ma
wun wupyedo i kingi-ni. Ka anyuto kit ma aleŋ kwede-ni i komwu ma lurok bene
gineno, ci bimiyo giŋeyo ni an aye a Rwot, Man Rwot Lubaŋa ma owaco.
24Abikwanyowu ki i rok ducu, dok acokowu woko liweŋ ki i wi lobo ducu, ci
akelowu i lobowu kikome.
25Abikiro pii maleŋ i komwu miyo wulonnye woko i kom gin ma keni ducu, ki i
woro cal jogiwu ducu, ci doŋ alonyowu miyo wubedo leŋ.
26 Abimiyowu cwiny manyen dok aketo cwiny manyen i iwu; abikwanyo cwiny
matek calo got-ti woko ki i komwu, ci amiyowu cwiny pa dano.
27Dok abiketo cwiny mera i iwu, kun am iyo wubedo ka lubo cikka kun
wugwokke ka tiyo gin ma an aciko ducu.
28Wubibedo i lobo ma yam amiyo bot kwarowu, wun wubibedo jona, ki an
abibedo Lubaŋawu.
29Abilarowu ki i gin ducu ma keni ma yam wutimo; ci abimiyo bel cek botwu
mabup atika, doŋ pe abimiyo kec bedo ka nekowu.
30Abimiyo yadi nyak nyig mabup dok bene amedo cam ma i poto cek mabup, wek
pe doŋ wubed ki lewic i kin lurok pi kec.
31Man bimiyo wupo i kom kitwu maraco, ki i kom gin maraco ma wutimo;
mumiyo wubibedo ki keccwiny i komwu kenwu pi balwu me lewic ki gin me
kwer ducu ma wutimo.
32Myero wuŋe atir ni gin ma abitimo-ni pe atimo piwu. Lewic omakwu dok alee
bene myero otwodwu pi timwu maraco.’ Man Rwot Lubaŋa ma owaco.”
33Rwot Lubaŋa owaco kuman ni, “I nino ma abilonyowu woko ki i kom balwu
ducu, abimiyo dano doŋ gibedo i gaŋi, ki kabedo ducu ma yam gudoŋ obur-gu
gibigerogi odoco.
34Doŋ lobo ma yam onoŋo iye odoŋ nono gibicako purone, miyo pe doŋ nen
macalo lobo ma gibalo woko bot jo ma gikato ki ka ŋete.
35Gibiwacci lobo man ma yam odoko tim ata-ni, doŋ olokke odoko calo poto
Eden, dok gaŋi ma yam gijwero igi odoŋ nono ma gudoko obur-ri kombeddi doŋ
dano gibedo i igi dok bene gigero cel gogo orumogi woko dyere.
36Doŋ man bimiyo lurok ma gudoŋ gibedo ka ŋetwu ma gurumowu giŋeyo ni an
Rwot doŋ agero kabedo magi ducu ma yam odoko obur-ri odoco, ka dok amiyo
Acoli Baibul
© 1985, Bible Society of Uganda.
1364
gipuro ka ma yam odoko tim ata-ni woko. An Rwot doŋ atyeko loko ni abitimo
man, dok bene abitimo.”
37Rwot Lubaŋa owaco kuman ni, “Abitiyo gin makato maca ma yam atiyo-ni.
Abiweko jo Icrael gilega ni akonygi. Abimiyo ginya welgi medde calo lwak romi.
38Gaŋi magi ducu ma kombeddi doŋ gudoko obur-ri doŋ bipoŋ ki lwak dano
mapol ata calo Jerucalem ma yam opoŋ ki lwak: romi ma onoŋo giterogi me
atyera me gitum i nino madito ma giciko. Man bimiyo giŋeyo ni an aye a Rwot.”
Ejekiel 37
Nota ma opoŋ ki cogo mutwo
1Rwot onoŋo odiya matek ki ciŋe, ci okela woko ki Cwiny mere, ci ociba piny i
dye nota ma opoŋ ki cogo keken.
2Otela awoto arumo nota woko aduno i kin cogo; ci aneno lwak cogo mapol ata
tye kunnu, dok onoŋo doŋ gutwo woko adada.
3Ci Rwot owacca ni, “Wod pa dano, cogo magi doki gitwero bedo kwo?” An adok
iye ni, “Ai Rwot Lubaŋa, in giri aye iŋeyo.”
4Rwot dok owacca ni, “Tit lok bot cogo magi, kun iwaco botgi ni, Wun cogo
mutwo, wuwiny lok pa Rwot.
5Wac botgi ni an, Rwot Lubaŋa, abewaco botgi kuman ni, ‘Abeketo yweyo me
kwo i iwu ci amiyo doki wubedo kwo.
6Dok bene abiketo ler i komwu, ci amiyo riŋo bino i komwu, ci amiyo del kom
umo komwu woko. Abiketo yweyo me kwo i iwu, ci wubibedo kwo doki. Man
bimiyo wuŋeyo ni an aye a Rwot.’ ”
7Kit meno atito lok kit macalo onoŋo giwacca ni atiti. I kare ma atye ka tito lok,
awinyo woo, ci cogo gucokke guribbe woko kacel, ŋat man omoko i kom lawote.
8I kare meno abedo ka nenogi, ci aneno ler komgi, ki riŋo komgi bene doŋ obino i
komgi, ka del-komgi doŋ oumogi woko. Ento yweyo onoŋo pe i igi.
9Rwot Lubaŋa owacca ni, “Wod pa dano, tit lok bot yamo. Tit ki yamo ni an aciko
ni en yamo obin kun a ki tuŋŋi ki tuŋŋi ducu, me kelo yweyo i kom dano magi ma
guto-ni wek doki gucak bedo kwo.”
10 Atito lok kit meno kit macalo Rwot ocika kwede, ci yweyo me kwo odonyo i igi,
ci gucako bedo kwo, gucuŋo ki tyengi. Onoŋo gin dano ma romo dul mony madit
twatwal.
11Lubaŋa dok owacca ni, “Wod pa dano, cogo magi gin aye jo me ot pa Icrael.
Giwaco ni cogogi doŋ otwo woko; ki gengi doŋ pe matwal pi kwogi me kare me
anyim.
Acoli Baibul
© 1985, Bible Society of Uganda.
1365
12Pi meno, tit lok bot jona jo Icrael ni an, Rwot Lubaŋa, abiyabo lyel woko.
Abicero jona-ni woko ki i lyel, ci doŋ adwokogi cen paco i lobo Icrael.
13Gin jona gibiŋeyo ni an aye a Rwot, ka doŋ ayabo lyelgi, ma acerogi woko ki i
lyel.
14Dok abiketo Cwiny mera i igi, ci miyo gibedo kwo, abiketogi bene gibedo i
lobogi kikome. Man bimiyo giŋeyo ni an aye a Rwot. Yam acikke ni abitimo man,
ci doŋ atyeko timone. Man Rwot ma owaco.”
Jo Juda ki Icrael gibibedo i te ker acel
15Rwot oloko kweda.
16Owacci, “Wod pa dano, kwany odoo yat mo ci ico coc i kome ni, ‘Pi Juda, dok pi
jo Icrael ma yam guribbe kwede.’ Ka dok ikwany odoo yat mukene ci ico i kome
ni, ‘Pi Yucepu ma koni doŋ tye i ciŋ Epraim dok pi jo Icrael ducu ma yam guribbe
kwede.’
17Ci doŋ irib odoo aryo-ni woko kacel wek doŋ gudok odoo acel ki i ciŋi.
18Ento lutuwu gibipenyi ni itit botgi pi odoo magi aryo-ni.
19In itit botgi ni an, Rwot Lubaŋa, abekwanyo odoo ma ocuŋ pi Icrael, ci aketo i
kom odoo ma ocuŋ pi Juda-ni. Gin odoo magi aryo-ni abimiyo gidoko odoo acel
kun amako i ciŋa bene.
20Ka doŋ inen imako odoo magi aryo ma icoyo coc i komgi-ni i ciŋi ma gin gineno,
21ci doŋ itit botgi kuman ni an, Rwot Lubaŋa, abekwanyo jo Icrael woko ki i kin
lurok ka ma yam gucito gubedo i kingi-ni, abicokogi woko ki i kabedo ducu,
akelogi aketogi i lobogi kikome.
22Abiribogi gidoko rok acel keken i lobogi, i wi godi me Icrael. Doŋ gibibedo ki
kabaka acel keken ma loyo gin ducu, pe gibipokke gibedo rok aryo, dok bene pe
gibipokke me bedo ki ker aryo.
23Pe dok gibibalo komgi kekengi ki cal lubaŋagi ki gin me kwer mogo maraco ma
yam gitimo, pe bene gibibalo komgi ki kit balgi ducu. Abilarogi ki i yo ducu ma
giŋak gidok kwede ka timo bal, mumiyo guŋayo waŋa woko, ci abilonyogi gibedo
leŋ; gin doŋ gibibedo jona, ki an abibedo Lubaŋagi.
24 Laticca Daudi aye doŋ bibedo kabaka ma loyogi. Gin ducu doŋ gibibedo ki
lakwat acel. Gibilubo cikka dok bene gibigwoko gin ma an aciko ducu kun gitiyo
bene.
25Gibibedo i lobo ma yam kwarowu gubedo iye, ma onoŋo amiyo bot laticca
Yakobo. Gibibedo kunnu matwal kacel ki litinogi wa ki likwayogi bene ducu.
Laticca Daudi biloyogi matwal.
Acoli Baibul
© 1985, Bible Society of Uganda.
1366
26Doŋ abiketo gicikkena kwedgi; gicikke man ma aketo kwedgi-ni bedo gicikke
me kuc ma ri matwal. Abimiyo gum botgi dok abimiyo ginya gimedde, ci doŋ
abiketo kabedona maleŋ i dyegi matwal.
27 Abibedo kunnu kacel kwedgi kun abedo Lubaŋagi, ki gin bene gibedo jona.
28Man bimiyo lurok doŋ giŋeyo ni an Rwot doŋ alonyo Icrael woko, ka guneno
kabedona maleŋ ma bedo matwal-li tye i dyegi.”
Ejekiel 38
Lok ma gitito i kom Gog
1Rwot oloko kweda.
2 Owacci, “Wod pa dano, cik waŋi inen Gog ma tye i lobo Magog, En aye laker
madit me lobo Mecek ki Tubal. Tit lok i kome,
3kun iwacce ni Rwot Lubaŋa owaco kuman ni, ‘Nen, atye ki lok i komi, in Gog,
laker madit ma loyo Mecek ki Tubal.
4Abimiyo ilokke ineno ka mukene, ci aŋolo cwaki woko ki goli, apeyi kwede akeli
ka maleŋ kacel ki monnyi ducu, aguragura ki jo ma ŋweco kwedgi, ma gin ducu
gurukke woko ki jami lweny. Gin lwak ma gitye i dul mony madit, ma gin ducu
gumako kwot ocal ki kwot kikome, ki pala lucwan.
5Jo Percia ki Kuc, ki jo Put bene gitye kacel kwedgi, ma gin ducu gumako kwot
kun bene guruko tok me lweny.
6Jo Gomer ki dul monygi ducu, ki jo Bet-togarma ma gua ki ka mabor i lobo ma
tye yo tuŋ acam gubino ki dul monygi ducu, ki lwak me rok mukene bene ducu
gubino gitye kacel kwedgi.’
7“Tit bote ni en myero doŋ, en kacel ki dul monnye ducu ma gucokke bote gubed
ma doŋ guyubbe woko pi winyo cikke.
8I ŋe mwaka mapol kare bibino ma abicwale ni ocit olweny i kom lobo mo ma
dano doŋ gubedo iye laboŋo lworo mo me lweny, en lobo ka ma yam gikelo dano
iye ma gicokogi ki i kin rok mapol, wek gubed i wi godi me Icrael ma onoŋo yam
odoko titn ata-ni. Jone gikelogi woko ki i kin lurok ci kombeddi gin ducu doŋ
gibedo maber laboŋo ayela mo.
9Doŋ en ki dul monnye kacel ki lwak me rok mapol ma gitye kacel kwede,
gibibino calo yamo lapiru ka lweny, ma giumo lobo woko calo pol ma oumo piny.”
10Rwot Lubaŋa owaco kuman bot Gog ni, “I nino meno ibicako yubo tam i cwinyi
me timo gin marac.
11Ci ibimoko tammi me cito ka lweny i kom lobo ma jone gibedo mot maber
laboŋo ayela mo i gaŋi ma pe girumogi ki cel, rii nyonyo bene pe, kadi ki doggan-
gu bene pe ma romo gwokogi ka lweny oturre.
Acoli Baibul
© 1985, Bible Society of Uganda.
1367
12Ibiyako jami pa dano ma gibedo i gaŋi ma yam odoko obur-ri ci itero woko.
Yam gicokogi ki i kin lurok mapatpat ci kombeddi doŋ gitye ki lwak dyaŋi, ki jami
mapol, ci gibedo i dye lobo kikome.
13Jo Ceba, jo Dedan ki lucat-wil ma i gaŋi ma tye i Tarcic gibipenyi ni, ‘In ibino
kara ka yako jami? Doŋ ityeko guro dul monnyi woko me tiŋo jami ma giyako,
ibino pi coko ryal ki jabu, me coko dyaŋi ki lwak jami mapol, nyo me tiŋo jami
madit ma giyako?’ ”
14Pi meno, Rwot Lubaŋa oora ni atit ki Gog ni etye ka waco lok kuman ni, “I nino
meno ka jona jo Icrael gibedo maber laboŋo ayela mo, ci cwinyi bitugge kekeni
15kun ia ki i kabedoni ma tye ka mabor i lobo ma tye yo tuŋ acam. Ibibino kun
itelo wi dul mony madit dok matek ma askari ma gitye iye gua ki i rok ducu, gin
ducu jo ma ŋweco ki aguragura.
16In Gog ibibino ilwenyo i kom jona jo Icrael calo pol ma umo lobo. Lacen ka kare
oromo, abicwali icito ka lweny i kom lobona, wek omi lurok guneya, dok pi nyuto
ni an aleŋ pi gin ma atiyo ki ciŋi in Gog, kun gin bene gineno.
17In aye ŋat ma yam abedo ka loko pire i kare mukato con ca, i kare ma amiyo
lokka bot luticca lunebi me Icrael, ma gutito lok ni i kare ma pud tye anyim
abikeli me lweny i komgi.” Man Rwot Lubaŋa ma owaco.
Can ma Lubaŋa biketo i kom Gog
18Rwot Lubaŋa owacci, “I nino ma Gog bibino ka lweny iye i kom Icrael, abidoko
ger ma noŋo akemo omaka ma pe wacce.
19Atuco lok ka maleŋ ki nyeko me akemona ma lyel alyela ni, I nino meno
oyeŋyeŋ biyeŋo lobo matek.
20Man bimiyo rec me nam ducu, winyo, lee tim, ki gin ducu ma lak alaka i ŋom-gu,
ki jo ducu ma gibedo i lobo komgi myel pi lworo an. Godi ducu gibicorre gipoto
woko piny, ki loŋo-gu bene bipoto woko, dok cel ducu gibicorre gipoto woko i
nom.
21Abimiyo Gog bedo ki lworo madwoŋ atika, kun noŋo akelo kit can ducu
mapatpat aketo i kome. An Rwot Lubaŋa doŋ aloko. Jone ducu gibinekke woko
kekengi ki pala lucwan kun dano acel acel neko lawote.
22Abiketo can i kome kun akelo two gemo i kome ki neko dano. Abicoro kot ma
cwer ki yamo matek, pee ma corre, gweŋ calfa ma mac oliyo woko, ma cwer i
kome kacel ki i kom lwak me rok mapatpat ma onoŋo gitye kacel kwede.
23Kit meno abinyuto bot lwak me rok ducu ni an adit dok aleŋ, kun anyutte i
nyimgi ni wek guŋe ya. Man bimiyo giŋeyo ni an aye a Rwot.”
Ejekiel 39
Giloyo Gog woko i lweny
Acoli Baibul
© 1985, Bible Society of Uganda.
1368
1Rwot Lubaŋa owacci, “In wod pa dano, tit lok i kom Gog, ma en laker madit ma
loyo lobo Mecek ki Tubal, ci ititte ni atye ki lok i kome.
2Abimiyo en lokke neno ka mukene ci akwanye woko wa i lobo ma tye ka mabor
yo tuŋ acam, nio waŋ ma en obino wa i godi me Icrael.
3Ci abigoyo atumme ki i ciŋe lacam poto woko, dok bene amiyo aterone poto
woko ki i ciŋe ma lacuc.
4Gog ki dul monnye ki lwak me rok mapatpat ma gitye kacel kwede gibipoto gito
woko i wi godi me Icrael, ci abimiyo komgi doŋ doko cam pa kwa winyo ducu ma
camo riŋo ki pa ŋuu-gu.
5Gibipoto i dye bar ka maleŋ gito woko. An Rwot Lubaŋa doŋ aloko man.
6Abicwalo mac i Magog dok i kom jo ma gibedo mot laboŋo ayela i lobo murumo
dog nam, man bimiyo giŋeyo ni an aye a Rwot.
7Abimiyo jona jo Icrael giŋeyo nyiŋa maleŋ-ŋi, doŋ pe abimiyo gipyedo nyina
maleŋ-ŋi matwal. Ci rok ducu doŋ gibiŋeyo ni an aye a Rwot, Ŋat Maleŋ pa
Icrael.”
8Rwot Lubaŋa owaco kuman ni, “Nino ma aloko pire-ni ada doŋ tye ka bino.
9Jo ma gibedo i gaŋi me Icrael gibicito woko gicoko jami lweny ma giweko-gu
giobo ki mac calo yen. Gibiobo mac i kom kwot, atum, atero, odoo madito ki toŋi,
ma gibibedo ka obogi pi mwaka abiro kulu.
10Man doŋ pe bimiyo gibedo ka coko yen ki i tim, dok bene pe doŋ gibitoŋo yen ki
i buŋa, pien doŋ gibimoko mac ki jami lweny ma giweko-gu. Gibiyako jami pa jo
ma yam guyako jamigi gucito kwede.” Man Rwot Lubaŋa ma owaco.
Giyiko Gog woko
11Rwot Lubaŋa owacci, “I nino meno abimiyo kabedo me yik bot Gog i lobo Icrael,
i Nota pa Luwot, ma tye yo tuŋ wokceŋ me nam me Kado. Gog ki jo me dul
monnye ducu gibiyikogi kunnu, ci notane doŋ gibilwoŋo ni Nota me Mony pa Gog.
12Jo Icrael gibibedo ka yiko kom jo muto-ni pi dwe abiro kulu, pi lonyo lobogi
wek obed maleŋ kit ma yam con.
13Wegi lobo ducu gibibedo ka yiko kom jo-nu, man bimiyo giworogi pi gin ma
gutimo i nino ma ali mo iye locca-ni. An Rwot Lubaŋa doŋ aloko.
14Gibiyero jo mogo ki i kingi bedo ka wot kun giwok gikato ki i lobogi teretere me
yiko kom jo mogo ma yam noŋo pud gudoŋ, ma onoŋo pe giyikogi, pi lonyo lobogi
wek dok obed maleŋ kit ma yam tye kwede con. Doŋ i ŋe dwe abiro gibibedo ka
ŋiyo piny i kabedo ducu me neno ka doŋ giyiko jo muto ducu ki i lobo.
Acoli Baibul
© 1985, Bible Society of Uganda.
1369
15I kare ma noŋo jo ma giyerogi-ni tye ka wot i lobo, ka ce ŋat mo onoŋo cogo
dano, ci keto lanyut mo ka ŋet cogo-nu, nio waŋ ma luyik dano guyiko woko i
Nota me Mony pa Gog.
16(Gaŋ mo tye kunnu ma, gilwoŋo ni Kamona.) Meno aye kit macalo gibilonyo ki
lobo wek obed maleŋ kit ma yam con.”
17 Rwot Lubaŋa owaco bota kuman ni, “In wod pa dano, lwoŋ kwa winyo ducu
mapatpat ki lee tim ducu me cokke ka camo gitum ma atye ka yubone pigi. Man
bibedo karama madit i wi godi me Icrael, ka ma gibicamo iye riŋo dok bene
gimato iye remo.
18Gibicamo kom askari ma gin cogi oteka, dok gibimato remo pa luloc me lobo,
remo nyogi romi ki pa litino romi, pa dyegi ki pa twoni, ma gin ducu lim makwo
me Bacan ma gucwe.
19Ka aneko jo magi macalo lee me gitum, winyo kacel ki lee gibicamo kit moo
ducu ma giromo noŋone, dok gibimato remo nio wan ma gumer woko.
20Gibicamo gin ducu ma gunoŋo i wi me jana ma giromo camone, aguragura ki jo
ma giŋweco kwedgi, riŋo kom askari ki pa oteka lweny.” Man Rwot Lubaŋa ma
owaco.
Lubaŋa bidwoko gum bot jo Icrael
21Rwot Lubaŋa owacci, “Abinyuto deyona i kin lurok wek gunen, dok bene
abinyuto botgi kit macalo atiyo ki twerona me ŋolo kop atir, ma noŋo aketo ciŋa i
komgi.
22Cakke i nino meno cito kwede anyim, jo Icrael gibiŋeyo ni an aye a Rwot
Lubaŋagi.
23Lurok doŋ gibigeyo ni jo Icrael yam giterogi i opii pi balgi, pien onoŋo gutimo
bal maraco atika i koma, mumiyo aloko geya woko botgi ci amiyo Lukworgi
gumakogi ka gunekogi ducu ki pala lucwan.
24Atimogi muporo balgi ki rocgi ma gutimo, ci alokke woko ki botgi.”
25Rwot Lubaŋa owacci, “Pi meno kombeddi, kica bimaka I kom likwayo pa
Yakobo, ma gin aye jo Icrael, ci abidwoko gumgi botgi. Abibedo ki nyeko kun
agwoko nyiŋa maleŋ-ŋi.
26Wigi biwil woko i kom lewic ma yam gubedo kwede, ki bal me tim roro ma
gubedo ka timone i koma, ka doŋ gibibedo i lobogi mot ma ŋat mo pe bimiyo
gibedo ki lworo.
27Abikwanyogi ki i wi lobo ducu ka ma lukworgi gibedo iye ci adwokogi cen, kun
anyuto bot rok mapol ni an aleŋ.
Acoli Baibul
© 1985, Bible Society of Uganda.
1370
28Man bimiyo jona giŋeyo ni an aye a Rwot Lubaŋagi, pien yam amiyo giterogi i
opii i kin lurok, ka dok acokogi adwokogi cen i lobogi kikome. Pe doŋ gibibwoto
dano mo i kingi doŋ i kin lurok wacel.
29Pe doŋ abilokke woko ki botgi doki, ka doŋ atyeko onyo Cwiny mera i komgi
gin jo Icrael.” Man Rwot Lubaŋa ma owaco.
Ejekiel 40
Ginanyuta ma lanebi oneno ma kemo ot pa Lubuŋa
1I nino dwe apar i acakki me mwaka manyen, i ŋe mwaka pyeraryo wiye abic ma
doŋ wari kwede i opii, i mwaka me apar wiye aŋwen ma onoŋo gaŋ me Jerucalem
doŋ gituro woko, i nino meno kikome Rwot odiya ki ciŋe,
2 ci otiŋa woko i ginanyutane, okela i lobo Icrael, ka ociba piny i wi got mabor.
Aneno lwak gedo mapol i nyima ma ginen calo gaŋ ma akemme kwede.
3 I kare ma doŋ en okela kunnu, ci aneno dano mo ma nen calo mola, omako tol
tworo ki lagada i ciŋe me pimo piny; en danonu onoŋo ocuŋ i doggaŋ.
4Ci dano-nu owacca ni, “Wod pa dano, nen piny ki waŋi, dok iwiny lok ki iti, ci
iket cwinyi me tamo pi gin ducu ma abinyutti, pien gikeli kany ki tyen lok ni
myero anyutti gin meno ducu; in doŋ ituc gin ducu ma inenogi-ni bot jo Icrael.”
Doggaŋ ma tye yo tug wokceŋ
5 Gin ma aneno-ni aye ot pa Lubaŋa, ma girumo woko litit ki cel. Laco-nu
okwanyo odoo lagadane me pimo piny ma borre romo futi apar, ci opimo cel.
Onoŋo ni borre me dok malo romo futi apar, ki lacce nyo dit me kome bene romo
futi apar.
6Lacen oa ocito i doggaŋ ma tye yo tuŋ wokceŋ. Ka oito rwom ocito malo, ci
opimo doggola ki piny i ŋom, ci oromo futi apar.
7Ki i ŋeye onoŋo tye yo ma gikato kwede, onoŋo tye iye kicika pa lukurpiny ma
romo adek i ŋete acel acel. Kicika acel acel borre onoŋo tye futi apar ki lacce bene
futi apar, ki cel ma onoŋo tye i kingi, lacgi nyo dit komgi onoŋo romo futi aboro. I
ŋe kicika pa lukur-piny onoŋo tye iye yo me wot ma borre romo futi apar, yone
onoŋo cito donyo i kicika madit ma okemo ot pa Lubaŋa.
8Lacen opimo kicika meno ma okemo ot pa Lubaŋa-ni, onoŋo lacce romo futi
apar wiye aryo.
9Cel ma i ŋet doggaŋ tuŋŋi ki tuŋŋi onoŋo romo futi adek, kicika me donyo iye
onoŋo tye cok ki ot pa Lubaŋa kikome.
10Onoŋo tye kicika adek tuŋŋi ki tunnl i doggola ma tye yo tuŋ wokceŋ; gin kicika
adek-ku ducu onoŋo ditogi romrom, ki cel ma i kin kicika bene onoŋo ditogi
romrom.
Acoli Baibul
© 1985, Bible Society of Uganda.
1371
11Ka dok opimo lac me doggaŋ ma gidonyo kwede-ni, ci oromo futi pyeraryo
wiye aryo, ki doŋ ka ma twolo i doggaŋ onoŋo futi apar wiye abicel.
12Doŋ ki i nyim kicika pa lukur-piny acel acel onoŋo tye cel macek ma borre romo
incic pyeraryo, ki dit me kome bene onoŋo romo incic pyeraryo.
13Dok opimo lac me doggaŋ cakke ki i kor ot me kicika acel o kwede wa i kor ot
me kicika mukene ma okemme ki lawote, ci oromo futi pyeraŋwen.
14Dano-nu dok opimo kicika me donyo ma gikato kwede i dyekal mukene, onoŋo
oromo futi pyeradek wiye aryo.
15Doŋ bor pa yo ducu cakke ki woko i ne doggaŋ cito kwede atir wa i kicika me
agikki onoŋo romo futi pyeraboro.
16Onoŋo waŋ dirica madiŋŋe tye i kicika acel acel ki i cel ma onoŋo tye i kingi.
Kicika ma i doggola me donyo bene dirica onoŋo orumo woko ducu. Cel ma i kin
kicika bene onoŋo gigoro iye cal yadi otit.
Dyekal ma yo tuŋ woko
17Lacen dano-nu okwanya okela i dyekal ma tye yo tuŋ woko. Onoŋo tye kunnu
kicika pyeradek ma orumo dyekal woko; i nyimgi tye ka ma gipeto ki gweŋ
maber.
18Ka ma gipeto iye gwen-ni onoŋo omedde orumo dyekal woko. Man onoŋo
borre rom ki bor pa doggaŋ; en aye dyekal ma woko ma tye piny ma gipeto iye
gweŋ.
19Ka dok opimo bor piny me dyekal ma tye yo tuŋ iye ki i nyim doggaŋ ma piny,
dok kwede i ŋe dyekal ma i iye, ci borre oromo futi miya acel ki pyerabicel.
Doggaŋ ma tye yo tuŋ acam
20Ci lacen dano-nu otelo nyima ocito to tuŋ acam, ci nen, onoŋo tye kunnu doggaŋ
ma okemo yo tuŋ acam, ma en aye doggaŋ me dyekal ma woko. Ci opimo borre ki
lacce.
21Onoŋo tye kicika adek tuŋŋi ki tuŋŋi kicika-ni, ki cel ma i kingi, ki kicika me
donyo ma gikato kwede i dyekal mukene, gin ducu ditogi romrom ki dito pa gin
ma tye doggaŋ mukene ca. Bor me doggaŋ onoŋo romo futi pyeraboro ki lacce
onoŋo romo futi pyeraŋwen.
22Kicika madit, waŋ dirica, ki cal yadi otit ma gigorogi i kom kicika onoŋo girom
kimukene me doggaŋ ma okemo yo tuŋ wokceŋ-ŋi. Kany bene onoŋo tye iye
rwom abiro ma gicito kwede i doggaŋ ki kicika me donyo onoŋo tye ki yo tuŋ i
iye.
23Dogcel ma donyo i dyekal ma i iye onoŋo okemo dogcel ma tye yo tuŋ acam kit
macala tye kwede yo tuŋ wokceŋ. Ci opimo nia ki i dogcel mukene o kwede wa i
kom dogcel ma tye yo tuŋcel, oromo futi miya acel ki pyerabicel.
Acoli Baibul
© 1985, Bible Society of Uganda.
1372
Dogcel ma tye yo tuŋ acuc
24Ka dok dano-nu otela tera yo tuŋ acuc; ka wao kunnu ci waneno dogcel
mukene. Ci opimo cel ma i ŋet doggaŋ ki tuŋŋi, ki kicika me donyo; onoŋo ditogi
rom ki mukene-gu.
25Onoŋo tye waŋ dirica i dogcel man ki i kicika me doggola me donyo, ma girom
ki waŋ dirica mukene-gu. Borre onoŋo romo futi pyeraboro, ki lacce futi
pyeraŋwen.
26Onoŋo tye kunnu rwom abiro ma gicito kwede i doggaŋ, ki kicika me doggola
me donyo onoŋo tye ki yo tuŋ i iye. Onoŋo bene giciro cal otit i cel ma i ŋet
doggolane; acel tye tuŋcel ki mukene tye tuŋcel.
27Dok bene onoŋo tye dogcel mo yo tuŋ acuc i dyekal ma i iye. Dano-nu opimo
bor piny ma tye i kin dogcel aryo-nu okemo yo tuŋ acuc, ci borre oromo futi miya
acel ki pyerabicel.
Dyekal ma i iye: Dogcel ma tye yo tuŋ acuc
28Lacen dano-nu okela i dyekal ma i iye kun wadonyo ki i dogcel ma tye yo tuŋ
acuc. Ci opimo dogcel ma yo tuŋ acuc, onoŋo ni ditte rom ki dito pa dogcel
mukene-gu.
29Kicika ma i ŋetegu, ki cel ma i ŋet doggolane, ki kicika ma doggola me donyo
onoŋo ditogi romrom ki dito pa kicika mukene-gu. Onoŋo tye waŋ dirica mapol
ma orumo ki yo tuŋ i iye ki i kicika me doggola me donyo; borre onoŋo romo futi
pyeraboro, ki lacce onoŋo romo futi pyeraŋwen.
30Dok bene kunnu onoŋo tye iye mapol ma i doggola me donyo ma gurumo
woko; borgi onoŋo romo futi pyeraŋwen ki lacgi onoŋo romo futi aboro.
31Kicika ma i doggola me donyo onoŋo okemo dyekal ma woko, ki cal yadi otit
onoŋo gitye i kom cel ma i ŋet doggolane, ki yone me ito onoŋo tye ki rwom
aboro.
Dyekal ma i iye: Dogcel ma tye yo tuŋ wokceŋ
32Ka dok okela i dyekal ma i iye kun wawok ki i dogcel ma tye yo tuŋ wokceŋ.
Opimo dogcel, ci onoŋo ni ditte rom ki mukene-gu ducu.
33Kicika ma i ŋete-gu, cel ma i ŋet doggolane, ki kicika ma i doggola me donyo
onoŋo ducu rom ki mukene-gu. Onoŋo tye waŋ dirica mapol ma orumo woko ki
tuŋ i iye, ki kicikane ma i doggola me donye borre onoŋo romo futi pyeraboro, ki
lacce onoŋo romo futi pyeraŋwen.
34Kicica ma i doggola me donyune onoŋo okemo yo tuŋ dyekal ma woko. Onoŋo
cal yadi otit ma gogorogo i kom cel ma ŋet doggolane ducu, acel tye yo tuŋcel ki
mukene yo tuŋcel ki yone me ito malo onoŋotye ki rwom aboro.
Acoli Baibul
© 1985, Bible Society of Uganda.
1373
35Dok okela i dogcel ma tye yo tuŋ acam, ci opimo, onoŋo ditte obedo rom ki dito
pa mukene-gu.
36Kicika ma ŋete-gu, ki cel ma i ŋet doggolane ki kicika ma i doggola me donye
onoŋo ditogi ducu rom ki dito pa mukene-gu, onoŋo bene tye iye waŋ dirica
mapol ma orumo woko dyere. Borre onoŋo romo futi pyeraŋwen.
37Kicika ma doggola me donyo onoŋo okemo yo tuŋ dyekal ma woko. Onoŋo cal
yadi otit tye ma gigoro i kom cel ma i ŋet doggolane ducu, acel tye yo tuŋcel, ki
mukene tye yo tuŋcel ki yone ma ito malo onoŋo tye ki rwom aboro.
Gedo mapatpat ma tye cok ki dogcel ma tye yo tuŋ acam
38I dyekal ma woko onoŋo tye iye kicika mo ki doggolane ma okubbe ki kicika me
doggola me donye-ni, ka ma onoŋo gilwoko iye riŋo lee ma gityero me gi tum
awaŋa.
39Onoŋo tye meja aŋwen i kicika me doggola me donyo, aryo tye tuŋcel ki aryo
mukene gicibo tuŋcel, ma lee me gitum awaŋa ki gitumme bal kigitum me tiŋo
alii onoŋo giŋolo gi i wi meja magi.
40Doŋ yo tuŋ i ne kicika me doggola me donyo ka ma gidonyo iye i dogcel ma tye
yo tuŋ acam, onoŋo tye iye meja aryo; ki dok i ŋet kicika ma i doggola me donyo
onoŋo bene tye iye meja aryo.
41Pi meno i i kicika onoŋo tye iye meja aŋwen, ki tuŋ woko bene onoŋo tye iye
meja aŋwen, magi ducu doŋ ribbe doko meja aboro, ma lee ma gityero me gitum
awaŋa ducu giŋologi i wigi.
42Dok bene onoŋo tye meja aŋwen me got ma gipayo apaya ma gitiyo kwedgi pi
yubo lee me gitum awaŋa, Onoŋo borgi romo incic pyeraryo ki lac wigi onoŋo
romo incic pyeradek i twokke acel acel ducu. Doŋ jami tic ma gitiyo kwedgi me
ŋolo lee me gitum awaŋa onoŋo giketo i wigi.
43Goli ducu ma bocogi rom ki lac ciŋ, onoŋo gigurogi gurumo i kicika woko ducu.
Riŋo ma gimito tyerone me gitum koŋ giketo i wi meja magi.
44Ka dok okwanya ki i dyekal ma woko okela i dyekal ma i iye, ci aneno onoŋo tye
kunnu kicika aryo; acel onoŋo tye i ŋet dogcel ma tye yo tuŋ acam, okemo yo tuŋ
acuc, ki acel onoŋo tye yo tuŋ dogcel ma tye yo tuŋ acuc, okemo yo tuŋ acam.
45Ci danonu otitta ni kicika ma okemo yo tuŋ acuc-ci meno pa ajwagi ma giloyo
tic i ot pa Lubaŋa.
46Ento kicika ma okemo yo tuŋ acam meno pa ajwagi ma giloyo tic i kom keno
tyer. Ajwagi magi ducu gin Lulevi ma gin aye likwayo pa Jadok; ma gin keken ki i
kin likwayo pa Levi aye giyegi me cito i nyim Rwot ka tic bote.
Dyekal ma i iye ki ot pa Lubaŋa
Acoli Baibul
© 1985, Bible Society of Uganda.
1374
47Ci dano-nu opimo dyekal ma i iye, borre onoŋo romo futi miya acel ki
pyerabicel i twokke acel acel. Keno tyer onoŋo tye i nyim ot pa Lubaŋa kikome.
48Lacen otera i i kicika ma tye i doggola ma gidonyo kwede i ot pa Lubaŋa, Ci
opimo doggola me donyo; borre obedo futi aboro ki lacce futi pyeraryo wiye
adek, ki dit me kom cel onoŋo romo futi abic i ŋete ryoryo ducu.
49Bor pa kicika ma i doggola me donyo, ki lacce, onoŋo romo futi apar wiye
aboŋwen, onoŋo bene tye rwom apar me ito malo iye. Dok bene onoŋo wir tye
kunnu i ŋet doggola me donyo tuŋŋi ki tuŋŋi.
Ejekiel 41
1Lacen dok dano-nu okela i kicika ma i dyere, Ci opimo yo ma gikato ki iye onoŋo
borre romo futi apar,
2ki lacce onoŋo futi apar wiye abicel, ki dit me kom cel onoŋo romo futi aboro yo
tuŋ ryoryo ducu. Ka dok opimo kicika onoŋo borre romo futi pyerabicel wiye
aŋwen, ki lacce romo futi pyeradek wiye aryo.
3Lacen dano-nu odonyo i kicika me agikkine. Ci opimo doggola me donyo, bone
futi adek ki lacce futi apar, ki dit kom kicika yo tuŋ ryoryo ducu onoŋo romo futi
apar wiye acel.
4Ka opimo kicika borre oromo futi pyeradek wiye aryo ki lacce futi pyeradek
wiye aryo, Ka lacen owacca ni, “Man aye kabedo maleŋ makato ducu.”
Kicika ot ma gigerogi i kom cel me ot pa Lubaŋa
5Dano-nu opimo cel me ot pa Lubaŋa ci ditte oromo futi apar, Doŋ i kom cel man
ma orumo ot pa Lubaŋa woko ducu, onoŋo tye iye kicika matitino, ma lacgi
onoŋo romo futi abicel.
6Kicika ma i ŋete onoŋo tye i dul adek ma gukubbe gudok malo, ma acel acel
onoŋo ododde i wi wadi kun dul odi acel acel tye ki kicika pyeradek. Onoŋo bene
tye gin me latyel kor kicika ducu ma orumo cel me ot pa Lubaŋa woko me teno
kicika ducu, wek pe gutenne i kom cel me ot pa Lubaŋa.
7Doŋ kicika ma i ŋete-gu gudoko malac kun gutiŋŋe woko malo likuŋ i wi odi
wadigi ki dul odi acel acel, ma guporo lac pa gin latyel kor kicika a i kom dul ot
acel o kwede i kom dul ot mukene ma gurumo ot pa Lubaŋa, Onoŋo bene tye yo
ma giito kwede malo i ŋet ot pa Lubaŋa, kit meno dano-nu twero a ki i dul odi ma
piny dok malo i dul odi ma tye i wiye me agikki, kun kato ki dul odi ma tye i
dyere.
8Ci aneno kabedo murumo ot pa Lubaŋa bene otiŋŋe malo i kabedo ducu. Ci
gipimo te guti ma i ŋete ducu ginoŋo ni borre oromo bor pa lagada acel ma rom
ki futi apar.
Acoli Baibul
© 1985, Bible Society of Uganda.
1375
9Doŋ dit me kom cel ma woko me kicika ma i ŋete ducu oromo futi aboro; ki dul
abam ma gibwoto tye noŋo onoŋo romo futi aboro bene. Dok me a i kin abam me
ot pa Lubaŋa
10o kwede i kicika me dyekal ma gurumo ot pa Lubaŋa woko, onoŋo lacce romo
futi pyeradek wiye aryo.
11Doggola me kicika ma i ŋete-gu ducu gukemo abam ma onoŋo gibwoto tye
nono-ni. Doggola acel okemo yo tuŋ acam, ki doggola mukene okemo yo tuŋ acuc,
doŋ lac pa dul ma gibwoto odon nono-ni onoŋo romo futi aboro ma orumo ot
woko ducu.
Gedo ma tye yo tuŋ potoceŋ
12Ot mo ma onoŋo okemme ki ot pa Lubaŋa ki tun potoceŋ onoŋo lacce romo futi
miya acel ki apar wiye aryo, ki cel ma orumo onoŋo ditte romo futi aboro; ki
borre onoŋo romo futi miya acel ki pyeraŋwen wiye aŋwen.
Kit pim ducu ma gipimo ki ot pa Lubaŋa
13Lacen dano-nu dok opimo ot pa Lubaŋa, borre obedo futi miya acel ki
pyerabicel. Dok opimo piny ki yo tuŋ i ŋe ot pa Lubaŋa dok kwede ariari yo tuŋ i
dyekal, medo ki gedo ki celle, borre oromo futi miya acel ki pyerabicel.
14Nyim ot pa Lubaŋa ma okemo yo tuŋ wokceŋ ki dyekalle, onoŋo romo futi mi ya
acel ki pyerabicel.
15Ka dok opimo bor pa gedo ma onoŋo okemme ki dyekal ma onoŋo tye yo tuŋ
potocenni, ki celle ducu ryoryo, oromo futi miya acel ki pyerabicel.
Lok mukene ducu i kom ot pa Lubaŋa
Kicika maditte ma gidonyo kwede i ot pa Lubaŋa, ki kicika ma i iye, ki kicika ma i
doggola me donyo ma tye yo tuŋ woko,
16onoŋo gipetogi woko maber ki bao ma oumo kor ot woko ducu; gin adek-ki
ducu onoŋo gitye ki wan dirica mapol madiŋ, Ki malo ka wi dye ot i doggola me ot
pa Lubaŋa onoŋo giguro kome ducu girumo ki bao, cakke ki i dye ot piny dok
kwede malo wa i waŋ dirica (waŋ dirica onoŋo giumogi woko)
17nio wa i kabedo ma tye malo ka wi doggola, wa i kicika ma i iye ki yo tuŋ woko
bene. Doŋ ki i kom cel murumo woko ducu ki i kicika ma i iye ki kicika maditte,
onoŋo gigoro cal lukerubi ki cal yadi otit.
18Giketo cal yat otit i kin lukerubi ma gigwennye agwenya. Lakerubi acel acel
onoŋo waŋe tye aryo,
19waŋ mo ma nen calo waŋ dano onoŋo okemo otit ki yo tuŋcel, ki tuŋcel bene
waŋ ma nen calo wan labwor okemo otit, Gigorogi girumo kwede ot pa Lubaŋa
woko litit;
Acoli Baibul
© 1985, Bible Society of Uganda.
1376
20cakke ki i dye ot piny dok kwede malo ka wi doggola gigoro iye cal lukerubi ki
cal otit i kor ot.
Keno tyer ma gitiyo ki bao
21Bao me doggola ducu obedo latwoke aŋwen: ki i nyim kabedo maleŋ onoŋo tye
iye gin mo
22ma obedo calo ke no tyer ma gitiyo ki bao, Onoŋo borre romo futi abic ki lacce
futi adek. Twoke ducu, ki tedi tere ki murumo ducu onoŋo gitiyo ki bao. Lacen
dano-nu owacca ni, “Man aye meja ma gicibo cuŋ i nyim Rwot.”
Lok i kom doggola
23Onoŋo tye doggola la iye aryo i agikki me yo ma donyo i kicika madit, dok bene
onoŋo tye doggola la iye aryo i agikki yo ma cito i kabedo maleŋ makato ducu-ni.
24Doggola acel acel onoŋo giyubo laiye aryo ma giwirre giyabbe i dye ot ka maleŋ.
25Dok i kom doggola me kicika maditte onoŋo gigoro iye cal lukerubi ki cal yadi
otit, kit macalo onoŋo koŋ gigoro i kor ot me kicika ducu-ni. Ki yo tuŋ woko
onoŋo tye iye bolo me bao me geŋo tipo ma tye i nyim doggola me donyo.
26Dok bene onoŋo tye waŋ dirica madiŋ tuŋcel, ki yadi otit tye tuŋcel ki tuŋcel, i
kom cel ma i ŋet kicika ma i doggola me donyo.
Ejekiel 42
Odi aryo ma gigerogi cok ki ot pa Lubaŋa
1Dano-nu dok otelo nyima otera i dyekal ma i iye ma tye yo tuŋ acam-mi, ci okela
wa i kicika mapol ma onoŋo gukemme ki dyekal me ot pa Lubaŋa ma onoŋo
okemme ki ot ma tye yo tuŋ acam-mi.
2Ot man ma onoŋo tye yo tuŋ acam-mi borre onoŋo romo futi miya acel ki
pyerabicel, ki lacce onoŋo romo futi pyeraboro.
3Ki tuŋcel onoŋo okemo kabedo ma lacce romo futi pyeradek wiye aryo ma i ŋet
ot pa Lubaŋa, ki tuŋcel onoŋo okemo kabedo ka ma gicano iye gweŋ ma i dyekal
ma woko. Ot man onoŋo yam gigero i dul adek ma gukubbe malo i wi wadi, dul ot
acel acel onoŋo tye ki yo mukemo yo wadi ma donyo i odi ma gukubbe malo i dul
adek-ki.
4I nyim kicika magi onoŋo yo tye iye me donyo i ot ki yo tuŋ i iye kunnu, lacce
onoŋo romo futi apar wiye abicel ki borre futi miya acel ki pyerabicel; doggolagi
ducu onoŋo tye yo tuŋ acam.
5Kicika ma malo onoŋo gigero madiŋ, pien kicika ma piny ki ma i dyere onoŋo
gumayo kabedo malac woko ki piny.
Acoli Baibul
© 1985, Bible Society of Uganda.
1377
6Pien onoŋo gitye odi ma gukubbe malo i dul adek, onoŋo wir bene pe i igi calo
wir ma onoŋo tye i dyekal ma woko-ni, Mumiyo kicika ma malo gidiyo woko
obedo madiŋ makato kicika ma gucuŋ i ŋom ki ma i dyere-gu.
7Onoŋo bene tye cel ki woko ma opimme ki kicika ducu atir, kun okemo yo tuŋ
dyekal ma woko, doŋ ka ma okemme ki kicika onoŋo borre romo futi pyeraboro.
8Kicika ma onoŋo tye i kom dyekal ma woko onoŋo bocogi romo futi pyeraboro,
kun kicika ma okemo ot pa Lubaŋa-gu bocogi onoŋo romo futi miya acel ki
pyerabicel.
9Ki yo tuŋ piny i te kicika magi onoŋo tye iye doggola me donyo yo tuŋ wokceŋ,
ka onoŋo dano gidonyo i igi ki yo tuŋ i dyekal ma woko,
10ka ma cel ma tye yo tuŋ woko ocakke ki iye. Onoŋo tye kicika mogo bene yo tuŋ
acuc ma gukemme ki dyekal dok gukemme ki ot madit-ti,
11onoŋo yo bene tye i nyimgi. Onoŋo giromrom ki kicika ma gitye yo tuŋ acam,
ma bocogi ki lacgi bene rom, ki kit ma gigerogi kwede bene rom, wa doggolagu
ducu girom.
12Onoŋo tye doggola me donyo yo tuŋ wokceŋ ki piny i te kicika ma gitye yo tuŋ
acuc, ka ma dano donyo ki iye tuc i yo, ki dok cel ma opoko kingi onoŋo okemme
kwedgi.
13Dano-nu dok owacca ni, “Kicika magi ducu ma tye yo tuŋ acam ki kicika ma
gitye yo tuŋ acuc ma gukemme ki dyekal-li gin aye kicika maleŋ, I kicika magi en
aye ajwagi ma gidonyo ka tic i nyim Rwot gicamo iye gityer maleŋ makato ducu,
Kunnu aye giketo iye gityer maleŋ makato ducu, gityer me moko kwon, gitum pi
bal, ki gitum pi tino alii, pien kabedo meno aye kabedo maleŋ.
14Ka inen ajwagi doŋ gudonyo i kabedo maleŋ, pe gibia gikato woko ki iye gicito i
dyekal ma woko laboŋo weko boŋŋigi ma giruko ka gitye ka tic kunnu, pien boŋŋi
magi gileŋ. Gibiruko boŋŋi mukene ma pud peya noŋo gucito cok ki kabedo ka
ma lwak gicokke iye.”
Kit ma gipimo kwede kabedo murumo ot pa Lubaŋa
15Lacen ka doŋ dano-nu otyeko pimo kabedo ma tye yo tuŋ i iye murumo ot pa
Lubaŋa, ci otelo nyima otera wadonyo ki i dogcel ma okemo yo tuŋ wokceŋ, ci
ocako pimo kabedo ma orumo ot pa Lubaŋa ki woko.
16Opimo kabedo ma tye yo tuŋ wokceŋ ki lagada me pimo piny, ci opimo ki
lagada meno oromo futi miya aboro.
17Ka olokke dok opimo kabedo ma tye yo tuŋ acam, opimo ki lagada me pimo
piny oromo futi miya aboro.
18Ka dok olokke opimo kabedo ma tye yo tuŋ acuc, opimo ki lagada me pimo piny
oromo futi miya aboro.
Acoli Baibul
© 1985, Bible Society of Uganda.
1378
19Lacen olokke yo tuŋ potoceŋ ci opimo ki lagada lapim piny oromo futi miya
aboro.
20Opimo twoke aŋwen ducu. Onoŋo bene tye cel murumo woko, ma borre romo
futi mi ya aboro ki lacce bene futi mi ya aboro, wek opok kin kabedo maleŋ ki
kabedo me nino ducu.
Ejekiel 43
Rwot odwogo i ot pa Lubaŋa ki deyone
1Lacen dok dano-nu okela wa i dogcel ma okemo yo tuŋ wokceŋ.
2Nen, deyo pa Lubaŋa pa Icrael oa ki yo tuŋ wokceŋ, kun mor calo mor pa pii ma
corre; omiyo lobo obedo ka ryeny aryenya ki deyone.
3Dok aneno ginanyuta ma obedo rom ki ginanyuta ma yam aneno ma onoŋo
Rwot obino ka jwero gaŋ woko-ni, dok bene obedo calo ginanyuta ma yam aneno
i ŋet kulu Kebar-ni. Ci cutcut apoto aryebbe woko piny.
4Deyo pa Rwot okato ki i dogcel ma tye yo tuŋ wokceŋ ci odonyo i ot pa Lubaŋa.
5Ci Cwiny pa Rwot otiŋa woko malo, okela i dyekal me ot pa Lubaŋa ma i iye; ci
aneno deyo pa Rwot opoŋo ot pa Lubaŋa woko.
6I kare ma onoŋo dano-nu pud ocuŋ ka ŋeta, awinyo ŋat mo tye ka lok kweda ki i
ot pa Lubaŋa,
7kun wacca ni, “Wod pa dano, man aye kabedo ka ma komkerra bedo iye, dok
bene en aye kabedo ka ma ateno iye tyena; en aye ka ma abibedo iye i kin jo
Icrael matwal. Doŋ jo Icrael, nyo lukergi, pe gibimedde ki balo nyiŋa maleŋ-ŋi,
kun giwoi o lubaŋa mukene nyo gucibo gin me po lukergi mogo ma doŋ guto
woko-gu.
8Lukergi yam guyubo doggolagi okemme ki doggolana ki dok guketo yat
doggolagi okemme ki mera, man omiyo doŋ tye cel acel keken ma opoko kinwa
kwedgi. Gubalo nyiŋa maleŋ-ŋi ki gin me kwer-gu ma gutimo, omiyo kiniga
omaka atyekogi woko liweŋ.
9Kombeddi doŋ myero gukwany cal lubaŋagi-gu gubol woko, ki gin me po lukergi
ma yam doŋ guto woko-gu, gubol woko ka mabor ki ka ŋeta, ci an abibedo i dyegi
matwal.”
10Ci Rwot dok omedde ki lokke owacca ni, “Wod pa dano, tit kit me ot pa Lubaŋa
bot jo Icrael, tit botgi kit ma nen kwede ki kit yubbe, wek omi lewic omakgi pi
balgi.
11Ka doŋ ineno lewic omakogi pi bal ducu ma yam gutimo, ci doŋ itit botgi yub
ma gigero ki ot pa Lubaŋa-ni, kit ma gigero kwede doggolane me donyo ki dogcel
ka ma gikato ki iye ki ka ma gidonyo ki iye, ki kit ma gedo me ot pa Lubaŋa ducu
Acoli Baibul
© 1985, Bible Society of Uganda.
1379
ocuŋ kwede, Dok bene imi guŋe kit me lubo cikke ducu, ki gin ma Rwot ociko
ducu; co woko piny i nyimgi ma gin bene gineno, wek omi gin gugwok dok guti
gin ma giciko ducu kun gilubo cik ducu.
12Man aye cik me ot pa Lubaŋa: Kabedo ducu murumo ma tye i wi got bibedo
kabedo maleŋ makato ducu. Man aye cik me ot pa Lubaŋa.”
Keno tyer
13 Magi aye kit pim ma gipimo kwede keno tyer, kun gitiyo ki gin me pimo piny
ma rom ki kit macalo gipimo kwede ot pa Lubaŋa-ni, Ka ma orumo te tedi me
keno tyer wo ko ducu onoŋo tye futi acel ki incic aboro, ki lacce bene futi acel ki
incic aboro, ki rii ma tye ka wiye borre romo incic apar. Meno aye bor me keno
tyer tuŋ malo.
14Dul kom keno tyer ma pinnye makato ducu onoŋo borre romo futi adek. Dul
mukene ma lubo onoŋo giketo ocun cen manok tuŋŋi ki tuŋŋi oromo futi acel ki
incic aboro, ki borre onoŋo romo futi abiro. Ki dul mukene ma tye i wi meno ma
giketo ocuŋ cen manok tuŋŋi ki tuŋŋi oromo futi acel ki incic aboro.
15Meno aye wi keno tyer ka ma giwaŋo iye gitum awaŋa; onoŋo borre bene romo
futi abiro. Ten keno aŋwen-gu ducu onoŋo giboco gikato wi keno tyer mukene-gu
ducu.
16Wi keno tyer onoŋo tye latwoke aŋwen ma romrom, ma twoke acel acel onoŋo
romo futi pyeraryo.
17Ki dul ma i dyere bene onoŋo obedo latwoke aŋwen, ma romrom, ma acel acel
onoŋo romo futi pyeraryo wiye adek; ki rii ma giketo orumo ducu borre onoŋo
romo incic apar. Tedi te re onoŋo lacce ducu romo futi acel ki incic aboro, Ki
rwom me cito malo i kom keno tyer onoŋo tye yo tuŋ wokceŋ.
Kwero keno tyer wek obed maleŋ
18Rwot Lubaŋa dok owacca kuman ni, “Wod pa dano, magi gin aye cik me keno
tyer: Ka doŋ gityeko gerone me tyero lee me gitum awaŋa i wiye ki pi coro remo i
kome,
19ci ibimiyo twon me gitum pi bal bot ajwagi ma gin Lulevi ma gin jo me dog ot pa
Jadok, ma gibino cok kweda ka tic bota.
20Ibikwanyo remo mogo ki i kom remo pa twon ca, ci iket i ten keno tyer aŋwen-
gu ki i kom twok doge aŋwen, ka dok i kom rii ma giketo orumo woko-ni, Meno
aye kit macalo ibilonyo kwede keno tyer wek obed maleŋ, imiyo bedo laboŋo bal
mo i kome.
21Dok bene ibikwanyo twon me gitum pi bal, gibiwaŋo woko i kabedo ma giyero
ma i ŋet ot pa Lubaŋa, ki yo tuŋ woko me kabedo maleŋ.
Acoli Baibul
© 1985, Bible Society of Uganda.
1380
22Ka dok i kom nino me aryone ibityero nyok dyel ma kome pe ki mwonyo me
gitum pi bal, ci gibilonyo keno tyer bene kit meno macalo gikwoŋo lonyo ki twon-
ni.
23Ka doŋ ityeko lonyone, ci doŋ ibityero twon ma kome pe ki mwonyo ki nyok
romo ma gikwanyo ki i kin lwak romi ma kome pe ki mwonyo.
24Ibityero bot Rwot, ki ajwagi gibikiro kado i komgi ka doŋ gicako tyerogi bot
Rwot macalo gitum awaŋa.
25Dok ibimiyo dyel pi nino abiro me gitum pi bal, kun i nino acel acel noŋo imiyo
dyel acel. Dok bene gibimiyo twon ki nyok romo ma gikwanyo ki i kin lwak romi
ma kome pe ki mwonyo.
26Gibityero gitum lakwany bal pi keno tyer pi nino abiro kun gilonyo, dok
gikwero bene.
27 Ka doŋ gutyeko nina magi abiro, ci doŋ cakke i nino me aborone cito kwede
anyim, ajwagi gibityero gitum awaŋawu ki gityer lakwecwiny i kom ke no tyer, ci
an abigamowu, An Rwot Lubaŋa doŋ atyeko loko man.”
Ejekiel 44
Tic ma gitiyo i ot pa Lubaŋa
1Lacen dano-nu odwoka cen i dogcel ma woko me kabedo maleŋ, ma onoŋo tye
yo tuŋ wokceŋ; ento onoŋo giloro woko.
2Ci owacca ni, “Dogcel man bibedo alora kare ducu, pe gibiyabo, dok bene ŋat mo
pe bidonyo ki iye; pien Rwot, ma en Lubaŋa pa Icrael, doŋ otyeko donyo ki iye. Pi
meno bibedo alora kare ducu.
3Laker keken gwok bibedo iye ka camo kwon i nyim Rwot; en bidonyo ki i yo ma
wok ki i kicika ma i doggola me donyo, dok bene bikato ci to woko ki i yo acel-lu.”
Cik ma ye dano me donyo i ot pa Lubaŋa
4Ci dano-nu okela kun wok kweda ki i dogcel ma tye yo tuŋ acam wa i nyim ot pa
Lubaŋa. Ka aneno piny ci aneno ni deyo pa Rwot opoŋo ot pa Lubaŋa woko,
Cutcut apoto aryebbe woko piny,
5ci Rwot owacca ni, “Wod pa dano, ket cwinyi me niaŋ maber i gin ducu ma ineno
ki ma iwinyo ki iti, Abetitti cik ducu me ot pa Lubaŋa ki gin ducu ma myero dano
guti dok gulubi. Dok iket cwinyi me niaŋ maber i kom kit dano ma giyegi me
donyo i ot pa Lubaŋa, ki jo ducu ma pe giyegi me donyo i kabedo maleŋ.
6“Doŋ iwac bot jo Icrael ma gin jo ma lujemo-ni ni, an Rwot Lubaŋa awaco kuman
ni, Gin jo Icrael myero doŋ gugik kit tim me kwergi-gu woko ducu.
Acoli Baibul
© 1985, Bible Society of Uganda.
1381
7Gupyedo oda pi ye lurok ma pe gilirogi i cwinygi ki i komgi me bedo i kabedona
maleŋ, ka doŋ gutyero bota camma, moo dwolo ki Temo, Pi meno jona doŋ
gutyeko turo gicikkena woko, medo i kom gin me kwer-gu ducu ma yam gutimo.
8Pe bene gubedo ka gwoko kit ma gitiyo kwede ki jamina maleŋ-gu ducu; ento
guketo lurok aye me tic i kabe dona maleŋ.
9“Mumiyo an Rwot Lubaŋa, awaco kuman ni, Pe tye larok mo ma pe giliro i
cwinye ki i kome ma bidonyo i kabedona maleŋ, kadi bed larok mo ma i kin lurok
ducu ma gibedo i kin jo Icrael.
10“Ento Lulevi ma yam gua woko ki bota gucito woko ka mabor, ma guŋak
gubwota woko calo jo Icrael ma yam guŋak woko gubedo ka woro jogi, kombeddi
doŋ atye ka keto can i komgi.
11Gin gibibedo luticca i kabedona maleŋ, kun gigwoko dogcel me ot pa Lubaŋa,
kun gitiyo bene tic i ot pa Lubaŋa. Gin aye ma gibineko lee ma dano gikelo me
atyera me gitum awaŋa ki gitum pi lwak, dok bene gibibedo i dog ticgi kun gitiyo
bot lwak.
12Ento kit macalo gubedo ka telo, jo Icrael ka woro cal jogi ma gipayo apaya ma
en aye gin mumiyo jo Icrael gupoto i bal, pi meno an Rwot Lubaŋa doŋ akwoŋo
kwoŋ woko mukemogi ni abiketo can i komgi.
13Pe doŋ gibibedo ka tic bota macalo ajwagi, dok bene pe gibinyiko cok i kom
jamina maleŋ-gu ki i kom jami ma gileŋ gikato ducu-gu, Ento lewic bimakogi pi
gin me kwer ma yam gutimo-gu.
14Kadi bed kumeno pud abiyerogi aketogi me tic i ot pa Lubaŋa, kun gitiyo kwa
ticce ducu ki kwa tic ducu ma mitte ma myero giti iye.”
Ajwagi
15Rwot Lubaŋa owacci, “Ajwagi ma gin Lulevi, ma gin likwayo pa Jadok, ma
gubedo ka tiyo tic i kabedona maleŋ i kare ma jo Icrael guŋak gubwota woko, gin
aye gibibino cok bota ka tic bota. Gin aye gibitiyo bota kun gityero bota moo
dwolo ki remo.
16Gin aye gibidonyo i kabedona maleŋ, kun bene ginyiko cok ki mejana, pi tiyo tic
bota, ki pi lubo gin ma an aciko ducu.
17 Ka gudonyo i dogcel me dyekal ma woko, ci gibiruko boŋŋi camanini. Pe
gibibedo ki ginaruka mo me yer romo i komgi i kare ma noŋo gitye ka tic i dogcel
me dyekal ma i iye, ki bene i ot pa Lubaŋa kikome.
18Gibiboyo wigi ki kitambara me boŋo camanini, dok bene gibiruko pali boŋo
camanini i pyergi; pe gitweyo nyo giruko gin mo ma miyo kwok makogi.
Acoli Baibul
© 1985, Bible Society of Uganda.
1382
19 Ka inen gikato gicito woko bot lwak i dyekal ma woko, gibilunyo boŋŋi ma
gubedo ka tic kwedgi-ni woko ki i komgi, ci giketo bedo i kicika maleŋ-gu, Doŋ
gibiruko boŋŋi mukene, wek pe gunyob lwak ki boŋŋigi maleŋ-gu.
20 Ajwagi pe gibilyelo wigi woko doŋ maleŋ, dok bene pe gibiweko yer wigi lot
maboco; ento gibinyaro yer wigi woko anyara keken.
21 Ajwaka mo pe bimato koŋo yino ka cito ka donyo i dyekal ma i iye ma i ot pa
Lubaŋa.
22 Ajwagi pe gibinyomo daa-to mo, nyo dako ma cware oryemo woko, ento
gibinyomo nyako ma pe oŋeyo laco i dog ot pa jo Icrael kikome, Dok bene
gitwero nyomo daato mo ma onoŋo yam koŋ cware obedo ajwaka.
23 “Gibipwonyo jona me ŋeyo apokapoka ma tye i kin jami maleŋ ki jami me nino
ducu-gu, kun ginyuto botgi bene kit ma myero gupok kwede kin gin ma keni ki
gin ma pe keni.
24Ka ce lok daa nyo pido mo tye, ci gin ajwagi gibibedo luŋolkop, ci giŋolo kop
kun gilubo kit ma an aŋolo kwede kop, Gibigwoko cikka ki gin ma an aciko, i
kwero nino madito ma giciko ducu, dok bene gibigwoko ceŋ cabitta ducu bedo
nino maleŋ.
25 “Ajwagi pe bibalo komgi kekengi pi cito cok ki kom dano muto; gwok nyo
gitwero balo komgi ka ce kom dano mo muto obedo wegigi nyo megigi, kom latin
awobi liyo nyako, kom omegigi nyo kom lumegigi ma pe ginyomogi.
26Lacen ma noŋo doŋ ajwaka mo obalo kome woko kekene, ci en bikwano nino
abiro ma myero ebed kwede, ka doŋ i ŋeye lonnye woko bedo leŋ.
27I nino ma en cito i kabedo maleŋ, i dyekal ma i iye, ka tic kunnu, en ajwaka
bityero gitum pi balle, Man Rwot Lubaŋa ma owaco.
28 “Dul pa ajwagi i kom gin ma amiyo bot jo Icrael me aleyagi en aye ticgi me
bedo ajwagina, Gin ajwagi pe gibibedo ki kit jami mo i Icrael; lonyo ma gimiyo
pigi me agwoka aye an.
29 Ajwagi gibicamo gityer me moko kwon, gitum pi bal, ki gitum me tiŋo alii; ki
gin ducu ma gidyero i ciŋa i Icrael bibedo megi.
30Ajwagi myero gimi botgi cam ducu mukwoŋo cek i potti ki kit kwa gin mukene-
gu ma gityero bota. Pi tyen mukwoŋo ma noŋo lwak gitedo mugati myero
gukwany mugati ma gikwoŋo tedone gumi bot ajwagi, wek gumma obed i pacogi.
31Ajwagi pe gibicamo kit gin mo ma oto kene nyo lee mo ma ŋuu aye okayo, kadi
winyo nyo lee tim.
Ejekiel 45
Dul lobo ma gipoko gimiyo bot Rwot
Acoli Baibul
© 1985, Bible Society of Uganda.
1383
1“Ka ce wupoko lobo kun wumiyo dul ki kaka acel acel, ci dul acel myero giket
cen pat obed gin maleŋ pa Rwot, Bor pa dul lobo man myero obed mairo apar ki
lacce mairo aboro. Doŋ dul lobo meno woko ducu bibedo kabedo maleŋ.
2Dul lobo mo ma twoke aŋwen ducu romrom myero giwek pi ot pa Lubaŋa, ma
twoke acel acel noŋo romo futi miya aboro, Kabedo ma giweko noŋo bene bibedo
tye murumo kabedo meno woko dyere ma lacce romo futi pyeraboro.
3I kom dul lobo man maleŋ-ŋi myero gipim dul mo ma borre romo mairo apar ki
lacce mairo aŋwen, gipok waŋe woko obed pat, at pa Lubaŋa bibedo i kabedo
man, ma en aye kabedo maleŋ makato ducu.
4Man bibedo dul lobo maleŋ dok bene bibedo pi ajwagi ma gitiyo i kabedo maleŋ,
kun ginyiko cok bot Rwot me tic bote. Man bene bibedo kabedo ka ma odigi
bibedo iye ki kabedo maleŋ pi ot pa Lubaŋa.
5Dul mukene ma borre romo mairo apar ki lacce mairo aŋwen, gibiketo pat bedo
dul pa Luleyi ma gitiyo tic i ot pa Lubaŋa, Dullobo man Luleyi gibicamo bedo
megi matwal, dok bene i kabedo man aye gibigero iye gaŋi ka ma gibibedo iye.
6I ŋet dul lobo ma giketo pat me bedo kabedo maleŋ-ŋi, myero gipim kabedo ka
ma gibigero iye gaŋ, ma borre romo mairo apar ki lacce mairo aryo. Kabedo man
bibedo pa jo Icrael ducu.
Lobo pi laker ma tye ka loc
7“Myero bene gipim dul lobo giket pi laker, Cakke i kom kabedo murumo kabedo
maleŋ ki i kom gaŋ, lobone bidok kwede yo tuŋ potoceŋ ki yo tuŋ wokceŋ i waŋ
apokki ma tye yo tuŋ wokceŋ. Cakke ki yo tuŋ wokceŋ o kwede yo tuŋ potoceŋ
borre bibedo rom ki bor pa dul lobo ma gipoko gimiyo ki kaka me Icrael-li.
8Meno bibedo dul lobo pa laker i lobo Icrael. Doŋ lukerra ma gin luloc pe doŋ
gibiuno jona matwal; ento gibimiyo jo Icrael gigamo lobo kun lubo kakagi ducu.”
Cik pi luloc ma i Icrael
9Rwot Lubaŋa owaco kuman ni, “Wun luloc me Icrael doŋ wutimo bal oromo!
Wugik tim bwami ki uno dano woko. Wutim gin ma tye atir dok kakare, Pe myero
dok wuryem jona woko ki i lobogi, An Rwot Lubaŋa aye ma atye ka waco botwu
lok man.
10 “Wun ducu, ŋat acel acel myero obed ki ratili maber ma en pimo kwede jami ki
gen dok kakare.
11Epa ma gipimo ki jami mutwo bibedo rom ki bat ma gipimo kwede jami ma
pige. Bat rom ki acel me apar me komer, ki epa bene rom ki acel me apar me
komer; doŋ komer aye bibedo gin ma dano ducu myero gupim ki jami.
12Cekel acel bibedo rom ki gera pyeraryo; cekel abic bibedo cekel abic, ki cekel
apar bibedo cekel apar, ka doŋ mina acel bibedo rom ki cekel pyerabic.
Acoli Baibul
© 1985, Bible Society of Uganda.
1384
13“Man aye gityer ma wubikelo me atyera: acel me abicel me epa ma oa ki i kom
komer acel acel me ŋano, ki acel me abicel ma oa ki i kom komer acel acel me
cayiri.
14Kit dul ma gimoko me pimo moo tye kuman: acel me apar me bat ma oa ki i
kom kor acel acel (kor obedo calo komer, tye iye bat apar).
15Dok bene wubikwanyo romo acel ki i kin lwak romi miya aryo, kun
wukwanyogi ki boŋo me dog ot pa Icrael ducu. Man aye gityer ma gibityero pi
gityer me moko kwon, gitum awaŋa, ki gityer lakwecwiny, pi timo gin me
lakwany bal woko ki i komgi. Man Rwot Lubaŋa ma owaco.
16“Lwak ducu me lobo man gibimiyo gityer man bot laker ma tye i Icrael.
17Doŋ ŋat ma tye ka loc aye ma bimiyo lee me gitum awaŋa, gityer me moko
kwon, ki gityer amata i kare me kwero nino madito, i por dwe, ki nino me cabit
ducu, ki i kare me kwero nino madito ducu ma giciko pi jo Icrael. En laloc meno
bimiyo lee me gitum pi bal, gityer me moko kwon, gitum awaŋa, ki gityer
lakwecwiny, pi timo gin me lakwany bal woko ki i kom jo Icrael.”
Kato (Paska)
18Rwot Lubaŋa owaco kuman ni, “I nino mukwoŋo me dwe mukwono,
wubikwanyo latin twon ma kome pe ki mwonyo, ci wulonyo kwede kabedo
maleŋ.
19Ajwaka bikwanyo remo manok me gitum pi bal ci keto i kom doggola me ot pa
Lubaŋa; biketo bene i twok keno tyer aŋwen-ni, ki i kom yat me dogcel me dyekal
ma i iye.
20Ibitimo kit meno i nino me abiro me dwe mukwoŋo pi dano mo ma otimo bal pi
roc mo nyo pi kwiya piny. Ibitimo gin lakwany bal woko pi lonyo ot pa Lubaŋa
wek obed maleŋ.
21 I nino dwe apar wiye aŋwen me dwe mukwoŋo, en aye wubikwero iye nino me
Kato (Paska), kun wubedo ka camo mugati ma tobi pe iye pi nino abiro.
22I nino meno laloc bikwanyo latin romo miyo me gitum pi bal pi en ki pi lwak
ducu me lobowu.
23Dok i nino acel acel i kom nino abiro me kwero nino me Kato-ni en bimiyo
litino twoni abiro ki nyogi romi abiro ma komgi pe ki mwonyo, tyero me gitum
awaŋa bot Rwot. En bene bibedo ka tyero nyok dyel acel acel nino ki nino me
gitum pi bal.
24En dok bimiyo gityer me moko kwon ma romo agwata adek pi twon acel acel, ki
dok agwata adek pi nyok romo acel acel, ki moo ma romo cupa apar pi moko
kwon ma romo agwata adek adek.
Nino madito me Bolo
Acoli Baibul
© 1985, Bible Society of Uganda.
1385
25 “I nino dwe apar wiye abic me dwe me abiro ki pi nino abiro ma gibedo ka
kwero nino madito me Bolo-ni, en pud dok bimedde ki miyo gitum pi bal, gitum
awaŋa, ki gityer me moko kwon, ki moo bene i kit acel-li.”
Ejekiel 46
Kit ma laloc bikwero ki nino madito
1Rwot Lubaŋa owaco kuman ni, “Dogcel me dyekal ma i iye ma tye yo tuŋ wokceŋ
gibiloro woko pi nino abicel, ma en aye kare ma noŋo dano gitye ka tic, Ento
gibiyabo i nino me cabit ki i nino me por dwe.
2Doŋ laloc bidonyo kun wok ki i kicika ma i doggola me donyo ma tye yo tuŋ
woko, ci bicuŋo cok ki yat me dogcel. Ka doŋ ajwagi gicako tyero gitum awaŋane
ki gityer lakwecwiny ma en okelo, ci en doŋ cako woro Lubaŋa i dyekal ma tye
cok ki dogcel. Ka i ŋeye doŋ en bia kato woko, ento dogcel pe gibiloro nio wa
otyeno.
3Lwak me lobo gibibedo ka woro Rwot i kabedo ka ma gidonyo ki iye ma tye i
dogcel meno i nino me cabit ducu ki i nino me por dwe-gu ducu.
4Gitum awaŋa ma laloc bityero bot Rwot i nino me cabit bibedo litino romi abicel
ma komgi pe ki mwonyo, ki nyok romo acel ma kome pe ki mwonyo.
5En bikelo gityer me moko kwon pi nyok romo ma romo epa acel, gityer me
moko kwon pi litino romi en bikelo kit macalo en twero, kacel ki cupa apar me
moo pi agwata adek adek me moko.
6I kare me por dwe en bityero latin twon ma kome pe ki mwonyo, litino romi
abicel ki nyok romo acel, ma gin ducu myero komgi pe obed ki mwonyo.
7Gin ma en bityero macalo gityer me moko kwon aye agwata adek pi wod twon,
ka dok agwata adek pi nyok romo, ki pi litino romi moko kwon kit macalo en
twero noŋone, kacel ki cupa apar me moo pi agwata adek adek me moko.
8Ka laloc donyo i ot pa Lubaŋa, ci en bidonyo kun wok ki i kicika ma i doggola me
donyo me dogcel, dok bene en bia kato woko ki yo acel-lu.
9“Ka inen lwak me lobo meno gubino ka woro Rwot i nino madito ma giciko, jo
ma gibidonyo ki i dogcel ma tye yo tuŋ acam, ka gutyeko woro Rwot ci gibikato
woko ki i dogcel ma tye yo tuŋ acuc. Jo ma bidonyo ki i dogcel ma tye yo tuŋ acuc,
gibikato woko ki i dogcel ma tye yo tuŋ acam. Ŋat mo pe bidok cen ki ŋeye ki i
dogcel ma onoŋo en odonyo kwede-ni, ento dano acel acel bicito atir kato woko
ki i dogcel ma i nyime.
10Ka inen lwak gidonyo ka woro Rwot, ci laloc bene donyo kacel kwedgi, ka
gikato woko, en bene bikato woko kacel kwedgi.
11I kare me kwero nino madito ki kare ma giciko, gibikelo gityer me moko kwon
ki latin twon ma rom ki epa acel, ki nyok romo ma rom ki epa acel, ki litino romi
Acoli Baibul
© 1985, Bible Society of Uganda.
1386
ki moko kwon kit macalo dano mo-ni twero miyone kwede; kacel ki cupa apar
me moo pi epa acel acel me moko.
12“Ka ce laker mito miyo gityer ma iye opwoyo, kadi gitum awaŋa nyo gityer
lakwecwiny calo gin ma iye opwoyo bot Rwot, ci gibiyabo bote dogcel ma tye yo
tuŋ wokceŋ-ŋi, en donyo ki iye. Ka doŋ en cako tyero gitum awaŋane nyo gityer
lakwecwiny kit macalo en tyero i nino me cabit. Lacen en doŋ a kato woko, ki i
ŋeye ma en doŋ noŋo okato woko gibiloro dogcel woko kakare.
Gityer ma gityero bot Rwot nino ki nino
13“Laloc dok bimiyo latin romo acel me mwaka acel ma kome pe ki mwonyo me
gitum awaŋa bot Rwot nino ki nino, i odiko.
14Dok bene myero omi gityer me moko kwon kacel ki gitum awaŋa i odiko odiko,
acel me abicel me epa, ki moo cupa adek wek okwe moko woko, ma gimiyo calo
gityer me moko kwon bot Rwot. Man aye cik ma myero gilubi pi gitum awaŋa ma
gityero nino ducu.
15Gityer ma gikelo pi gitum awaŋa me nino ducu odiko odiko, tye kit man, latin
romo ki gityer me moko kwon ki moo.”
Laker ki lobo ma gipoko bote
16Rwot Lubaŋa owaco kuman ni, “Ka ce inen laker mito miyo mot bot latinne mo
ki i kin awo bene bene, kun poko ki kom dul lobo ma yam gimiyo me bedo
ginaleyane, meno bibedo ginaleya pa awo bene ducu, meno doŋ odoko jamigi.
17 Ento ka ce okwanyo dul ma gipokke omiyo me mot bot luticce, lacen bibedo
jami pa laloc ka mwaka me kuc doŋ oo, Pien ginaleya-ni doŋ mere, kono litinone
keken aye gitwero gamone bedo megi matwal.
18Laloc pe bikwanyo kit dul mo ki i kom ginaleya pa lwak, pe bikwanyo jamigi
woko ki botgi. En myero omi dul mo bot litinone me bedo megi kun kwanyo ki i
kom lobo ma doŋ gimiye me bedo mere, wek pe en oun dano mo ki i kom jona
kun kwanyo lobogi woko.”
Cokon ma tye i ot pa Lubaŋa
19Lacen dano-nu dok otera wa i doggola ka ma gidonyo kwede i kicika mapol ma
tye cok ki dogcel ma tye yo tuŋ acam me dyekal ma i iye. Magi aye kicika maleŋ
ma giyubo pi ajwagi. En ocimo bota kabedo mo ma tye wa i agikki me kicika magi
ma tye yo tuŋ wokceŋ-ŋi, ci aneno.
20Ci en owacca ni, “Man aye kabedo ka ma ajwagi myero guted iye gitum me tino
alii ki gitum pi bal, ki ka ma bene gitedo iye gityer me moko kwon, wek pe gutiŋ
gin mo maleŋ gukel i dyekal ma woko ka ma gitwero nyobo lwak kwede.”
21Lacen okela i dyekal ma woko, ci otela otera i twok dyekal aŋwen-ni; i twoke
acel acel onoŋo dyekal matidi tye iye.
Acoli Baibul
© 1985, Bible Society of Uganda.
1387
22I twok dyekal aŋwen-ni onoŋo tye iye dyekal matitino, ma acel acel borre romo
futi pyerabicel wiye aŋwen ki lacce futi pyerabic, gin aŋwen-ni ducu onoŋo ditogi
rom.
23Dyekal acel acel onoŋo girumo woko ki cel ma gigero ki got, ki keno ka ma
gikuto iye mac bene giyubo i ŋet cel.
24Ci dano-nu owacca ni, “Magi aye cokon ka ma lutic ma gitiyo i ot pa Lubaŋa
myero guted iye gitum ducu ma lwak gityero.”
Ejekiel 47
Laora kulu ma tye ka mol kun piine a ki i ot pa Lubaŋa
1 Dano-nu dok otela odwoka cen i doggola ka ma gidonyo ki iye i ot pa Lubaŋa. Ci
aneno pii tye ka mol kun katti ki i te doggola dok yo tuŋ wokceŋ (pien ot pa
Lubaŋa bene onoŋo tye okemo yo tuŋ wokceŋ). Pii onoŋo tye ka mol bino piny
kun a ki piny yo tuŋ acuc i te doggola me ot pa Lubaŋa, kun wok kwede i ŋet keno
tyer yo tun acuc.
2Lacen okela woko kun wok kweda ki i dogcel ma tye yo tuŋ acam, ci owoto
kweda orumo cel ki yo tuŋ woko obino kwede i dogcel ma woko ma okemo yo
tun wokceŋ, Laora kulu onoŋo tye ka mol katti woko i ŋet dogcel yo tuŋ acuc.
3I kare ma wacito wadok yo tuŋ wokceŋ dano-nu omako lagada lapim piny i ciŋe,
ci opimo piny yadi miya abic kun lubo i laora yo tuŋ piny dok kwede yo tuŋ
wokceŋ, ci omiyo akato ki i dye pii. Piine onoŋo tut o wa i odilo tyena.
4Ka dok opimo piny yadi miya abic, ci omiyo awoto ki i pii ki tyena; piine onoŋo
tut o wa i waŋcoŋ, Dok opimo piny yadi miya abic, ci omiyo anyono dye pii; piine
onoŋo doŋ tut o wa i pyera.
5Ka doki opimo yadi miya abic, ci laora doŋ odoko kulu mo ma pe doŋ atwero
kato ki i dyere, pien pii onoŋo doŋ opoŋ omedde woko. Kulunu onoŋo doŋ tut ma
pe gitwero ŋolo ne ki tyen kono ka gikwaŋ iye akwaŋa aye romo katte.
6Ci owacca ni, “Wod pa dano, ityeko neno gin man ducu?” Ka doŋ odwoka cen
kun woto kweda ki i dog kulu.
7I kare ma atye ka wot me dok cen, aneno yadi mapol twatwal i dog kulu tuŋŋi ki
tuŋŋi.
8Ci en owacca ni, “Pii man tye ka mol kemo lobo ma tye yo tuŋ wokceŋ ci cito wa i
Araba. Ka pii doŋ oo i pii me nam ma ocuŋ mot liywii ma pe mol, ci pii me nam
doŋ cako doko leŋ.
9I kabedo ducu ma kulu man mol cito iye, gin ma corre limuk ma gibedo i pii
gibibedo kwo, rec bene bibedo pol ata. Pii man mol cito kunnu wek pii me nam
odok leŋ; dok bene gin makwo ducu gibibedo kwo ka ma kulu-ni mol cito iye
ducu.
Acoli Baibul
© 1985, Bible Society of Uganda.
1388
10Cakke ki i Engedi dok kwede yo tuŋ i waŋ pii En-eglaim, lumak-rec bibedo
kunnu i dog nam, ci gibimoyo obwogi ka two kunnu. Kwa rec mapatpat bibedo
kunnu calo rec ma gibedo i Nam Madit.
11Ento pii ma tye i kabedo ma obedo dagodago ki i joro-gu pe bidoko leŋ.
Gibiweko piine ducu bedo pii me kado.
12 Doŋ i dog kulu ryoryo ducu, yadi ducu ma kitgi patpat bidoŋo iye kun ginyako
nyiggi me acama pa dano. Potgi bene pe bitwo dok bene pe gibigiko nyak.
Gibibedo ka nyak dwe ki dwe, pien gilimo pii ma mol a ki i kabedo maleŋ-ŋi,
Nyiggi bibedo me acama pa dano, ki potgi bibedo yat me caŋo two ki i kom dano.”
Waŋ apokki lobo
13Rwot Lubaŋa owaco kuman ni, “Magi aye waŋ apokki lobo ma ibilubo ka ipoko
lobo i kin kaka apar wiye aryo me Icrael me bedo ginaleyagi. Ento jo me kaka pa
Yucepu ibipoko botgi dullobo ma do do pa jo mukenegu kiryo.
14Yam onoŋo akwoŋo kun acikke bot kwarowu ni abimiyo lobo man botgi gicamo
doko megi; pi meno kombeddi myero ipok woko marom i kinwu.
15“Waŋ apokki lobo bibedo kit man: Yo tuŋ acam, cakke ki i Nam Madit kun wok
ki i Ketlon cito kwede i yo ma donyo i Kamat, o kwede wa i Jedad.
16Berota, Cibraim (ma tye i waŋ apokki i kin Damaciko ki Kamat), dok medde cito
kwede wa yo tuŋ Kajer-atikon; ma tye i wan apokki me Kauran.
17Kit meno waŋ apokki lobo ma tye yo tuŋ acam bicakke ki i nam cito kwede yo
tuŋ Kajar-enon, ma tye i waŋ apokki me Damaciko, ki waŋ apokki me Kamat tye
yo tu acam.
18“Waŋ apokki lobo ma tye yo tuŋ wokceŋ bicakke ki i Kajar-enon i kin Kauran ki
Damaciko, ma lubo kulu Jordan i kin Gilead ki lobo Icrael, dok kwede i nam ma
tye yo tuŋ wokceŋ kun o kwede wa i Tamar.
19“Waŋ apokki lobo ma tye yo tuŋ acuc bicakke ki i Tamar cito wok kwede ki i pii
me Meriba-kadec, ka doŋ lubo laora kulu me Ejipt o kwede wa i Nam Madit.
20“Waŋ apokki lobo ma tye yo tuŋ potoceŋ bicakke i dog Nam Madit cito i kabedo
ma okemme ki yo ma donyo i Kamat. Man aye bibedo waŋ apokki ma tye yo tuŋ
potoceŋ.
21“Ibipoko lobo man woko i kinwu kit meno kun lubo kit macalo wel kaka pa
Icrael tye kwede.
22Ibipoko lobo man kun ibolo ki kwir me bedo ginaleyawu kikome, ki pi lurok ma
gin lubedo ma gibedo i kinwu, ma doŋ bene gutyeko nywalo litinogi i kinwu.
Wubitic kwedgi macalo gin anywalli me Icrael kikome, ma gin bene gibibolo kwir
kacel kwedwu wek ginoŋ dullobo mo me bedo ginaleyagi ki i kin kaka pa Icrael.
Acoli Baibul
© 1985, Bible Society of Uganda.
1389
23Larok acel acel ma labedo gibimiye dul lobo me bedo ginaleyane, kacel ki lwak
me kaka mo-ni ma en bedo i kingi. An Rwot Lubaŋa doŋ atyeko loko.
Ejekiel 48
Poko lobo i kin kaka pa Icrael
1“Magi aye nyiŋ kaka ducu: Cakke ki i waŋ apokki lobo ma tye yo tuŋ acam, kun a
ki i nam wok ki i Ketlon cito kwede i yo ma donyo i Kamat, nio kwede wa i Kajar-
enon (ma tye yo tuŋ acam me waŋ apokki lobo me Damaciko ki yo tuŋ malo i
kom Kamat), kun medde kwede a ki yo tuŋ wokceŋ dok kwede yo tuŋ potoceŋ,
kenyo gimiyo iye dul lobo acel bot Dan.
2I waŋ lobo murwatte ki lobo pa Dan, cakke ki yo tuŋ wokceŋ dok kwede yo tuŋ
potoceŋ, gimiyo iye dullobo acel bot Acer.
3I waŋ lobo murwatte ki lobo pa Acer, cakke ki yo tuŋ wokceŋ dok kwede yo tuŋ
potoceŋ, kenyo gimiyo iye dul lobo acel bot Naputali.
4I waŋ lobo murwatte ki pa Naputali, cakke ki yo tuŋ wokceŋ dok kwede yo tuŋ
potoceŋ, kenyo gimiyo iye dul lobo acel bot Manace.
5I waŋ lobo murwatte ki lobo pa Manace, cakke ki yo tuŋ wokceŋ dok kwede yo
tuŋ potoceŋ, kenyo gimiyo iye dul lobo acel bot Epraim.
6I waŋ lobo murwatte ki Epraim, cakke ki yo tuŋ wokceŋ dok kwede yo tuŋ
potoceŋ, kenyo gimiyo iye dul lobo acel bot. Reuben.
7I waŋ lobo murwatte ki lobo pa Reuben, cakke ki yo tuŋ wokceŋ dok kwede yo
tuŋ potoceŋ, kenyo gimiyo iye dul lobo acel bot Juda.
8“I waŋ lobo murwatte ki lobo pa Juda, cakke ki yo tuŋ wokceŋ dok kwede yo tuŋ
potoceŋ, bibedo dul ma ipoko bedo pat ma lacce romo mairo apar ki borre
bibedo rom ki bor pa dul lobo ma doŋ gityeko pokogi bot jo me kaka pa Icrael-li,
cakke ki yo tuŋ wokceŋ dok kwede yo tuŋ potoceŋ, kun noŋo kabedo maleŋ tye i
dyere.
Lobo ma gipoko pi Rwot
9“Lobo ma ibipoko bedo pat pi Rwot-ti borre bibedo mairo apar ki lacce bibedo
mairo aboro.
10Magi aye bibedo kit macalo gipoko kwede dul lobo maleŋ: Ajwagi gibimiyo
botgi dullobo ma tye yo tuŋ acam ma borre romo mairo apar, ki yo tuŋ potoceŋ
lacce romo mairo aŋwen, ki yo tuŋ wokceŋ bene lacce romo mairo aŋwen, ki
borre yo tuŋ acuc romo mairo apar, kun kabedo maleŋ pa Rwot tye i dyere.
11Kabedo ducu murumo kabedo man maleŋ-ŋi bibedo pa ajwagi ma gin likwayo
pa Jadok. Gin gutiyo bota ki ada, pe guŋak gubwota woko i kare ma jo Icrael
guŋak woko ca, kit macalo Lulevi gutimo.
Acoli Baibul
© 1985, Bible Society of Uganda.
1390
12Dul lobo man bibedo botgi calo dullobo ma gipoko ki i kom dul lobo maleŋ, ma
en aye kabedo maleŋ makato ducu, murwatte ki lobo pa Lulevi.
13Doŋ i ŋet lobo pa ajwagi, gipoko iye dul lobo bot Lulevi, ma borre romo mairo
apar ki lacce mairo aŋwen. Borre ka giribo ducu doŋ bedo mairo apar ki lacce
mairo aboro.
14Dul lobo ma gidyero bot Rwot-ti obedo dul maber makato ducu, pe tye mo ma
gitwero cato nyo lokone ki gin mo, dok bene pe gitwero kobone bot larok mo,
Pien man dul lobo maleŋ, doŋ odoko pa Rwot.
15“Ento dul lobo mudoŋ ma borre romo mairo apar ki lacce mairo aryo, meno
lwak ma gibedo i gaŋ gibitic kwede kit me nino ducu; gitwero bedo iye dok bene
gitwero weko mukene bedo macalo bar. Gaŋ bibedo i dyere,
16dok bibedo latwoke aŋwen ma bocogi romrom ma twoke acel acel borre romo
yadi alip adek ki miya aryo ki pyeraryo.
17I kabedo ducu murumo gaŋ i twoke acel acel, bar bibedo tye iye ma borre ari
romo yadi miya acel ki pyerabic.
18Dul lobo mudoŋŋe ma orabo ŋet dul lobo maleŋ, borre bibedo mairo aŋwen yo
tuŋ wokceŋ, ki mairo aŋwen yo tuŋ potoceŋ, Cam ducu ma bicek iye bibedo cam
pa lutic ma gitiyo i gaŋ.
19Lutic ducu ma gitiyo i gaŋ, ma gua ki i kaka ducu pa Icrael, gibipuro lobo meno.
20Dul lobo ma ibipoko bedo pat bibedo latwoke aŋwen, ma bor pa twoke acel acel
bibedo mairo apar; meno noŋo oribo dullobo maleŋ wa ki lobo pa jo ma gibedo i
gaŋ.
Lobo ma gipoko pi laker
21“Lobo ma odoŋ i ŋet dul lobo maleŋ ki lobo pa jo ma gibedo i gaŋ en aye lobo
ma odoŋ tuŋŋi ki tuŋŋi i ŋet dul lobo ma latwoke aŋwen ma borre ki lacce romo
mairo apar, bibedo pa laloc, Waŋ apokkine bibedo wan apokki me lobo kikome
tuŋ wokceŋ ki tuŋ potoceŋ, Dullobo maleŋ-ŋi, ki kabedo maleŋ ma ot pa Lubaŋa
tye i dyere-ni,
22ki lobo pa Lulevi kacel ki lobo pa jo ma gibedo i gaŋ, meno ducu bibedo i dye
lobo ma doŋ gipoko me bedo pa laloc. Lobo pa laloc bibedo i kin dul lobo ma
gipoko bot kaka, kun waŋ lobo pa jo Juda tye yo tuŋ acam ki wan lobo pa jo
Benjamin tye yo tuŋ acuc.
Lobo pa kaka mukene
23“Doŋ poko dul lobo bot kaka mudoŋŋe tye kit man: cakke ki yo tuŋ wokceŋ nio
kwede yo tuŋ potoceŋ, kenyo gipoko iye dul lobo acel bot Benjamin.
24I waŋ lobo murwatte ki lobo pa Benjamin, cakke ki yo tuŋ wokceŋ dok kwede
yo tuŋ potoceŋ, kenyo gimiyo iye dul lobo acel bot Cimeon.
Acoli Baibul
© 1985, Bible Society of Uganda.
1391
25I waŋ lobo murwatte ki lobo pa Cimeon, cakke ki yo tuŋ wokceŋ dok kwede yo
tuŋ potoceŋ, kenyo gimiyo iye dul lobo acel bot Icakar.
26I waŋ lobo murwatte ki lobo pa Icakar, cakke ki yo tuŋ wokceŋ dok kwede yo
tuŋ potoceŋ, kenyo gimiyo iye dul lobo acel bot Jabulon.
27I waŋ lobo murwatte ki lobo pa Jabulon, cakke ki yo tuŋ wokceŋ dok kwede yo
tuŋ potoceŋ, kenyo gimiyo iye dul lobo acel bot Gad.
28Ka doŋ i waŋ lobo murwatte ki lobo pa Gad, waŋ lobone biwoto kun cakke ki i
Tamar ka wok ki i pii Meriba-kadec, kun wok kwede ki i ŋet laora kulu me Ejipt
cito o kwede i Nam Madit.
29“Man aye lobo ma ibipoko i kin kaka pa Icrael me bedo ginaleyagi, doŋ magi aye
gin dul mapatpat ma gipoko. Man Rwot Lubaŋa ma owaco.
Dogcel me Jerucalem
30 “Magi aye bibedo dogcel ma gidonyo kwede i gaŋ. Yo tuŋ acam gipimo romo
yadi alip adek ki miya aryo ki pyeraryo.
31Onoŋo tye iye dogcel adek, dogcel pa Reuben, dogcel pa Juda, ki dogcel pa Levi.
Dogcel me gaŋ onoŋo gicako nyiŋgi ki nyiŋ kaka pa Icrael.
32Yo tuŋ wokceŋ bene onoŋo gipimo yadi alip adek ki miya aryo ki pyeraryo,
Onoŋo bene tye iye dogcel adek, dogcel pa Yucepu, dogcel pa Benjamin, ki dogcel
pa Dan.
33Yo tuŋ acuc bene gipimo oromo yadi alip adek ki miya aryo ki pyeraryo. Onoŋo
tye iye dogcel adek, dogcel pa Cimeon, dogcel pa Icakar, ki dogcel pa Jabulon.
34Me agikkine yo tuŋ potoceŋ gipimo oromo yadi alip adek ki miya aryo ki
pyeraryo. Onoŋo tye iye dogcel adek, dogcel pa Gad, dogcel pa Acer, ki dogcel pa
Naputali.
35Doŋ bor pa cel murumo gaŋ ducu onoŋo romo yadi alip apar wiye aryo, ki miya
aboro ki pyeraboro. Cakke i kare man cito kwede anyim, nyiŋ gaŋ doŋ gibilwoŋo
ni, Rwot tye kany.”
Acoli Baibul
© 1985, Bible Society of Uganda.
1392
Daniel
Daniel 1
Pwonnye pa Daniel ki pa lureme
1 I mwaka me adekke me loc pa Yekoyakim kabaka me Juda, Nebukadnejar
kabaka me Babilon obino i Jerucalem ci orumo woko.
2Rwot omiyo Yekoyakim kabaka me Juda i ciŋe, ci Nebukadnejar okwanyo jami
mo go ma gitiyo kwedgi i ot pa Lubaŋa, oterogi woko i lobo Cinar, oketogi i ot pa
lubaŋane, ka oketo jami magi i ot kano lim pa lubaŋane.
3Cutcut kabaka ociko Acipenaj ma en ladit ma loyo jo ma gikologi, me kelo dano
mogo ki i kom jo Icrael, jo ma gin litino ker kacel ki litino pa jo ma gin luye,
4awobe ma komgi pe ki mwonyo, jo mabeco ma gupwonnye i kit ryeko ducu, dok
ma gikwiri, ki jo ma tye ki ŋec muromo, ma gitwero tic i gaŋ kal pa kabaka, ki me
pwonyogi ki nukuta ki leb pa jo Kaldaya.
5Kabaka omiyogi ca mo cam mabeco nino ducu, kit cam ma en ecamo-ni, ki mato
koŋo vino ma yam en mato-ni, Myero gibed ka pwonyogi pi mwaka adek; i agikki
mwaka meno ka doŋ gikelgi gucuŋ i nyim kabaka.
6I kin jo magi onoŋo tye iye Daniel, Anania, Micael, ki Ajaria ma gin ducu dano me
kaka pa Juda.
7Ci ladit ma loyo jo ma gikolo ocako nyiŋgi kit man: Daniel olwoŋo ni Beltecajar,
Anania en olwoŋo ni Cadrak, Micael olwoŋo ni Mecak, ki Ajaria doŋ en olwoŋo ni
Abednego.
8Ento Daniel omoko tamme pe me camo gin me kwer me cam mabeco pa kabaka-
ni, kadi ki me balo kome ki koŋo vino ma kabaka mato-ni; pi meno openyo ladit
ma loyo jo ma gikologi ni oye tamme-ni wek pe ebal kome kekene.
9Ci Lubaŋa omiyo gum ki kica bot Daniel i nyim ladit ma loyo jo ma gikolo.
10Ento ladit ma loyo jo ma gikolo owaco ki Daniel ni, “Alworo rwoda kabaka, ma
oyero cam ma myero wucam ki ginamata-gu; ka oneno ni komwu pe yot ma rom
ki kom awobe wadiwu ma mwaka me ditogi bene rom ki mewu, ci wubimiyo
kabaka neka woko.”
11Lacen Daniel owaco ki lakan jami ma onoŋo ladit ma loyo jo ma gikolo oyero
me gwoko Daniel, Anania Micael ki Ajaria ni,
12“Koŋ itemwa pi nino apar, ladit, wek gibed ka miyowa dek ŋor aye wacam ki pii
amata keken.
13Ka wek lacen doŋ inen komwa ci ipor ki kom awobe ma gicamo cam mabeco
ma kabaka bene camo-ni, ka doŋ iti giri kwedwa kit macalo ineno.”
Acoli Baibul
© 1985, Bible Society of Uganda.
1393
14Ladit ma loyo jo ma gikolo owinyo lok meno ma gititte-ni, ci otemogi kumeno pi
nino apar.
15I agikki me nino apar gineno ni komgi leŋ dok gucwe bene makato awobe ma ca
ma gicamo cam pa kabaka mabeco-ni.
16Cutcut lakan jami okwanyo cam mabeco-gu ki koŋo vino ki botgi, ci omiyo dek
ŋor botgi wek gucam.
17Lubaŋa omiyo pwonnye ma malo bot awobe magi aŋwen, i kit kwa nukuta
ducu, omiyo gubedo kwiri i lok ducu ki i ryeko ducu, kun Daniel onoŋo niaŋ i
ginanyuta ki lek-gu ducu.
18I agikki me kare meno, ma kabaka doŋ ociko ni gikelgi i nyime, ci ladit ma loyo
jo ma gikolo okelogi i nyim kabaka Nebukadnejar.
19Gubino gucuŋ i nyim kabaka, ci kabaka oloko kwedgi; i kingi ducu pe ginoŋo
ŋat mo kadi ki acel ma rom ki Daniel, Anania, Micael ki Ajaria.
20Doŋ i kwa lok ducu ma kabaka openyogi kwede, onoŋo ni gikato lutyet ki lukor
tipo ducu ma tye i te kerre tyen apar kulu.
21Ci Daniel omedde ki bedo kunnu nio wa i mwaka mukwoŋo me loc pa Ciro.
Daniel 2
Daniel ogonyo te lek pa kabaka Nebukadnejar
1I mwaka-me aryo me loc pa kabaka Nebukadnejar, Nebukadnejar oleko lek;
obedo ka yelo cwinye mada ma nino bene pe mako waŋe.
2 Ci kabaka ociko ni gilwoŋ lutyet, lukoi tipo-gu ki lutal ducu kacel ki jo Kaldaya
ka gonyo te lekke. Ci gubino gudonyo i ot gucuŋ i nyim kabaka.
3Kabaka ocako waco botgi ni, “Aleko lek, ento cwinya obedo ka yelle mada ma
amito ni aŋe te lekke.”
4Cutcut jo Kaldaya guwaco ki kabaka ni, “In kabaka bed kwo nakanaka! Doŋ itit
lek meno botwa wan luticci ci wabigonyo tere boti.”
5Kabaka odok iye bot jo Kaldaya ni, “Lok ma aloko bedo me ada. Ka ce pe wumiyo
aŋeyo lek man, kacel ki tyen lokke, ci gibinidowu woko matitino, dok bene
gibimuko odiwu wo ko ducu doko wi obur.
6Ento ka wumiyo aŋeyo lek man kacel ki tyen lokke, ci wubigamo mot ki bakacic
ki bota kun wulimo bene woro madwoŋ, Pi meno myero wunyutta lek man ki
tyen lokke.”
7Gudok iye tyen me aryone ni, “Wek kabaka koŋ onyut botwa lekke wan luticce,
ci wabinyuto tyen lok me lekke bene.”
Acoli Baibul
© 1985, Bible Society of Uganda.
1394
8Kabaka ogamo ni, “Aŋeyo adada ma pe akalo akala ni wun wumito medo kare
ameda, pien wuneno atir lok ma aloko bedo me ada.
9Ka pe wumiyo aŋeyo lek man, tye mere cik acel keken mumakowu. Wun doŋ
wutyeko ye me loko bota lok goba ma nyayo tim me bal keken nio wan ma kare
olokke. Pi meno wutitta lek man, ci miyo abiŋeyo ni wun kara wutwero nyutta
tyen lok me lekke.”
10Jo Kaldaya gudok iye ki kabaka ni, “Pe tye dano mo kadi ki acel i lobo ma twero
co bo miti pa kabaka; dok bene pe tye kabaka mo madit nyo matek twatwal ma
openyo lutyet, lukor tipo nyo jo Kaldaya mo ki kit peny macalo meno.
11Lok ma kabaka openyo-ni lokke tek, pe tye nar mo ma twero nyuto bot kabaka
kono lubaŋa-gu ma kabedogi pat ki pa dano.”
12Lok man omiyo kiniga omako kabaka, odoko ger marac; cutcut ociko ni ginek
co maryek ma gibedo i Babilon woko liweŋ.
13Ci gitito pi cik man oromo i lobo ducu ni myero ginek co maryek woko, guyenyo
Daniel ki lureme bene wek ginekgi woko.
14Lacen Daniel oloko lok ki ryeko ki tam maber bot Ariok, ma onoŋo en aye ladit
ma loyo askari ma gigwoko kabaka, ma onoŋo okato woko ocita ka neko luryeko
ma i Babilon.
15Daniel openyo Ariok ni, “Piŋo cik pa kabaka bedo magwa kit man?” Ci Ariok
otito lok meno bot Daniel.
16Lacen Daniel ocito odonyo bot kabaka olege me miye kare mo, wek enyut te lok
me lek meno bot kabaka.
17Lacen Daniel odok cen i ode ci ocako tito lokke bot luwote Anania, Micael ki
Ajaria.
18Otito botgi ni guleg kica ki bot Lubaŋa me poloma mako lok me muŋ man, wek
en Daniel ki luwote-gu pe ginekgi woko kacel ki luryeko mu kene me Babilon.
19Lacen ginyuto lok me muŋ man bot Daniel i ginanyuta i dyewor. Mumiyo Daniel
opwoyo Lubaŋa me polo mada.
20Daniel owacci, “Gipwo Lubaŋa ki nyiŋe nakanaka, pien ryeko ki tek tye bote.
21En aye ma loko cawa ki kare me cwir nyo me oro, en aye ma kwanyo luker
woko ki i kergi ci keto luker manyen me leyo ka tyengi; en miyo ryeko bot jo
maryek dok miyo ŋec bot jo ma twero niaŋ maber.
22En nyuto gin ma tye ka matut ki gin mukanne i muŋ en nyuto woko ka maleŋ;
dok ŋeyo gin ma tye i colpiny, ki leŋo bene bedo bote.
Acoli Baibul
© 1985, Bible Society of Uganda.
1395
23Ai Lubaŋa pa kwarowa, amiyo pwoc ki pak boti, pien in aye ma imiya ryeko ki
tekkom, kombeddi doŋ imiyo waŋeyo gin ma onoŋo wapenyo pire bati, pien doŋ
imiyo waŋeyo lok pa kabaka.”
24Mumiyo Daniel ocito bot Ariok, ma en dano ma kabaka oyero ni onek luryeko
me Babilon otyek woko ducuni; ci owaco bo te ni, “Pe inek luryeko me Babilon
ityekgi woko; tera i ot i nyim kabaka, ci abinyuto bot kabaka te lok me lekke.”
25Ariok orune oyotoyot ki myelkom otero Daniel i ot i nyim kabaka, ci owaco bot
kabaka ni, “Anoŋo dano mo ki i kin opii ma gikelogi ki i Juda ma twero gonyo te
lok me lekki-ni.”
26Kabaka openyo Daniel ma gilwoŋo bene ni Beltecajar ni, “Itwero nyutta gin ma
aneno i lekke, dok itwero gonyo te lok me lekka-ni?”
27Daniel odok iye ki kabaka ni, “Pe tye luryeko mo, lukor tipo, nyo lutyet kadi ki
wa jo ma ŋiyo lok kom lakalatwe ma gitwero nyuto kit muŋ mukanne macalo
man bot kabaka ma onoŋo kabaka openyo pire-ni.
28Ento tye Lubaŋa mo i polo ma nyuto kit muŋ ducu mukanne, en aye mumiyo
kabaka oŋeyo lok ducu ma bitimme i kare ma pud tye anyim. Doŋ lek ma ileko-ni
ki ginanyuta ma obino i wii i kare ma ibuto piny i wi ki tanda gin ene:
29I kare ma ibuto i wi kitanda, ai kabaka, tam obino i wii ma nyutti gin ma
bitimme i kare me anyim, doŋ en ŋat ma yabo muŋ ducu mukanne woko ka
maleŋ-ŋi, onyuto boti omiyo iŋeyo gin ma bitimme.
30Ento ki tuŋ bota ginyutta muŋ man mukanne, pe te lokke ni an aryek akato gin
makwo ducu, ento wek agony te lok me lek man wek in kabaka iŋe, ki dok bene
wek iŋe tam ma tye i cwinyi.
31“Ai kabaka, yam ineno cal mo ma gitiyo ki cin. Cal man dit dok ryeny matek
mukato kare, Ocuŋ i nyimi; doŋ kit ma nen kwede mi yo lworo ma ko dano.
32Wi cal man gitiyo ki jabu ma giliyo maberre, kore ki bade ducu gitiyo ki ryal, ki
doŋ iye ki eme gitiyo ki mola.
33Ooto tyene gitiyo ki nyonyo, ki tyene ma gicibo kwede piny gitiyo dulle mogo ki
nyonyo ki mogo gicweyo ki lobo.
34I kare ma ineno, got obar ci otyer woko kekene ma pe dano aye otyero ki ciŋe,
ci cutcut ocelo cal meno woko i tyene ka ma gitiyo ki nyonyo ki ma gicweyo ki
lobo, ci oŋidogi woko matitino.
35Meno omiyo nyonyo, lobo, mola, ryal ki jabu ducu guŋinnye woko matitino, ci
gudoko calo cun kai ma i laro moyo me oro, ma yamo doŋ otiŋogi oterogi woko,
ma pe dok gitwero yenyo yogi ginoŋo. Ento got meno ma ocelo cal-li olokke
odoko twon got madit mada ma poŋo lobo woko ducu.
36“Meno aye lekke; kombeddi doŋ wabigonyo te lek bot kabaka.
Acoli Baibul
© 1985, Bible Society of Uganda.
1396
37Doŋ in kabaka, in aye kabaka ma loyo luker ducu, dok Lubaŋa me polo aye
mumiyo icamo ker, en mumiyi twero ki tek, wa ki deyo bene,
38dok omiyo dano ducu, lee tim ki winyo me polo ducu i ciŋi, ka ma gibedo iye
ducu; omii twero me loyogi liweŋ, in aye ibedo latel wic me jabu.
39Lacen i ne locci, ker mo matidi twatwal bicakke, ma kabakane tidi in iloyo ki dit,
ka lacen bibedo ker me adek me mola, ma biloyo lobo ducu.
40Ka dok ker me aŋwenne bicakke ma bibedo matek calo nyonyo, pien nyonyo
turo jami ducu, dok ŋidogi woko matitino, ci tyekogi woko liweŋ; kit macalo
nyonyo ŋinyo kwede jami, en bene bituro ci ŋinyo ker mukwoŋo-gu woko ducu.
41Kit macalo ibedo ka neno dul tyene ki lwet mogo gitiyo ki lobo pa lacwe agulu,
ki dulle mogo gitiyo ki nyonyo, meno ker mupokke; ento nyonyo mogo ma miyo
cuŋ matek bibedo i kine, kit macalo wuneno nyonyo ma orubbe ki lobo daba-ni.
42Kit macalo Lwet tyene dulle mukene gitiyo ki nyonyo ki mukene gitiyo ki lobo,
kit meno bene ker man bibedo matek i kare mogo ki dok bibedo goro adada ci tur
woko i kare mukene.
43Kit macalo ineno nyonyo orubbe woko ki lobo daba-ni, gibirubbe woko bene kit
meno kun ginyomme i kingi kekengi, ento bedo maber kacel pe bibedo tye i kingi,
kit macalo nyonyo bene pe rubbe ki lobo-ni.
44Dok i kare pa luker meno Lubaŋa me polo biketo ker mukene ma ri nakanaka
ma pe gitwero balone, kadi dit me locce bene pe gibiweko i ciŋ rok mukene. Ker
meno manyen-ni bituro ker magi ducu ŋidogi woko matitino, ci tyekogi woko
ducu, en aye doŋ bicuŋ bedo matwal,
45kit macalo ineno maca obar otyer woko ki i kom got madit ma pe dano aye
otyero ki ciŋe, ci oturo nyonyo, mola, lobo, ryal ki jabu oŋidogi woko ducu
matitino. Lubaŋa madit doŋ otyeko nyuto bot kabaka gin ma bitimme i kare me
anyim. Lekke obedo alfu ki te lokke bene tye atir.”
46Cutcut kabaka Nebukadnejar oryebbe piny, omiyo woro bot Daniel, ka doŋ
ociko ni myero gikel gityer ki odok eceta gibed ka tyerone bot Daniel.
47Kabaka owaco bot Daniel ni, “Ada, Lubaŋani-ni aye Lubaŋa ma loyo lwak
lubaŋa-gu ducu, dok en bene Rwot ma loyo luker ducu, en ŋat ma nyuto muŋ
ducu mukanne woko ka maleŋ, pien in bene ibedo ki twer me nyuto muŋ man
mukanne-ni.”
48Lacen kabaka omiyo deyo mamalo ki mot madwoŋ bot Daniel, ka okete me
bedo laloc i lobo ducu me Babilon, dok bene me bedo ladit ma loyo luryeko ducu
ma tye i Babilon.
Acoli Baibul
© 1985, Bible Society of Uganda.
1397
49Daniel olego kabaka, ci kabaka bene oye legane omiyo en oyero Cadrak, Mecak
ki Abednego, oketogi me bedo ludito ma loyo lwak ki ne no lok ducu ma timme i
lobo Babilon. Ento Daniel obedo mere i gaŋ kal pa kabaka.
Daniel 3
Lubaŋa olaro Cadrak, Mecak ki Abednego ki i mac mutwak malyet
1Kabaka Nebukadnejar otiyo cal lubaŋa ki jabu; borre obedo futi pyeraboŋwen ki
lacce futi aboŋwen Ci ocibo ocuŋ i bar me Dura, i lobo Babilon.
2Cutcut kabaka Nebukadnejar ocwalo lok me lwoŋo luloyo madoŋo, ludito pa
lwak, ki luloc me dul lobo mapatpat, lumi-tam, lugwok-lim, luŋolkop madito ki
matino, ki ludito ducu me dul lobo mapatpat, gubin ka kwero cal lubaŋa ma
kabaka Nebukadnejar yam otiyo ocibo ocuŋ likuŋ-ŋi.
3Lacen luloyo madoŋo, ludito pa lwak, ki luloc me dul lobo mapatpat, lumitam,
lugwok-lim, luŋolkop madito ki matino, ki ludito ducu me dul lobo mapatpat
gucokke kacel ka kwero cal lubaŋa ma kabaka Nebukadnejar otiyo ci ocibo ocuŋ
likuŋ-ŋi; ci gin ducu gucuŋ i nyim cal lubaŋa ma Nebukadnejar ocibo-ni.
4Gicwalo kwena ki lok ma winnye maloŋo bot lwak ducu ni, “Wun lwak me rok
ducu, ki rok ducu mapatpat, gicikowu ducu ni,
5ka wuwinyo bila nyo obute okok, lwere ma gikuto, opuk, aduŋu, naŋa ki
nyamulere-gu, ki kit wer ducu ma gigoyo, myero wun ducu wuryebbe piny
wuwor cal lubaŋa man me jabu ma kabaka Nebukadnejar otiyo ci ocibo ocuŋ
likuŋ-ŋi.
6Doŋ ŋat mo ma pe biryebbe piny ka woro cal lubaŋa man, gibimake woko oyot
gibole i ruk mac mukur malyet-ti.”
7Pi meno, i kare ma lwak me rok ducu guwinyo koko bila, koko nyamulere, ki
koko opuk, ki aduŋu, naŋa, obute, ki kit wer ducu mapatpat ma gigoyo agoya, ci
lwak me rok mapol, rok ducu mapatpat, ki jo ma loko leb mapatpat ducu
guryebbe piny guworo cal lubaŋa me jabu ma kaba ka Nebukadnejar otiyo ci
ocibo ocuŋ likuŋ-ŋi.
8I kare meno jo Kaldaya mogo ma onoŋo gitye ki tam maraco gutyerre ka maleŋ,
gucako doto Lujudaya.
9Guwaco bot Nebukadnejar ni, “In kabaka myero ibed kwo nakanaka!
10In kabaka, onoŋo doŋ ityeko keto cik ni, ka dano ducu guwinyo koko bila, koko
nyamulere, ki koko opuk, ki aduŋu, naŋa, obute, ki kit wer ducu mapatpat ma
gigoyo agoya, ci guryebbe piny ka woro cal lubaŋa me jabu;
11doŋ ka dano mo pe biryebbe piny ka worone, gibimake woko oyot gibole woko
i ruk mac mukur malyet-ti.
Acoli Baibul
© 1985, Bible Society of Uganda.
1398
12Ento tye Lujudaya magi, Cadrak, Mecak ki Abednego ma iyerogi iketogi me
bedo ludito ma loyo lwak dok ma neno lok ducu ma timme i lobo Babilon. Ai
kabaka, jo magi adek-ki pe gilubo cikki wacel. Pe giworo lubaŋani, dok bene pe
giworo cal lubaŋa me jabu ma itiyo ci ici bo ocuŋ likuŋ-ŋi.”
13Cutcut kiniga omako Nebukadnejar woko, omiyo ociko ki keccwiny ni myero
gicikel Cadrak, Mecak ki Abednego koŋ bote. Ci gicito gikelo jo magi adek-ki i
nyim kabaka.
14Ci cutcut Nebukadnejar openyogi ni, “Lok ma gititta-ni mono ada, ni, wun
Cadrak ki Mecak ka Abednego, pe wuworo lubaŋana, dok bene pe wuworo cal
lubaŋa me jabu ma an aye atiyo ci acibo ocuŋ Iikun-ni?
15Ka ce kombeddi doŋ wuwinyo koko bila, ki koko nyamulere, ki koko opuk, ki
aduŋu, naŋa, obute ki kit wer mapatpat ma gigoyogi agoya, ka wuyubbe dok
wuye me ryebbe piny ka woro cal lubaŋa man ma an aye atiyo-ni, ci noŋo ber
adada; ento ka ce pe wuworo, ci gibimakowu oyotoyot laboŋo galle, gibolowu
woko i ruk mac mukur malyet-ti; ci lubaŋa mene ma bilarowu kwanyowu woko
ki i ciŋa-ni?”
16Pi meno, Cadrak, Mecak ki Abednego gugamo lok gudok iye ki kabaka ni, “Ai
Nebukadnejar, pe wamito walok boti gin mo pi lok man.
17Ka lok doŋ tye kumeno, ci Lubaŋawa ma waworo-ni bitwero larowa ki i ruk
mac mukur malyet-ti; dok en bene bilarowa kwanyowa woko ki i ciŋi, in kabaka.
18Ento ka ce pe, myero in kabaka iŋe maber ni, wan pe wabiworo lubaŋani dok
pe wabiworo cal lubaŋa me jabu ma itiyo ci ici bo Ocuŋ likuŋ-ŋi.”
19Cutcut akemo mager omako Nebukadnejar woko, omiyo waŋe bene olokke wo
ko mapat i kom Cadrak, Mecak ki Abednego. Oyotoyot ociko ni gimed mac olyetti
tyen abiro kulu makato kit munoŋo lyet kwede wi ati ca.
20Ka doŋ ociko jo mogo ma gin twoni oteka ma gitye i dul monnye ni gutwe
Cadrak, Mecak ki Abednego woko, ci gubolgi i ruk mac mukur malyet.
21Ci gutweyo jo-nu woko ma onoŋo gitye ki ginaruka magi i komgi, jor, kanyi, tok
me wigi, ki boŋŋigi mu kene ducu, gibologi kwede woko ducu i ruk mac mukur
malyet-ti.
22Cik pa kaba ka onoŋo obedo gwa matek, ki ruk mac bene onoŋo doŋ odoko lyet
matek, ma leb macce ma lyel bene oneko jo meno ma gutero Cadrak, Mecak ki
Abednego ka bologi woko i mac.
23Jo magi adek-ki, Cadrak, Mecak ki Abednego, gibologi gupoto wa i dye ruk mac
ma doŋ gitweyogi woko gulugulu.
Acoli Baibul
© 1985, Bible Society of Uganda.
1399
24Lacen kabaka Nebukadnejar obedo ki ur madit omiyo oa malo oyotoyot, Ci
openyo lumi-tamme ni, “Pe wabolo jo adek i mac ma onoŋo doŋ gitweyogi
woko?” Gudokke iye ni, “Ada, kabaka, iloko kakare.”
25Kabaka dok ogamo kun wacci, “Ento kombeddi atye ka neno jo aŋwen ma pe
gitweyogi gitye ka wot awota i dye mac, kun mac bene pe waŋogi; dok aneno
dano me aŋwenne-ni nen calo lubaŋa mo.”
26Ci Nebukadnejar obino onyiko cok ki doggola me kabedo ka ma ruk mac tye ka
lye iye-ni, ci owacci, “Cadrak, Mecak ki Abednego, wun lutic pa Lubaŋa Mamalo
Twal, wukatti woko, wubin kany!” Cutcut Cadrak, Mecak ki Abednego gukatti
woko ki i mac.
27Ci luloyo madoŋo, ki ludito pa lwak, ki luloc me dul lobo mapatpat kacel ki
lumi-tam pa kaba ka gucokke kacel, ci guneno ni mac pe owaŋo jo-nu; yer wigi
mo ma mac oroyo pe tye, ginarukagi bene mac pe ogudo, dok ŋwec mac bene
obedo pe i komgi.
28Mumiyo Nebukadnejar otuggi wacci, “Gipwo Lubaŋa pa Cadrak, ki Mecak ka
Abednego ma ocwalo lamalaika ci olaro luticce woko, ma gigeno en, ma gubalo
bene cik pa kabaka woko, gudyero kwogi me to ma ka woro lubaŋa mo ata ma pe
Lubaŋagi kikome.
29Pi meno doŋ aketo cik kombeddi ni, Lwak me rok ducu nyo rok ducu mapatpat,
nyo leb mo ma biloko lok mo marac i kom Lubaŋa pa Cadrak, Mecak ki Abednego
gibiŋidogi wo ko matitino, ki odigi bene gibimuko woko doŋ obur; pien doŋ pe
tye lubaŋa mo mukene ma twero laro dano kit man.”
30Mumiyo kabaka ocako medo rwom me tic pa Cadrak, Mecak ki Abednego i lobo
Babilon.
Daniel 4
Nebukadnejar odoko lapoya
1An kabaka Nebukadnejar acoyo lok man botwu, wun lwak me rok ducu, nyo rok
ducu mapatpat, ki jo ma loko Leb mapatpat, ma wubedo i wi lobo ducu, Awaco
botwu ni, Kuc omedde madwoŋ botwu!
2Onoŋo onen ber ki tuŋ bota ka anyuto lanyut mogo ki taŋo mogo ma Lubaŋa
Mamalo Twal otyeko tiyo i koma.
3Lanyut ducu ma en onyuto-ada dit rom mene, ki taŋo ma en otiyo tekke rom
mene! Kerre en aye ker ma ri nakanaka ki locce bene bedo i kare pa yalwak ducu.
4An Nebukadnejar onoŋo yam abedo mot i oda ma piny okwe, dok abedo ki gum
me noŋo lonyo madwoŋ ki i gaŋ kaila.
5I kare ma abuto i wi kitanda aleko lek ma omiya lworo marac; dok ginanyuta
mogo obino i wiya omiyo apo woko lirikrik.
Acoli Baibul
© 1985, Bible Society of Uganda.
1400
6Pi meno omiyo aketo cik ma wacci myero gikel luryeko ducu ma i Babilon i
nyima, wek gumiya aŋe tyen lok me lek ma aleko-ni.
7Cutcut lutyet ki lukor tipo, Lukaldaya ki jo ma tyeto lok kom lakalatwe gubino
gudonyo bota; ci atito botgi lek ma aleko-ni, ento pe gutwero gonnya te lekke.
8Lacen i agikkine Daniel obino odonyo ocun i ima, en ŋat ma nyiŋe mukene
gilwoŋo Beltecajar-ni, macalo nyiŋ lubaŋana, en dano ma cwiny pa lubaŋa maleŋ
bedo i iye, ci atito bo te lek ma aleko kun awa cecni,
9“In Beltecajar, ladit ma loyo lutyet ducu, doŋ atyeko ŋeyo ni cwiny pa lubaŋa
maleŋ-gu bedo i ii, dok aniaŋ ni pe tye muŋ mo mukanne ma nyutone woko ka
maleŋ tek ki boti. Lek ma onoŋo aleko-ni en ene; gonnya te lokke.
10Ginanyuta mubino i wiya i kare ma abuto i wi kitanda gin ene: nen, aneno yat
mo ma Ocuŋ i dye lobo; maber mukato kare woko.
11Yat tu odoŋo ci odoko tek, ki wiye bene ogudo polo, dok onoŋo nen woko liweŋ
ki i agikki lobo ducu.
12Pote ducu onoŋo nen mabeco, ki nyige bene onoŋo pol mada, obedo cam ma
yam gin makwo ducu camo. Lee ducu me tim giywe i te tipone, ki winyo me polo
bene gibedo i jaŋe ducu, doŋ gin makwo ducu gikwo pi camo nyige.
13“I kare ma abuto i wi kitanda dok ginanyuta mogo obino i wiya, ci aneno lakur-
piny mo maleŋ, ma olor piny oa ki i polo.
14Odaŋŋe matek kun waco ni, ‘Toŋ yat meno iret woko piny, ci itoŋ jaŋe bene
woko ducu, ka ilwer pate woko ducu, dok iket nyige woko atata; wek lee gua ki i
tere guriŋ woko, ki winyo bene gua woko ki i jaŋe.
15Ento myero iwek ajutte ki lwite mucuŋ i ŋom-mi, ci itwe ajutte woko ki rubota
nyonyo, ki mola, obed i dye lum alita i tim. Wek toyo ma a ki i polo odyak kome
woko, dok wek obed i kin lee ma gibedo i lum i lobo.
16Wek gilok tamme woko ki i tam pa dano, ci gimiye obed ki tam pa lee; wek ori
mwaka abiro.
17Lukur-piny aye gumoko lok man, kun gulubo lok pa jo maleŋ, wek i agikkine
omi gin makwo ducu guŋe ni, Ŋat Mamalo Twal aye ma loyo ker pa dano, dok tye
kt twero me miyone bene bot ŋat ma en mito, kun keto kadi wa dano ma rwomgi
piny adada me loyo lwak.’
18Man aye lek ma an kabaka Nebukadnejar aneno. Doŋ kombeddi Beltecajar,
myero ituc te lok me lek man, pien luryeko ducu ma gitye i te kerra pe gutwero
gonyo te lek man bota, ento in itwero, pien cwiny pa lubaŋa maleŋ-gu bedo i ii.”
19Daniel ma nyiŋe mukene Beltecajar koŋ dok cwinye oballe woko pi cawa mo
manok, ki tamme ducu opoyo tipo kome woko. Ci kabaka owacce ni, “Beltecajar,
Acoli Baibul
© 1985, Bible Society of Uganda.
1401
pe iwek lek man nyo gonyo tere opo tipo komi.” Beltecajar odokke iye ni,
“Rwoda, lek man myero obed pi jo ma gidagi, ki te lokke bene obed pilukworri!
20Yat ma onoŋo ineno ma odoŋo odoko matek, ma wiye ogudo polo, ma onoŋo
nen wa ki i agikki lobo ducu-ni,
21ma pote ducu onoŋo nen mabeco ki nyige bene onoŋo pol mada, obedo cam ma
yam gin makwo ducu camo, ma lee ducu me tim giywe i te tipone, ki winyo me
polo bene gibedo i, jaŋe ducu,
22en aye in kabaka ma doŋ idoŋo idoko tek. Ditti bene doŋ odoŋo oo wa i polo, ki
locci bene oyarre oo wa i agikki lobo.
23Onoŋo kabaka mere oneno lakurpiny, ma en ŋat maleŋ-ui, ka oa ki i polo lor
piny kun wacci, ‘Toŋ yat meno iret woko piny, ci ibal woko, ento wek ajutte ki
lwite mucuŋ i ŋom-mi, ci itwe ajutte woko ki rubota nyonyo, ki mola, obed i dye
lum alita i tim. Wek toyo ma a ki i pol odyak kome, dok wek obed mere i kin lee
ma gibedo i lum i lobo, nio Waŋ ma mwaka abiro okato.’
24Man aye te lok me lekke, ai kabaka: Man aye cik pa Ŋat Mamalo Twal, ma obino
i kom rwoda kabaka,
25man nyuto ni gibiryemi woko ki i kin dano, doŋ ibibedo kacel ki lee me tim;
gibimiyo icamo lum calo twon, dok toyo ma a ki i polo bene bidyako komi woko,
ci ibiri mwaka abiro, nio wan ma iŋeyo ni ŋat Mamalo Twal aye loyo ker pa dano,
dok en tye ki twero me miyone bot ŋat ma en mito.
26Kit macalo onoŋo giciko ni giwek ajut yat ki lwite, ada ker bibedo meri matwal
cakke i kare ma in doŋ iŋeyo kwede ni Polo aye laloc.
27Pi meno in kabaka, myero iye tamma-ni; ŋut iwek balli woko ducu ci icak bedo
ki kwo ma atir, kun iweko balli kitimo kica bot jo ma giunogi, wek gwok nyo kare
me locci ibimedde ki bedo ki kuc ki yweyo muromo.”
28Lok magi ducu otimme i kom kabaka Nebukadnejar.
29I ne dwe apar wiye aryo kabaka doŋ onoŋo tye ka wot i wi ot me gaŋ kal me
Babilon,
30ci en kabaka owacci, “Man aye pe Babilon madit-ti, ma an aye agero ki tek me
twerona wek obed gaŋ me bedo pa luye, ki pi deyo me ditta?”
31I kare ma kabaka pud tye ka lok, dwan oa ki i polo ma wacci, “Ai kabaka
Nebukadnejar, lok man giwaco boti ni, ker doŋ gikwanyo woko ki boti,
32dok gibiryemi woko ki i kin dano, doŋ ibibedo kacel ki lee me tim; gibimiyo
icamo lum macalo twon, pi mwaka abiro, nio waŋ ma ipwonnye ni Dat Mamalo
Twal aye ma lo yo ker pa dano, dok tye ki twero me miyone bene bot ŋat ma en
mito.”
Acoli Baibul
© 1985, Bible Society of Uganda.
1402
33Oyotoyot lok man ocobbe kakare i kom Nebukadnejar. Ci cutcut giryeme woko
ki i kin dano, ocako camo lum calo twon, ki toyo ma oa ki i polo bene odyako
kome woko nio waŋ ma yer kome ducu olot maboco macalo yec kom ocur, ki
lwete bene olot maboco calo Lwet winyo.
34I agikki me kare meno ducu, an Nebukadnejar, ailo waŋa aneno polo, ci tipo
koma ocako dwogo, omiyo apwoyo En ŋat Mamalo Twal mada, ka dok apake kun
aketo deyo i kome en ma bedo kwo nakanaka-ni. Locce bedo matwal, ki
kerrebene bedo i kare pa yalwak ducu;
35jo ducu ma bedo i lobo bene gin pe gin mo; en tiyo gin ma cwinye mito i mony
me polo ki i kin jo ma bedo i lobo bene; ŋat mo pe ma twero juke, nyo ma twero
wacce ni, “Itimo aŋo?”
36I kare meno kikome bene en aye tipo koma ocako dwogo kwede ki deyo me
kerra, ki ditta ki berra ducu odwogo i koma. Lumi-tamma ki luye mera guyenya,
ci gidwoka dok i kerra, ki dit mukene makato dok gimedo bota.
37Mumiyo kombeddi an, Nebukadnejar, apako, adworo dok aworo Kabaka me
polo; pien ticce ducu tye atir, ki kwo me bedone ducu tye atir; jo ma luwakke en
twero kwanyogi ci dwoko rwomgi woko piny.
Daniel 5
Coc ma gicoyo i kor ot
1Kabaka Belcajar otedo karama madit pi luditone me awora ma welgi romo alip
acel, ci omato koŋo vino i nyimgi.
2I kare ma doŋ Belcajar obilo koŋo, ociko ni gikel kikopo jabu ki me ryal-gu ma
yam wonne Nebukadnejar ocoko woko ki i ot pa Lubaŋa ma tye i Jerucalem-mi,
wek en kabaka ki luditone me awora, kacel ki monne ki mon aŋecane ducu giti
kwede me mato koŋo.
3Ci gikelo jami magi me ryal ki me jabu ma yam giyakogi ki i ot pa Lubaŋa ma tye
i Jerucalem; ci kabaka ki lwak luditone me awora, ki monne, ki mon aŋecane
gumato kwede.
4Gumato koŋo vino, kun gipako lwak lubaŋa me jabu ki me ryal, me mola, me
nyonyo, me yat ki me got.
5Cutcut gineno lwet cin dano mo ka tye ka coyo coc i kor ot ma i gaŋ kal pa
kabaka, ma okemme ki okar mac; kabaka oneno ka ciŋ dano-nu tye ka coc.
6Man omiyo wan kabaka olokke woko ki tamme bene omiyo cwinye opoto liliŋ;
pyere otoŋŋe woko, ki coŋe aryo ducu gubedo ka gone kacel.
7Omiyo kabaka okok ki dwan maloŋo ni gikel lukor tipo ki jo Kaldaya ki jo ma
Jjiyo lok kom lakalatwe. Kabaka owaco bot luryeko ducu ma i Babilon ni, “ŋat mo
ma bikwano coc man, ce ogonnya te lokke, gibiruko ki boŋo ma obedo lamar
Acoli Baibul
© 1985, Bible Society of Uganda.
1403
lamar, gibirwako nyor me jabu bene i ŋute, ci doŋ bibedo laloc me adek i te ker
man.”
8Ci luryeko pa kabaka ducu gubino gudonyo i ot bote, ento pe gutwero kwano coc
ma i kor ot kadi ki gonyo te lokke bot kabaka bene oloyogi.
9Man omiyo cwiny kabaka Belcajar opoto liliŋ, wa kome ducu oballe woko, ci
luditone me awora guuro guŋeŋ woko ata.
10I kare ma daker owinyo lok pa kabaka ki pa luditone me awora-gu ducu, obino
odonyo i ot ka ma gitye iye ka camo karama; ci owaco ni, “Ai kabaka, bed kwo
nakanaka! Pe myero iwek tammi omi cwinyi obed ka poto, dok pe iwek komi
oballe.
11Tye dano mo i te kerri kany ma cwiny pa lubaŋa maleŋ-gu bedo i iye. I kare pa
woru onoŋo yam ginanyuta me muŋ ducu ki niaŋ wa ryeko, macalo ryeko pa
lubaŋa-gu ducu, ginoŋo ni en tye kwede, mumiyo woru, kabaka Nebukadnejar,
okete me bedo dano ma loyo lutyet, lukor tipo, jo Kaldaya ki luryeko ducu ma
ŋiyo lok i kom lakalatwe.
12Dano man Daniel, yam kabaka ocako nyiŋe ni Beltecajar, onoŋo tye ki cwiny
maber makato, onoŋo bene tye ki ŋec wa ki niaŋ muromo me gonyo te lok me lek
ducu, kun gonyo wa te lok macalo koc Lit-gu woko bene, dok cobo lok me peko
mogo ma dano tye kwede. Kombeddi myero ilwoŋ Daniel obin, ci en aye bigonyo
te lok man.”
13Cutcut gikelo Daniel i nyim kabaka, Kabaka ocako lok ki Daniel kun penye ni,
“In aye Daniel, ŋat acel i kin jo Juda ma yam wora omakogi ki i Juda ci okelogi
kany-nyi?
14Awinyo lok i komi ni cwiny pa lubaŋa maleŋ-gu tye i komi, dok bene ni it ye ki
ryeko me nyuto muŋ mogo, ki niaŋ wa ki ryeko makato pa jo mukene.
15Kombeddi onoŋo gikelo luryeko ki lukor tipo-gu i nyima ni gukwan coc man
dok gumiya aŋe te lokke; ento pe gutwero nyutta te lokke.
16Ento onoŋo awinyo ni itwero gonyo te lok mapol, dok bene icobo lok me peko
ma dano tye kwede. Doŋ kombeddi ka ce itwero kwano coc man ki gonyo te
lokke wek aŋe, ci gibiruki ki boŋo ma lamar lamar, gibirwako nyor me jabu bene i
ŋuti, dok bene ibibedo laloc me adek i te ker man.”
17Ci Daniel odok iye ki kabaka ni, “Gwok motti ducu obed piri giri, dok imi
bakacic ma imito miya bot ŋat mukene; kadi bed pe agamo gin mo ma imiya pud
abikwano coc man boti, kabaka, dok bene abigonyo te lokke iŋeyo.
18Ai kabaka, Lubaŋa ma En Ŋat Mamalo Twal yam omiyo woru obedo kabaka ma
loyo lobo, omiye bene dit ki deyo wa ki twero ducu.
Acoli Baibul
© 1985, Bible Society of Uganda.
1404
19Pi dit ma yam gimiye, oweko lwak me rok ducu ki rok mapatpat ducu ki jo ma
loko leb mapatpat komgi omyel dok gubedo ki lworo i nyime. Ka yam cwinye
omito ni enek dano mo ci neko mere aneka, ka omito ni ewek dano mo-ni obed
kwo, ci weko bedo kwo; ka omito ni emi dit bot ŋat mo ci miyo, ka omito ni
edwok rwom pa dano mo-ni piny ci dwoko bene.
20Ento i kare ma doŋ en ocako kette malo kekene ki i cwinye, omiyo cwinye
odoko nwaŋ ci ocako loc ki wakke marac, omiyo gikwanye woko ki i wi
komkerre, wa ki deyone bene gikwanyo woko ki i kome.
21Giryeme woko ki i kin dano ci giloko tamme odoko macalo tam pa lee me tim,
obedo ka camo lum calo twon, toyo ma a ki i po lo obedo ka dyako kome, nio ka
oŋeyo ni Lubaŋa Mamalo Twal aye ma loyo ker pa dano, dok en bene aye ma keto
ŋat ma cwinye mito me bedo laloc iye.
22Doŋ in Belcajar, in wode kikome, ento pe ibedo mwol i cwinyi, kadi bed onoŋo
iŋeyo lok man ducu.
23Ento ikette malo kekeni ci iette giri i kom Rwot me polo; dok jami ma yam
gitiyo kwede i ode ducu gikelogi giketogi i nyimi, ci in kacel ki ludito me aworani,
monni, ki mon aŋecani ducu wutiyo kwede me mato koŋo vino. Wubedo bene ka
pako lwak lubaŋa me jabu, me ryal, me mola, me nyonyo, me yat ki me godi-gu,
ma pe gineno piny, pe giwinyo lok, dok ma pe giŋeyo gin mo-ni. Ento in pe ibedo
ka woro Lubaŋa ma omiyo kwo ki yweyo boti-ni, kun en bene aye ma gwoki i kit
bedoni ducu.
24“Doŋ gicwalo ciŋ dano ki i nyime, ci ocoyo coc man.
25Coc ma gicoyo-ni onoŋo tye kit man: MENE MENE TEKEL PARCIN.
26Doŋ te lok man tye kit man: MENE, Lubaŋa doŋ otyeko kwano wel nino me
kerri woko, dok onyuto bene ni agikkine doŋ cok.
27TEKEL, doŋ gipimi i mijan, ci ginoŋo ni pud iyot;
28PEREC, kerri gipoko iye woko ci gimiyo bot jo Medi ki bot jo Percia.”
29 Cutcut Belcajar omiyo twero, ci giruko Daniel ki boŋo ma lamar lamar, ka
girwako nyor me jabu i ŋute, ci gitito lok i kome oromo piny ducu ni en aye doŋ
bibedo laloc me adekke i te ker me Babilon.
30I dyewor me nino meno kikome gineko kabaka Belcajar woko.
31Ci Dario ma jo Medi oleyo ker, ma doŋ mwaka me ditte romo pyerabicel wiye
aryo.
Daniel 6
Gibolo Daniel i kin lwak labwor
Acoli Baibul
© 1985, Bible Society of Uganda.
1405
1Dario omoko tamme me keto luloyo madoŋo miya acel ki pyeraryo me bedo
luloc i te kerre i kabedo ducu mapatpat.
2Ka dok oketo luloc madito adek me loyogi; i kin jo-nu onoŋo Daniel bene tye iye,
dok luloyo madoŋo ducu myero guter lok ma mako ticgi bot luloc madito adek-ki,
wek lim pa kabaka pe olannye ata.
3Lacen ginoŋo ni Daniel dok kwiri mada makato luloc mukene madito aryo-ni
woko, loyo wa rwodi-gu ducu, pien cwiny maber makato onoŋo tye i kome; doŋ
omiyo kabaka obedo ki yub me keto en me loyo lobo ma i te kerre ducu.
4Mumiyo luloc madito kacel ki rwodi gubedo ka yenyo yo ma myero ginoŋ ki bal i
kom Daniel ma mako lok ker; ento pe gunoŋo ka cuŋo mo me dot kadi ki roc mo,
pien Daniel onoŋo obedo dano ma lagen, ma pe tye ki kit roc mo, dok lok mo me
bal bene pe ginoŋo i kome.
5Lacen jo meno guwacci, “Pe wabinoŋo lok me doto Daniel nio ka wayenyo kit lok
ma lubbe ki cik pa Lubaoŋne-ni.”
6Ci luloc madito kacel ki rwodi magi guporo lok kacel ci guye woko lawaŋacel ka
gua gubino bot kabaka guwacce ni, “Ai kabaka Dario, bed kwo nakanaka!
7Luloc ducu madito me ker man, kacel ki ludito pa lwak, rwodi, lumitam ki luloc
me dul lobo mapatpat guye lawaŋacel ni kabaka myero omok cik ki miyo twero
ma pe gitwero lokone ni, ka ce gibinoŋo ŋat mo ka lego lubaŋa mo nyo ka woro
dano mukene ma pe in kabaka, pinino pyeradekrdano macalo meno gibibolo
woko i kin lwak labwor.
8Pienno kombeddi in kabaka myero imok cik ci iket ciŋi i buk ma gicoyo iye cik
ma pe giloko atata, kit macalo cik pa jo Medi ki Percia tye kwede, ma pe giloko
atata-ni.”
9Pi meno kabaka Dario oketo ciŋe i buk me cik kun moko cik man.
10I kare ma doŋ Daniel oŋeyo ni giketo cin i buk me cik, oa ocito i ode odonyo i
kicikane ma tye malo ma tye ki waŋ dirica, ci oyabo dirica ma okemo yo tuŋ
Jerucalem; ci obedo ka rumo coŋe piny ka lega kun miyo pwoc bot Lubaŋane tyen
adek nino ki nino, kit macalo yam con koŋ obedo ka timone-ni.
11Lacen jo-nu gucako bino bot Daniel kit macalo onoŋo doŋ gutyeko yubone-ni, ci
gunoŋo Daniel tye ka lega kun bako doge bot Lubaŋane.
12Ka gudok cen gucito i nyim kabaka, gunyiko cok ci gucako wacce lok ma dok i
kom cik ma pe lokke-ni ni, “Ai kabaka, onoŋo mono pe iketo ciŋi i buk me cik ma
pe lokke atata-ni, kun iciko ni ka ce gibinoŋo ŋat mo ka lego lubaŋa mo nyo ka
woro dano mo mukene ma pe in kabaka, pi nino pyeradek, dano macalo meno
gibibolo woko i kin lwak labwor?” Kabaka odok iye botgi ni, “Lok meno pud ocuŋ
matek kit macalo cik pa jo Medi ki Percia tye kwede, ma pe gitwero lokone atata-
ni.”
Acoli Baibul
© 1985, Bible Society of Uganda.
1406
13Ci gumedde ki tito lok bot kabaka ni, “Wanoŋo Daniel ma en ŋat acel i kin jo ma
yam giyakogi ki i Juda, pe lubo cikki, ai kabaka, kadi wa cik ma pe lokke ma iketo
iye ciŋi i buk-ki, ento bedo mere ka lego Lubaŋane tyen adek nino ki nino.”
14I kare ma doŋ kabaka owinyo lok magi ducu, cwinye ocwer mada, obedo ki tam
pi laro Daniel; ci obedo ka yelle matek ki tam i cwinye nio ka cen opoto, pi yenyo
kit yo ma myero el are kwede.
15Lacen jo magi dok gubino kacel bot kabaka, kit macalo onoŋo doŋ guyubo
kwede, ci guwaco bot kabaka ni, “Ai kabaka, myero iŋe ni, man aye cik pa jo Medi
ki jo Percia ni, cik mo ma kabaka doŋ omoko pe twero lokke.”
16Cutcut kabaka omiyo twero, gicito gikelo Daniel ci gibolo woko i kin lwak
labwor. Ci kabaka owaco bot Daniel ni, “Myero Lubaŋani ma iworo jwijwi-ni tin
koŋ olari ba!”
17Gikelo got acel madit ci giloro ki dog boro pa lwak labwor-ri woko, ka kabaka
bene odiyo agit ciŋe i odok ma gimwono ki got meno kacel ki agit ciŋ pa luditone
me awora, ma moko ni myero pe gilok gin mo pi lok kom Daniel.
18Lacen kabaka ocako dok i gaŋ kalle, obedo ka ri kec dyewor benebene; gin mo
pe ma gitero bote me yomo cwinye, nino bene okwero mako waŋe woko.
19I kare ma piny doŋ oyabbe odiko, kabaka oa malo ci okato woko ocito oyotoyot
twatwal i dog boro pa labwor.
20Ka doŋ oo cok ki boro ka ma onoŋo Daniel tye iye-ni, ci odaŋŋe kun kok matek
pi remcwiny, ci owaco bot Daniel ni, “Ai Daniel, latic pa Lubaŋa makwo, en
Lubaŋani ma iworo jwijwi-ni mono doŋ otwero lari ki i dog lwak labwor magi?”
21Daniel odok ki kabaka ni, “Ai kabaka, bed kwo nakanaka!
22Lubaŋana ocwalo Lamalaika otweyo dog lwak labwor magi woko, mumiyo pe
gumwoda woko, pien ginoŋo ni pe atye ki bal mo i nyime, kadi wa i nyimi bene, ai
kabaka, pe atimo gin mo marac kadi ki acel.”
23Lok meno omiyo kabaka obedo ki yomcwiny matek, ci omiyo twero ni gikwany
Daniel woko Kii boro pa labwor gikel woko ka maleŋ. Pe ginoŋo kadi latin ret mo
i kome wacel, pien onoŋo en obedo ka geno Lubaŋane.
24Cutcut kabaka ociko ni gikel jo ma gudoto Daniel-li, ci gibologi woko i boro i kin
lwak labwor, gin ducu kacel ki mongi wa ki litinogi. Doŋ ma pud peya gupoto
piny i te boro, labwor ogamogi woko lamal likapkap ci gumwodogi gutyero
ocogogi woko lipwacpwac.
25Lacen kabaka Dario ocoyo waraga bot lwak me rok ducu, ki rok mapatpat, kadi
wa bot jo ma loko leb mapatpat ma gibedo i lobo ducu kun wacci, “Kuc myero
onya omedde botwu.
Acoli Baibul
© 1985, Bible Society of Uganda.
1407
26Aketo kombeddi cik ni, i kabedo ducu ma i te locca madit-ti dano ducu myero
komgi omyel dok gubed ki lworo i nyim Lubaŋa pa Daniel, pien en aye Lubaŋa
makwo, ma bedo nakanaka; kerre bene pe gituro, locce bene pe bigik.
27Lubaŋane laro dano dok konyogi bene, tiyo lanyut ki tano-gu i polo ki i lobo, en
aye ma olaro Daniel ki i teko pa lwak labwor.”
28Mumiyo Daniel olimo gum ki lonyo madwoŋ i kare me loc pa Dario ki i kare me
loc pa Ciro ma jo Percia.
Daniel 7
Daniel oneno lee aŋwen i waŋ lek
1I mwaka mukwoŋo me loc pa Belcajar kabaka me Babilon, Daniel oleko lek dok
bene ginanyuta obino i wiye i kare ma en obuto i wi kitandane. Ci ocoyo gin ma
en oleko-ni woko piny, dok otito kit lokke woko bene.
2Daniel owacci, “Man aye gin ma aneno i ginanyuta i dyewor ki i waŋ lek; aneno
yamo aŋwen ducu gubedo ka rubo pii me nam madit.
3 Ci cutcut aneno lee madito aŋwen gukatti woko ki i nam, kun lee acel acel nen
pat mada ki lawote.
4 Lee mukwoŋo nen calo labwor, dok onoŋo tye ki bwome macalo bwom ocur. I
kare ma abedo ka neno ci giputo bwome woko giilo woko ki i nom giketo Ocuŋ ki
tyene aryo calo dano; ci gimiye bene cwiny pa dano.
5Dok aneno lee mukene me aryone, nen calo ŋuu, Otino tyene tuŋcel malo; tye ki
cogo riŋo lakŋet adek i doge i kin lake. Ci gititte ni, ‘A malo, imwod riŋo madwoŋ.’
6I ŋe man aneno piny, ci aneno dok lee mukene mubedo calo kwac, ma tye ki
bwome aŋwen macalo bwom winyo i ŋeye; onoŋo wiye tye aŋwen, dok bene
gimiye loc.
7 I ŋe man oo i dyewor aneno ginanyuta, ci aneno lee me aŋwenne, ger miyo kom
dano myel marac ma lworo noŋo oketo komgi woko, dok tekone dwoŋ ma pe
wacce; lake ducu obedo nyonyo matek; obedo ka mwodo riŋo lee otyero woko
lipwacpwac, ka doŋ onyono gin mudoŋŋe woko piny ki tyene. Onoŋo nen pat dok
twatwal ki lee mukene ma gukwoŋo nyime ca, onoŋo tuŋe tye apar kulu.
8 Abedo ka tamo lok i kom tuŋe apar-ri, ci aneno tuŋe mukene dok otwi olot ki i
kin luwote; tye matidi mo. Ka otwi, ma onoŋo giputo tuŋe adek i kom gin
mukwoŋo twi-ni woko ki tergi ducu pi wekke kabedo, ci aneno waŋ tye i tun lee
man ma obedo calo wan dano, ma doge onoŋo tye ka loko lok mogo me wakke
adada.”
Ŋat ma yam okwoŋo bedo kwo wa con
9 “I Kare ma abedo ka nenone, ci aneno, gicibo komker mogo ci Ŋat ma yam
okwoŋo bedo kwo wa con obino obedo i wi komker acel. Boŋone tar calo pee,
Acoli Baibul
© 1985, Bible Society of Uganda.
1408
dok bene yer wiye rom ki yer romo ma gilwoko odoko matar adada; komkerre
obedo leb mac ma lyel keken ki lawalane obedo mac ma tye ka wan,
10 Laora kulu me mac ocako mol, ka mol a ki i nyime katti woko. Dano alip ki alip
gitiyo bote; ki jo alip apar tyen alip apar gibedo ka cuŋ i nyime, ci laŋolkop ocako
bedo ki lukiko pi ŋolo kop, ci omiyo oyabo buk.
11“Abedo ka neno piny i cawa meno pi lok me wakke ma tuŋ lee onoŋo tye ka
lokone. I kare ma abedo ka nenone, ci gineko lee-nu woko, ka giwaŋo kome ki
mac gityeko woko liweŋ.
12Doŋ lee mukene-ne-gu gikwanyo locgi woko ki botgi, ento giwekogi ni koŋ
gubed kwo i lobo pi oro ki kare manok.
13 I dyewor aneno ginanyuta macalo magi: cutcut aneno ŋat mo macalo dano, kun
lor bino piny ki pol me polo. Ci obino bot ŋat ma yam okwoŋo bedo kwo wa con-
ni, gitere bene wa i nyime.
14 Gitiŋo loc ducu gimiyo i ciŋe, kacel ki ker ducu ki deyone, wek lwak me rok
ducu ki rok ducu, ki jo ma loko leb mapatpat-gu ducu, gubed luticce. Locce aye loc
ma bedo matwal, locce pe bigik, ki kerre bene pe gitwero turone.
Te lok me ginanyuta
15“An Daniel, cwinya onoŋo oballe woko pi lek ma obino i wiya opoyo tipo koma.
16Ci acito anyiko cok bot ŋat mo acel i kin jo ma onoŋo gucuŋ ka kenyo, ci apenye
kun amito en otitta ada me lok magi ducu. En otitta, omiyo aŋeyo te lokke ducu,
kun wacci,
17‘Lee tim magi aŋwen madito-gu gin aye luker aŋwen ma gibia ki i lobo.
18 Ento jo maleŋ pa ŋat Mamalo Twal aye gibicamo ker, dok gibibedo wegi ker
nakanaka.’
19“Dok amito twatwal me ŋeyo lok ada ma dok i kom lee me aŋwenne ma onoŋo
nen mapat ki lee mukene-gu, ma onoŋo ger ma miyo kom dano myel marac, ma
lworo noŋo oketo komgi woko-ni. Lake ducu obedo nyonyo, ki Lwete ducu obedo
mola, ma obedo ka mwodo riŋo lee tyero cogone woko lipwacpwac, ka doŋ
onyono gin mudoŋŋe woko piny ki tyene.
20Abedo ka tamo lok i kom tuŋe apar ma onoŋo tye i wiye-ni, ki i kom tuŋe
mukene ma dok otwi olot ki i kin luwote, kun otwi ma onoŋo giputo tuŋe adek i
kom gin ma gukwoŋo twi-ni pi wekke kabedo. En tuŋ lee ma onoŋo waŋe tye ma
obedo calo waŋ dano-ni, kun doge bene tye ma obedo ka loko kwede lok me
wakke adada. Onoŋo en dit makato lee luwote mukene-gu woko.
21 I kare ma abedo ka nenone, ci aneno tuŋ lee meno oero lweny i kom jo maleŋ,
ci otayogi woko,
Acoli Baibul
© 1985, Bible Society of Uganda.
1409
22 nio waŋ ma ŋat ma yam okwoŋo bedo kwo wa con-ni obino, ci oŋolo kop pa jo
maleŋ pa ŋat Mamalo Twal, ka doŋ kare oo ci jo maleŋ gugamo ker woko.
23“En dok owaco kuman ni, ‘Lok i kom lee me aŋwenne tye kit man: Ker me
aŋwen bibedo tye i lobo; kerre bibedo pat ki ker mukene-gu ducu. Ker man
bicamo jo me lobo tyeko woko ducu, binyonogi woko piny ki tyene, dok ŋinyogi
woko matitino.
24 Doŋ lok i kom tuŋ lee apar-ri tye kit man: Tye luker apar ma gibia ki i te ker
man, dok kabaka acel mukene bia ki i ŋegi: en bibedo pat mada ki luker ma
gukwoŋo nyime-gu, dok bene bituro ker pa luker adek woko.
25 En biloko lok marac i kom ŋat Mamalo Twal, biuno jo maleŋ pa ŋat Mamalo
Twal-li. Bitemo loko karegi me woro Lubaŋa, ki cik ma en omiyogi. Gibimiyo jo
maleŋ i ciŋe pi mwaka adek ki nucu.
26Lacen gibibedo ki lukiko pi ŋolo kop i kome, ci gikwanyo locce woko ki bote,
kun gibalo dok gityeko woko matwal nio wa i agikkine.
27 Doŋ ker ki loc ki dit me ker ducu ma tye i te polo gibimiyo woko bot lwak pa jo
maleŋ pa ŋat Mamalo Twal. Kergi bibedo ker ma bedo nakanaka, kun loc me lobo
ducu bibedo ka worogi dok gibilubo cikgi.’
28“Doŋ agikki me lok man tye kit man. An Daniel, tamma omiyo cwinya opoto
matek, ki koma bene oballe woko; ento akano lok man i cwinya pira kena.”
Daniel 8
Daniel oneno nyok romo ki nyok dyel i waŋ lek
1I mwaka me adek me loc pa kabaka Belcajar, an Daniel aneno ginanyuta i waŋ
lek, i ŋe ginanyuta mukwoŋo ca.
2I kare ma aneno ginanyuta ki i waŋ lek anoŋo ni doŋ atye wa i gaŋ kal madit me
Cuca, ma tye i lobo Elam; dok bene aneno ni atye wa i dog kulu Ulai.
3Ailo waŋa malo ci aneno nyok romo ocuŋ i wi tera i dog kulu. Nyok romo-nu
onoŋo tuŋe tye aryo; tuŋe aryo-ni ducu giboco, ento acel onoŋo dok bor kato
lawote; en me aryone-ni otwi lacen.
4Aneno nyok romo ka witte ki tek kun loko tuŋe tuŋ potoceŋ ki yo tuŋ acam, ka
lokke yo tuŋ acuc bene, ma lee tim mo onoŋo pe twero cuŋ i nyime. Onoŋo ŋat
mo bene pe ma twero larogi ki i tekone; en yam otimo gin ma iye mito kun
dworre kekene bene.
5I kare ma abedo ka lwodo lok cutcut aneno nyok dyel obino kun oa ki yo tuŋ
potoceŋ ma ŋolo dye lobo ducu arii, ma tyene pe gudo ŋom; nyok dyel-lu onoŋo
tye ki tuŋe i kin waŋe ma nen wa ki cen.
Acoli Baibul
© 1985, Bible Society of Uganda.
1410
6Nyok dyel oa obino bot nyok romo ma tye ki tuŋe aryo-ni, ma onoŋo aneno Ocuŋ
i wi tera i dog kulu ca, ci ocako riŋo ka lweny i kom nyok romo ki akemo madit
adada.
7Aneno obino odirre cok twatwal ki nyok romo, ci kolo ocako mako i kom nyok
romo ci otwomo nyok romo oturo oputo tuŋe aryo ca woko; nyok romo onoŋo pe
tye ki teko mo liweŋ me cuŋ i nyim nyok dyel, ci orete woko piny i ŋom ka
onyone ki tyene; onoŋo pe tye ŋat ma twero laro nyok romo ki i teko pa nyok
dyel.
8Meno omiyo nyok dyel odworre kekerie mukato kare; ento i kare ma onoŋo en
pud tek-ki, tuŋe madit-ti otur woko. Cutcut dok aneno tuŋe aŋwen mukene gutwi
ma ginen ki cen ma gukemo yamo aŋwen me polo.
9Dok aneno tuŋe mo matidi otwi okatti ki i kom tuŋe acel ki i kingi, olot mabor
okemo yo tuŋ acuc, ki yo tuŋ wokceŋ, ma okemo kwede lobo me deyo.
10 Odoŋo madit oo wa i kom mony me polo; ento obolo lakalatwe mogo woko
piny i ŋom, ci onyonogi woko ki tyene.
11Ocako dworre kekene o kwede wa i kom Laker me mony meno; ci okwanyo
gitum awaŋa me nino ducu-ni woko ki bote, ka ojwero ode maleŋ-ŋi obalo woko.
12Gitiŋo mony kacel ki gitum awaŋa me nino ducu gimiyo i ciŋe pi bal; ci gibolo
lok ada woko piny i ŋom, ci tuŋe obedo ka tic omedde matek twatwal.
13Cutcut awinyo ŋat maleŋ tye ka loko ki ŋat maleŋ mukene owaco bote ni.
“Ginanyuta ma aneno i wan lek ma okemo gitum awaŋa me nino ducu biri pi kare
ma rom mene, ma okemo bene bal ma nyayo gin malik, ki ma okemo miyo ot pa
Lubaŋa ki mony me polo me anyona woko ki tyen-ni?”
14Ci ŋat maleŋ ma obedo ka lok-ki owacce ni, “Biri pi nino alip, acel ki miya acel ki
pyerabic ma pe gibityero iye gitum me odiko ki otyeno, ka lacen gibiroco ot pa
Lubaŋa gidwoko i kit ma myero.”
Lamalaika ogonyo te lok me ginanyuta
15I kare ma onoŋo an Daniel aneno ginanyuta, abedo ka yenyo yo me niaŋ iye; ci
cutcut aneno ŋat mo ma ocuŋ i nyima ma nen calo dano.
16Ci awinyo dwan dano ma lok oa ki i kin kulu Ulai, ci olwoŋo ni, “Gabriel, mi
danonu oŋe te lok me ginanyuta ma en oneno-ni.”
17Ci ocako bino cok ki ka ma onoŋo acuŋ iye; i kare ma obino abedo ki lworo ci
apoto aryebbe woko piny, Ento en owacca ni, “In wod pa dano doŋ iniaŋ ni,
ginanyuta ma inenoni nyuto gin ma bitimme kale me agik.”
18I kare ma en tye ka lok kweda, nino omako waŋa woko acako nino nino matut
kun akulu waŋa i ŋom; ento en oguda ci ociba acuŋ ki tyena.
Acoli Baibul
© 1985, Bible Society of Uganda.
1411
19Owaco bota ni, “Nen, abinyutti gin ma bitimme lacen i kare me agik me akemo
pa Lubaŋa; pien lokke kemo nino me agik ma yam giciko pire con.
20Doŋ lok ma dok i kom nyok romo ma ineno ma tuŋe tye aryo-ni, magi gin aye
luker me Media ki me Percia.
21Ento nyok dyel meno kabaka pa jo Grik; doŋ tuŋe madit ma i kin wane-ni meno
aye kabaka mukwoŋo.
22Doŋ tuŋe ma gituro-ni, ma tuŋe aŋwen mukene otwi kakare ca, meno ker
aŋwen ma bia ki rokke, ento tekogi pe bibedo rom ki mere.
23Ento lacen ki i ŋe locgi, i kare ma noŋo lubalo welgi onya omedde, ci kabaka mo
ma waŋe ocwiny bia cako loc, ŋat ma niaŋ i lok me koc lit-gu.
24Tekone bibedo dit twatwal, en bitiyo gin ma tyeko piny woko ma miyo lworo,
gin ma en bitiyo ducu biwoto maber, bineko jo ma gin twoni oteka kacel ki rok pa
jo maleŋ.
25Pi ryekone marac, miyo bwola bimedde ameda i ciŋe, dok bibedo ka dworre ke
kene ki i tamme. En bineko jo mapol tyekogi woko atura; dok bene bia lwenyo
kadi wa i kom Laloc madit ma loyo luker ducu; ento gibiture woko laboŋo ciŋ
dano mo ma ogudo kome.
26Pi meno ginanyuta ma loko i kom gitum me odiko ki otyeno gire obedo ada;
doŋ imwon ginanyuta meno ikan woko, pien pud kare tye bor.”
27Dok an Daniel, ryeko onoŋo orwenyo woko ki bota, omiyo two omaka abuto
kwede pi nino mapol manoknok; ka lacen aa acito ka tiyo tic pa kabaka; ento
abedo ka uro ginanyuta meno ma aneno i waŋ lek-ki, dok pe amedo ki niaŋ iye
wacel.
Daniel 9
Daniel olego pi rokke
1I mwaka mukwoŋo me loc pa Dario wod pa Akacwero, ma en anywalli pa jo
Media, en aye Dario odoko iye kabaka, ci oloyo ker pa jo Kaldaya.
2 An Daniel onoŋo akwano i buk lok ma yam Rwot onyuto bot lanebi Jeremia, gin
ma myero okwoŋ timme ma noŋo Jerucalem bibedo obur; ci anoŋo kare meno
ginyuto wel mwakane ni biromo pyerabiro kulu.
3Lacen aloko waŋa bot Rwot Lubaŋa, kun ayenye, alego dok abako doga bote, kun
ari kec ma aruko boŋo cola ma abuko koma ki buru bene.
4Abedo ka lega i nyim Rwot Lubaŋana kun atuco balwa ma awacci, “Ai Rwot
Lubaŋa, in idit, dok wabedo ki lworo i nyimi. In Lubaŋa me ada dok igwoko
gicikkeni ki mar meri ma pe lokke pi jo ma gimari dok ma gilubo cik meri.
Acoli Baibul
© 1985, Bible Society of Uganda.
1412
5Watyeko balo, wabedo ka timo roc mapol kun watimo bene gin maraco adada,
dok wajemo woko i komi, waloko ŋewa woko boti, pe walubo cikki; dok bene pe
watiyo gin ducu ma yam iciko.
6Pe wabedo ka winyo lok pa luticci ma gin lunebi, ma gubedo ka tito lok ducu ki
nyiŋi bot lukerwa, rwodiwa, ki bot kwarowa kacel ki bot lwak ducu ma gibedo i
lobowa.
7Ai Rwot, kit ma atir gire tye boti keken, ento ki tuŋ botwa Lewic doŋ obalo
waŋwa woko, kit macalo otimme kwede i nino man i kom jo Juda, i kom jo ma
bedo i Jerucalem, ki i kom jo Icrael ducu, jo ma bedo ka macok ki jo ma gibedo ka
mabor, i lobo ma yam iryemogi iterogi iye ducu, pi tim me roro ma onoŋo gubedo
ka timone i komi.
8Ai Rwot nen lewic obalo waŋwa woko, wan ducu kacel ki lukerwa, rwodiwa, ki
kwarowa, pien onoŋo watimo bal i komi.
9Kica ki weko bal tye bot Rwot Lubaŋawa, kadi bed onoŋo wajemo woko i kome.
10Pe wabedo ka winyo lok dog Rwot Lubaŋawa, dok pe walubo cik ma onoŋo en
oketo piwa kun wok ki bot luticce lunebi.
11Jo Icrael ducu gubalo cikki woko, ka guloko ŋegi woko boti, gukwero winyo lok
dogi ma ibedo ka loko botgi. Pi meno oweko lok me ceno dano ki lok me lamo dog
ma yam gicoyo i buk pa Moses ma en laticci, gikwanyo gionyo woko i komwa,
pien doŋ watimo bal i komi.
12In doŋ icobo gin ma yam oloko i komwa ki i kom luloc ma onoŋo giloyowa, ci
ikelo can madit i komwa; kit tim man pud peya nen i piny ma tye i te polo, en kit
gin acel-lu ma yam gitimo i kom Jerucalem.
13Kadi bed can madit man opoto i komwa, kit macalo gicoyo i buk me cik pa
Moses, ento pe walego kica bot Rwot Lubaŋawa, pe waweko balwa ducu, kun
wamine kenwa me lubo ada meri.
14Meno aye gin mumiyo Rwot okano can madit piwa, ka lacen oketo i komwa;
pien Rwot Lubaŋawa oporre i gin ducu ma en tiyo, ento wan aye pe wabedo ka
winyo lokke.
15Kombeddi doŋ, ai Rwot Lubaŋawa, yam ikwanyo joni woko ki i lobo Ejipt ki tek
me badi, yam imiyo nyiŋi oywek iye, kit macalo tye kwede i kare man, ento onoŋo
wabalo, dok watimo gin maraco adada.
16Ai Rwot, kit macalo gin ducu ma itiyo tye atir, jwa kinigani ki akemoni woko ki i
kom Jerucalem ma en aye gaŋ kaili ki gotti maleŋ, pien pi bal mewa aye, ki pi bal
mapol ma yam kwarowa gutimo, omiyo Jerucalem kacel ki lwakki gudoko lok
aboka i kin rok ducu ma gibedo ka ŋetwa ma gurumowa dyere.
Acoli Baibul
© 1985, Bible Society of Uganda.
1413
17Pi meno kombeddi, ai Lubaŋawa, winy legana an laticci, ki lega me bako dog ma
akelo i nyimi; dok bene ai Rwot, mi waŋi oryeny i kom ot meri maleŋ, ma doŋ
odoŋ obur-ri.
18Ai Lubaŋana, cik iti iwiny, yab waŋi ci inen to-piny ma opoto i komwa, ki i kom
gaŋ ma gilwoŋo ki nyiŋi-ni. Pe wabako dogwa boti kun wageno ni kitwa tye atir,
ento pi geno kica meri madwoŋ.
19Ai Rwot, winywa ba; ai Rwot, wek balwa; ai Rwot, cukke ci iti gin mo, pe igalle,
pi nyiŋi keni keken, ai Lubaŋana, pien gaŋ man kacel ki lwak ducu ma gibedo iye
gilwoŋogi ki nyiŋi.”
20Kumeno abedo ka lok kun alego, atuco balla ki pa lutuwa jo Icrael, kun bene
akelo lega me bako doga i nyim Rwot Lubaŋana pi got mere maleŋ.
21 I kare ma atye ka lok kun alego kwede, cutcut atuggi neno dano ma nyiŋe
Gabriel, dano ma onoŋo doŋ atyeko nenone i waŋ lek i ginanyuta mukwoŋo ca;
aneno obino bota kun ŋweco madwir adada i cawa me gitum me otyeno.
22En obino ci owacca ni, “Daniel, kombeddi abino ka miyo boti ryeko ki niaŋ
muromo.
23I acakki lega me bako doggi lok mo okatti ma oa ki bot Lubaŋa, kombeddi abino
ka titti pire, pien Lubaŋa mari matek twa twal. Pi meno tam tyen lok man wek
iniaŋ i te lok me ginanyuta ma ineno.
24“Mwaka miya aŋwen ki pyeraboŋwen en aye kare ma giciko ma okemo lutuwu
ki gaŋwu maleŋ, pi tyeko bal me kalo wi cik, pi giko bal woko doŋ matwal, ki pi
kwanyo bal woko ki i komwu doŋ wulim kit ma atir ma bedo nakanaka, wek
ginanyuta kacel ki lok ma yam lanebi oloko ocobbe kakare, dok bene pi wiro
kabedo maleŋ makato ducu-ni ki moo.
25Doŋ amito iŋe dok iniaŋ maber ni, nia i kare ma lok man cito kwede woko pi
roco ki pi gero Jerucalem odoco, nio wa i bino pa dano ma giwiro ma en laker,
bibedo mwaka pyeraŋwen wiye aboŋwen. Ci gaŋ bibedo mwaka miya aŋwen ki
pyeradek wiye aŋwen ma doŋ gigero odoco ki dyekalle ki cel lobo ma gitoro
atora, ento meno bibedo i kare ma noŋo ayelayela dwoŋ adada.
26I ne mwaka miya aŋwen ki pyeradek wiye aŋwen, ŋat mo ma giwiro
gibikwanye woko ma pe dok gibiketo ŋat mo me leyo kakare; ci lwak pa laker ma
gikuro binone-ni bijwero gaŋ kacel ki kabedo maleŋ gibalo woko. Agikkine doŋ
bibedo macalo pii aluka, ka doŋ lweny bibedo teretere nio wa i agikki; en aye to-
piny ma yam gicikoni.
27 Ci en dano-nu bimoko gicikke ki jo mapol pi mwaka abiro; ki pi mwaka adek ki
nucu, en bijuko tyero gitum ki gityer woko. Dano ma bikelo to-piny-nyi bibino
kun noŋo obone woko i tim me kwer ma dano gitye ka timone, nio waŋ ma
agikkine ma yam giciko-ni doŋ gionyo woko i kome.”
Acoli Baibul
© 1985, Bible Society of Uganda.
1414
Daniel 10
Ginanyuta ma Daniel oneno i get kulu Tigric
1I mwaka me adek me loc pa Ciro kabaka me Percia Lubaŋa onyuto lok mo bot
Daniel, ma nyiŋe mukene Beltecajar. Lokke obedo lok ada, dok okelo ayelayela
madwoŋ adada ci Daniel oniaŋ i lok, obedo ki niaŋ matut bene i ginanyuta ma en
oneno.
2I kare meno ducu, onoŋo an Daniel abedo ka kumo pi cabit adek kulu.
3Pe abedo ka camo cam mo mamit, pe acamo riŋo kadi ki kono vino bene pe
odonyo i doga, dok pe awiro koma ki moo wacel, pi cabit adek-ki kulu.
4I nino dwe pyeraryo wiye aŋwen me dwe mukwoŋo, anoŋo ni acuŋ i dog kulu
madit, ma en aye Tigric.
5 Atiŋo waŋa aneno malo ci aneno dano mo ma oruko boŋo camanini, ma otweyo
pyere ki del jabu me Upaj.
6Kome onoŋo obedo calo got berul ma mil amila, ki tur nyime nen calo lutkot ma
wil, ki wane ryeny calo mac, bade ki tyene-gu ducu nen calo mola ma girudo
maleŋ adada, ki lokke ma en loko-ni winnye calo woo pa lwak dano mapol.
7An Daniel keken aye ma aneno ginanyuta; jo ma onoŋo gitye kacel kweda pe
guneno, ento myelkom madit opoto i komgi, omiyo guriŋo ka kanne woko.
8Guweka adoŋ kena, ci aneno ginanyuta man madit. I kare ma doŋ aneno tek mo
pe odon i koma; kit ber me koma olokke woko ma lworo maki woko cut.
9Ka doŋ awinyo dwane ki lok ma en obedo ka lokone, ci apoto piny aryeba-ic
anino nino matut adada kun pe aŋeyo koma.
10Cutcut ciŋ dano mo-ni oguda omiyo ciŋa ki coŋa ducu gumyel matek.
11En dano-nu owacca ni, “Daniel, in dano ma gimaro adada, gwok lok ducu ma
atye ka lokone boti. A itirre icuŋ atir, pien an kombeddi giora boti.” I kare ma
onoŋo pud en tye ka loko lok meno, aa malo acuŋ ma koma myel amyela
likwakkwak.
12Ka lacen owaco ni, “Daniel, pe ilwor, pien cakke i nino mukwoŋo ma iketo
kwede cwinyi ka niaŋ ki ka mwolle woko keni i nyim Lubaŋani, lokki ducu doŋ
onoŋo Lubaŋa otyeko winyone, nen an doŋ atyeko bino pi lokki.
13 Lamalaika ma rwot me ker me Percia ogeŋa woko pi nino ma romo pyeraryo
wiye acel kulu; ento Mikael, ŋat acel madit i kin rwodi ducu, oa obino ka konya ci
aweke kunnu gin ki rwot me ker me Percia,
14abino ka niani wek iŋe can ma bipoto i kom rokwu i kare me lacen. Pien
ginanyuta man ma ineno-ni bene lokke bitimme i kare ma tye anyim.”
Acoli Baibul
© 1985, Bible Society of Uganda.
1415
15I kare ma doŋ oloko bota kit lok macalo magi ducu, akulo waŋa piny i ŋom
adoko calo ladoge oto.
16Nen, ŋat mo acel ma obedo calo dano ogudo del doga; ci aŋamo doga aloko
bene. Awaco bote en ŋat ma onoŋo ocuŋ i nyima-ni ni, “Ai rwoda, pi tyen lok me
ginanyuta man ma aneno omiyo arem mapol obino i koma, pe doŋ atye ki teko
mo wacel.
17An laticci atwero ŋwette ka lok ki rwoda niŋniŋ? Pien kombeddi teko mo doŋ
pe odoŋ i koma liweŋ, dok bene yweyo mo ma odon i cwinya pe.”
18Lacen doki ŋat ma nen calo danoni oguda tyen me aryo ci omiya teko.
19Ka doŋ owacca ni, “In dano ma gimaro adada, pe ilwor; ibibedo maber dok ki
kuc. Bed tek ki tekcwiny.” I kare ma oloko kweda, alimo teko kun awaco ni, “In
rwoda aye doŋ iloki, pien doŋ ityeko miya teko.”
20En openya ni, “In iŋeyo tyen lok mumiyo abino boti-ni? Ento kombeddi doŋ
abilokke adok ka lweny i kom rwot me Percia. Ka doŋ atyeko lweny kwede, nen,
rwot pa jo Grik bibino.
21Ento an abitito bote gin ma gicoyo i buk me lok ada: pe tye ŋatti mo ma tye ka
ŋeta ma dok lwenyo ki jo man kono Mikael keken, ma en aye rwotwu.
Daniel 11
1“I mwaka mukwoŋo me loc pa Dario ma en jo Medi, Mikael oa malo ka konya ki
ka miya tek.
2“Kombeddi doŋ abinyutti lok me ada. Nen, lobo Percia dok bibedo ki luker mu
kene adek; ento kabaka me aŋwenne bibedo lalonyo makatogi ducu; ka doŋ inen
odoko tek pi lwak lonyonegu, en bitugo rok ducu pi lweny i kom ker pa jo Grik.
3Lacen kabaka matek bituc, ma biloyo lobo ki loc madit kun tiyo gire gin ducu kit
ma iye mito.
4Ka doŋ ineno en ocako loc kit meno ci kerre bitur gipoko iye woko i kin yamo
aŋwen me polo, ento pe bibedo pi likwaye, dok pe bilubo kit loc ma onoŋo en
loyo kwede lobo; pien gibitiŋo kerre woko ki berre gimiyo bot jo mukene ma pe
likwaye.
5“Dok kabaka ma loyo lobo ma tye yo tuŋ acuc bibedo matek, ento ŋat acel ki i
kin rwodine bibedo tek makato en, dok locce bene bibedo loc madit.
6I ŋe mwaka mogo gibiribbe woko, ci nya pa kabaka me lobo ma tye yo tuŋ acuc
bibino bot kabaka ma loyo lobo ma tye yo tuŋ acam pi yubo lok me kelo kuc; ento
teko pa dako-nu aye birwenyo woko, man miyo kabaka kacel ki likwaye pe
gibiciro nakanaka, gibicayo pire gitenye woko ata ki luticce, ki latinne bene, wa ki
cware kadi ki ŋat ma ocamo lobone-ni bene.
Acoli Baibul
© 1985, Bible Society of Uganda.
1416
7“I kare meno nya pa kabaka binywalo latin calo yat ma olot ki i kom ajut, en aye
bileyo ka tyen wonne; en bibino ka lweny i kom dul mony ci donyo wa i gaŋ ma
girumo ki cel gogo pa kabaka me lobo ma yo tuŋ acam; en bilwenyo i komgi ci
biloyogi bene.
8En bicoko lwak lubaŋa megi ki cal jogigi ma giliyo aliya ki jami me wel ma gitiyo
ki ryal ki jabu, ci terogi i Ejipt; ka doŋ pi mwaka mogo en koŋ doŋ bibedo ma pe
lwenyo i kom kabaka ma loyo lobo ma tye yo tun acam.
9Lacen kabaka ma loyo lobo bibino donyo i lobo pa kabaka ma yo tuŋ acuc, ento
bidok gire i lobone kikome.
10“Awobene gibiero mony ci gibiguro lwak dano me mony madito kacel, ma
gibibino i kom lukworgi ci giretogi woko ka gikato giwok ki i dye lobone gimedde
ki tero mony wa i cel gogone.
11Ci kiniga bimako kabaka me lobo ma yo tuŋ acuc matek, miyo en bibino ka
lweny i kom kabaka me lobo ma yo tuŋ acam; biguro lwak mony madit, ci
gibimiyo lukworre i ciŋe bene.
12Ka doŋ owaro lwak woko, ci doŋ bibedo ki wakke i cwinye; en bineko jo alip ki
alip, ento pe biloyo.
13Kabaka me lobo ma yo tuŋ acam pud bimedde ki coko lwak dano me mony, ma
loyo jo ma wiati ca; ka doŋ i ne mwaka mogo en cako bino ki mony madit ki lwak
jami me lonyo adada.
14“I kare meno ducu dul mony mapol bicako lweny i kom kabaka me lobo ma yo
tuŋ acuc; dok lutim bwami ma i kin lutuwu kikome gibinwette me cobo te lok me
ginanyuta ma ineno i waŋ lek, ento pe gibitwero.
15Dok kabaka me lobo ma yo tuŋ acam bibino rumo gaŋ, ci mako gaŋ meno ma
girumo ki cel gogo maber adada. Ento dul lulweny ma gua ki i lobo ma tye yo tuŋ
acuc pe gibicuŋ, kadi wa twoni lweny ma giyerogi ayera, pien teko mo me cuŋ
bibedo pe.
16Doŋ ŋat ma oebino ka lweny i kome bitimo kit ma cwinye mito, ŋat mo ma
bicuŋ i nyime peke; en bicuŋ i lobo me deyoni, lobo meno ducu doŋ bibedo i te
twerone.
17En biciko waŋe me bi no ki tek i te kerre ducu, en bikelo lok me kuc ci tiyo dok
cobo bene. En bene bimiyo nya pa dako mo aye jwero ker woko; ento lobone pe
bicuŋ kadi wa meddene bene doŋ bibedo pe.
18Lacen biloko waŋe kemo yo tuŋ lobo ma tye i dog nam, ci mako jo mapol ki i
kingi; ento latel wi mony bikanne woko pi lewic; ada, en dok bidwoko lewicce
cen i kome.
Acoli Baibul
© 1985, Bible Society of Uganda.
1417
19Ci bilokke i ŋeye neno cel gogo me lobone kikome; ento en biyokke poto woko
piny, ci pe dok gibinoŋo.
20“Lacen ŋat mo dok bibino leyo kakare ma bicwalo lajog lim madit kun wok ki i
deyo me ker; ento pi kare manok keken gibituro woko, pe ki kiniga nyo kadi ki
lweny mo.
21Ci dano mo malam ma yam pe gimiye dit me ker bibino leyo kakare; en bibino
atura ci gamomerekerwoko ki lok bita.
22Mony ducu gibijwerogi giturogi woko i nyime, kadi wa ladit me gicikke pa
Lubaŋa bene gibineko woko.
23Cakke i kare ma en biye cikke me ribbe kwede, bibedo ka tic ki lok me bwola
keken; en bimedde doko tek ki jo mogo manok.
24En bio atura i dul lobo ma lonyo dwoŋ iye, ci bitiyo gin mo ma kwarine ducu ka
wegi kwarine yam pe gutiyo, me keyo luyak woko ki i kingi liweŋ, ki jami ma yam
giyako ayaka ki jami mapatpat ducu. En biyubbe me lweny i kom gaŋi me cel
gogo matego, ento man bibedo pi kare manok mo keken.
25“En bitugo tekone ki tekcwinye i kom kabaka me lobo ma yo tuŋ acuc ki mony
madit; ci kabaka me lobo ma yo tuŋ acuc biero lweny ki dul mony madit matek
adada; ento en pe bitwero cuŋo, pien piro lok ki yub mapol gibibedo ka yubone
twatwal i kome.
26Kadi ki jo ma camo camme mabeco-ni gin aye jo ma bineke gibijwero monnye
woko, ci gineko lwak jo mapol ma komgi biradde piny i nom lirat.
27Doŋ luker aryo-ni gibibedo ka paro lok me kwarcwiny keken; gibibedo ka loko
lok goba kadi bed gicamo i meja acel. Ento lokke pe bikonyo; pien kare me cobo
lokke peya oromo, ento bitimme i kare ma giciko.
28En bidok i lobone ki lwak jami madwoŋ, co to pud bibedo ki kwarcwiny i kom
gicikke maleŋ, En bitiyo kit ma cwinye mito, ci dok i lobone kikome.
29“I kare ma giciko en bilokke dwogo yo tuŋ acuc; ento i kare man, pe bibedo kit
macalo yam obedo kwede wiati.
30Dano mo mua ki yo tuŋ potoceŋ bibino ki lwak mel mapol ka lweny i kome,
Lworo bimake ci jukke woko kene; ci bidok cen ki ŋeye, cako lweny ki akemo
madit i kom gicikke maleŋ. En bidok cen ka konyo jo ma doŋ gibwoto gicikke
maleŋ woko.
31 Dul mony ma a ki bote bibino dok pyedo ot pa Lubaŋa ki cel gogo woko, ci
bikwanyo gitum awaŋa ma gityero nino ducu woko gicako keto gin me kwer
malik.
32En biywayo lweny i kom jo ma gibalo gicikke kun bitoŋi abita keken; ento jo ma
giŋeyo Lubaŋagi gibicuŋo likiŋ ci gilwenyo bene matek pi niyegi.
Acoli Baibul
© 1985, Bible Society of Uganda.
1418
33Doŋ jo mogo ma luryeko ma gitye i kin lwak gibimiyo jo mapol giniaŋ, kadi bed
gibinekogi woko ki pala lucwan, dok giwaŋogi woko bene ki mac, nyo giterogi i
opii, ma giyako jamigi woko pi kare mogo.
34Ka gitimogi marac, ci gibilimo kony mo manok. Doŋ jo mapol gibiribbe kwedgi
ki lok bita.
35Ci luryeko mogo ma i kingi bipoto woko, ento meno bimiyo lwak gilonnye
gidoko leŋ macalo jabu ma giliyo maber, ci mi yo gidoko matar laboŋo cilo, nio
waŋ ma kare me agik oromo, ma en kare ma yam giciko.
36 “Kabaka gire bitiyo gin ducu kit macalo cwinye mito; en binwette me bedo dit
makato lubaŋa ducu, ka cako loko lok mogo ma giuro i kom Lubaŋa ma loyo lwak
lubaŋa ducu. En bimedde kun pud bedo ki dit wic nio ka tic me akemo pa Lubaŋa
doŋ otum woko liweŋ; pien gin ma Lubaŋa omoko bitimme.
37Kabaka pe bibedo ki winy mo woko liweŋ i kom lwak lubaŋa pa kwarine, nyo
bot jok ma mon maro adada-ni; pe bimiyo kit winy mo bot lubaŋa mukene, pien
en bikette kene me bedo dit ma loyo jami ducu.
38Kaka woro magi en bibedo ka woro lubaŋa me cel gogo ma en aye lubaŋa ma
yam kwarine pe guŋeyo-ni; en bityero bote jabu kacel ki ryal, ki kidi matino me
wel, ki mot ma welgi malo adada.
39En biketo lurok ma giworo lubaŋa mapat pi gwoko cel gogo mere; jo ma guye
ditte en biketogi i rwom me dito ki deyo. En biketogi gibedo luloc ci giloyo jo
mapol, dok bipoko lobo botgi me awila.
40“I kare me agikki kabaka me lobo ma yo tuŋ acuc bilwenyo i kome; ento kabaka
me lobo ma yo tuŋ acam birune bi no i kome woko oyotoyot calo yamo lapiru,
kun bino ki lwak gadigadi ki wegi aguragura-gu, ki lwak mel madwoŋ ata; en
bibino donyo i lobo mapatpat ci gimol ki wot gikato ki iye.
41En bibino wa i lobo me deyo. Jo alip apar gibinekogi, woko, ento jo magi aye
gibilarogi ki i ciŋe: jo Edom ki jo Moab; ki jo Ammon ma gudoŋ.
42En biryeyo ciŋe me lweny i kom lobo mapol, kadi ki lobo Ejipt bene pe bibwot.
43En bi doko laloc ma loyo lonyo me jabu ki me ryal, ki jami me wel ma i Ejipt-gu
ducu; doŋ jo Libya ki do Etiopia gibilubo kore.
44Ento lok ma biwinnye kun a ki yo tuŋ wokceŋ ki yo tun acam bi mi yo cwinye
poto; en bia cito kunnu ki twon akeca madit ka jwero dano woko ki neko jo
mapol bene.
45En biguro kemane madito i kin nam ki got maleŋ me deyo; ci kare me tone
biromo ma noŋo ŋat mo ma konye doŋ pe.
Daniel 12
Acoli Baibul
© 1985, Bible Society of Uganda.
1419
Kare me agik
1 “I kare meno Mikael bibino, ma en rwot madit ma loyo rokwu. Dok kare me can
bibedo tye, kit can macalo man peya onen cakke wa con i kare pa rok mo-ni nio
kwede wa i kare meno. I kare meno aye gibilaro iye rokwu, jo ma gibinoŋo yam
gicoyo nyiŋgi i buk.
2 Dok jo mapol i kom jo ma gibuto i apwa me ŋom gibico woko, jo mukene
gibidonyo i kwo ma bedo nakanaka, ento jo mukene gibinoŋo megi lewic ki cac
ma bedo nakana ka.
3Jo maryek biryeny macalo pete me polo; ki jo ma loko jo mapol dwogo i kit ma
atir, gibidoko calo lakalatwe matwal.
4 Ento in Daniel, um lok man woko, ci imwon buk-ki woko, nio wa i kare me agik.
Jo mapol gibibedo ka riŋo tuŋŋi ki tuŋŋi, ki ŋec bene bimedde.”
5Cutcut ki i ne meno an Daniel aneno piny, ci aneno jo mukene aryo gucuŋ i dog
kulu, acel ocuŋ i dog kulu tuŋŋi ki acel ocuŋ i dog kulu tuŋcel.
6Ci owaco bot dano ma onoŋo oruko boŋo camanini, ma obedo malo i wi pii ma i
kulu ni, “Man bitero kare ma rom mene nio ka agikki me ginaura magi bio?”
7 Dano ma onoŋo oruko boŋo camaniŋi-ni ma obedo malo i wi pii ma i kutu, otiŋo
ciŋe aryo ducu okemo polo; ci awinyo en ka kwoŋo kwoŋ ki nyiŋ ŋat ma bedo
matwal-li ni gin meno bibedo pi mwaka adek ki nucu, Ka doŋ ineno nino me turo
tek pa jo maleŋ otum ci jami magi ducu bene bitimme cobo kakare.
8Awinyo, ento onoŋo pe aniaŋ. Mumiyo awaco ni, “Ai rwoda, agikki me jami magi
bibedo niŋniŋ?”
9Odok iye ni, “In icit meri citoni Daniel, pien pud giumo lokke dok gimwono woko
kuro kare me agik.
10 Jo mapol gibilonnye, gibilokke gidoko tar, kun bene gilonyogi odoco; ento jo
maraco gibibedo megi ka timo gin maraco. Pe tye ŋat mo i kin lutim maraco ma
biniaŋ iye; ento jo maryek aye biniaŋ iye.
11 Cakke i kare ma gikwanyo iye gitum awaŋa me nino ducu ca, kun doŋ giketo
gin me kwer malik, bibedo nino alip acel ki miya aryo ki pyeraboŋwen.
12Ŋat ma kuro nio ka nino alip acel ki miya adek ki pyeradek wiye abic oromo
bedo ki gum.
13Kombeddi cit giri nio ka kare me agik oromo; ento i agikki me kare meno
ibiywe ci ibicuŋ i kabedo ma gipoko boti.”
Acoli Baibul
© 1985, Bible Society of Uganda.
1420
Kocea
Kocea 1
Dako ma pe genne
1 Man lok pa Rwot ma yam obino bot Kocea, wod pa Beeri i kare pa Ujia, Yocam,
Akaj ki Kejekia ma gin luker me Juda, ki i kare pa Jeroboam wod pa Yoaci kabaka
me Icrael.
2I kare ma Rwot okwoŋo lok ki i dog Kocea, Rwot owaco bot Kocea ni, “Cit
icinyom nyako ma lakwele, wek inywal kwede litino me kwele, pien lobo tye ka
timo tim kwele pi kwero lubo Rwot.”
3Kocea ocito onyomo Gomer nya pa Diblaim, ci Gomer ogamo ic, onywalo latin
laco.
4 Rwot owaco bot Kocea ni, “Cak nyiŋe Jejreel, pien odoŋ kare manok, abiketo can
i kom ot pa Yeko pi remo ma oonyo i Jejreel, dok abimiyo ker me ot pa Icrael doŋ
gik woko.
5Dok i nino meno abituro atum pa Icrael woko ki i nota me Jejreel.”
6Gomer doki ogamo ic, ci onywalo latin nyako, Rwot owaco bot Kocea ni, “Cak
nyiŋe Lo-rukama , pien pe dok abimedde ki timo kica i kom ot pa Icrael, pe
abiweko balgi kadi ki acel.
7Ento abitimo kica ki ot pa Juda, abilarogi pi tok pa Rwot Lubaŋagi; pe abilarogi
ki atum, kadi ki pala lucwan, nyo ki lweny, nyo ki aguragura, kadi ki wegi
aguragura.”
8Ka doŋ Gomer ogeŋo latin doto cak, ci ogamo ic, onywalo latin laco.
9Rwot owacci, “Cak nyiŋe, Lo-ammi , pien wun pe wujona, dok an pe Lubaŋawu.”
10 Ento wel jo Icrael bibedo macalo kweyo me dog nam, ma pe pimme, ma pe
kwanne bene; dok i kabedo ka ma ceŋ giwaco botgi ni, “Wun pe wujona”
gibiwaco botgi ni, “Wun litino pa Lubaŋa makwo.”
11Jo Juda ki jo Icrael gibicokke kacel, ci gibiketo ŋat acel ma bi telo wigi; ci gibia
woko ki i lobo meno, pien nino pa Jejreel bibedo dit twatwal.
Kocea 2
Mar pa Rwot i kom jone ma pe genne
1Wuwac bot ominwu ni, “Ammi ,” ki bot laminwu ni, “Rukama .”
2“Wupyem ki minwu, wupyem kwede, pien en pe dakona, an bene pe a cware,
wek okwany tim kwele woko ki i waŋe, dok okwany abor woko ki i kin tunone.
Acoli Baibul
© 1985, Bible Society of Uganda.
1421
3Ka pe kumeno, abimiyo kome doŋ munero abimiyo en bedo noŋo macalo i nino
ma yam ginywale iye; abiloke doko calo tim, abimiye bedo calo lobo mutwo,
abineke woko ki orwo pii.
4Pe abitimo litinone kica, pien gin litino me kwele.
5Pien mingi obedo lakwele, pien oyac pi timo tim me lewic. Pien owacci, ‘Abilubo
kor meya, ma gimiya kwonna ki piina, yer romona, pambana, moona ki
ginamatana.’
6Pi meno abicelo yone woko ki okuto, abigero cel arume kwede woko wek pe
onoŋ yo wotte.
7En biryemo kor meye, pe bimakogi i waŋayo; en biyenyogi, ento pe binoŋo
komgi. Lacen en biwacci, ‘Abilokke, adok bot cwara mukwoŋo ca, pien onoŋo
abedo maber makato ma kombeddi.’
8En yam pe oŋeyo ni an aye amiye kai, ki koŋo vino ki moo, pe oniaŋ ni an aye
amiyo ryal onya bo te, ki jabu ma gitiyo kwede bot jok Baal.
9Pi meno ka kare biromo abitwonne ki kaila, ki koŋo vinona ka kare oromo;
abikwanyo yer romona ki pambana, ma onoŋo oumo nyime ma tye munero-ni.
10Koni abimiyo en moyo timme me lewic i nyim meye, ŋat mo pe bilare ki i ciŋa.
11Abimiyo yomcwinye gik woko, ninone madito, por dwe, ki cabitte, ki nino
madito ducu ma yam aciko pigi.
12Abibalo olok ki odurone, ma en loko i komgi ni, ‘Magi aye motta ma meya
gumiya.’ Abilokogi gidoko buŋa, lee tim bicamogi woko.
13Abiketo can i kome pi nino madito pa Baal, ma en waŋo iye odok eceta botgi,
kun rukke maber ki agit ki tiko ŋut me wel-gu, ka lubo kwede kor meye, kun wiye
wil woko i koma, man lok pa Rwot kikome.
14“Pi meno, nen, abibite mot, ci abitere woko wa i tim, kun adweko ki lok mamit.
15 Abimiye poto olokke ki kunnu, abiloko nota Akor doko doggola me gen. Ci en
bidokka iye ki kunnu kit ma yam en loko kwede ka tinone, ma rom ki lok ma
oloko ma onoŋo a ki i lobo Ejipt.”
16“I nino meno, man lok pa Rwot kikome, ibilwoŋa iye ni, ‘Cwara,’ pe dok
ibilwoŋa ni, ‘Baal mera.’
17Pien abikwanyo nyiŋ Baal woko ki i doge, dano pe gibilwoŋo nyiŋgi matwal.
18Dok i nino meno abiketo gicikke piwu kun acikke ki lee tim, kacel ki winyo me
polo, ki gin ma lak alaka i ŋom; dok abijuko atum, ki pala lucwan, kacel ki mony i
wi lobo, wek ami wubut piny ki kuc.
19Abinyomi ibedo mera matwal; abinyomi atir, ki leŋcwiny, ki mar ma pe lokke,
kacel ki kica.
Acoli Baibul
© 1985, Bible Society of Uganda.
1422
20Abinyomi ki gen ma pe lokke, dok ibiŋeyo Rwot.”
21“I nino meno, man lok pa Rwot kikome, abidok iye bot polo ki polo bidok iye
bot lobo;
22ki lobo bidok iye bot kai, ki bot koŋo vino, ki bot moo, ci gin gibidok iye bot
Jejreel;
23 ci an ki koma aye abicoyo kodine piny i lobo. Abitimo kica ki Lo-rukama
abiwaco bot Lo-ammi ni, ‘Wun jona;’ en biwacci, ‘In Lubaŋana.’ ”
Kocea 3
Kocea ki dako ma latim abor
1Rwot owacca ni, “Dok icimar dako ma meye maro, ma latim abor; macalo Rwot
maro jo Icrael, kadi bed gulokke gudok bot jogi kun gimaro poki olok mutwo.”
2Ka doŋ awile pi cekel apar wiye abic me ryal, ki cayiri ma romo guniya aŋwen ki
nucu.
3Ci awacce ni, “Myero ibed macalo dakona pi kare malac, kun pe ibedo lakwele,
pe ibed ki laco mo; an bene abibedo kwedi kit meno.”
4Pien jo Icrael biri pi kare malac laboŋo kabaka mo nyo laker mo, laboŋo gitum
nyo wir me aworagi, laboŋo cal lubaŋa mo me tyet .
5Lacen jo Icrael bilokke, gibicako yenyo Rwot Lubaŋagi, ki kabakagi Daudi; pi
meno ber pa Rwot bimiyo gidwogo bote ki woro i kare ma tye anyim.
Kocea 4
Da pa Rwot i kom Icrael
1Wuwiny lok pa Rwot, wun jo Icrael; pien Rwot tye ki da i kom jo ma bedo i lobo
man; pien ada pe, mar pe, ki ŋec mo i kom Lubaŋa bene pe i lobo.
2Gin ma tye en aye kwon, goba, nek, kwalo kwo ki timo abor;
3Pi meno lobo tye ka kumo, jo ducu ma bedo iye komgi oloc woko, ki lee tim bene,
kacel ki winyo me polo; wa rec me nam bene guto woko.
4Ento dano mo pe okel lok me da, dano mo pe odot lawote pien in aye ŋat ma ada
kwede, in ajwaka.
5Ibitwomme dyeceŋ, lanebi bene bitwomme kwedi, dyewor, dok abineko meni
woko.
6Jona gitye ka to pi ŋecgi manok, pien in ikwero bedo ki ŋec, omiyo akwero ni pe
ibed ajwakana. In wii owil woko i kom cik pa Lubaŋani, an bene wiya biwil woko
i kom litinoni.
Acoli Baibul
© 1985, Bible Society of Uganda.
1423
7Ka wei ajwagi omedde mapol, ci gimedde ki bali koma; abiloko deyogi doko me
lewic.
8Giloko bal pa jona doko camgi, kun cwinygi yom kom roc pa jona.
9Abimiyo ajwagi bedo calo dano ata; abiketo can ikomgi pi kitgi, abiculogi pi
timgi.
10Gibicam, ento pe gibiyeŋ; gibitimo kwele, ento pe gibinya; pien guweko Rwot
woko, pi miyo kwogi i tim kwele.
11Koŋo vino ki koŋo vino maliŋonc, rwenyo tam pa dano.
12Jona gicito ka penyo dog kac, odoogi aye nyuto botgi lok. Pien cwiny me kwele
omiyo guŋak woko, omiyo guweko Lubaŋagi pi timo tim kwele.
13Gitumo gitum malo i wi godi, giwaŋo gitumgi i wi cere malo, i te kworo, atega ki
olwedo, pien tipogi ber. Pi meno mumiyo anyirawu gitimo kwele, ki anyira gerwu
gitimo abor.
14Pe abiketo can i kom anyirawu ka gitimo kwele, kadi i kom anyira gerwu ka:
gitimo abor; pien co kikomgi gitye ka nywako yo ki lukwele, dok gitumo gitum-gu
kacel ki malaya me ot jogi. Rok ma pe giniaŋ, pinygi bito woko.
15Kadi bed in, Icrael, itimo kwele, pe Juda odok labal. Pe wudony i Gilgal, pe
wuwot i Bet-awen, pe bene wukwoŋ ni, “Macalo Rwot tye ma kwo-ni.”
16Icrael bene lapele; calo roya ma lapele, Rwot tika kombeddi twero pitogi,
macalo latin romo ma gikwayo i olet malac-ci?
17Epraim oribbe ki cal jogi, wek doŋ obed gire.
18Gin lwak ma lumero, komgi mit ka timo kwele; gimaro lewic makato deyogi.
19Yamo oboyogi woko i bwome, lewic bimakogi pi keno tyergi.
Kocea 5
Can i kom Icrael pi a woko ki bot Lubaŋagi
1Wuwiny lok man, wun ajwagi pa Lubaŋa, wuket cwinywu, wun ot pa Icrael.
Wucik itwu, wun ot pa kabaka. Pien kop ma giŋolo otiko komwu; pien wun
wubedo owic i Mijpa, ki obwo ma giciko i wi Tabor.
2Gikwinyo bur matut i Citim, ento abiketo can i komgi ducu.
3Aŋeyo Epraim, Icrael pe okanne ki bota. In Epraim kombeddi idoko latim kwele,
Icrael bene doŋ oballe gire woko.
4Tim megi geŋogi dwogo bot Lubaŋa; pien cwinygi me timo kwele doŋ tye i igi,
geŋogi ŋeyo Rwot.
5Wakke pa Icrael odoko caden ma tye i nyime; Epraim bitwomme pi balle; Juda
bene binywako twomme kwedgi.
Acoli Baibul
© 1985, Bible Society of Uganda.
1424
6Gibiwoto ki romi ki dyaŋigi me gitum pi yenyo Rwot, ento pe gibinoŋo kome;
pien Rwot doŋ otyeko a woko ki botgi.
7Gin pe gubedo lugen bot Rwot, pien ginywalo litinogi ki lurok ata. Koni por dwe
binekogi woko, kacel ki pottigi ducu.
8Wukut bi la i Gibea, wukut gwara i Rama. Wugo oduru i Bet-awen; komi omyel,
in Benjamin!
9Epraim bidoko obur i nino ma giketo can i kome. Anyuto lok me ada ma bitimme
i kin kaka ma i Icrael ducu.
10Luker me Juda gubedo macalo jo ma gikobo got ma poko wan lobo; abicoro
kinigana i komgi macalo pii.
11Epraim doŋ gidiyo matek, pe giŋolle kop kakare, pien otyeko mine ka lubo kor
gin ma konnye pe.
12Pienno adoko calo nyenye ma naŋo kom Epraim, dok abedo calo tut ma camo ot
pa Juda.
13Kare ma Epraim oneno twone, kit ma Juda bene oneno wan burre-ni, omiyo
Epraim owoto wa i Aciria, ci ocwalo kwena bot kabaka madit. Ento en pe twero
caŋowu, kadi ki bur mewu bene pe twero caŋo.
14Pienno abibedo macalo labwor bot Epraim, dok abibedo macalo latin labwor i
kom ot pa Juda. An, an kikoma aye abikilo komwu woko, ka doŋ abiwot gira;
abitiŋowu woko, ŋat ma bilarowu pe.
15Abidok gira i kabedona, nio waŋ ma guniaŋ balgi ka doŋ gicako yenyo koma,
gibiyenyo i kare ma gitye i can, kun giwacci,
Kocea 6
1“Wubin wek wadoku bot Rwot; pien en okilo komwa woko; wek en aye ocaŋwa;
en otyeko pwodowa matek, dok bitweyo waŋ retwa.
2Ka nino okato aryo, en bicerowa woko, i nino me adekke bimiyowa kwo, wek
dok wabed ma komwa yot i nyime.
3Weku doŋ waŋeyu Rwot, wacuku cwinywa ka ŋeyo en; en bidwogo ada macalo
rupiny; en bibino botwa macalo kot oma moyo, calo kot me cwir ma bido lobo.”
4Abitimi niŋniŋ, in Epraim? Abitimi niŋniŋ in Juda? Mar mewu rom ki pol ma umo
piny odiko, rom ki toyo ma two woko oyot.
5En mumiyo amiyo lunebi otoŋogi woko, anekogi ki lok mua i doga; kop ma aŋolo
i komgi ryeny calo ceŋ,
6 An cwinya mito mar ma pe lokke, pe lee me gitum, ŋeyo Lubaŋa ber, kato gitum
awaŋa.
7Ento gin gukalo wi gicikke macalo i Adam, gutiyo gin ma pe atir i koma ki kunnu.
Acoli Baibul
© 1985, Bible Society of Uganda.
1425
8Gilead aye gaŋ pa lutim aranyi, ma remo doŋ i obot tyengi.
9Macalo luyak gikiyo dano, ajwagi bene gicokke kacel kumeno; gineko dano i yo
ma cito i Cekem, kun gitimo gin marac twatwal.
10Aneno gin mo marac makato i ot pa Lubaŋa pa Icrael. Tim kwele pa Epraim tye
kunnu, Icrael bene oballe woko.
11In bene Juda, kare me kac doŋ ginyuto woko.
Kocea 7
Bal pa jo Icrael ki jemogi
1I kare ma amito dwoko gum bot jona, ki i kare ducu ma amito caŋo iye Icrael, ci
bal pa Epraim otugi nen woko cut, ki tim maraco ma jo Camaria gutimo; pien
gitimo bwami, lakwo turo ot, kun luyak giyako dano ki i gudo.
2Ento pe giparo ni an apo i kom gin maraco ducu ma gitiyoni. Koni timgi doŋ
orumogi woko i dyere, doŋ timgi tye i nyima.
3Giyomo cwiny kabaka ki timgi mareco-ni kun giyomo cwiny rwodigi ki bwolagi.
4Gin ducu lutim abor; girom ki keno malyet, ma lated mugati pe dok cwako iye
mac, nia i kare ma en orubo iye tobi ki moko nio ka oyenyo, ocako kwot.
5I nino pa kabaka mewa, rwodi ducu gucako two pi lyeto koŋo vino; kabaka
ocako ryeyo ciŋe malo kacel ki luŋala.
6Pien cwinygi obedo malyet calo keno; pi lok ma gubedo ka piro; kinigagi okur
calo mac dyewor benebene, odiko obedo ma lyel calo mac arum.
7Gin ducu gidoko lyet macalo keno, guneko lulocgi woko ducu. Lukergi ducu guto
woko, pe tye ŋat mo i kingi ma okok bota.
8Epraim orubbe woko i kin lurok; Epraim en mugati capat ma pe giloko.
9Rok mukene gutyeko tekke woko, ento en pe oŋeyo; lwar okwaŋ i wiye, ento en
pe ŋeyo.
10Wakke pa Icrael odoko caden i kome; ento pe gudwogo bot Rwot Lubaŋagi,
kadi bed gineno can, pe giyenyo Lubaŋa.
11Epraim min rom ki amam ma wiye bene pe tiyo; gikok mere bot Ejipt, dok cito
mere wa i Aciria.
12Abiciko obwona i yo ma gicito iye ducu, aretogi piny macalo winyo ma tuk
malo, abipwodogi pi timgi maraco-ni.
13Gibineno can, pien guŋak guweka woko! Gityekgi woko, pien gujemo koma!
Onoŋo amito larogi, ento giloko lok goba i koma.
14Pe gikok bota ki cwinygi ducu, ento gibedo ka cur ki i wi kitandagi; giŋolo
komgi kekengi ki pala pi kal ki koŋo vino, kun gijemo kwede i koma.
Acoli Baibul
© 1985, Bible Society of Uganda.
1426
15Kadi bed yam apwonyogi kun amiyo badgi bedo matek, ento gin gidok ka yubo
lok marac i koma.
16Gilokke gidok bot jok Baal; girom ki atum ma bayo piny. Rwodigi bi to ki pala
lucwan, pi ŋala ma i doggi. Man bimiyo gicayogi wa i lobo Ejipt.
Kocea 8
Jo Icrael wuwek woro cal jogi
1Wukut gwara! Pien acut tye malo i wi ot pa Rwot; pien guturo gicikkena, gukalo
wi cikka.
2Gikok bota ni, “Lubaŋawa, wan jo Icrael waŋeyi.”
3Icrael doŋ obolo gin maber woko, lumerok doŋ biryemo kore.
4Guketo lukergi laboŋo twerra, guketo rwodigi laboŋo ŋecca. Gutiyo cal jogigi ki
ryal ki jabugi; gutiyo gin ma neko gin kikomgi.
5Abwono latin twonni, in Camaria. Kinigana otedde i komgi calo mac. Jo Icrael
bitero kare ma rom mene kaa ka doŋ gibibedo laboŋo bal?
6Gibiŋido latin twon me Camaria woko matitino, pien ladiro tic otiyo gin ma pe
Lubaŋa kikome.
7Pien gucoyo yamo, miyo gikayo lapiru. Kal ma i poto pe oŋok, moko pe bia iye;
ka nene mogo ocek, kono lurok guyako woko ducu.
8Icrael doŋ gimwonyo woko; gin doŋ gitye i dye lurok, macalo gin ma konnye pe.
9Pien Icrael ocito wa i Aciria macalo kana me tim ma woto kene; Epraim owilo
meye ki lim.
10Kadi bed guwilo mecgi i kin lurok, abidwokogi woko oyotoyot. Bimiyo koŋ
giweko wiro kabakagi ki rwodigi ki moo pi kare mo manok.
11Pien jo Epraim gunyayo lwak keno tyer mapol pi tiyo bal, omiyo keno tyergi
odoko gin me tiyo bal.
12Kadi kono aco cikka alip apar botgi, gibineno macalo gin ma welo.
13Gimaro gitum; gin gitumo lee pi camo riŋone; ento cwiny Rwot pe yom komgi: I
kare man Rwot bipo pi timgi maraco-ni, biketo can i komgi pi bal megi; gibidok
cen wa i Ejipt.
14Pien Icrael wiye doŋ owil woko i kom ŋat mucweyo en, ocako gero gaŋ kal
madoŋo; Juda ogero gaŋi mony mapol ma girumogi ki cel gogo; ento abicwalo
mac i kom gaŋi mere, ci biwaŋo gaŋi mony maditone woko ducu.
Kocea 9
Can ma opoto i kom Icrael pi kwero Lubaŋa
Acoli Baibul
© 1985, Bible Society of Uganda.
1427
1Pe ibed ki yomcwiny, in Icrael! Cwinyi pe obed yom macalo rok mukene; pien in
iweko Lubaŋani ci idoko lakwele, imaro timo kwele pi noŋo lim, wa i laro moyo
ducu.
2Laro moyo ki bur koŋo Vino, pe bipitogi, kono Vino manyen bene biremogi.
3Pe gibibedo i lobo pa Rwot ento Epraim bidok cen i Ejipt, dok gibicamo cam ma
cik ogeŋo ki Aciria.
4Pe gibiliyo koŋo vino me gitum amata bot Rwot pe gibiyomo cwinye ki gitum
megi. Mugati megi bibedo calo mugati pa jo ma kwero cola; jo ducu ma gucamo
gudoko keni. Pien kwongi bibedo me lanek kec keken, pe myero gikel wa i ot pa
Rwot.
5Wubitimo gin aŋo i nino madit ma giciko pire, ki i nino madit me woro Rwot?
6Koŋ inen ka gicito wa i lobo Aciria, jo Ejipt aye bicokogi kacel, Mempic aye
biyikogi. Jamigi ducu me ryal ma yomo cwinygi, doo bimayo woko, okuto bitwi
wa i odigi.
7 Kare me keto can doŋ obino, kare me culo adwoggi me bal doŋ oromo; Icrael
biŋeyo. Lanebi en aye dano ma lamiŋ, dano ma tye ki Cwiny pa Lubaŋa odoko
lapoya, pi bal mewu madwoŋ ki adagadaga madwoŋ.
8Lanebi en aye lakur-piny pa Epraim, ma gin jo pa Lubaŋana, ento giciko owic pa
ladwar i waŋayone ducu, ki adagadaga tye i ot pa Lubaŋane.
9 Gin gudonyo i bal matut twatwal, macalo i kare me Gibea. En bipo pi tim megi
maraco-ni, dok biketo can i komgi pi bal megi.
10 I kare ma yam anoŋo Icrael, acob kome macalo nyig olok ma, i tim. Con aneno
kwarowu obedo calo nyig oduro ma ocako cek aceka. Ento ka cen guo i Baal-peor,
ci gucako mine kengi bot cal jogi, omiyo gudoko gin ma cwiny dano dagi ma tom
ki gin ma gin gimaro.
11Deyo pa Epraim biket woko ata, macalo winyo ma twarre, nywal bibedo pe, wa
gamo ic bibedo pe ki doŋo ic bene pe.
12Dok kadi bed gupit litinogi, abityekogi woko ducu, mo pe bidoŋ I kare ma abia
woko ki botgi, gibineno can madit twatwal!
13Dok litino pa Epraim, kit macalo anenogi kwede, gibinekogi woko macalo lee
tim; Epraim myero ocwal litino awobene bot lunekgi.
14Migi ba, ai Rwotibimiyogi gin aŋo kaa? Migi poto ic, ki tunogi obed mutwo libeŋ.
15Racgi ducu tye i Gilgal, ka ma yam cwinya ocako kwerogi iye. Pi gin maraco ma
gubedo ka timone, abiryemogi woko ki i oda. Pe dok abimarogi matwal; rwodigi
ducu gubedo jo ma lujemo.
16Epraim rom ki yat ma doŋ gireto woko piny, ma lwite oner woko, pe doŋ
binyako nyige. Dok kadi bed ginywal, abineko litinogi ma gimaro-ni woko.
Acoli Baibul
© 1985, Bible Society of Uganda.
1428
17Lubaŋana bibayogi woko pien gukwero winyo lokke; gibibedo lumalgaŋ i kin
rok ducu.
Kocea 10
1Icrael obedo calo olok ma nyige onyak ma mwonya, ci ocek mabup. Ka nyige
omedde ki nyak madwoŋ, en bene medo ki caŋo keno tyer mapol; kalo bone
omedde odoko maber, en bene omedde ki yubo wir jogi me aworane mabeco.
2Cwinygi opoŋ ki lok me miŋo; kombeddi myero doŋ gunen can pi balgi. Rwot
kikome aye bimuko keno tyergi woko dok en bene bitoŋo wir jogigi woko ducu
ma gucibo me aworagi.
3Koni doŋ gibipennye ni, “Pe watye ki kabaka, pien wan pe walworo Rwot, dok
kabaka twero timowa kit gin aŋo?”
4Giloko lok doggi noŋo, gimoko gicikke ki kwon me goba; kumeno gimiyo ŋolo
kop twi doŋo macalo yat to ma neko dano ma lot i poto ma gipuro.
5Jo ma gibedo i Camaria komgi omyel, pi latin twon me Bet-awen. Jo mere
gibikwero colane, ajwagine ma giworo cal jok gibikok pire, pi deyone ma doŋ oa
woko ki bote.
6Cal twon meno kikome aye gibitero woko wa i Aciria, macalo mot ma gitero bot
kabaka madit. Gibimiyo lewic mako Epraim, ki Icrael bene lewic bimako pi cal
jokke.
7Kabaka me Camaria pe binen, gibitero woko macalo yat munidde ma kwan i wi
pii.
8 Kabedo madito me woro Lubaŋa ma tye i wi got me Awen, en aye ka ma Icrael
tiyo iye bal, gibijwero woko. Okuto ki ocok gibitwi i wi keno tyergi, ci gibiwaco ki
godi madoŋo ni, “Umwa” ki bot godi matino ni, “Wupot i komwa.”
9 In Icrael ibedo ka bal nia wa i kare me Gibea; nia wa i kare ca wubedo ka medde
ameda. Mony pe bipoto i komgi i Gibea;
10An abibino ka pwodo jo mujemo; lurok bene bicokke kacel i komgi i kare ma
abipwodogi pi bal megi aryo-nu.
11Epraim yam roya ma gipwonyo, ma maro dino bel, ento aketo rii kweri i ŋute
maber-ri. Abiketo Epraim ka ywayo kweri, ki Juda myero opur pire kene. Yakobo
myero onud poto botte kene.
12 Wuco kodi me kit ma atir, wek wuka nyig me mar ma pe lokke wucer poto bot
woko, pien man aye kare me yenyo Rwot, wek en obin omi lar mere ocwer i
komwu macalo kot.
13Yam wupuro bal, ci wukayo kit ma pe atir, omiyo wucamo nyig gobawu. Pien
wubedo ka geno gadigadi lwenywu, ki lwak twoni otekawu,
Acoli Baibul
© 1985, Bible Society of Uganda.
1429
14pi meno oduru me lweny biwo i kinjowu, odiwu ma girumo ki cel gogo
gibimuko woko liweŋ, macalo Calman yam omuko Betarbel i kare me mony, megi
litino yam ginyotogi woko kacel ki litinogi.
15Meno en kit ma gibitimowu kwede, wun ot pa Icrael, pi balwu madit twatwal-li.
Kabaka me Icrael gibinekone woko kwar-piny.
Kocea 11
Lubaŋa oparo jone
1 I kare ma Icrael pud latin, onoŋo amare, yam alwoŋo woda nia ki i Ejipt.
2Ka yam amedde ki lwoŋogi gin bene gimedde ki a woko ki bota; gubedo gigi ka
tumo gitum bot jok Baal, kun bene giwaŋo odok eceta bot cal jogi.
3Kun kono an aye cen apwonyo jo Epraim ki wot, yam atiŋogi i kora; ento pe
guŋeyo ni an aye acaŋogi.
4Yam abedo ka telogi ki tol, ki twon mar madwoŋ ma atweyogi kwede. Dok abedo
ka tiŋogi macalo latin, ma abolo i wi gwoka, kun akulle piny botgi ka pitogi.
5Gibidok woko wa i lobo Ejipt, Aciria aye bibedo kabakagi, pien gukwero dwogo
bota.
6Pala lucwan bilweny i kom gaŋigi ducu, bitoŋo rii doggola me dog celgi woko,
dok bene binekogi woko ki i cel gogogi.
7Jo mera doŋ gumoko tamgi me a woko ki bota; pi meno gibiketogi woko i kol, pe
tye dano mo ma bigonyogi.
8 Atwero weki woko, in Epraim? Atwero miyi bot ŋat mukene niŋniŋ, in Icrael?
Atwero miyo idoko calo Adma niŋniŋ? Abitimo in macalo Ceboim niŋniŋ? Cwinya
doŋ odwogo woko i komi, iya doŋ okwe woko pi mari.
9Pe doŋ abitic ki kiniga malyet, pe dok abineko Epraim atyeko woko; pien an
Lubaŋa, pe a dano, an a ŋat Maleŋ i kinwu, pe abibino pi tyekowu woko.
10Gibilubo kor Rwot, ci en bimor macalo labwor; eyo, en bimor, litinone gibibino
gia ki tuŋ potoceŋ ma komgi myel;
11gibia ki i Ejipt gibino ma komgi myel calo winyo, dok gibia ki i Aciria macalo
amam, ci abidwokogi wa i pacogi, man lok pa Rwot kikome.
Gijuko Epraim pi goba ki pi timo jo marac
12Epraim doŋ ogura dyere ki gobane, dok ot pa Icrael obedo ka bwola abwola.
Ento Lubaŋa pud ŋeyo Juda, ni en pud tye ka geno Ŋat Maleŋ.
Kocea 12
Acoli Baibul
© 1985, Bible Society of Uganda.
1430
1Epraim kwayo yamo ma ka dyegi, leko kor yamo ma tuŋ wok ceŋ dyeceŋ
benebene; ticgi me nyayo goba ki tim bwami; gicikke ki jo Aciria, dok gitero moo
wa i Ejipt.
2Rwot tye ki lok i kom Juda, en biketo can i kom Yakobo ma poro kite, dok bicule
ma rom ki tim mere,
3 Kare ma en tye i ic, omako opuny tyen ominne, ka doŋ oteggi, olwenyo ki
Lubaŋa.
4 Olwenyo ki lamalaika, ci oloyo, obako doge bot lamalaika ki pig waŋe. Dok
orwatte ki Lubaŋa i Betel, Lubaŋa ocako lok kwede ki kunnu.
5En Rwot Lubaŋa me mony, ma nyiŋe Rwot, owacci,
6“Pi meno in doŋ idwogi, Lubaŋani tye ka konyi, mok i kom mar ki ŋolo kop atir,
kun ikuro Lubaŋani kare ducu.”
7En lacat-wil ma tye ki mijan ma pe pimo kakare, en maro bumo dano.
8Epraim owacci, “Nen an lalonyo, anoŋo limma gira ki wiya”; ento lonyone pe
romoculo balle ma obalo-ni.
9 An a Rwot Lubaŋawu, nia wa ki i lobo Ejipt; abimiyo doki wubuto i kema,
macalo i kare me kwero nino madito ma aciko.
10Yam aloko bot lunebi, an aye ma amiyo ginanyuta onya madwoŋ, dok amiyo
carolok katti ki bot lunebi.
11Ka ce bal mo tye i Gilead ci gibitum woko ducu ada; ka ce gityero twoni me
gitum i Gilgal, keno tyergi bene bidoko calo gweŋi ma giguro i poto ma gipuro.
12 Yakobo yam oriŋo ocito wa i lobo Aram, Icrael con otiyo tic kunnu pi nyomo
dako, en yam okwayo romi wek enoŋ dako.
13 Rwot yam omiyo lanebi okwanyo Yakobo woko ki i Ejipt, dok omiyo lanebi
ogwoke.
14Epraim doŋ oŋeto cwiny Rwot matek; omiyo Rwotte biweko remo balle bedo i
wiye, dok bidwoko cacce ducu i wiye.
Kocea 13
Gitito pi tyeko jo Epraim
1Epraim ka yam oloko, kom dano myel; Epraim yam dit matek i Icrael; ento en
okelo bal i kome pi jok Baal, ci oto woko.
2Kombeddi balgi doŋ tye ka medde ameda, gitye ka tiyo gigi cal ryal ma giliyo pigi
kengi, kun gitiyo lwak cal jogi ki diro; magi ducu obedo tic pa ludiro. Gin guwaco
ni, “Wutum gitum bot jogi magi.” Dano gunot lem latin twon dyaŋ!
Acoli Baibul
© 1985, Bible Society of Uganda.
1431
3Pi meno gibibedo calo lupu ma poto odiko, calo toyo ma o woko oyotoyot, calo
cuŋ kal ma yamo kolo woko ki i laro, onyo yito ma duny ki i wan dirica.
4An a Rwot Lubaŋani, nia wa ki i lobo Ejipt; pe tye Lubaŋa mukene ma iŋeyo,
kono an keken, lalar mo mukene pe tye, kono an keken.
5 An aye yam aŋeyowu wa ki i tim, i lobo ma can pii dwoŋ iye.
6Ento i kare ma gicamo giyeŋ, ka guyeŋ, ci cwinygi ocako wakke matek; omiyo
wigi ocako wil woko i koma.
7Abilokke botgi adoko macalo labwor, dok abibedo ka kiyogi i ŋet yo macalo
kwac.
8Abipoto i komgi macalo ŋuu mager ma litinone gineko woko, abiyeco korgi
adado woko, abimwodogi ki kunnu macalo labwor; kit ma lee tim twero kilo ki
komgi.
9In Icrael, abityeki woko; aŋa ma bikonyi?
10 Kabakani doŋ tye kwene, ma romo lari; rwodini ducu gitye kwene ma
lucuŋdwarri, jo ma nene iwaco pigi ni, “Miya ka baka ki rwodi”?
11 Cen amiyi luker ki kiniga, ka dok akwanyogi woko ki akemona.
12Bal pa Epraim maraco ducu gicoyo woko piny, balle doŋ gikano woko.
13Arem macalo me nywalo latin doŋ opoto i kome, ento en latin ma pe ryek; pien
i kare-ni obuto ari, wiye pe otikke ki yo nyodo.
14 Myero alargi ki i twer me Lyel? Abikokogi woko ki i dog to? In lo, two gemoni
tye kwene? In Lyel, to-pinnyi kono tye kwene? Kica doŋ pe maka i komgi.
15Kadi bed en nya matek macalo lagada, yamo oro ma Rwot ocwalo bibino ki i
tim, ci waŋ piine ma gunnye-ni bitwo woko ki itte bene bidwono woko; yamo
bimayo jamine mabeco ducu ma yam yomo cwinye, ma onoŋo okano-ni.
16Camaria bineno can pi balle, pien en ojemo woko i kom Lubaŋane pala lucwan
aye binekogi woko, litinogi gibijwatogi woko piny, ginyotogi woko, ki mongi ma
giyac gibiryeko igi woko.
Kocea 14
Giciko Icrael me dok bot Rwot
1In Icrael, doŋ idwog bot Rwot Lubaŋani, pien doŋ itwomo tyeni pi balli.
2Wuwot ki lok me dogwu, wudok bot Rwot; wuwac bote ni, “Kwany balwa woko
ducu; gam motwa maber-ri, wek wacul waŋ balwa ki lok ma i dogwa.
3Aciria pe bilarowa, pe wabiriŋo ki aguragura; pe doŋ wabiwaco ki tic me ciŋwa
ni, ‘Wun Lubaŋawa.’ Latin kic noŋo kica ki boti.”
Acoli Baibul
© 1985, Bible Society of Uganda.
1432
4Abimiyo niyegi magoro-ni doko tek, abimarogi pi bercwinya, pien kinigana doŋ
oa woko i komgi.
5Abibedo macalo toyo bot jo Icrael; en bituru macalo leŋa bicwalo lwite piny
macalo atega.
6Bilot, ci jany, bibedo ber macalo jeituni, dok ŋwece bibedo kur macalo ŋwec
Lebanon.
7Gibidwogo ci gibibedo i te tipona, gibinywal macalo kal ma i poto; gibituru calo
olok, ŋwecgi bibedo makur macalo ŋwec koŋo vino me Lebanon.
8In Epraim, cal jogi konyi ki gin aŋo kaa? An keken aye ma agamo dogi, dok an
aye agwoko in. An abedo calo yat ciprec ma pote pe ner; an aye amiyo nyak.
9Ŋat ma ryek biniaŋ lok magi; dano ma cwinye lwodo lok aye bineyogi; pien yo
pa Rwot ducu tye atir, jo ma cwinygi atir aye gilubo yone, ento jo ma gikalo wi cik
pa Lubaŋa gitwomo iye tyengi.
Acoli Baibul
© 1985, Bible Society of Uganda.
1433
Joel
Joel 1
Kit ma bonyo gubalo kwede lobo
1Man lok pa Rwot ma yam obino bot Joel wod pa Petuel.
2Wuwiny lok man, wun ludoŋo muteggi, wuter itwu, wun jo ducu ma wubedo i
lobo man. Gin macalo man yam otimme i karewu, nyo i kare pa kwarowu?
3Wutit pire bot litinowu, wek litinowu gutit bot litinogi, ki likwayogi bene guwac
bot yalwak ma bilubogi.
4Gin ma bonyo adwek ocamo odon, bonyo abum ocamo woko. Gin ma abum
ocamo odoŋ, bonyo lagara ocamo woko, gin ma lagara ocamo odon, labar ocamo
otyeko woko liweŋ.
5Wuco woko, wun jo ma lumero, wukoki; wukok matek, wun jo ducu ma mato
koŋo vino, pi koŋo vino malino-ni, pien doŋ gityeko jukone woko ki i dogwu.
6 Pien rok mo doŋ obino ka lweny i kom lobona, mony matek ma pe kwanne,
Lakgi calo lak labwor, lakgi boco calo lagili lak min labwor.
7Gubalo olokka ducu, odurona bene guŋido woko; gupaco poke, gubolo piny,
jaŋgi okwor matar.
8Wukok, macalo nyako ma oruko boŋo cola, ma kumo pi cware ma pud onyome
anyoma.
9Gityer me moko kwon ki gityer amata gigiko kelogi woko i ot pa Rwot. Ajwagi
ma lutic pa Rwot, gitye ka kumo.
10Potti oballe, piny oto woko do, pien kal doŋ oballe, koŋo vino doŋ pe, moo doŋ
pe nen.
11Lewic omakwu, wun lupur, wukok matek, wun lupur olok pi naŋo ki cayiri;
pien cam me poto doŋ olal woko.
12Olok oner, oduro bene oballe woko; Okwer pomegranat, ki otit ki acuga, yadi
ducu ma i poto guner woko; yomcwiny doŋ pe bot litino pa dano.
13Wuruk boŋo cola, wun ajwagi, wukok can, wukok matek, wun lutic i keno tyer.
Wudony i ot, wubut i boŋo cola, wun lutic pa Lubaŋana. Pien gityer me moko
kwon ki gityer amata doŋ gijuko kelogi woko i ot pa Lubaŋawu.
14Wukwer kare me ri kec, wulwoŋ cokke madit me woro Lubaŋa, Wucok ludoŋo
ki jo ducu ma gibedo i lobo man, gubin i ot pa Rwot Lubaŋawu, gukok bot Rwot.
15 Oyi, nino-ni do! Pien nino pa Rwot doŋ cok, bino macalo to-piny ma Won Twer
Ducu ocwalo.
Acoli Baibul
© 1985, Bible Society of Uganda.
1434
16Cam doŋ gibalo ki i nyimwa ma wan waneno. Yomcwiny ki um dok tye i ot pa
Lubaŋawa?
17Kodi otuŋ i ŋom ka ma gicoyogi iye, dula odoŋ noŋo; dero ducu oballe woko,
pien kal pe ocek.
18Kit ma lee cur kwede! Piny oloyo dyaŋi woko, pien kakwayogi doŋ pe; wa romi
bene gujony woko.
19Akok boti, ai Rwot, pien mac doŋ owaŋo olet ma i tim, leb mac doŋ owaŋo yadi
ducu ma i poto.
20Wa lee me tim ducu gikok boti, pien pii ma i nota doŋ otwo woko, mac doŋ
owaŋo olet ma i tim.
Joel 2
1Wukut gwara i Cion, wugo oduru i wi got mera maleŋ! Wuwek jo ducu ma bedo i
lobo komgi omyel, pien nino pa Rwot tye ka bino, doŋ cok,
2nino me colpiny ki me mutu, nino me pol ki mutu macol licuc. Rok madit, ma
jone tego, gumone i wi got macalo piny macollicuc; rok mo macalo man peya
onen nia wa con, dok pe binen i anyim i kare pa yalwak ducu.
3Mac waŋ i nyimgi, ki tuŋ ŋegi bene mac tye ka lyel. I nyimgi lobo nen calo poto
Eden, ento tuŋ ŋegi calo tim ma odoŋ nono; gin ma obwot iye pe,
4 Calgi nen calo aguragura, giriŋo macalo aguragura me lweny.
5Gipye i wi lacol godi, kun gimor calo gadigadi lweny, gimor calo leb mac ma
waŋo reŋ kal mutwo; gical ki dul mony matek ma oyubbe pi lweny.
6Rok ducu gitye ki remcwiny madwoŋ i nyimgi, waŋ jo ducu oballe woko.
7Gimwomme ki ŋwec macalo lulweny matek, giito ki i wi cel calo askari. Ŋat acel
acel lubo yone kene pe giwirre giweko tyen megi.
8Pe tye ŋat mo i kingi ma twomo lawote, ŋat acel acellubo yone kene; gicorojami
lweny magibayogikwede, gin mo pe ma jukogi.
9Gimwomme i kom gaŋ, giriŋo i wi cel; giito malo i odi, giito ki i waŋ dirica
macalo lakwo.
10 Lobo yeŋŋe i nyimgi ka giwoto, polo bene yeŋŋe. Cen ki dwe gucido macol,
lakalatwe bene doŋ pe giryeny,
11 Dwan Rwot mwoc, winnye ki i nyim monnye; monnye tek makato, ŋat ma cobo
lok ma en oloko noŋo tek twatwal. Pien nino pa Rwot dit, kelo atiba i kom dano;
aŋa mono ma twero ciro?
12Rwot kikome owacci, “Kadi bed kombeddi, doŋ wudwog bota ki cwinywu ducu,
kun wuri kec, ki koko, dok ki kumo madwoŋ;
Acoli Baibul
© 1985, Bible Society of Uganda.
1435
13pe wuyec ginaruka mewu, ento wulok cwinywu aye,” Wudwog bot Rwot
Lubaŋawu, pien en latim kica, en won kica madwoŋ. Kiniga pe make oyot, mar
mere ma pe lokke dwoŋ, dok ŋut, pe timo gin marac.
14Aŋa ma ŋeyo ka pe bilokke, ci ŋut kun weko gum doŋ i yo ŋeye, gityer me moko
kwon kigityer amata pi Rwot Lubaŋawu?
15Wukut gwara i Cion, wukwer kare me ri kec; wulwoŋ cokke madit me woro
Lubaŋa,
16wucok dano kacel. Wulony lwak mucokke; wugur ludoŋo kacel; wucok litino
bene, wa lukere ma gitye i kor. Lanyom oa woko owek ode, nyako ger bene owek
kicikane.
17Wek ajwagi ma lutic pa Rwot gukok, i dye doggola ot pa Rwot ki keno tyer, kun
giwacci, “Ai Rwot, tim kica ki joni, pe imi giyet ginaleyani, pe imi nyiŋgi odok
carolok me abola i kin lurok. Piŋo iweko rok mukene giwacci, ‘Lubaŋagi tye
kwene?’ ”
18Omiyo nyeko omako Rwot pi lobone, kica omake i kom jone.
19Rwot odok iye ki jone ni, “Nen abecwalliwu kal ki koŋo vino ki moo, ma
wubiyeŋ kwede; pe dok abiweko giyetowu i kin lurok.
20“Abicwalo jo ma tuŋ acam ka mabor ki wun, abiryemo monygi woko wa i lobo
ma otwo ma odoŋ nono; jo mutelo yo bicorre i nam ma tuŋ wokceŋ, jo ma i ŋegi
bicorre i nam ma tuŋ potoceŋ. Komgi mukwok ma ŋwe biduny ma coo, pien
gutiyo tic madito.
21“Pe ilwor, in lobo; bed ki yomcwiny ki um, pien Rwot doŋ otiyo tic madito!
22Pe wulwor, wun lee me tim, pien olet ma i tim doŋ olot. Yadi tye ka nyak, oduro
ki olok gitye ka nyak maber.
23“Cwinywu ohed yom, wun litino me Cion, cwinywu obed yom i kom Rwot
Lubaŋawu; pien omiyowu kot me cwir me kwanyo kop i komwu, omiyo kot
ocwer piwu madwoŋ, omiyowu kot me cwir ki me oro, kit macon.
24“Laro bipoŋ ki kal me adina, bur me koŋo vino ki me moo ducu, gibipon woko
libyeny.
25Abiculo waŋ mwaka ducu ma bonyo abum ocamo, ki bonyo adwek, ki lagara, ki
labar, mony mera madit ma cen acwalo i dyewu.
26“Wubicamo cam madwoŋ dok wubiyeŋ, wubipako nyiŋ Rwot Lubaŋawu, ma
otiyo kwedwu i kit me aura. Jona pe dok gibiketo lewic i komgi.
27Wubiŋeyo ni an atye i dye Icrael, dok ni an Rwot an Lubaŋawu, pe dok tye
mukene. Jona pe dok gibiketo lewic i komgi.
28 “Lacen abionyo Cwiny mera Maleŋ i kom jo ducu; litino awobewu ki anyirawu
gibitito lok pa Lubaŋa, jowu muti gibileko lek, awobewu gibineno ginanyuta.
Acoli Baibul
© 1985, Bible Society of Uganda.
1436
29I kare meno abionyo Cwiny mera wa i kom lutic ma co ki ma mon.”
30“Abinyuto taŋo i polo ki i wi lobo, remo ki mac ki yito ma duny.
31Cen bicido woko macol, dwe bidoko remo ma noŋo nino pa Rwot madit ma kelo
lworo peya oo.
32 I kare meno jo ducu ma gilwoŋo nyiŋ Rwot gibilarogi; pien jo mubwot gibibedo
i wi got Ci on ki i Jerucalem, macalo Rwot yam owaco; i kin jo mudoŋŋe bibedo
iye jo ma Rwot olwoŋo.
Joel 3
1“Pien nen, i nino meno, ki i kare maca, i kare ma abidwoko gum me Juda ki me
Jerucalem,
2abicoko rok ducu, abikelogi i nota pa Yekocapat. Ci abinologi kop ki kunnu, pi
jona Icrael ma ginaleyana, pien gukeyogi woko i kin lurok, dok gupoko lobona
woko,
3gubedo ka bolo kwir pi jo mera, kun gicato awobi pi malaya, dok gicato nyako
wek ginoŋ koŋo vino, ci gumato.
4 “Wun jo Turo ki jo Cidon, ki wun jo ducu ma i lobo Piliciti, wun kono wudoko
gin aŋo ki bota? Wun wumito cula pi gin mo ma atiyo? Ka ce wucula, ci abidwoko
cul me tim mewu i wiwu kenwu oyotoyot dok aruya bene.
5Pien wukwanyo ryal mera ki jabuna, dok wutero jamina mabeco ma pigi tego
bota, ci wuketogi i ot jogiwu.
6Wucato Lujuda ki jo me Jerucalem bot jo Grik, kun wuterogi ka mabor ki wan
lobo megi.
7Ento koni abitwarogi malo wek gua woko ki i kabedo ka ma yam wucatogi iye; ci
abidwoko cul me tim mewu i wiwu kenwu.
8Abicato litino awobewu ki anyirawu bot jo Juda. Ci gin gicatogi bot jo Ceba, en
rok ma tye ka mabor; pien Rwot doŋ owaco.”
9Wutit lok man i kin rok ducu! Wuywa mony, wulyet cwiny oteka lweny. Wek
lulweny ducu gurwa cok, gubin wa malo kany.
10 Wutet kweri dyaŋ gudok pala lucwan, wutet pala laŋol olok odok toŋi; wek
lagoro owacci, “An laco.”
11Wurune, wubin oyot, wun rok ducu ma orumo kany-nyi; wucit, wugurre kunnu.
Rwot, doŋ ikel cogi coni!
12Wek rok ducu doŋ gumukke, gubin, gubin kany wa i nota pa Yekocapat; an
abibedo piny kunnu ka ŋolo kop ki rok ducu ma orumo kany.
Acoli Baibul
© 1985, Bible Society of Uganda.
1437
13 Wumak pala kac, pien kal doŋ ocek. Wuwot ka nyono olok, pien bur doŋ opoŋ
woko. Bur koŋo vino ducu opoŋ woko libyeny, pien balgi doŋ dwoŋ twatwal.
14Lwak madwoŋ, lwak madwoŋ gucokke, i nota me moko tam. Pien nino pa Rwot
doŋ tye cok, i nota me moko tam.
15Cen ki dwe bicido woko licuc, lakalatwe bene pe gibiryeny.
16 Rwot mor ki i Cion, dwane winnye ki i Jerucalem, polo ki lobo giyeŋŋe. Ento
Rwot aye ka-larre pa jone, en ka ma jo Icrael gibwot iye.
17“Kit meno wubiŋeyo ni an a Rwot Lubaŋawu, ma abedo i Cion ma got mera
maleŋ. Jerucalem bene bibedo maleŋ, ci lurok doŋ pe gibibaro dyere matwal.
18“I nino meno koŋo vino maliŋo bicwer ki i godi, cak bimol ki i wi cere ducu, pii
bipoŋ, mol ki i kulu ma i Juda ducu; wan it bigunnye ki i ot pa Rwot, ci bibido nota
me Citim.
19“Ejipt bidoŋ obur, Edom bi doko tim ata, pi timgi me gero i kom jo Juda, pien
guonyo remo pa jo ma pe ki bal i lobogi.
20Ento dano doŋ bibedo i Juda matwal, ki i Jerucalem pi kare ducu.
21Abiculo kwor me remogi pe abikwanyo kop woko ki i kom lutiŋ alii, pien Rwot
bedo i Cion.”
Acoli Baibul
© 1985, Bible Society of Uganda.
1438
Amoc
Amoc 1
Kop ma Lubaŋa oŋolo i kom jo ma cok ki Icrael
1 Man aye lok pa Amoc, ma en yam ŋat acel i kin lukwat romi me Tekoa, gin ma
en oneno i kom Icrael i kare pa Ujia kabaka me Juda, ki i kare pa Jeroboam wod
pa Y oaci kabaka me Icrael, ma odoŋ mwaka aryo ma peya oyeŋyeŋ oyeŋo lobo.
2 Amoc owacci, “Rwot mor ki i Cion, dwane winnye ki i Jerucalem; olet pa lukwat
otwo woko, got Karmel bene wiye oner.”
3 Rwot owaco kuman ni, “Pi lwak bal mapol pa jo Damaciko, pe abidwoko cwinya
cen i can ma abimiyogi, pien gudiŋo Gilead ki nyonyo ladin bel.
4Kumeno abicwalo mac i kom ot pa Kajael, biwaŋo odi madoŋo i gaŋ pa Benadad.
5Abituro larii doggaŋ me Damaciko, abityeko jo ma bedo i nota Awen, ki lamak
odoo ker ma i Bet-eden; jo Ciria gibiterogi i opii i lobo Kir,” man Rwot aye owaco.
6 Rwot owaco kuman ni, “Pi lwak bal mapol pa jo Gaja, pe abidwoko cwinya cen i
can ma abimiyogi; pien gutero rok woko kulu i opii, gumiyo i ciŋ Edom.
7Kumeno abicwalo mac i kom cel me Gaja, biwaŋo odine madoŋo ducu.
8Abityeko jo ma bedo i Acidod woko, ki lamak odoo ker ma i Acikelon; abitiŋo
ciŋa i kom Ekron, jo Piliciti mudou gibitum,” man Rwot Lubaŋa aye owaco.
9 Rwot owaco kuman ni, “Pi lwak bal mapol pa jo Turo, pe abidwoko cwinya ceŋ i
can ma abimiyogi; pien gin gumiyo rok woko kulu i cin jo Edom, wigi pe opo i
kom gicikke me omego.
10Kumeno abicwalo mac i kom cel me Turo, biwaŋo odine madoŋo ducu.”
11 Rwot owaco kuman ni, “Pi lwak bal mapol pa jo Edom, pe abidwoko cwinya
cen i can ma abimiyogi; pien oryemo kor ominne ki pala lucwan, obolo kica woko
ducu, kinigane obedo lyet nakanaka, en kano akemone bedo matwal.
12Kumene abicwalo mac i kom Teman, biwaŋo odi madoŋo me Bojra.”
13 Rwot owaco kuman ni, “Pi lwak bal mapol pa jo Ammon, pe abidwoko cwinya
cen i can ma abimiyogi; pien gubaro i mon Gilead ma gitye ki ic, pi medo wan
lobogi.
14Kumeno abicwinyo mac i kom cel me Raba, biwaŋo odine madoŋo ducu, ki woo
madwoŋ i kare me lweny, dok ki yamo mager i kare pa lapiru;
15kabakagi gibitero i opii, en kacel ki lukalle bene,” man Rwot aye ma owaco.
Amoc 2
Acoli Baibul
© 1985, Bible Society of Uganda.
1439
1 Rwot owaco kuman ni, “Pi lwak bal mapol pa jo Moab, pe abidwoko cwinya cen
i can ma abimiyogi; pien owaŋo cogo pa kabaka me Edom omiyo odoko buru.
2Kumeno abicwalo mac i kom Moab, biwaŋo odi madoŋo ducu me Keriot. Moab
bito i lweny ki woo madwoŋ, kun dano gidaŋŋe, obute kok maloŋo.
3Abikwanyo laloyo ki i dyere, abineko lukalle ducu kacel kwede,” man Rwot aye
ma owaco.
4Rwot owaco kuman ni, “Pi lwak bal mapol pa jo Juda, pe abidwoko cwinya cen i
can ma abimiyogi; pien gikwero lubo cik pa Rwot, pe gigwoko lok ma en ociko.
Jokgi me goba ma yam kwarogi gulubo, orwenyogi woko ki iyo.
5Kumeno abicwalo mac i kom Juda, biwaŋo odi madoŋo ducu me Jerucalem.”
Kop ma giŋolo i kom Icrael
6Rwot owaco kuman ni, “Pi lwak bal mapol pa io Icrael, pe abidwoko cwinya cen i
can ma abimiyogi; piengicato dano ma kite atir pi lim, dano ma piny obwoyo
giwilo ki war tyen.
7Ginyono wi lucan i apwa me ŋom, gigeŋo yo ki jo ma gineno can; dano ribbe ki
wonne pi donyo bot dako acel, miyo nyiŋa maleŋ-ŋi balle.
8Gibuto girumo ŋet keno tyer woko ducu i kom boŋŋi ma gijeŋo botgi; gimato
kono pa jo ma guŋolo cul i komgi i ot pa Lubaŋagi.
9 “Ento yam atyeko jo Amor ki i nyimgi, ma yam giboco calo yat cedar, ma gitego
calo kworo. Atyeko nyige ki malo, ki lwite piny.
10An kono cen akwanyowu woko ki i lobo Ejipt, atelowu i tim pi mwaka
pyeraŋwen kulu, wek wucam lobo pa jo Amor,
11 Akwanyo litinowu mogo pi bedo lunebi, ayero awobewu mogo pi bedo litino
ajulana. Ada onoŋo pe tye kumeno, wun jo Icrael? Man lok pa Rwot kikome.
12“Ento wuloko litino ajulana gudoko lumat kono, wuciko lunebi kun wuwacci,
‘Pe wutit lok pa Lubaŋa.’
13“Nen, abidiyowu piny i kabedowu, calo gadigadi mupoŋ ki kal ma kal diyo piny.
14Ŋwec biloyo ŋat madwir, latekkom tekone birwenyo, twon oteka pe bilaro
kwene.
15Lamak atum pe bicuŋ, ŋat ma tyene dwir pe bilarre, kadi ŋat ma riŋo ki
aguragura pe bilaro kwone;
16ki ŋat ma cwinye nwaŋ i kin oteka binweco woko munero i nino meno.” Man
lok pa Rwot kikome.
Amoc 3
Tic pa lunebi
Acoli Baibul
© 1985, Bible Society of Uganda.
1440
1Wuwiny lok ma Rwot doŋ oloko i komwu, wun jo Icrael, i kom kaka ducu ma
yam akwanyogi woko ki i lobo Ejipt:
2“Wun keken aye aŋeyowu i kin kaka ducu ma wi lobo; pi meno abiketo can i
komwu pi balwu ducu.
3“Jo aryo giwoto kacel, ka pe gucikke?
4Labwor kok i buŋa, ka pe omako lee? Latin labwor kok ki i boro, ka pe ocamo gin
mo?
5Winyo pye moko ki tol i ŋom, ka pe gitero owic pire? Owic tuk noŋo ki i Bom, ka
pe omako gin mo?
6Obute ka gikuto i gaŋ, lworo pe mako dano? Gin marac poto i gaŋ, ma Rwot aye
pe otiyo?
7Adada Rwot Lubaŋa pe timo gin mo, laboŋo yabo muŋŋe bot luticce ma lunebi.
8Labwor doŋ okok; aŋa ma lworo pe mako? Rwot Lubaŋa doŋ oloko;
aŋa ma pe tito lokke?” Can ma bipoto i kom Camaria
9Wutuc lok bot odi madoŋo ma i Aciria, ki odi madoŋo ma i lobo Ejipt. Wuwac ni,
“Wugurre kacel i wi godi me Camaria, wunen arubaruba madwoŋ ma iye, ki kit
ma giuno kwede-dano i gaŋ meno.”
10“Pe giŋeyo timo gin ma atir,” man lok pa Rwot kikome, “jo meno gikano gero ki
yak i odigi madoŋo.”
11Pi meno Rwot Lubaŋa owaco kuman ni, “Lakwor birumo lobowu, bidwoko
tekwu woko piny; odiwu madoŋo gibiyako woko.”
12Rwot owaco kuman ni, “Macalo lakwat laro tyen romo aryo, nyo dul it, ki i dog
labwor, jo Icrael ma gibedo i Camaria gibilarogi kit meno, kacel ki but kom mo ki
dul kitanda.”
13“Wuwiny, ci wubed caden i kom ot pa Yakobo,” Rwot Lubaŋa ma owaco,
Lubaŋa me mony.
14 “I kom nino ma amiyo can ki Icrael pi balgi, abiketo can i kom keno tyer me
Betel. Ten keno me keno tyer gibiturogi woko ci poto piny i ŋom.
15Abigoyo ot cwir wa ki ot oro; odi ma gideyo ki lak lyec gibityekogi woko, odi
madoŋo bigik.” Man lok pa Rwot kikome.
Amoc 4
1“Wuwiny lok man, wun dyaŋi me Bacan, ma bedo i wi got me Camaria. Wun mon
ma wuburo lucan, ma wuninyo jo ma piny obwoyogi, wun ma wuwaco bot cogwu
ni, ‘Kel, wek wamati!’
Acoli Baibul
© 1985, Bible Society of Uganda.
1441
2Rwot Lubaŋa doŋ okwoŋo kwoŋ ki kite maleŋ, owaco ni, Nen, kare oebino i
komwu, gibiywayowu woko ki goli, wa jowu me lacen bene gibiywayogi ki goli
lamak rec.
3Wubikato woko ki i wan cel ma gimuko, kun dako acel acel woto atir i nyime, ci
gibibolowu woko i Armon,” Man lok pa Rwot kikome.
Jo Icrael pud gucerre i bal
4“Wubin i Betel, ci wutim bal; wubin i Gilgal, ci wumedde ki bal; wukel gitumwu
rupiny ki rupiny, wumi dul acel me aparwu nino adek adek;
5wutyer gitum me pwoc ki mugati ma girubo iye tobi, wutit pi gityerwu ma iwu
opwoyo wek lwak guwiny; pien wun jo Icrael wumaro timo kumeno!” Man lok pa
Rwot Lubaŋa kikome.
6“Yam amiyo kec opoto i gaŋiwu ducu, amiyo kwon oremowu i kabedowu ducu,
ento wun pe wumedo ki dwogo bota.” Man lok pa Rwot kikome.
7“An bene yam atwonowu ki kot i kare ma kac onoŋo pud odoŋ dwe adek; amiyo
kot ocwer i gaŋ acel, kun pe amiyo cwer i gaŋ mukene; poto acel kot cwer iye,
poto ma pe kot ocwer iye otwo woko.
8Jo me gaŋi aryo nyo adek gubedo ka wirre i gaŋ acel keken, ka mato pii, ci pe
oromogi; ento wun pe wumedo ki dwogo bota,” Man lok pa Rwot kikome.
9“Yam apwodowu, abwaro belwu, amiyo odoko ocone, aweko pottiwu ki poto
olokwu otwo woko, bonyo gucamo oduro ki yadi jeituniwu; ento wun pe
wumedo ki dwogo bota.” Man lok pa Rwot kikome.
10“Yam acwalo two gemo i komwu macalo two gemo me Ejipt; aneko awobewu ki
pala lucwan, ayako aguragurawu mapol; am iyo ŋwec gonywu oduny i umwu ma
ŋwe; ento wun pe wumedo ki dwogo bota,” Man lok pa Rwot kikome.
11 “Yam areto jo mogo ma i kinwu, kit macalo yam Lubaŋa oreto kwede Codom ki
Gomora; wun onoŋo wubedo calo dog yen ma gikwanyo ki i mac; ento pe
wumedo ki dwogo bota.” Man lok pa Rwot kikome.
12“Pi meno, wun jo Icrael, abitimowu kit man; doŋ wuyubbe pi rwatte ki
Lubaŋawu, wun jo Icrael, pien abitimo man i komwu.”
13Pien nen ba, ŋat ma lacwe godi dok laket yamo, ma tito tamme bot dano, nar ma
loko rupiny doko piny macol, ki ma nyono wi lobo malo, nyiŋe Rwot, Lubaŋa me
mony!
Amoc 5
Wuŋut wek wubed kwo
1Wuwiny lok man ma awero i komwu macalo wer kumo, wun jo me ot pa Icrael:
2“Otyeko poto, pe dok bia, en nyako Laicrael; gikwere woko i lobone, ŋat mo pe
ma ile malo.”
Acoli Baibul
© 1985, Bible Society of Uganda.
1442
3Pien Rwot Lubaŋa owaco kuman ni, “Gaŋ ma otero jo alip i lweny bidoŋ ki dano
miya keken; gaŋ ma otero jo miya bidoŋ ki dano apar keken, wun jo me ot pa
Icrael.”
4Rwot owaco bot jo me ot pa Icrael kuman ni, “Wubin bota, wek wubed kwo;
5pe wubed ka wot i Betel, wuwek donyo i Gilgal, pe wukat wa i Beer-ceba; pien
Gilgal gibitero woko i opii, ki Betel pe bibedo gin mo.”
6Wubin bot Rwot, wek wubed kwo, wek pe omwoc i ot pa Yucepu calo mac, ci
waŋogi woko, kun ŋat mo pe i Betel ma romo nekone,
7wunjo ma ŋolo kop kikiniga, ma ka ŋolo kop atir, kun wubolo kit ma atir woko
piny.
8 Ŋat ma otiyo lakalatwe, Yoggo ki Lyemyim, ŋat ma loko colpiny doko odiko, ma
ci do dyeceŋ doko wor, ŋat ma lwoŋo pii me nam, ci coro woko i wi lobo, nyiŋe
Rwot.
9En balo gedo matek ŋinyo woko macalo lutkot, miyo gituro cel gogo giŋinyo
woko.
10Gin gidag ŋat ma jukogi i ka ŋolo kop, cwinygi kwero ŋat ma loko lok ada.
11Pien wunyono wi lucan kun wujogo kal ki botgi tektek, pi meno kadi bed
wugero odiwu ki gweŋ apaya, pe wubibedo i igi; dok kadi bed wupito olok i
pottiwu ma yomo cwinywu, pe wubimato koŋo vinone.
12Pien aŋeyo ni wutimo bal mapol, aŋeyo kit balwu madoŋo, kit ma wuyelo ki jo
ma kitgi atir, kun wugamo lim lawilwu, ci wuryemo jo ma piny obwoyo ki i
kabedo me ŋolo kop.
13Pienno ŋat ma laryeko biliŋ aliŋa i kare ma kit meno, pien karene rac mada.
14Wulub gin maber, pe gin marac, wek wubed kwo; kumeno Rwot, ma en aye
Lubaŋa me mony, bibedo kwedwu, kit macalo doŋ wuwaco.
15Wukwer gin marac, wumar gin maber, wumi giŋol kop atir i dog gaŋ; gwok nyo
noŋo Rwot, ma Lubaŋa me mony, bibedo ki kica bot jo pa Yucepu ma gudoŋ.
16Pi meno Rwot, Lubaŋa me mony ma en Rwot, owaco kuman ni, “Koko bibedo i
dyekal ducu; i waŋa yo ducu dano bikok ni, ‘Aya! Aya!’ Gibilwoŋo lupur ni gubin
ka kumo, ki jo ma ŋeyo wer lyel wek gubin, gukoki.
17Koko bibedo wa i poto olok ducu, pien abikato awok ki i dyewu,” man Rwot aye
owaco.
18Wun jo ma wumito nino pa Rwot komwu kec! Piŋo wumito nino pa Rwot? Piny
bibedo col i nino meno laboŋo leŋo mo.
19Bibedo rom ki dano ma oriŋo labwor, dok orwatte ki kwac; nyo odonyo i ot
ojeŋo bade i kom kicika, ci twol dok okaye.
Acoli Baibul
© 1985, Bible Society of Uganda.
1443
20I nino pa Rwot piny bibedo col aye, ma leŋo mo pe, piny bicido woko licuc, gin
mo ma ryeny iye pe,
21 “Akwero ninowu madito, acayogi woko, cokkewu me wora pe yomo cwinya
wacel.
22Kadi bed wutyero bota gitum awaŋa ki gityer me moko kwon, pe abigamogi;
gityer lakwecwinywu me lim mucwe pe abiciko iye waŋa.
23Woo me werwu wukwany woko ki bota; pe abiwinyo dwan naŋawu kadi mit.
24Ento wuwek ŋolo kop atir aye omol macalo pii, kitwu obed atir calo kulu ma
mol nakanaka.
25 “Yam wubedo ka kela bota gitum ki gityer i tim pi mwaka pyeraŋwen, wun jo
me ot pa Icrael?
26Pe kumeno, ento koni doŋ wutibino Cakkut ma kabakawu, ki Kaiwan, lubaŋawu
ma lakalatwe, ki cal jogiwu ducu ma wupayo piwu kenwu.
27Pi meno abikobowu woko i opii i ŋe Damaciko,” man Rwot aye owaco, ma nyiŋe
Lubaŋa me mony.
Amoc 6
Ker me lobo Icrael bitum woko
1“Gibineno can, jo meno ma komgi okwe i Cion, ki gin ma gitamo ni gitye ki kuc i
wi got me Camaria, jo-nu jo me rok madit ma giŋene i kin rok ducu, ma jo me ot
pa lerael gibedo ka bino botgi.
2Wukat wa i Kalne, ci wunen; wua ki kunnu, wuwok wa i Kamat, ma en gaŋ
madit-ti; ka dok wucit piny i Gat pa jo Piliciti. Gin gibeco makato kerwu woko ce?
Nyo lobogi lac makato lobowu?
3Wun wumito diro nino marac cen, ento wutye ka kelo loc magwa cok.
4“Can i wi jo ma gibuto i wi ki tanda ma gidero ki lak lyec! Wuryene i wi komwu
mayom, wucamo litino romi, ki roci ma gipito i dwol;
5wuwero werwu kun wulubo dwan naŋa, wuroto gin-wer manyen me agoya calo
Daudi;
6wumato koŋo vino ki becen me keno tyer, wuwiro komwu ki moo mabecone,
ento cwinywu pe cwer pi waŋ ret pa Yucepu.
7Pienno koni wun jo ma gibikwoŋo terogi i opii, karama pa jo ma ryene i kom
bitum woko.”
8Rwot Lubaŋa doŋ okwoŋŋe ki nyiŋe kene ni. “Iya okwero wakke pa Yakobo,
akwero odine madoŋo; abimiyo gaŋŋe bot lukwor, kacel ki gin ducu ma tye iye.”
Man lok pa Rwot kikome, Lubaŋa me mony.
Acoli Baibul
© 1985, Bible Society of Uganda.
1444
9Ci ka jo apar gudoŋ i ot acel gibito.
10Lacen wat pa dano mo-ni, ma en dano ma myero owaŋ kome, bitiŋo kome pi
kelo cogone woko ki i ot, ci en biwaco bot ŋat ma tye i tyelo ni, “Pud odoŋ ŋat acel
mo boti kenyo?” Ci en bigamo ni, “Pe.” Dok biwacci, “Liŋ! Pe myero walok nyiŋ
Rwot.”
11Pien nen, Rwot biciko ci gibitwomo ot madit gituro woko, ot matidi gibiŋinyo
matitino.
12Aguragura giriŋo i kom pata? Gipuro nam apura ki kweri dyaŋ? Ento wun
wuloko ŋolo kop atir odoko kwir, adwoggi me tim ma atir wumiyo odoko yat
makec,
13wun jo ma wutye ka um pi Lodebar, ki ma waco ni, “Wamako Kamaim pi
tekowa kenwa keken.”
14Pien nen, abiilo rok mukene i komwu, wun jo me ot pa Icrael ci gibiunowu nia
ki i yo me donyo i Kamat nio kwede wa i kulu ma i Araba. Man lok pa Rwot
kikome, Lubaŋa me mony.
Amoc 7
Lok adek ma Lubaŋa onyuto ma bipoto i kom Icrael
1Rwot Lubaŋa onyutta man: nen, en cen rye ka cweyo lwak bonyo i kare ma bel
ma gicoyo me aryo ocako twi, en bel ma gicoyo ka doŋ gikayo pa kabaka.
2I kare ma doŋ gutyeko camo lum woko ki i lobo, awacci, “Ai Rwot Lubaŋa, timgi
kica do! Yakobo twero cuŋ niŋniŋ, ma kun en tidi kumeno!”
3Ci Rwot oŋut i kom lok man kun wacci, “Man pe doŋ bitimme.”
4Rwot Lubaŋa dok onyutta man: nen, Rwot Lubaŋa onoŋo tye ka ciko ni giŋol kop
i kom jone ki mac; ci mac owaŋo kut matut otyeko woko, obedo ka waŋo lobo-ni.
5Ci awacci, “Ai Rwot Lubaŋa, doŋ iwek do! Yakobo twero cuŋ niŋniŋ, ma kun en
tidi kumeno?”
6Ci Rwot Lubaŋa oŋut i kom man kun wacci, “Man bene pe doŋ bitimme.”
7Dok onyutta man: nen, Rwot yam ocuŋ i ŋet cel me gaŋ ma gigero kun gipimo ki
birigi , kun omako birigi i ciŋe.
8Ci Rwot owacca ni, “Amoc, ineno gin aŋo?” Ci agamo ni, “Birigi.” Dok Rwot
awacca ni, “Nen, aeketo birigi i dye jona jo Icrael, pe dok abikato ki ka ŋetgi.
9Kabedo pa Icaka ma yam giwora iye i wi godi gibidoŋ noŋo, ki kabedo pa jo
Icrael maleŋ gibidoŋ obur; ci abipoto i kom ot pa Jeroboam ki pala lucwan.”
Amoc ki Amajia
Acoli Baibul
© 1985, Bible Society of Uganda.
1445
10Ci doŋ Amajia, ajwaka me Betel, ocwalo lok bot Jeroboam, kabaka me Icrael, ni,
“Amoc opiro lok i komi i dye jo me ot pa Icrael; lobo-ni pe twero ciro lwak lok
ducu ma en owaco.
11Pien Amoc doŋ owaco kumeno ni, ‘Jeroboam gibineko ki pala lucwan, jo Icrael
gibikwanyogi ki i lobogi giterogi i opii.’ ”
12Ci Amajia owaco bot Amoc ni, “In lanen, citi iriŋ woko i lobo Juda, icam kwonni
kunnu, it yet lok lanebi lanebi ki kunnu.
13Ento pe dok it yet lok i Betel, pien kany kabedo maleŋ pa kabaka, man ot woro
Lubaŋa me ker man.”
14Amoc odok iye ki Amajia ni, “An pe lanebi, an bene pe latin pa lanebi mo; ento
yam an lakwat, ki layub nyig olam me acama.
15Ci Rwot okwanya ki ka lubo kor romi, ci owacca ni, ‘Cit itit lokka boŋonajo
Icrael.’
16“Pi meno, koni doŋ iwiny lok pa Rwot. In iwacci, ‘Pe it it lok pa Lubaŋa i kom
Icrael,’ dok ni, ‘Pe ibed ka lok i kom ot pa Icaka.’
17Pi meno, Rwot owaco kuman ni, ‘Dakoni bibedo malaya i gaŋ, awobe ki anyirani
gibinekogi ki pala lucwan, pottiwu gibipoko woko kun gipimo ki tol; in kikomi
ibito i lobo ma keni, ci jo Icrael gibikwanyogi woko ki i lobogi, giterogi i opii ada.’
”
Amoc 8
Lok me aŋwenne ma Lubaŋa onyuto
1Rwot Lubaŋa onyutta man: nen, aduku ma tye iye nyig yadi me acama ma gicek i
agikki mwaka.
2Ci owacca ni, “Amoc, ineno gin aŋo?” Agamo ni, “Aduku ma tye iye nyig yadi me
acama ma gicek i agikki mwaka.” Rwot dok owacca ni, “Agikki doŋ oo i kom jona
jo Icrael; pe dok abikato ki ka ŋetgi.
3Wer me ot pa Lubaŋa bidoko me koko i nino meno. Kom jo muto gibibedo
mapol; gibibologi woko laliŋ i kabedo ducu.” Man lok pa Rwot Lubaŋa kikome.
Can doŋ cok poto i lobo Icrael
4Wuwiny man, wun ma wunyono jo ma piny obwoyogi, ki ma wumito tyeko
lucan woko ki i lobo,
5ma wuwacci, “Kwero por dwe bitum awene, wek wacat bel? Cabit bitum awene,
wek wakel ŋanowa me acata?” Dok ni, “Wek wacat belwa ki agwata matidi,
wapim limgi ki cekel mapek, kun wabumu dano ki mijan ma pe pimo kakare,
6wek wawil lucan ki ciliŋ, wacat jo ma piny obwoyogi pi war tyen, wacatu wa ki
cuŋ bel bene.”
Acoli Baibul
© 1985, Bible Society of Uganda.
1446
7Rwot otyeko kwoŋo kwoŋ ki nyiŋ gin ma jo pa Yakobo giwakke iye ni, “Wiya pe
biwil i kom timgi mo acel ma gitimo.
8Lobo pe biyeŋŋe pi lok man, kun ŋat acel acel ma obedo iye koko can? Lobo ducu
biille malo macalo kulu Nail ka opoŋ, biyeŋŋe dok piny calo kulu Nail ma i Ejipt.”
9Man lok pa Rwot Lubaŋa kikome, ni, “I nino meno abimiyo Ceŋ poto cwiny
dyeceŋ, abicido lobo woko i kare ma cen ryeny.
10Abiloko ninowu madito doko nino me kwero cola, ki werwu ducu doko me
kumo. Abimiyo jo ducu tweyo boŋo cola i pyergi, wi dano ducu gibilyelo woko;
abimiyo bedo calo koko pi latin ma dano onywalo acel keken, agikkine bibedo
nino me cwercwiny madwoŋ.”
11Man lok pa Rwot Lubaŋa kikome, ci, “Nen, kare obebino ma abicwalo kec i lobo-
ni, pe kec kwon, kadi ki orwo pii, ento kec me winyo lok pa Rwot.
12Dano bimal ata nia ki i nam man nio wa i nam mukene, ki nia ki tuŋ acam nio
tuŋ wokceŋ; gibiriŋo ata pi yenyo lok pa Rwot, ento pe gibinoŋo.
13“I nino meno anyira ma gibeco ki litino awobe komgi biloc woko pi orwo pii.
14Jo meno ma gikwoŋo kwon ki nyiŋ Acima me Camaria, ma giwaco ni, ‘Macalo
lubaŋani tye kwo, in Dan,’ dok ni, ‘Macalo yo Beer-ceba tye makwo-ni,’ gibipoto
piny pe dok gibimedo ki a malo.”
Amoc 9
Dano mo pe bibwot ki i ciŋ Lubaŋa
1Yam aneno Rwot ocuŋ i ŋet keno tyer, owacci, “Go lalukana wi wir, wek larii
doggo la oyeŋŋe, turgi woko wek guŋinnye i wi jo-nu ducu. Jo mudoŋ i komgi
abinekogi kipala lucwan, ŋat acel mo pe biriŋo, ŋat acel mo pe bibwot.
2“Kadi bed gukwiny piny wa i Lyel, abikwanyogi ki kunnu ki ciŋa; kadi bed guito
malo i polo, abiomogi woko ki kunnu adwokogi piny;
3kadi bed gukanne i wi got Karmel, abiyenyogi ki kunnu, amakogi woko; kadi bed
gukanne ki ka waŋa wa i te nam, abiciko twol ki kunnu toŋogi.
4Kadi bed giterogi i opii i nyim lukworgi, abiciko ginekogi woko ki kunnu ki pala
lucwan, ci abiciko waŋa i komgi pi timo gin marac, pe pi timo gin maber.”
5Rwot Lubaŋa me mony, ka ogudo lobo, ci leny woko, jo ducu ma gibedo iye
gikok; lobo ducu iile woko calo kulu Nailka opoŋ, ci dok piny calo kulu Nail ma i
Ejipt.
6En gero kicikane ma malo i polo, kun miyo daŋŋe gulle i wi lobo; en lwoŋo pii
me nam, ci coro woko i wi lobo; nyiŋe Rwot.
Acoli Baibul
© 1985, Bible Society of Uganda.
1447
7“Wun pe wurom ki jo Etiopia ki tuŋ bota, wun jo Icrael?” Man lok pa Rwot
kikome. “Yam pe akwanyo jo Icrael ki i lobo Ejipt, ki Lupiliciti ki i Kaptor, ki jo
Ciria ki i Kir bene?
8Nen, Rwot Lubaŋa tye ka neno ker ma tye ki bal, ci abijwero woko ki i wi lobo;
kono ot pa Yakobo pe abityeko ducu.” Man lok pa Rwot kikome.
9“Pien nen, abiciko, ci abiyeŋo ot pa Icrael i kin rok mukene ducu, calo ŋat ma
kiyo moko ki keikei, ento nyig gweŋ acel mo pe bipoto i ŋom.
10Lubalo ducu ma i kin jona gibinekogi ki pala lucwan, gin jo ma giwacci, ‘Gin
marac mo pe bipoto i komwa, ariya mo pe binen i nyimwa.’
Rwot bidwoko gum pa jo Icrael botgi
11 “I nino meno abigero aduc pa Daudi ma yam opoto, abiyubo guti ma yam
omuk, ka ma yam oballe abiilo malo, abiroco odoco bedo kit macalo yam con;
12wek gucam lobo pa jo Edom ma yam odoŋ, ki rok ducu ma yam gilwoŋogi ki
nyiŋa.” Man lok pa Rwot kikome ma bitimo man.
13Man lok pa Rwot kikome, ni, “Kare oebino ma kare me kac bilubo kare me pur
oyot, kare me nyono olok bilubo kare me coyo kodi oyot; koŋo vino manyen
bicwer ki i wi godi, bimol i wi litino godi ducu.
14Abidwoko gum pa jona jo Icrael botgi, ci gibigero gaŋi ma yam oballe odoco,
gibedo iye, gibipito olok, ci gibimato koŋo vinone, gibipuro potti, ci gicamo cam
ma ocek iye.
15Abipitogi i lobogi, gimoko calo yat, ci pe dok gibiputogi woko ki i lobo ma doŋ
amiyo botgi.” Man lok pa Rwot Lubaŋawu kikome.
Acoli Baibul
© 1985, Bible Society of Uganda.
1448
Obadia
Obadia 1
Lubaŋa bijuko wakke pa jo Edom
1 Man en lok ma Lubaŋa onyuto bot Obadia. Rwot Lubaŋa owaco lok man ma
okemo Edom. Wan doŋ wawinyo lok mua ki bot Rwot, gityeko cwalo lakwena me
cito bot lurok ka waco ni. “Wua malo! Wek wacitu ka lweny kwede!”
2Rwot owaco bot jo Edom ni, “Nen, abimiyo wudoko jo manok i kin lurok, ma jo
ducu bicayowu matek mada.
3Wakke ma tye i cwinywu onoŋo obwolowu, wun jo ma wubedo i kin got mubar,
ma wubedo i kabedo ma tye malo twatwal-li, ka doŋ wuwaco ki i cwinywu ni,
‘Aŋa kono ma twero dwoka piny i ŋom!’
4Kadi bed wubed malo calo ocur, kadi wuger odiwu malo i kin lakalatwe, ento
pud abicorowu woko piny aye ki kunnu. Man lok pa Rwot kikome.
5“Ka ce lukwo ma gin luyak gubino botwu dyewor, kadi bed giyak jamiwu
mukato kare, gin pe gibikwalo ka jami ma romogi keken? Ka ce lupwon nyig olok
gubino botwu, nyig olok mogo pe twero doŋ ma dok wubibekone lacen?
6Giyako Ecau marac twatwal guyenyo wa lonyo ducu ma yam en okano!
7Jo ducu ma yam wuribbe kwedgi gubwolowu abwola, guryemowu guterowu wa
i waŋ lobo; gin jo ma yam wubedo kwedgi ki kuc-ci doŋ guloyowu woko; ki
luremwu ma yam wugenogi bene guciko owic ka ma wuwoto iye, ma niaŋ iye tek
mada.
8I nino meno en aye abityeko iye jo ma ryek woko ki i Edom, kacel ki jo ma giniaŋ
bene ma gibedo i got Ecau. Man lok ma Rwot kikome aye oloko.
9Dok in Teman, jo ma gin twoni lwennyi komgi bionyo koyo woko lirut, dok dano
acel acel ma bedo i got Ecau gibineko woko.
10Pi tim me bwami ki nek ma itimo i kom omeru Yakobo, lewic bimaki pire
matek, in bene gibineki dok nyiŋi birwenyo woko matwal.
Gin mumiyo giketo can i kom jo Edom
11“I nino ma onoŋo wucuŋ cen ca, i nino ma welo mogo guyako iye lonyone gucito
kwede woko-ni, kun lurok bene gudonyo i dogcelle ka gubolo kwir pi Jerucalem,
wun bene wubedo rac calo gin.
12Onoŋo pe bedo ber botwu me bedo ki yomcwiny i nino meno pi gin marac ma
otimme i kom omegiwu; pe ber onoŋo me um i kom jo Juda, i nino ma gijwerogi
iye. Dok pe obedo ber wun me wakke awaka i nino ma can opoto i komgi.
13Onoŋo myero pe wudony i dogcel pa lwakka i nino ma onoŋo can opoto i
komgi; pe onoŋo myero wubed ki um pi can mumakogi i nino me can madwoŋ
Acoli Baibul
© 1985, Bible Society of Uganda.
1449
mupoto i komgi; onoŋo myero pe wugud jamigi mo i nino ma can madwoŋ opoto
ikomgi.
14Pe onoŋo myero wucuŋ i aŋakaŋaka yo me ŋolo jo munoŋo giriŋo woko me laro
komgi; dok pe onoŋo myero doŋ wumak danogi ma gubwotte ki miyogi i cin
lukworgi, i nino me can.
15Pien nino pa Rwot doŋ cok bino i kom rok ducu. Gin ma wun doŋ wutyeko timo,
gibitimo i komwu bene, tim mewu bidwogo i wiwu gire.
16Kit gin ma wubedo ka matone i wi got mera maleŋ, rok ducu ma orumowu bene
gibimato; gibimato matek dok gibimwonyo woko, ci gibidoko macalo jo ma yam
gipe.
Jo Icrael ma gubwot gibilogi malo
17“Ento jo mubwot gibibedo i wi got Cion, ci bibedo kabedo maleŋ; jo me ot pa
Yakobo gibibedo ki lobo ma megi kikome.
18Jo me pt pa Yakobo gibidoko mac, ki jo me ot pa Yucepu gibibedo leb mac, jo me
ot pa Ecau gibibedo megi reŋ kaal; gibiwaŋogi ci gibityekogi woko ducu, pe tye
dano mo me ot pa Ecau ma, bidoŋ; pien Rwot doŋ otyeko loko.
19Jo Negeb gibileyo got Ecau, jo Cepela bileyo lobo pa jo Piliciti; gibileyo lobo
Epraim ki lobo Camaria ento Benjamin bileyo Gilead.
20Jo Icrael ma giterogi i opii i Kalak, gibileyo Kanaan nio wa Jarepat; ki opii ducu
ma yam gimakogi ki i Jerucalem ma gitye i Ceparad gibileyo gaŋi ducu me Negeb.
21Lular dano gibibino giito malo i wi got Cion me loyo got Ecau; Rwot aye bibedo
lakergi.”
Acoli Baibul
© 1985, Bible Society of Uganda.
1450
Yona
Yona 1
Yona oriŋo wako ki bot Rwot
1 Lok pa Rwot cen obino bot Yona wod pa Amittai, kun wacci,
2“A, icit Nineve, ma en gaŋ madit, itit lok i kom jone, pi tim megi marac ma doŋ
otyeko ŋene wa bota.”
3Ento Yona oa me lwi woko ki i nyim Rwot pi wot Tarcic. En ocito i Jopa ka onoŋo
mel ma cito Tarcic; ci oculo lim ma mitte pi wot, odonyo i mel, me cito kwedgi
Tarcic, wek ca woko ki i nyim Rwot.
4Ento Rwot ocwalo yamo madwoŋ twatwal i nam, omiyo pii me nam otagge
matek twatwal, ma mel onoŋo doŋ cok tur woko.
5Cutcut lukwaŋ mel gudoko lwor, omiyo dano acel acel ocako kok bot lubaŋane,
kun gibolo jami ma onoŋo tye i mel woko i nam, wek mel odon mayot. Ento Yona
ocito mere wa i gul mel, obuto piny kunnu, ci onino matek.
6Ladit me mel obino bote ocako penye ni, “itamo gin aŋo, in lanino-ni? A malo,
ileg lubaŋani! Gwok nyo lubaŋani bitamo piwa miyo pe wato.”
7Ci guloko kekengi kun giwacci, “Koŋ wabolu kwir, wek waŋe aŋa ma oweko gin
marac man opoto i komwa.” Gubolo kwir, ci kwir opoto i kom Yona.
8Guwacce ni, “Tittiwa, aŋa ma oweko gin marac man opoto i komwa? Ticci tic
aŋo? la ki kwene? Loboni gilwoŋo nino? In dano me rok mene?”
9En ogamo doggi ni, “An Laibru; alworo Rwot Lubaŋa me polo, ma oketo nam ki
lobo.”
10Ci lworo omako jo-nu matek, omiyo gupenye ni, “Man gin aŋo ma itimoni?” Pien
jo-nu onoŋo guŋeyo ni en tye ka lwi woko ki i nyim Rwot, pien onoŋo koŋ otittigi.
11Dok guwacce ni, “Watim gin aŋo i komi, wek nam ojukke okwe mot piwa?” Pien
nam onoŋo tiŋŋe medde ameda.
12En ogamo doggi ni, “Wutiŋja, wubola woko i nam, ka wek nam okwepiwu; pien
aŋeyo ni tagge me nam man matek twatwal-li obino i komwu pi an.”
13Kadi bed kumeno jo-nu gukwaŋo mel matek me dok cen i wi tera, ento pe
gutwero, pien tagge me nam obedo ka medde ameda i komgi.
14Pi meno omiyo gukok bot Rwot kun giwaco ni, “Wabako dogwa boti, in Rwot,
pe iwek wato ka waneko laco man, pe imi temo pa ŋat ma pe ki bal odok i wiwa;
pien in Rwot doŋ ityeko timo kit macalo imito.”
15Kumeno gutiŋo Yona, ci gubole woko i nam, omiyo tagge me nam otuggi kwe
woko.
Acoli Baibul
© 1985, Bible Society of Uganda.
1451
16Omiyo jo-nu gulworo Rwot twatwal; dok gumiyo gitum bot Rwot kun gikwoŋo
kwoŋ.
17 Rwot omiyo rec madit omwonyo Yona woko i iye; ci Yona ori i i rec meno pi
nino adek dyeceŋ ki dyewor.
Yona 2
Yona olego lega me pwoc bot Rwot
1Yona olego Rwot Lubaŋane ki ii rec
2kun wacci, “Ceŋ akok bot Rwot i canna, ci en ogamo doga; ceŋ akok ki i i lyel, ci
iwinyo dwana.
3“Pien onoŋo ibola ka matut, i cwiny dye nam, pii ma mol oruma woko dyere;
tagge me pii ki correne, omol okato ki i wiya.
4Ka dok awacci, ‘Giryema woko ki i nyimi; abineno dok ot meri maleŋ niŋniŋ?’
5“Pii omwonya woko, kut matut oruma dyere; tiro okadde woko i wiya;
6kun alwiny piny i te godi. Alor acito piny wa i lobo ca, giloro dogganne i wi ya
woko matwal. Kadi bed kumeno idwoko kwona nia ki i bur, in Rwot Lubaŋana.
7Ka tipo koma ool woko ci doŋ apo i kom Rwot; ki legana owinnye boti i ot meri
maleŋ.
8Jo ma giworo cal jogi mamwa-ni gibalo mar me ada.
9Ento an abimiyi gitum mera ki dwan me pwoc; gin ma doŋ atyeko kwoŋo pire
bene abicobo. Lar tye bot Rwot.”
10Rwot oloko ki rec, ci rec oŋoko Yona woko i wi tera.
Yona 3
Ŋut pa jo Nineve
1Lacen lok pa Rwot dok obino bot Yona pi tyen me aryone, ma wacci,
2“A icit Nineve ma en gaŋ madit, itit iye lok ma aciki pire.”
3Yona oa ocito Nineve, kit macalo Rwot owacce. Nineve onoŋo gaŋ madit
twatwal, ma ŋolo dyere ari keken teri wot me nino adek.
4 Yona ocako donyo i gaŋ, oterre wot me nino acel. Ka odaŋŋe ni, “Odoŋ nino
pyeraŋwen, Nineve gibiketo woko.”
5Ci jo me Nineve guye Lubaŋa; guciko bene pi kare me ri kec, kun giruko boŋo
cola, cakke ki i kom jo madoŋo, o kwede wa i kom jo matino.
6Ka lok oo bot kabaka me Nineve, ci en oa malo ki i wi komkerre, ogonyo jorre ki
i kome, oruko boŋo cola ka obedo kwede i buru.
Acoli Baibul
© 1985, Bible Society of Uganda.
1452
7Dok omiyo lok oket i dye Nineve ducu ni, “Pi cik pa kabaka ki luditone: Pe dano
mo, kadi lee, kadi dyaŋ, kadi romo, obil gin mo; pe gucam, dok pe gumat pii.
8Ento wek dano ki lee giumgi ki boŋo cola, wek gukok matek bot Lubaŋa; iyo,
wek ŋat acel acel olokke owek kit marac-ci, ki bene tim me yak ma en bedo ka
timone.
9Aŋa ma ŋeyo ka Lubaŋa bijuko cwinye, bilokke weko kinigane mager-ri, wek pe
wato?”
10Ka Lubaŋa oneno gin ma gutiyo, kit ma gulokke kwede, guweko tim megi
marac, Lubaŋa ojuko cwinye i kom gin marac ma onoŋo nene en owaco ni
ebitimo i komgi, ci pe doŋ otiyo.
Yona 4
Kiniga pa Yona ki kica pa Lubaŋa
1Ento man owaŋo i Yona matek, omiyo kiniga omake.
2 Ci Yona olego Rwot, kun owacci, “Akwayi, in Rwot, man pe en aye gin ma nene
awaco i kare ma onoŋo pud atye i lobona? Meno en aye gin mumiyo alwi woko
oyotoyot me cito Tarcic; pien aŋeyo ni in Lubaŋa ma latim kica, ma timo kica bot
dano, kiniga pe maki oyot, mar meri dwoŋ ma pe lokke, dok ijuko cwinyi i tim
marac.
3 Koni doŋ in Rwot, kwany kwona woko ki i koma, akwayi, pien bedo ber ka ata
kato ma abedo kwo.”
4Ci Rwot ogamo ni, “itamo ni ber me bedo ki kiniga?”
5Lacen Yona oa woko ki i Nineve, ci ocito obedo koŋ wokceŋ me gaŋ; kunnu otiyo
iye bolo pire kene. En obedo piny i tipo i te bolone, wek koŋ enen gin ma bitimme
i kom gaŋ.
6Ka dok Lubaŋa omiyo keno otwi odoŋo olak ka wi Yona, wek tipone ogeŋ ka
wiye, pi kweyo cwinye i canne. Kumeno Yona cwinye obedo yom twatwal pi
keno-nu.
7Ento ka piny oru nino mukene, Lubaŋa omiyo kwidi ocobo keno-nu, ci oner
woko.
8I kare ma cen doŋ otuc, Lubaŋa omiyo yamo malyet okodo twatwal ki koŋ
wokceŋ, ci ceŋ owaŋo wi Yona nio ka kome oloc woko; omiyo Yona okwayo ni
twora eto, kun wacci, “Bedo ber ka ata kato ma abedo kwo.”
9Ento Lubaŋa odok iye ki Yona ni, “Hamo ni ber me bedo ki kiniga pi keno-nu?”
Yona ogamo ni, “Atamo ni ber me bedo ki kiniga, kiniga ma romma to.”
10Rwot dok owaco ni, “Kica omaki i kom keno ma in pe itiyo tic mo pire-ni, in ma
pe imiyo odoŋo, ma otwi i dyewor acel ka dok oto woko i dyewor acel.
Acoli Baibul
© 1985, Bible Society of Uganda.
1453
11An pe myero kica omaka pi Nineve ma en gaŋ madit, ma tye iye jo makato alip
miya acel ki pyeraryo ma pe giŋeyo poko kin ciŋgi ma lacuc ki ma lacam, ki dok
bene dyaŋi mapolgu?”
Acoli Baibul
© 1985, Bible Society of Uganda.
1454
Mika
Mika 1
Koko pi Camaria ki Jerucalem
1 Man lok pa Rwot ma ceŋ obino bot Mika Lamorecet ma en oneno okemo
Camaria ki Jerucalem, i kare pa Yocam, Akaj, ki Kejekia, luker me Juda.
2Wuwiny, wun rok, wun ducu; cik iti in lobo, ki gin ducu ma tye iye, wek Rwot
Lubaŋa obed caden ma nyuto bal i komwu, kun lokke winnye ki i ot mere maleŋ.
3Pien nen, Rwot tye ka bino nia ki i kabedone, bibino piny, binyono wi cere
mutiŋŋe i wi lobo.
4Godi bileny i te tyene luŋ bibarre, macalo odok kic ma i ŋet mac, macalo pii ma
corre cito i luŋ.
5Man ducu bibino pi tim aranyi pa Yakobo ki pi bal me ot pa Icrael. Tim aranyi pa
Yakobo en gin aŋo? Pe en aye Camaria? Ki bal me ot pa Juda en gin aŋo? Pe en aye
Jerucalem?
6Pi meno abiloko Camaria doko obur ma i dye tim, bidoko kabedo me pito olok;
dok abicoro gweŋine piny i luŋ, ka doŋ abiyabo te gutine.
7Cal apayane ducu gibiŋido woko matitino, mucarane bene ducu gibiwaŋo ki
mac, ki cal jogine-gu ducu abibalo woko; pien ocokogi ki lim ma giculo ki malaya,
gibidok ceŋ i mucara pa malaya.
8Pi man abikumo, dok abikok; abiwot ki tyena noŋo, kun atye munero; abikok
calo too, dok abikumo macalo udu.
9Pien waŋ rette doŋ pe twero caŋ; otyeko bino i Juda, doŋ oo i dogcel pa jona, wa
i Jerucalem.
10Pe wutit pire i Gat, pe wukoki; wuŋenne piny i apwa i Bet-le-apra.
11Wucit anyim, wun jo Capir, kun wuwoto munero ma lewic omakowu marac;
wun jo ma bedo i Jaanan pe wukat woko; koko ma winnye a ki i Bet-ejel nyuto ni
ka-larrewu doŋ pe kunnu.
12Jo ma bedo i Marot gitye ka kuro gin maber ki par madwoŋ, pien gin marac ma
oa ki bot Rwot doŋ oo wa i dogcel me Jerucalem.
13Wutwe aguragura i kom gadigadi lweny madwir, wun jo Lakic; wun aye
mukwoŋo kelo bal i kom jo Cion, tim aranyi pa jo Icrael ceŋ ginoŋo i komwu.
14Pi meno wubimiyo mot me pokke bot Morecet-gat; odi me Akijib bidoko gin
bwola bot luker me Icrael.
15Dok abikelo i komwu dano ma bwoyowu, wun jo Mareca; deyo pa Icrael bicito i
Adulam.
Acoli Baibul
© 1985, Bible Society of Uganda.
1455
16Wulyel yer wiwu woko, wek wiwu obed maleŋ, pi litino ma yomo cwinywu;
wuwek wiwu otal woko macalo wi acut, pien litino gibiwekowu, gibiterogi woko i
opii.
Mika 2
Can bipoto i kom jo ma gidiyo lucan
1Gibineno can, jo ma paro pi timo gin marac, ma giparo pi timo bal i wi kabutogi!
Ka piny oru, ci gitimo, pien twerone tye i ciŋgi.
2Giparo potti, ci gigamo tektek; giparo odi-gu, ka dok gimayogi woko; gidiyo dano
ki bura, gimayo ode, kadi wa lobo ma oleyo ki bot wonne.
3Pi meno Rwot owaco kuman ni, Nen, aparo lok marac i kom ot man, ma pe dok
wubiwoto ŋutwu ki iye; pe dok wubiwot kun wuŋatte ki wakke, pien kare meno
bibedo kare marac.
4I nino meno gibiwerowu ki wer aŋec, dok bene gibikoko koko me can, kun
giwacci, “Giyakowa doŋ atika; lobo ma yam opoko botwa Rwot omiyo woko ki jo
mukene; iuro aura kit ma en ogamo kwede ki botwa! En opoko pottiwa woko i
kin jo ma guterowa i opii.”
5Pi meno pe wubibedo ki ŋat mo i cokke pa Rwot, ma bibolo tol me poko nom me
apura bot wu.
6Gitito lok kun giwacci, “Pe wutit lok, at mo pe myero otit kit lok macalo magi;
lewic pe bimakowa.”
7Myero giwac man, wun jo me ot pa Yakobo? Rwot pe twero diyo cwinye? Magi
ducu gin ticce? Lokka pe timo ber bot ŋat ma cwinye atir?
8Ento wun wutwarre i kom jona macalo lukwor; wumayo kanyi-gu woko ki i kom
jo ma gibedo mot, jo ma gikato ki i ŋetwu ki gen, ma pe gitye ki tam mo me lweny.
9Wuryemo mon pa jona woko ki i odigi ma yomo cwinygi-ni; wukwanyo deyona
woko matwal ki i kom litinogi matino.
10Wua, doŋ wuciti, pien man pe ka yweyo; pi gin ma keni ma balo dano, ma kelo
bal marac twatwal.
11Ka ce dano mo woto atata, kun tye ki cwiny me goba, ma wacci, “Abitittiwu pi
koŋo vino ki mat mogo makec,” en bibedo latit-lok bot jo man!
12Adada abicoko wun ducu, wun jo pa Yakobo, abicoko jo Icrael mudoŋ;
abigurogi kacel macalo romi ma tye i dwolgi, macalo lwak romi ma gitye i olet,
lwak jo ma giwo.
13Ŋat ma yabo yo bitelo nyimgi; gibituro, ka gibikato woko ki i dogcel. Kabakagi
bikato i nyimgi, kun noŋo Rwot telo wigi.
Mika 3
Acoli Baibul
© 1985, Bible Society of Uganda.
1456
Mika otito pi can ma bipoto i kom lutel wi Icrael
1Awacci, Wuwiny, wun ludito ma telo wi jo pa Yakobo ki wun luloc me ot pa
Icrael! Pe ticwuaye me ŋeyo ŋolokop atir?
2Wun wuk wero ber ento wumaro rac, wupwaco del kom jona, dok wudano riŋo
korugi ki ikom cogogi;
3wun wucamo riŋo kom jona, kun bene wuyaŋo del komgi, dok wuŋido cogogi
matitino, ka doŋ wuŋwekogi woko macalo riŋo ma tye i agulu, nyo macalo riŋo
ma tye i cupuriya.
4Lacen wubikok bot Rwot, ento en pe bigamo dogwu; i nino maca pe wubineno
waŋe, pien timwu rac twatwal.
5Man lok ma Rwot owaco i kom lunebi ma giŋako jona, ma gidaŋŋe ni, “Kuc” i
kare ma noŋo gitye ki ginacama, ento pud giero lweny i kom ŋat mo ma pe pitogi
ki cam.
6Meno omiyo Rwot owaco ni, Piny bibedo mutu, pe wubineno ginanyuta mo, dok
piny bidoko col kun pe wunoŋo lagam me gin ma wutyeto. Ceŋ bipoto i wiwu,
wun lunebi, piny bicido woko botwu;
7lewic bimako lunen piny, ki lutyet bene gibiketo lewic i wigi; gin ducu gibimiyo
doggi woko, pien Lubaŋa pe bimiyo botgi lagammo.
8Ento ki tuŋ buta, atye ki tek, ki Cwiny pa Rwot, dok ki ŋolo kop atir, ki teko, pi
tito ki Yakobo tim aranyine, ki pi nyuto balle bot Icrael.
9Wuwiny man, wun lutel wi jo pa Yakobo ki wun luloc me ot pa Icrael, ma wudag
ŋolo kop atir kun wubalo te kop ducu ma tye atir,
10ma wugeto Cion ki remo ki Jerucalem bene ki tim marac.
11Lutel wi jo Jerucalem giŋolo kop pi lim wil me muŋ, ajwagine gipwonyo pwony
pi mucara, lunebi bene gityeto tyet pi lim; ento pud gijeŋŋe i kom Rwot kun
giwacci, “Rwot pe tye i kinwa? Rac mo pe bibino i komwa.”
12 Pi meno, pi tim mewu, Cion gibipuro woko macalo poto; Jerucalem bidoko
obur, ki got ma gigero ot pa Rwot i wiye bi
Mika 4
Rwot biloyo lobo ducu ki kuc
(Ic 2.2-4)
1Man bitimme i kare ma pud tye anyim: got me ot pa Rwot bicuŋ macalo got
mabor makato godi ducu, borre bikato cere ducu; rok ducu gibimol gicito iye,
2dok lwak lurok mapol gibibino, gibiwacci, “Wubin, waitui wi got pa Rwot, i ot pa
Lubaŋa pa Yakobo; wek en opwonywa kit mere, ka wek walub yone.” Pien cik bia
ki i Cion, lok pa Rwot bia ki i Jerucalem,
Acoli Baibul
© 1985, Bible Society of Uganda.
1457
3 En biŋolo kop i kin rok mapol, dok biŋolo kop pa lwak rok matego ma gitye ka
mabor; gibiteto pala lucwangi doko lak kweri dyaŋ, ki toŋigi doko pala me ŋolo
jaŋ olok; rok mo pe bitiŋo pala lucwan i kom rok wadigi, pe doŋ gibimedde ki
pwonyo lweny;
4 ento ŋat acel acel bibedo i te olokke ki i te odurone, pe tye ŋat mo ma bimiyo
gibedo lwor; pien dog Rwot me mony doŋ otuco.
5Pien rok ducu giwoto kun ŋat acel acel woto nyiŋ lubaŋane, ento wan wabiworo
Rwot Lubaŋawa nakanaka.
Koko jo Icrael ki i opii
6Rwot owaco kuman ni, I nino maca abicoko luŋolo, dok abicoko jo ma giryemogi
woko, ki jo ma an kikoma doŋ atyeko unogi.
7Abimiyo luŋolo gidoko jo mubwot, ki jo ma yam giryemogi gucito woko ceŋ
gibidoko rok matek; Rwot biloyogi i got Cion nia i kale man nio nino ma pe tumo
8In lubele me dwol romi, dok in cere pa jo Cion, locci macon bidwogo i ciŋi, ma en
aye ker pa jo Jerucalem.
9Koni ikok matek piŋo? Pe tye kabaka mo liŋ? Lami-tammi doŋ oto woko,
mumiyo immne ki arem calo dako ma rem ki nywal?
10Wubed ki arem, kun wucur, wun jo Cion, macalo dako ma rem ki nywal; pien
koni wubia woko ki i gaŋ wubibedo i tim ata; dok wubicito i Babilon. Rwot
bilarowu ki kunnu, en bilarowu ki i ciŋ lukworwu.
11Koni rok mapol gucokke ka lweny i komwu, kun giwacci, “Wek wabalgi woko
wek wanen Cion.”
12Ento gin pe giŋeyo tam pa Rwot pe giniaŋ yubbe bene, ni en aye ocokogi macalo
wit kal ma i laro moyo.
13Wua malo wudin kal, wun jo Cion, macalo twon dyaŋ ma nyono wit kal me
dinone, pien abimiyo tuŋwu doko nyonyo ki oboŋ tyenwu bidoko mola; wubituro
rok mapol i dul i dul, wubidyero limgi bot Rwot, doŋ bidoko lonyo pa Rwot me wi
lobo ducu.
Mika 5
1Koni cel orumowa woko dyere, lukwor doŋ gurumowa woko; doŋ gitye ka goyo
lem laloc me Icrael ki odoo.
Loc pa lalar bia ki i Beterekem
2 Ento in, Beterekem Eprata, in itidi pe iporre me bedo i kin kaka me Juda, dano
ma bibedo laloc i Icrael bibino pi an kun a ki i in: acakki me binone obedo con, ma
i kare macon mada.
Acoli Baibul
© 1985, Bible Society of Uganda.
1458
3Pi meno en biwekogi ata nio ka kare biromo nio ka dako ma tye ka rem ki nywal
doŋ onywal; lacen utmegine ducu ma gudoŋ gibidwogo bot jo Icrael.
4En bicuŋ, dok bikwayo romine pi tek pa Rwot, ki i dit me nyilj Rwot Lubaŋane.
Dok gibibedo ki kuc, pien koni en bibedo dit nio i agik me lobo.
5Pien dano-nu bikelo kuc, i kare ma jo Aciria gibibino i lobowa, maginyono
lobowa bene ki tyengi. Wabicwalo lukwat abiro ka lweny i komgi, kun rwodi
aboro aye ma gibitelo wi lwak;
6 gibiloyo lobo me Aciria ki pala lucwan, ki lobo pa Nimulodi ki pala lucwan ma
gitiŋo; gibilarowa ki i cin jo Aciria ka gubino i lobowa, ma tyengi onyono apokki
me wan lobowa.
7Lacen jo pa Yakobo ma gudoŋ gibibedo i dye rok mapol, macalo toyo ma oa ki
bot Rwot, calo kot ma ŋido i kom lum, ma pe twero dikke pi dano, kadi wa kuro
litino pa dano.
8Jo pa Yakobo ma gudoŋ gibibedo i kin lurok, i dye rok mapol, macalo labwor ma
i kin lee me buŋa, macalo latin labwor ma i kin romi ma gucokke; ka owok ki i
kingi, ci nyonogi piny, dok kilogi woko, pe tye ŋat mo ma larogi.
9Ciŋi bitiŋŋe malo i kom lukworri, lumoneni ducu ibityekogi woko.
10I nino maca, abikwanyo aguragurawu woko ki botwu, dok abityeko gadigadi
lweny mewu woko, man Rwot aye ma owaco.
11Abikwanyo gaŋiwu ducu ma i lobowu, dok abimuko cel mewu matek-gu ducu;
12abikwanyo tim jokjok woko ki i ciŋwu, pe dok wubibedo ki lutyet i kinwu;
13abikwanyo cal apaya mewu ki wir jogi mewu ma tye i kinwu, pe dok
wubimedde ki guno piny ka woro tic me ciŋwu;
14abiputo yadi woko ducu ma wucomo pi woro jok ma dako ma gilwoŋo ni Acera,
dok abibalo gaŋiwu ducu.
15Doŋ i akemo ki kiniga aye abiculo kwedekwor i kom lurok ma yam pe guwinyo
Mika 6
Rwot laro lok ki jo Icrael
1Wuwiny gin ma Rwot owaco: Wua, wupid lokwu i nyim godi, wek cere ducu
owiny dwanwu.
2Wun godi, wuwiny daa pa Rwot, ki wun guti me te lobo ducu ma ri nakanaka;
pien Rwot tye ki daa i kom jone, en bilaro lok ki jo Icrael.
3“Wunjona, atimo gin aŋo i komwu? Ceŋ amiyo wuol i gin aŋo? Wudokka iye!
4 Pien ceŋ akwanyowu ki i lobo Ejipt, dok akokowu ki i ot me opii; kun acwalo
Moses i nyimwu kacel ki Aron ki Miriam bene.
Acoli Baibul
© 1985, Bible Society of Uganda.
1459
5 Wun jona, wupo lok ma Balak kabaka me Moab oporo, ki gin ma Balaam wod pa
Beor odokke iye, ki gin ma ceŋ otimme nia i Cittim nio i Gilgal, wek wuŋe kit ma
Rwot otiyo kwede pi larowu.”
Gin ma Rwot mito
6“Abibino i nyim Rwot ki gin aŋo, ka wek aguŋ i nyim Lubaŋa ma tye malo?
Abibino i nyime ki gitum awaŋa, nyo ki roci me mwaka acel acel?
7Tika Rwot bibedo ki yomcwiny kom nyogi romi alip, ki dok i kom kulu alip apar
ma moo opoŋ i igi? Abimiyo latin kayona pi tim aranyina, ami latinna ma an
kikoma aye anywalo pi bal ma i cwinya?”
8Rwot doŋ onyutti gin maber, in dano; gin ma Rwot mito ki boti en aye timo tic
ma nen atir, ki maro kica, ki wot kacel ki Lubaŋani ki mwolo.
9Rwot daŋŋe ki dwan maloŋo bot wegi gaŋ, dok bedo me ryeko mada me lworo
nyiŋe: “Wuwiny, wun kaka ki wun jo mucokke i gaŋi
10Wiya pe twero wil i kom lonyo ma tye i ot pa dano ma latim marac, kacel ki
lapim jami ma pe pimo kakare, ma cwinya dag nenone.
11Myero awek dano ma tye ki mijan marac ma kicaane opoŋ ki kidi me bwola ma
pe pimo kakare-ni?
12Jowu ma gulony gin jo mager mada; jo ma gibedo i gaŋiwu giloko lok goba, lebgi
aye kelo lok goba i doggi.
13Pi meno doŋ acako pwodowu, kun awekowu wudoŋ wi obur ata pi balwu.
14Jowu gibicamo cam, ento pe gibiyeŋ, kec binekowu; wubikano ento pe
wubigwoko, dok gin ma wugwoko abimiyo ki pala lucwan.
15Wubicoyo kodi, ento pe wubikayo; wubinyono jeituni, ento pe wubiwirre ki
moone; wubibiyo olok, ento pe wubimato koŋo vinone.
16 Pien wugwoko cik pa Omri, ki tic ducu me ot pa Akab; kun wulubo tamgi; wek
ami gaŋwu odoŋ obur, ki jowu gibibedo me acaya; pi meno wubiciro anywar pa
lurok.”
Mika 7
Can pa jo Icrael
1Doŋ aneno can! Pien alokke adoko macalo i kare ma gityeko coko nyig yat me
oro, ma doŋ gityeko gwero obot olok, nyige me acama mo doŋ pe, oduro mo ma
okwoŋo cek ma cwinya mito pe tye.
2Dano pa Lubaŋa doŋ guto woko ducu ki i lobo, pe tye ŋat mo ma cwinye atir ki i
kin dano; gin ducu gitye ka libo jo me aneka, dano acel acel dwaro ominne ki
obwo.
Acoli Baibul
© 1985, Bible Society of Uganda.
1460
3Ciŋgi tye i kom gin marac, gimito timone ki cwinygi ducu; rwot ki laŋolkop
gipenyo pi lim wil me muŋ, dano madit trto miti marac ma tye i cwinye; kit meno
timgi ducu rwatte kacel.
4Ŋat maber i kingi calo ocok, ŋat ma cwinye atir i kingi calo cel okuto. Nino pa
lukur-piny megi, ki me keto can i komgi, doŋ obino; kare me cabbe acaba i tamgi
doŋ cok.
5Pe iket genni i kom lawoti, pe ibed ki gen i kom laremi; gwok dogi i kom ŋat ma
buto i kori;
6 pien latin laco pe keto deyo i kom wonne, latin nyako bene pyem ki minne, ci-
wod bene pyem ki daane; lukwor pa dano gin aye jo ma i ode.
Rwot kelo ceŋ ki lar
7Ento ki tuŋ bota, abineno bot Rwot, abikuro Lubaŋa lalar mera; Lubaŋana
biwinyo lokka.
8Pe ium i koma, in lakworra; ka apoto, abia; ka abedo i colpiny, Rwot bibedo ceŋ
ma menya.
9Abiciro kiniga pa Rwot, pien abalo i nyime, nio waŋ ma en opido lokka, ka omiya
aloyo loko En bikela i ceŋ; abineno lar mere.
10Lakworra bene bineno, dok lewic bimako ŋat ma yam penya ni, “Rwot
Lubaŋani tye kwene?” Abinene ki waŋa ka gitye ka nyone piny, macalo coto ma
tye i dye yo.
11Nino me gero cel gaŋwu bibino! I nino maca gibimedo wan lobowu cito ka
mabor.
12I nino maca gibibino botwu nia ki i Aciria nio wa Ejipt, dok nia ki i Ejipt nio i
kulu Euprate, nia i nam ki nio i nam, nia i got dok nio i got.
13Ento lobo bidoŋ noŋo pi jo ma gibedo iye, pi gin marac ma gin timo.
Kica pa Rwot i kom jo Icrael.
14Kwa joni ki odooni, ai Rwot, ma gin romi ma gimiyi me bedo meri matwal, ma
gibedo kengi i buŋa i dye lobo ma ceko cam; wek gikwagi i Bacan ki i Gilead
macalo i kare macon.
15Macalo i kare ma yam wua kwede ki i lobo Ejipt abinyuto botgi jami me aura.
16Lurok gibineno, dok lewic bimakogi i kom twer megi ducu; gibiumo doggi ki
ciŋgi; itgi bidin woko;
17gibimoko apwa macalo twol, macalo jami ma mol i wi lobo; gibia ki i kabedogi
ma gicelo matek, ma noŋo komgi myel amyela, gibilokke bot Rwot Lubaŋa ki
lworo madwoŋ, gibibedo ki lworo i nyimi.
Acoli Baibul
© 1985, Bible Society of Uganda.
1461
18Aŋa ma dok Lubaŋa calo in, ma gonyo bal, ma weko bal pa jone kikome ma
gudoŋ? Pe moko kinigane bedo matwal, pien cwinye yom i mar mere ma pe
lokke.
19En dok bibedo ki kica i komwa, en binyono balwa piny i te tyene. Ibibolo balwa
ducu i kut me nam.
20In ibinyuto gen bot Yakobo ki mar meri ma pe lokke bot Abraim, macalo ceŋ
ikwoŋo bot kwarowa nia i kare macon.
Acoli Baibul
© 1985, Bible Society of Uganda.
1462
Nakum
Nakum 1
Kiniga omako Rwot i kom Nineve
1 Man lok ma pire tek ma gicoyo ma okemo Nineve; ma Lubaŋa onyuto bot
Nakum, ma en dano me Elkoc.
2Rwot en Lubaŋa ma lanyeko dok lacul lakwor, Rwot culo kwor kun tye ki akemo
madwoŋ; Rwot culo kwor i kom lukworre dok kano akemone pi jo ma gin
lumonene.
3Rwot kiniga pe mako oyot, en tye ki tek madwoŋ twatwal, dok pe kwanyo kop i
kom lubalo. Yo me wotte tye i yamo lapiru ki i yamo kot, pol obedo apwa me
tyene.
4En juko nam, ci piine two woko, en miyo pii ma i kulu ducu dwoŋ woko. Olet ma
i Bacan two woko, got Karmel ner bokke woko, ature me Lebanon bene ner
woko.
5Godi ducu giyeŋŋe ka Rwot onen, cere-gu leny i nyime; piny doŋ noŋo matar
ligwek, lobo ki jo ducu ma gibedo iye komgi myel.
6Ka ce akemo omako Rwot, aŋa twero cuŋ i nyime? Aŋa ma twero ciro kinigane
malyetti? En onyo akemone calo mac, dok muko gweŋ, ŋido woko matitino.
7Rwot gire ber, en aye ka kanne i kare me can; dok en ŋeyo jo ma riŋo laro bote.
8Ento en bijwero lukworre doki ki lalele me pii ma mol ki teko madwoŋ twatwal;
en biryemo lumonene naka wa i colpiny.
9Wun jo Nineve wutye ka piro lok aŋo i kom Rwot? En bityekowu woko liweŋ; en
biculo kwor kiryo i kom lukworre.
10Gibiwaŋogi woko macalo okuto ma okadde, macalo reŋ kal mutwo.
11Dano mo nene oa ki i kinwu, ma opiro lok marac i kom Rwot, dok omiyo tam
marac bot jo mukene.
12Rwot owaco kuman ni, “Kadi bedjo Aciria gitekmagidwoŋ niŋo, gibityekogi
woko dok nyiŋgi birwenyo woko matwal. Kadi bed yam aunowu, pe dok
abiunowu aye.
13Kombeddi abituro okol ma jo Aciria gurwako i ŋutwu abicodo nyor ma
gutweyowu kwede bene.”
14Man aye cik ma Rwot oketo pi jo Aciria: “Nyiŋwu pe dok biwinnye matwal.
Abijwero cal jogi woko liweŋ ki i ot pa lubaŋawu, abikwinyo bur lyel me yikowu,
pien konywu doŋ pe.”
Lok kom turo gaŋ me Nineve
Acoli Baibul
© 1985, Bible Society of Uganda.
1463
15 Koŋ wunen, tyen ŋat ma kelo lok maber tye i wi godi en tuco lok me kuc. Wun
jo Juda, wukwer nino madito, dok wucob kwoŋwu, pien jo maraco pe dok
gibimedde lo bino i komwu, pien doŋ gijwerogi woko matwal.
Nakum 2
1Lanek piny doŋ obino i komwu eno. Wugwok cel me gaŋ maber; wubed ka neno
yo; wutwe pyerwu ki del; wubed ma doŋ wuyubbe pi lweny.
2Rwot doŋ tye ka dwoko dit bot Yakobo ma rom ki dit pa Icrael, pien luyak onoŋo
guyako jamigi ducu girom ki yat ma gibalo jaŋe woko.
3Co ma gin twoni oteka lwennye gumako kwodi mubok, askarine ducu guruko
boŋo makwar. Gadigadi lwenygi meny calo leb mac ka giryeyogi i tyen aguragura
lwenygi loco ŋwec aloca.
4Gadigadi lwenygi riŋo ata i dye yo, gimwomme ki ŋwec tuŋŋi ki tuŋŋi i dyekal
me gaŋ; gimeny lipilpil calo mac lak raa, gibedo ka mil amila calo lutkot.
5Doŋ gityeko lwoŋo ludito ma giloyo lwak, gitye ka paŋŋe apaŋa ki wot ca, girune,
gicito i kom cel gogo, kun gumako kwot me lagen komgi.
6Yo kulu ducu giyabo woko, jo ma i gaŋ kal pa kabaka cwinygi oballe woko.
7Ci-abila gitero i opii, kun anyirane gitye ka kok ma gikumo akuma calo amam,
ma gidoŋo korgi ki cwercwiny.
8Nineve obedo calo pii dam ma omuk, ma piine mol cito woko liweŋ. Gidaŋŋe ni,
“Cuŋ ba! Cuŋ!” ento pe tye ŋat mo ma lokke dwogo cen.
9Wuyak ryal, wuyak jabu-gu! Lonyo ma gikano dwoŋ, pe tum, ki jami me wel
mabeco ma yomo cwiny dano.
10Nineve doŋ gijwero woko odoŋ obur! Cwinygi poto kun coŋgi myel amyela,
arem doŋ omako pyer dano ducu waŋgi ducu olwal woko!
11Boro pa labwor tye kwene kaa, ka cam pa litino labwor, ka ma yam labwor tero
iye lee ma omako, ka ma ceŋ litinone bedo iye laboŋo ŋat mo ma yelogi?
12Twon labwor yam mako lee kilo woko matitino pi megi labwor ki litinogi; poŋo
borone ki lee ma omako, ki riŋo ma okilo oŋido woko.
Nineve doŋ gibalo woko matwal
13Rwot me mony owaco ni, Nen, an abedo lakworwu, abiwaŋo gadigadi lwenywu
woko ducu, yitone biduny. Dok pala lucwan bene bityeko litino labworwu woko
liweŋ; abimiyo lee ma wucamo doŋ tum woko ki i lobo, ki dwan lukwenani bene
pe doŋ biwinnye matwal.
Nakum 3
Acoli Baibul
© 1985, Bible Society of Uganda.
1464
1Can bipoto i kom gaŋ ma oyo remo pa dano, en gaŋ ma opoŋ ki goba ki jami
magiyako, tim me yak pegik ki iye!
2Koŋ wuwiny kit ma del anino cot kwede, ki mor pa lawala, kit ma aguragura pye
kwede, kacel ki mor gadigadi ma giriŋo.
3Koŋ inen kit ma wegi aguragura gitye ka ŋwec kwede, ma noŋo pala lucwangi
meny amenya lipilpil, ki toŋigi bene ryeny aryenya! Lwak dano ma guneko,
komgi odurre lipim; dano tye ka to medde ameda, dano woto ma giyokke ayoka
ki kom jo muto!
4Man ducu tye ka timme pi bit waŋ pa dako ma lakwele-ni, en yomo cwiny co ki
timme me yatyat, en aye ma kelo can i kom rok mapol pi timme me kwele kwele,
rwenyo jo mapol ki timme me yatyat.
5Rwot me mony owaco ni, Nen, an doŋ abipwodo in gaŋ Nineve, abiwalo boŋo
woko ki i pyeri aumo ki wii; abimiyo lurok gineni ka doŋ it ye munero, lewic
bimaki pien ker ducu bineni.
6Abinywano komi ki gin me kwer, dok abitimo tim me cac i komi; abimiyo dano
giciko waŋgi i komi.
7Jo ducu ma bineni gibijer woko ki boti kun giwaco ni, Nineve odoŋ obur; aŋa ma
bikumo pire? En binoŋo jo ma kweyo cwinye kwene?
8In mono iber ikato gaŋ Tebec ma yam tye i ŋet kulu Nail, ma pii orumo woko
dyere, kun gwoke macalo cel mere?
9Tek mere yam ocun i kom Etiopia, ki i kom Ejipt ma tekogi onoŋo pe gik; Put ki
Libya bene yam gubedo ka konye.
10Kadi bed kumeno, jo Tebec yam giterogi woko, giterogi woko i opii; Litinone
ducu ginyotogi woko i agikki yo ducu; dok gibolo kwir pi luditogi ma giworo, jo
madito ducu gitweyogi woko ki nyor.
11In ibimer, dok ibibaŋŋe woko; ibiyenyo ka larre ki i ciŋ lukworri.
12Cel gogoni ducu bibedo macalo yat oduro ma nyige pud cek aceka, ka giyeŋo
yatte ci nyige poto piny i dog jo ma camo.
13Nen, lulwennyi girom ki mon mamwa. Dogcel me lo boni giyabo malac i nyim
lukworri, mac doŋ owaŋo rii me dogcelli woko.
14Twom pii, iyub celli obed matek, lukworri gibibino girumi woko; pye i bur lobo
inyon lobo, mak bao igo matafali!
15Mac biwaŋi woko ki kunnu, pala lucwan bene bitoŋi woko, macalo bonyo tyeko
kwede cam. Wunya wumedde giwu calo bonyo, wunya wumedde calo ocene!
16Imedo lucat-willi doŋ gudoko mapol ma gikato lakalatwe ma i polo. Bonyo-yaro
bwome, tuk cito woko.
Acoli Baibul
© 1985, Bible Society of Uganda.
1465
17Rwodini gipol macalo ocene, karani meri gidwoŋ calo lwak bonyo ma gicorre i
wi cel i kare ma koyo ŋic. Ka cen doŋ otuc, ci gituk gicito woko; ŋat mo ma ŋeyo
ka ma gitye iye pe.
18In kabaka me Aciria, lukwatti gunino woko; luditoni me awora guywe woko
matwal. Lwakki guket woko ata i wi godi ŋat mo ma romo cokogi kacel pe.
19Ret ma giketo i komi pe twero caŋ, waŋ burre odet marac twatwal. Jo ducu ma
giwinyo lok man i komi gidoŋo ciŋgi piri ki yomcwiny. Rac ma itimo dikdik-ki
peya opoto i kom aŋa?
Acoli Baibul
© 1985, Bible Society of Uganda.
1466
Kabakuk
Kabakuk 1
Kabakuk oŋur pi golo kop ma pe atir
1Man lok pa Lubaŋa ma pire tek ma lanebi Kabakuk oneno.
2Rwot, imito akok boti pi kare ma rom me ne pi kony, ka wek iwiny kokona? Dok
kadi akok boti pi tim bwami, in pe ilarowa.
3Piŋo imiyo aneno tim maraco kun waŋa neno tim aranyi? To-piny ki bwami
guruma woko dyere, lweny ki daa ocakke i kabedo ducu.
4Pi meno omiyo cik doŋ odoko goro dok gin ma konnye pe, ŋolo kop atir bene
doŋ pe. Jo maraco gudiyo jo ma kitgi atir, omiyo ŋolo kop atir doŋ oballe woko.
Lagam pa Rwot
5 Wuŋi i kin lurok murumowu, wunen; wubibedo ki ur matek twatwal. Atye ka
tiyo tic mo i karewu-ni ma pe wubiye ka gitito botwu lacen.
6 Wunen, atye ka kela jo Kaldaya, gin rok mager, ma girune me bino oyotoyot, ma
giwoto giŋolo dye lobo arii, wek gimak kabedo pa jo mukene ma pe megi.
7Gin jo ma kelo lworo ki myelkom madwoŋ; ŋolo kopgi ki rwom me ditogi bedo
megi kengi gigi.
8Aguraguragi dwir makato kwac, giger gikato orudi muwor; luriŋ ki aguraguragi
giŋweco gicito anyim ki wakke. Iyo, luriŋ ki aguraguragi gia ki ka mabor; gituk
oyotoyot macalo ocur ma Lyanne piny ka ceyo camme.
9Gin ducu gucorre magwa; dano acel acel bedo ki lworo marac ka gunyiko cok.
Gimako opii ina welgi pe kwanne, calo kweyo.
10Giŋalo luker, ginyero luloc kun gicayogi. Cel gogo ducu ginyero anyera, pien
gitoro ŋom i ŋete ci gimako woko oyot.
11Gikato calo yamo ma kodo, ma gicito mere matwal. Lubalo magi guloko
tekkomgi odoko lubaŋagi.
Kabakuk doki oŋur i nyim Rwot
12Rwot, in ma ibedo tye nia i acakki piny! In Lubaŋana, ŋat Maleŋ, pe wabito. Ai
Rwot, in yam iyerogi pi keto can i komwa; in Got, ityeko cikogi me cobo gin ma
iŋolo i komwa.
13In waŋi leŋ, pe romo neno gin marac, cwinyi dag neno jo ma timo dano marac.
Piŋo iketo cwinyi ka neno jo ma guŋayo waŋi woko-ni, kun iliŋ aliŋa ka jo maraco
gimwonyo jo ma kitgi atir ma katogi?
14Iketo dano gubedo macalo rec me nam, macalo gin ma gila k alaka ma rwotgi
pe.
Acoli Baibul
© 1985, Bible Society of Uganda.
1467
15En yutogi woko ducu ki goli, ywayogi woko ki obwo, ci cokogi i ogwane; cako
doŋ myel ki yomcwiny pi rec ma omako.
16Pi meno en tyero gitum i nyim obwone, waŋo odok eceta i nyim ogwane; pien
pi timo kumeno en bedo ki lonyo, dok bedo ki cam madwoŋ.
17Myero en omedde ameda ki lweny ki pala lucwan, kun neko rok mapol ki nek
marac laboŋo kica?
Kabakuk 2
Rwot ogamo lok pa Kabakuk
1Abicuŋ i kabedona kun akiyo, abiito malo i wi lubele, abikuro wek anen gin ma
Rwot bitito bota, ki gin ma abidok iye bote ma kemo ŋurona.
2Rwot omiya lagam man ni, “Co gin ma ineno; co maber i kom got ma apada ma
twero kwanne bene, wek ŋat ma okwano oniaŋ oyotoyot.
3 Ginanyuta man tye kuro kare ma Rwot ociko; en ginanyuta me ada, kare me
cobone doŋ cok, tye ka wot oyotoyot mada. Kadi bed nen ni bino motmot, bed
ikur; kare man bibino ada, pe dok bigalle.
4 Nen, ŋat ma pe cwinye atir pe bikwo, ento ŋat ma kite atir bibedo kwo pi niyene
i kom Lubaŋa.
Can ma bipoto i kom jo ma pe kitgi atir
5“Kadi bed kumeno, lonyo en gin ma bwolo dano; dano ma lawakke pe biri. En
laworo calo lyel; rom ki to dok pe yen. En coko rok ducu pire kene, en guro rok
ducu bedo lwakke kikome.”
6Gin ducu gibiloko lok agec i kome, ma giŋale ki lok makec kun giwacci, “Ibineno
can, in ŋat ma icoko gin ma pe meri ci iduro kacel lipim. Ibibedo ki jami man pi
kare ma rom mene? Ibineno can in dano ma icoko jami madwoŋ ma gijeŋo boti pi
lim!”
7Jo ma gitye ki banyani pe gibia gijemo woko i komi? Jo ma wangi twolo pe
gibiburi ki myelkom matek? Ci in ibidoko ginayaka botgi.
8Pien doŋ iyako rok mapol, rok mudoŋŋe ducu gibiyako in, kit macalo ibedo
lanek dano ki latim bwami i lobo, ki i kom gaŋi ki jo ducu ma gibedo iye.
9Ibineno can, in dano ma inoŋo magoba ki bwami pi konyo ki jo meri, wek iger ki
odi malo i wi cere, ka ma gin marac pe twero o iye boti!
10In aye ikelo lewic i kom jo ma i odi, pien ineko rok mapol; omiyo ilanyo kwoni
nono.
11Godi ma gigero ki kom ot gibikok matek, ci bao me ri ot ducu gibigamo kokogi.
12Ibineno can, in ŋat ma igero gaŋ madit kun ibedo ka oyo remo pa dano, ma
iketo te guti me gaŋ i kom bal!
Acoli Baibul
© 1985, Bible Society of Uganda.
1468
13Tic ma lurok gitiyo mac biwaŋo woko. Rok ducu gitye ka olo komgi nono pi gin
ma konnye pe. Rwot me mony aye omiyo obedo kumeno.
14 Ento lobo bipoŋ ki ŋec me deyo pa Rwot macalo pii ma poŋ i nam
15Ibineno can in ŋat ma itoyo kinigani i kom luwoti, ma miyo gidoko macalo
lumero, wek icik waŋi inen kit ma lewic omakogi kwede!
16Ibibedo ki lewic madwoŋ ma ka bedo ki deyo. In kikomi aye myero imati, wek
ipaŋŋe ki wot! Ki kopo pa Rwot ma tye i ciŋe tuŋ lacuc bibino boti, ma biloko
deyo me locci doko lewic.
17Bwami ma ityeko timone i kom Lebanon biumi woko lipuk; nek ma ineko ki lee
tim bimiyi lworo madwoŋ, man bitimme i komi pi bedo lanek dano ki latim
bwami i kom lobo, ki i kom gaŋi ki jo ducu ma gibedo iye.
18Cal jok apaya tye ki kony aŋo? En gin ma dano opayo, cal nyonyo mamwa, ki
lapwony ma lagoba. Kony aŋo ka lapa cal jok keto genne i kom gin ma en otiyo?
En cal lubaŋa ma doge oto ma pe loko-ni.
19Ibineno can, in ŋat ma iwaco ki cal yat ma ipayo ni, “Co woko.” Ki dok bot got
ma pe loko ni, “A malo!” Cal meno twero pwonyo dano mo? Nen, gideyo kome ki
jabu ki ryal, ento yamo me yweyo pe tye i iye wacel.
20Ento Rwot tye i ot mere maleŋ; wek jo ducu ma i lobo guliŋ mot i nyime.
Kabakuk 3
Lega pa Kabakuk bot Rwot
1Lega pa lanebi Kabakuk.
2Rwot, atyeko winyo pi gin ma itiyo, tic ma itiyo omiya lworo ki myel kom. Dok iti
aye i karewa tic madito ma yam ibedo ka tiyogi i kare mukato, wek ticci oŋene i
dye mwaka ducu; bed lakica kadi bed kiniga maki.
3Lubaŋa obino ki i Teman, Ŋat Maleŋ oa ki i wi got Paran. Deyone oumo pol
woko, derone oryeny oromo lobo ducu.
4En bino ma ryeny calo ceŋ, derone wil a ki i ciŋe; en kano twerone kunnu.
5En cwalo two gemo i nyime, ka ociko to me lubo kore.
6I kare ma ocuŋ, lobo oyeŋŋe; ka oneno piny, rok ducu guket woko ata; lacen godi
ma ri nakanaka gumuk woko liweŋ, ki cere ma bedo matwal gidik gidonyo piny,
ki i yo ma en yam woto iye i kare macon.
7Aneno kema pa jo Kucan tye ki can boŋo kicika pa jo Midian gubaŋŋe woko
ducu.
8Rwot, akemo mono onoŋo omaki i kom kulu, kinigani onoŋo tye i kom kulu?
Gwok nyo ibedo ki akemo i kom nam ba, i kare ma iriŋo ki aguragurani, ki i wi
gadigadini me kelo loc bot joni?
Acoli Baibul
© 1985, Bible Society of Uganda.
1469
9Doŋ ityeko telo atummi me celo piny, dok juruni opoŋ ki atero madwoŋ. Imiyo
kulu obaro i lobo opoko woko.
10I kare ma godi guneni, guyeŋŋe matek, pii ocako mol ki lalele marac twatwal;
pii matut ma i te lobo omor matek, wa biamwonyme ducu oille malo adada.
11Ceŋ ki dwe gucuŋ mot i kabedogi pi dero me ateroni ma doŋ ibayogi, ki wil pa
toŋŋi ma ryeny twatwal-li.
12Iwoto i dye lobo ki akemo magwa, dok inyono rok woko piny ki kiniga.
13Icito ka lweny pi laro lwakki, ki pi laro kabakani ma iwiro. Ininyo latel wi jo
maraco woko, kun iweke odoŋ munero cakke ki i eme o wa i ŋute.
14Icobo wi lulwennye woko ki jami lwennyi, ma onoŋo gubino macalo yamo
lapiru ma gimito keta woko, gupoŋ ki yomcwiny madwoŋ ma gimito neko lucan
woko i muŋ.
15Inyono nam ki aguragurani, kun iŋolo ki i dye pii matek ma gunnye agunya.
16Ka awinyo man, ci koma omyel marac, del doga bene omyel pi morre. Cogona
ducu oŋo odoko pii keken, noŋo tyena myel amyela ka awoto. Atye ka kuro nino
me can mot en nino ma bibino i kom jo ma gulwenyo i komwa-ni.
17Kadi bed yat oduro pe gituru, ki olok bene pe ginyak, dok yat jeituni bene pe
twero ceko ginmo potti ducu pe doŋ ceko cam, kadi bed romi ma i dwol gityekogi
woko ma dyaŋi bene doŋ pe i dwol,
18pud abibedo ki wakke pi Rwot, abinyatte ki yomcwiny madwoŋ pi Lubaŋa
lalarra.
19 Lubaŋa, ma en Rwot, aye tek mera; en miyo tyena bedo yot calo tyen til, en
bigwoka ka awoto i wi cere-gu.
Acoli Baibul
© 1985, Bible Society of Uganda.
1470
Jepania
Jepania 1
Nino me akemo pa Rwot
1 Man lok pa Rwot ma yam obino bot Jepania wod pa Kuci, wod pa Gedalia, wod
pa Amaria, wod pa Kejekia i kare pa kabaka Yocia me Juda, wod pa Amon.
2“Abijwero jami ducu ki i wi lobo,” Rwot ma owaco.
3“Abijwero dano wa ki lee; abijwero winyo me polo ki rec me nam. Abireto jo
maraco; dok abityeko dano woko ki i wi lobo,” Rwot ma owaco.
4“Abiryeyo bada i kom Juda, ki i kom jo ducu ma gibedo i Jerucalem; abijwero jo
pa Baal ma gudoŋ woko ki i kabedo man, ki nyiŋ ajwagi me cal jogi bene abiŋolo
woko.
5Dok abityeko jo ma ryebbe piny i wi ot ka woro mony me polo; ki jo ma giryebbe
piny ka kwoŋo kwoŋ oot Rwot ma kun kono gikwoŋo ki nyiŋ Milkom;
6jo ma gudok cen, ma pe gilubo Rwot, ma pe gicito bot Rwot kadi wa penyo
doge.”
7Wuliŋ mot i nyim Rwot Lubaŋa! Pien nino pa Rwot doŋ tye cok; Rwot doŋ
otyeko yubo gitum, dok olonyo welene.
8I nino ma Rwot bitumo iye gitumme, “Abiketo can i kom luloc ki litino pa kabaka
ki i kom jo ducu ma giruko ruk pa rok mukene.
9I nino meno abiketo can i kom jo ducu ma gikalo larii doggola, jo ma gumiyo
bwami ki goba opoŋ i ot pa laditgi.”
10“I nino meno,” man lok pa Rwot, “koko biwinnye ki i Dogcel me Rec, koko me
can biwinnye ki i dul gaŋ me Aryo, mor piny madwoŋ biwinnye ki i wi cere.
11Wukok can, wun jo ma wubedo i Pany ! Pien lucat-wil doŋ gipe, jo ma pimo lyal
doŋ gityekogi woko.
12I kare meno abiŋiyo Jerucalem ki mac tara, abiketo can i kom jo ma gibedo
abeda macalo koŋo yino ma ori, ma atinyane opoto woko, jo ma giwaco ki i
cwinygi ni, ‘Rwot pe bitiyo gin maber, dok pe bitimo gin marac.’
13Jamigi gibiyako woko, odigi bene gibiketogi woko. Kadi bed guger odi, pe
gibibedo i igi; kadi bed gupit olok, pe gibimato kono vinone.”
14Nino madit pa Rwot tye cok, tye cok dok tye ka bino oyotoyot; dwan me nino pa
Rwot, dwan magwar, dano matek kok iye ki dwan maloŋo.
15Nino meno aye nino me akemo, nino me can ki me remcwiny madwoŋ, nino me
ŋinyo ki me balo piny, nino me colpiny ki mutu, nino me pol ki colpiny mapek,
16nino me koko gwara ki woo me lweny i kom gaŋi ma gicelo matek ki i kom cel
ma gigero maboco.
Acoli Baibul
© 1985, Bible Society of Uganda.
1471
17Abikelo can i kom dano, ma bimiyo giwoto calo lutowaŋ, pien gubalo i nyim
Rwot; gibionyo remogi woko macalo apwa, ki riŋo komgi gibibolo calo cet.
18Kadi ryalgi nyo jabugi pe bilarogi i nino me akemo pa Rwot. Mac me akemo me
nyekone bi waŋo lobo ducu; en bityeko dano ducu ma gibedo i lobo magicel dok
oyotoyot.
Jepania 2
Ŋolo kop ki can i kom rok ducu murumo Icrael
1Wubin, wucokke kacel, wun rok ma lewic pe makowu,
2ma pud peya giryemowu woko macalo cuŋ kal ma yamo tiŋo, ma peya kiniga
mager pa Rwot obino i komwu, ma peya nino me akemo pa Rwot obino i komwu.
3Wuyeny Rwot, wun jo ducu mamwol me lobo man, ma wucobo cikke; wulub kit
ma atir wubed ki mwolo; gwok nyo gibibwotowu i nino me akemo pa Rwot.
4 Pien Gaja bidoŋ nono, Acikelon bidoko obur, jo Acidod gibiryemogi woko
dyeceŋ. Ekron gibiputo woko.
5Wubineno can wun jo ma wubedo i dog nam, wun rok me Keret! Lok pa Rwot
otikowu, in Kanaan, lobo pa jo Piliciti; abityek i woko nio waŋ ma ŋat mo pe
bidoŋ bot i.
6In dog nam, ibidoko olet, bar pa lukwat ki dwol romi.
7Lobo dog nam bidoko pa jo Juda ma gudoŋ, gibikwayo romigi iye; gibibuto piny
otyeno i odi me Acikelon. Pien Rwot Lubaŋagi biparo pigi, bidwoko gum botgi.
8 “Doŋ awinyo lok aŋec pa jo Moab ki yet pa jo Ammon, kit ma giŋeco ki jona, kun
ginyuto wakke i kom lobogi,
9 Pi meno, macalo atye makwo-ni.” Rwot me mony ma owaco, Lubaŋa pa Icrael,
“Moab bidoko calo Codom, jo Ammon bidoko calo Gomorra, lobo ma opoŋ ki ayila
ki bur kado, ma oballe doŋ matwal. Jona ma gudoŋ biyakogi, jona ma gubwot ki i
kin rokka bileyo lobogi.”
10Man bitimme i komgi macalo adwoggi me wakkegi, pien guŋalo jo pa Rwot me
mony dok bene guwakke i komgi.
11Rwot bikelo lworo madwoŋ i komgi bineko lwak lubaŋa me wi lobo ducu ki kec,
lobo pa lurok ducu gibiryebbe piny i nyime, rok acel acel i kabedone.
12 Wun jo Etiopia bene, gibinekowu ki pala lucwanna.
13 En biryeyo ciŋe tuŋ acam, ajwagine gicido gin maleŋ woko, bityeko Aciria
woko; en bi loko Nineve doko obur kun otwo calo tim aroo.
14Lim makwo bibuto i dyere ki lee tim ducu; acut ki coo gibibedo i wir odine; tula
bikok ki i waŋ dirica agak bikok i larii doggola; pien tic bao cedar doŋ bigik woko.
Acoli Baibul
© 1985, Bible Society of Uganda.
1472
15Man aye gaŋ ma yam nyatte-ni, ma obedo ki kuc, ma oloko kekene ni, “An atye,
dok pe tye ŋat mo mukene.” Kit ma en odoko kwede obur, ki boro pa lee tim! Ŋat
acel acel ma kato ki i ŋete jwiye kun yeŋo ciŋe ma oŋino-ni.
Jepania 3
Can i wi Jerucalem ma en gaŋ ma lajemo
1Can bipoto i kom gaŋ ma lajemo, ma oballe woko, dok uno dano!
2En pe winyo dwan ŋat mo. Pe ye juk pa ŋat mo. Pe geno Rwot, pe nyiko cok ki
Lubaŋane.
3Ludito ma gitye iye gin twoni labwor ma mor; luŋolkoppe gin orudi me dyewor
ma pe giweko gin mo doŋ nio wa odiko.
4Lunebine gin jo ma wor, jo ma pe genne; gitimo tim bwami me balo cik.
5Rwot ma bedo iye oporre, pe tiyo gin marac; odiko odiko ducu en ŋolo kop
kakare, en pe ken ticce rupiny ki rupiny, ento ŋat ma labal pe ŋeyo lewic.
6“Atyeko jwero rok mapol; celgi matek odoko obur; atyeko balo yogi woko, ma
miyo ŋat mo pe woto iye; gaŋigi odoŋ obur, laboŋo dano, kadi ki ŋat mo ma bedo
iye.
7Awacci, ‘Adada Jerucalem bilwora, biye juk; wiye pe biwil i kom lok ducu ma
acike kwede.’ Ento gimedde ameda ki mitkom me balo kit timgi ducu.”
8“Pi meno, wukura,” Rwot ma owaco, “wukur nino ma abia iye malo ka dot. Pien
amoko tamma me coko rok ducu, ki pi guro ker mapol kacel, wek ata kinigana i
komgi, wek akemona malyet-ti otum; pien akemo me nyekona biwaŋo lobo ducu.
9“Ada, i kare meno abimiyo rok ducu doggi bedo maleŋ, kun giloko lok kakare,
wek gin ducu gulwoŋ nyiŋ Rwot, dok guti bote ki cwiny acel.
10Jo ma gikelo kwacgi bota, jona ma guket woko ata-ni, gibikella motta kun gia ki
loka kulu me Etiopia.
11“I nino meno pe gibiketo lewic i komi pi tim ma ijemo kwede i koma; i ka re
meno abikwanyo woko ki i kinwu jo ma yam giŋatte ma gikette malo; pe dok
wubimedde ki lyerre i wi gotta maleŋ.
12Jo mamwol ma lucan abiweko doŋ i kinwu. Gin jo ma gudoŋ i Icrael,
13 gibiyenyo kalarre i nyiŋ Rwot; pe gibitimo gin marac, dok pe gibiloko lok goba;
leb ma bwolo dano pe binoŋŋe i doggi. Gibicam, dok gibibuto piny, pe tye ŋat mo
ma bimiyogi lworo.”
14Wuwer ki dwan maloŋo, wun jo Cion; wugo kijira, wun jo Icrael! Wubed ki
yomcwiny wuŋatte ki cwinywu ducu, wun jo Jerucalem.
15Rwot doŋ okwanyo kop woko ki i komwu, dok bene otyeko ryemo lukworwu.
Rwot tye i kinwu, en kabaka me Icrael; pe dok wubilworo gin marac.
Acoli Baibul
© 1985, Bible Society of Uganda.
1473
16I nino meno gibiwaco ki Jerucalem ni, “Pe wulwor, wun jo Cion; pe wuwek
ciŋwu odok nyap.
17Rwot Lubaŋawu tye i kinwu, en twon oteka lweny ma bikelliwu loc. En bium i
komwu ki yomcwiny, pi mar mere botwu en birocowu wudoko manyen, binyuto
yomcwiny madit i komwu ki wer maloŋo
18macalo i nino madito. “Abikwanyo can woko ki i komwu, wek pe giyetwu pire.
19Nen, i kare meno abitiyo ticca i kom dano ducu ma yam giunowu. Abilaro
luŋolo, dok abicoko jo ma yam giketogi woko, abiloko lewicgi doko pak, ci nyiŋgi
biwinnye i lobo ducu.
20I kare meno abikelowu paco, i kare ma abicokowu kacel. Iyo, abimiyo wuŋene-
dok gibipakowu, i kin jo ducu ma gibedo i lobo, i kare ma abidwoko gum botwu
kun wuneno ki waŋwu,” Rwot ma owaco.
Acoli Baibul
© 1985, Bible Society of Uganda.
1474
Aggai
Aggai 1
Aggai ocuko cwiny jo Icrael me gero ot pa Lubaŋa
1 I mwaka me aryo me loc pa kabaka Dario, i nino dwe acel me dwe me abicel, lok
pa Rwot obino bot Aggai, ma myero en otit bot Jerubabel wod pa Cealtiel, ma
onoŋo laloc pa jo Juda, ki bot Yocwa wod pa Yekojadak, ma en ajwaka madit, ni,
2“Rwot me mony owaco kuman ni, Rok man giwacci, kare peya oromo me gero ot
pa Rwot odoco.”
3Lok pa Rwot obino kun owok ki i dog lanebi Aggai, ma wacci,
4“Man aye kare ma myero wubed i odiwu ma wugero wigi mabeconi, ma kun
wuneno ot man oket woko?
5Pi meno omiyo, Rwot me mony owaco kuman ni, Koŋ wutam pi kit kwowu.
6Wucoyo kodi madwoŋ, ento wukayo manok; wucamo cam, ento pe wuyeŋ;
wumato mat-gu, ento pe romowu; dok wurukke, ento ŋat mo ma kome bedo lyet
bene pe; dok ŋat ma camo mucara camo mucara me aketa i kicaa ma tere otuc.
7“Rwot me mony owaco kuman ni, Koŋ wutam pi kit kwowu.
8Wuit i wi godi, wukel yadi me gedo, wek wuger ki ot ma yomo cwinya, wek
anyut deyona iye, man Rwot aye owaco.
9Wubedo ka geno ni wunoŋ cam mabup, ento wucoko manok; dok ka wukelo
paco, amiyo rwenyo woko. Piŋo? Man Rwot me mony aye ma openyo, kun dok
gamo ni, Pien oda tye ma oket woko, kun ki tuŋ botwu, ŋat acel acel tye ka bolle
abola i tic ode.
10Meno aye gin mumi yo polo ki malo okwero miyo toyo, dok lobo bene okwero
ceko cam.
11An bene aciko ni can pii myero obed tye i lobo, ki i kom godi, i kom kal, i kom
koŋo vino manyen, i kom moo, ki i kom ginapita ducu ma doŋo i lobo, i kom dano,
ki i kom dyaŋi, ki i kom ticgi ducu ma gitiyo.”
12Meno omiyo Jerubabel wod pa Cealtiel, ki Yocwa wod pa Yekojadak, ajwaka
madit pa Lubaŋa, kacel ki jo ducu ma gudoŋ, guwinyo lok pa Rwot Lubaŋagi, ki
lok pa lanebi Aggai, kit macalo Rwot Lubaŋagi oore kwede; lwak gucako bedo ki
lworo i nyim Rwot.
13Lacen Aggai, lakwena pa Rwot, otito lok pa Rwot bot lwak ni, “An atye kwedwu,
man lok pa Rwot kikome.”
Acoli Baibul
© 1985, Bible Society of Uganda.
1475
14Rwot otugo cwiny Jerubabel wod pa Ceahiel, laloc me Juda, ki cwiny Yocwa
wod pa Yekojadak, ajwaka madit, ki cwiny jo ducu ma gudoŋ; cut gubino ci
gucako tic i kom ot pa Rwot me mony, ma Lubaŋagi.
15Gin gucako tic i nino dwe pyeraryo wiye aŋwen me dwe me abicel.
Aggai 2
Deyo me ot pa Lubaŋa ma gigero manyen
1I mwaka me aryo me loc pa kabaka Dario, i nino dwe pyeraryo wiye acel me dwe
me abiro, lok pa Rwot obino bot lanebi Aggai ni,
2“Tit bot Jerubabel wod pa Cealtiel, laloc me Juda, ki bot Yocwa wod pa
Yekojadak, ajwaka madit, ki bot jo ducu ma gudoŋ, kun iwacci,
3 ‘Tye ŋat mo ma pud odoŋ i kinwu ma ceŋ oneno ot man ki deyone macon?
Kombeddi wuneno tye niŋniŋ? Pe nen ki i waŋwu macalo gin ma konnye pe?
4Kadi kumeno, in Jerubabel, kombeddi myero ibed ki tekcwiny, man lok pa Rwot
kikome; bed ki tekcwiny, in Yocwa, wod pa Yekojadak, ajwaka madit; ki wun jo
ducu ma wubedo i lobo-ni, wubed ki tekcwiny, man lok pa Rwot kikome; wuti tic,
pien atye kwedwu, man lok pa Rwot me mony kikome,
5 macalo ceŋ acikke kwede kwedwu i kare ma wua ki i Ejipt, Cwiny mera bedo i
kinwu; pe wulwor.
6 Pien Rwot me mony owaco kuman ni, Odoŋ kare man ok keken, abiyeŋo polo ki
lobo, nam ki ŋom mutwo.
7Dok abiyeŋo rok ducu, wek lonyo me rok ducu obin iye, ka doŋ abipoŋo ot man
ki deyo, man Rwot me mony aye owaco.
8Ryal aye mera, jabu bene mera, man lok pa Rwot me many kikome.
9Deyo me ot man ma lacen bikato mukwoŋo; dok abimiyo kabedo man bedo ki
kuc, man Rwot me mony aye owaco.’ ”
Pwony mua i kom cik
10I mwaka me aryo me loc pa Dario, i nino dwe pyeraryo wiye aŋwen me dwe me
aboŋwen, lok pa Rwot obino, kun owok ki i dog lanebi Aggai, ma wacci,
11“Rwot me mony owaco kuman ni, Peny ajwagi wek gugam peny man,
12‘Ka ce dano mo otiŋo riŋo ma gityero gilonyo odoko maleŋ i dog boŋone, ce dog
boŋone-nu ogudo kwon, nyo dek, nyo koŋo vino, nyo moo, nyo kit cam mo keken,
ci lonyo cam meno doko leŋ?’ ” Ajwagi gugamo ni, “Pe kumene.”
13 Aggai dok openyo ni, “Ka ce dano mo ma kome ki keni pi gudo kom dano muto,
ogudo gin mo i kin jami magi, gin bene doko gin ma keni?” Ajwagi gudok iye ni,
“Doko gin ma keni.”
Acoli Baibul
© 1985, Bible Society of Uganda.
1476
14Aggai dok owacci, “Lok pa jo man ki lok pa rok ma tye i nyima tye kit meno,
man lok pa Rwot kikome. Man bene mako tic ciŋgi ducu; dok gin ma gityero
kunnu gin ma keni.
15Koŋ wutam pi gin ma bitimme cakke tin. Ma noŋo peya gidodo kidi i wi wadi i
ot pa Rwot, yam kwowu obedo niŋniŋ?
16I kare meno ka nar ma obino i odur kal ka ma myero onoŋ iye adita pyeraryo,
noŋo ma romo adita apar keken; ka ŋat ma obino i bur koŋo vino pi twomo
opoko pyerabic, noŋo opoko pyeraryo keken.
17Yam apwodowu, abwaro camwu, amiyo pee ogoyo; ki tic ciŋwu ducu atimo
kumeno; ento pe wumedo ki dwogo bota, man lok pa Rwot kikome.
18Koŋ wutam cakke tin, i nino dwe pyeraryo wiye aŋwen me dwe me aboŋwen
cito kwede anyim. Dok wutam, nia i kare ma giketo te guti me ot pa Rwot,
19kodi pud tye i dero? Olok, oduro, okwer pomegranat peya ginyak? Cakke tin
cito kwede anyim, abimiyowu gum.”
Rwot ociko Jerubabel
20Lok pa Rwot dok obino bot Aggai tyen me aryo i nino dwe pyeraryo wiye
aŋwen ma wacci,
21“Tit bot Jerubabel, laloc me Juda, ni, Acok ka yeŋo polo ki lobo,
22abituro rok mapol; dok acok tyeko teko me ker pa lurok, abireto gadigadi kacel
ki jo ma ŋweco kwedgi, aguragura ki wegigi, ŋat acel acel bipoto piny ma noŋo
pala lucwan pa lawote aye oneko.
23I nino meno, Rwot me mony ma owaco, abitero in Jerubabel, wod pa. Cealtiel,
laticca, Rwot ma owaco, abiloki wek ibed macalo agit ciŋ ma gidiyo me lanyut,
pien doŋ atyeko yeri, man lok pa Rwot me mony kikome.”
Acoli Baibul
© 1985, Bible Society of Uganda.
1477
Jekaria
Jekaria 1
Wudwog bot Rwot Lubaŋa
1 Lok pa Rwot yam obino bot lanebi Jekaria wod pa Berekia, wod pa Iddo, i dwe
me aboro, i mwaka me loc pa Dario me aryone, kun wacci,
2“Kiniga yam omako Rwot matek i kom kwariwu.
3Pienno in iwac botgi ni, Rwot me mony owaco kuman ni, Wudwog bota, an bene
abidwogo botwu, man lok pa Rwot me mony kikome.
4Pe wubed macalo kwariwu ma yam lunebi macon gibedo ka tito botgi lok ni,
Rwot me mony owaco kuman ni, ‘Wuwek kit mewu maraco ki tim mewu maraco
ducu.’ Ento yam pe gumedo ki winyone, pe guketo cwinygi i koma, man lok pa
Rwot kikome.
5Kwariwu kombeddi gitye wa kwene mono? Ki lunebi gibedo kwo nakanaka ce?
6Ento lokka ki cikka ma con aciko ki luticca ma lunebi pe ceŋ gumako kwarowu i
waŋayo? Omiyo gin guŋut kun giwacci, Rwot me mony doŋ otiyo kit ma yam en
oyubo kwede pi timowa muporo kitwa ki tim mewa.”
Ginyuto bot Jekaria aguragura
7Lok pa Rwot con obino bot Jekaria wod pa Berekia, wod pa Iddo, i kom nino dwe
pyeraryo wiye aŋwen, i dwe me apar wiye acel, ma gilwoŋo ni Cebat , i mwaka pa
Dario me aryone Jekaria ocako wacci,
8“Aneno dano mo i dyewor, ma oyito wi aguragura makwar, ocuŋ kwede i kin
yadi ma ŋwecgi kur ma gitye i luŋ; ki tuŋ yo ŋeye onoŋo tye iye lwak aguragura
makwar ki ma opilopilo, ki matarre.
9Acako penyo ni, ‘Magi gin aŋo, ladit?’ Ci lumalaika ma onoŋo obedo ka lok
kweda-ni owacca ni, ‘Abinyuto kit ma gitye kwede boti.’
10Dano ma onoŋo ocuŋ i kin yadi ma ŋwecgi kur-ri ocako gamo ni, ‘Magi gin aye
lwak jo ma Rwot oorogi ka wirre pi loŋo i lobo ducu.’
11Gin gucako dwoko lok bot lamalaika ma onoŋo ocuŋ i kin yadi ma ŋwecgi kur
kun giwacci, ‘Doŋ watyeko wirre ka loŋo i lobo ducu; nen, i lobo ducu tye mukwe
gire mot.’
12Lacen lamalaika pa Rwot dok openyo ni, ‘Ai Rwot me mony, ibitero kare ma
rom mene ma noŋo peya itimo kica ki Jerucalem, kacel ki gaŋi ma i Juda-gu, ma in
doŋ ikeco i komgi pi mwaka pyerabiro kulu-ni?’
13Rwot odok iye ki lamalaika mubedo ka lok kweda-ni, kun wacce lok mabeco me
kica bene.
Acoli Baibul
© 1985, Bible Society of Uganda.
1478
14Omiyo lamalaika mubedo ka lok kweda-ni owacca ni, ‘Tit lok man kun idaŋŋe
matek ni, Rwot me mony owaco kuman ni, Nyeko tye ka maka matek ma kato
ducu pi Jerucalem ki pi Cion.
15Kiniga maka matek i kom rok mapol ma gitye ki kuc; pien i kare ma kiniga
maka iye manoknok-ki, en aye dok kare ma gin bene gimedo iye lwak can mapol.
16Pienno omiyo Rwot owacci, An doŋ atyeko dwogo cen i Jerucalem ki kica
madwoŋ, gibigero iye oda, man lok pa Kwot me mony kikome, doŋ gibicako
ryeyo tol me pimo Jerucalem.
17Dok imed daŋŋe ki lok man ni, Rwot me mony owaco kuman ni, Gaŋina ducu
gin mabeco bidurre iye lipim doki, ci Rwot dok bikweyo cwiny Cion ka dok
biyero Jerucalem aye.’ ”
Tuŋ lee aŋwen ki lutet aŋwen
18Atiŋo waŋa malo ci aneno tuŋ lee aŋwen!
19Ci apenyo lamalaika ma obedo ka lok kweda-ni ni, “Magi kit gin aŋo?” En
odokka iye ni, “Magi gin aye tuŋ lee ma gukeyo i Juda woko atata, ki Icrael ki
Jerucalem bene.”
20Rwot dok onyutta lutet aŋwen.
21Acako penyo ni, “Jo-nu gubino ka timo kit gin aŋo kaa?” En ogamo ni, “Magi gin
aye tuŋ lee ma yam gukeyo i Juda woko atata-ni, omiyo ŋatti mo pe oette ka tiŋo
iye wiye. Jo-nu gubino pi miyogi lworo, ki pi reto tuŋ rok ducu woko piny ma yam
gutiŋo tuŋgi me twomo ki lobo Juda wek iye oket woko atata.”
Jekaria 2
Dano ma pimo piny ki tol
1Atiŋo waŋa malo ci aneno dano mo ma tye ki tol lapim piny i ciŋe!
2Dok apenye ni, “In mono ibicito wa kwene kaa?” En owacca ni, “Acito ka pimo
Jerucalem, wek anen kit ma lacce tye kwede ki kit ma borre tye kwede.”
3Lamalaika ma obedo ka lok kweda-ni ocako bino, ki lamalaika mukene bene
obino ka rwatte kwede.
4Ci owaco bot lawote ni, “Riŋ icit wa bot awobi ca iciwacce ni, ‘Jerucalem bibedo
apero laboŋo cel murume, pi lwak dano ki lim makwo madwoŋ ma bibedo iye.
5Pien an kikoma aye abibedo macalo cel gogo me mac ma orumogi, an aye
abibedo deyone ma nen ki i iye kunnu, man lok pa Rwot kikome.’ ”
Lwoŋo opii pi dwogo paco
Acoli Baibul
© 1985, Bible Society of Uganda.
1479
6Wun jo-ni! Wun jo-ni! Wuriŋ, wua woko ki i lobo ma yo tuŋ acam, man lok pa
Rwot kikome, pien con aketo iwu woko atata macalo yamo aŋwen me polo, man
lok pa Rwot kikome.
7Wun jo-ni, wulwi, wuriŋ woko wa i Cion, wun jo ma wubedo i Babilon.
8Pien ŋat ma ogudo komwu noŋo ogudo pal cwiny Rwot me mony, I kare ma en
Won Deyo oora bot lurok mapatpat ma yam guyakowu, en Rwot me mony owaco
kuman ni,
9“Koŋ wunen ba, abiyeŋo ciŋa i wigi ci gin lurok gibidoko ginayaka pa jo ma yam
koŋ gubedo opii-gi. Tim macalo meno bimiyo wuŋeyo ni, Rwot me mony aye
muora.
10Doŋ wuwer ki yomcwiny, wun jo Cion; pien nen an doŋ abino ka bedo i dyewu,
man lok pa Rwot kikome.
11Rok mapol gibiribbe i kom Rwot i nino meno, ci doŋ gibidoko jona. An bene
abibedo i dyewu, dok wubiŋeyo ni, Rwot me mony aye muora botwu.
12Rwot bigamo Juda macalo dul ma gipokke ki i lobo maleŋ; en dok biyero
Jerucalem aye.”
13Wuliŋ mot i nyim Rwot wun jo ducu, pien en doŋ oco woko ki i kabedone
maleŋ.
Jekaria 3
Ginyuto ki Jekaria Yocwa ma ajwaka madit
1 En dok onyutta Yocwa, ajwaka madit, ma onoŋo ocuŋ i nyim lamalaika pa Rwot,
ma onoŋo Catan bene ocuŋ tuŋ ciŋe malacuc ka doto eno
2 Rwot ocako waco ki Catan ni, “Rwot myero ojuki, in Catan! Rwot ma ceŋ oyero
Jerucalem myero ojuki! Man pe en aye dog yen ma gikwanyo woko ki i mac?”
3Yocwa onoŋo ocuŋ i nyim lamalaika kun oruko boŋŋi ma cilo omakogi marac.
4Lamalaika ocako waco ki jo ma ocuŋ i nyime ni, “Wuluny boŋŋi ma cilo omakogi
marac-ci woko ki i kome.” Ka dok owaco bote ni, “Nen, ka doŋ atyeko kwanyo
balli woko ki i komi, doŋ abiruki ki ginaruka me deyo.”
5Dok owaco ni, “Wek gidwal kitambara maleŋ i wiye.” Ci gucako dwalo kitambara
maleŋ i wiye, ka dok giruke ki boŋŋi, ma kun lamalaika pa Rwot ocuŋ ka ŋete.
6Lamalaika pa Rwot dok ociko Yocwa matek kun waco ni,
7“Rwot me mony owaco kuman ni, Ka ce ibilubo yona, kun igwoko lok ma aciko,
ci ibiloyo oda, kun igwoko dyekalla bene, dok abimiyi twer me bino wa bota i kin
jo ma gucuŋ kanynyi.
Acoli Baibul
© 1985, Bible Society of Uganda.
1480
8 Winy ba, Yocwa, ajwaka madit, in kacel ki luremi ma gibedo piny i nyimi, pien
wun aye lanyut ma cimo gin ma bitimme i anyim. Nen, an doŋ abikelo laticca, en
aye Jaŋ Yat.
9Pien nen, kidi ma aketo i nyim Yocwa, kidi acel ma tye ki twoke abiro, en aye
abigoro coc mere i kome, man lok pa Rwot me mony kikome, dok abikwanyo alii
me bal me lobo-ni woko i nino acel keken.
10 I nino meno, ŋat acel acel ma i kinwu bilwoŋo lawote wek obin ginywak bedo
kwede i te olokke ki i te odurone, man lok pa Rwot kikome.”
Jekaria 4
Okar mac tara ki yadi jeituni
1Lamalaika ma ceŋ obedo ka lok kweda dok obino bota, ocako cona woko, macalo
gicoyo ki dano ki i waŋ nino.
2Ocako penya ni, “Ineno gin aŋo?” Ci agamo doge ni, “Aneno okar mac tara ma
kome ducu obedo jabu ki bakul i i wiye, ki tara abiro gicibo i wiye, kun tara acel
acel ma gicibo i wiye-ni tye ki doge abiro.
3 Yadi jeituni aryo tye i ŋete, acel tuŋ malacuc me bakuli, ki acel mukene tuŋ
acam.”
4Cutcut apenyo lamalaika ma obedo ka lok kweda ni, “Magi gin aŋo kaa, ladit?”
5Ci lamalaika ma obedo ka lok kweda odokka iye ni, “In pe iŋeyo jami magi?” An
dok agamo bote ni, “Pe aŋeyo gira, ladit.”
6 En dok ogamo doga ni, “Man en aye lok ma Rwot owaco bot Jerubabel, ni, ‘Pe ki
twer kadi ki teko, ento pi Cwiny mera, man lok pa Rwot me mony k ikome.
7In gin aŋo kaa, in got madit?’ Ibidoko bar i nyim Jerubabel. En bikelo got me wi
ot kun dano giwo ni, ‘Gum obed bote, gum obed bote!’ ”.
8Lok pa Rwot dok omedde ki bino bota kun wacca ni,
9“Cin Jerubabel doŋ oketo guti me ot man; ciŋe bene aye bityekone, Man bimiyo
wuŋeyo ni Rwot me mony en aye muora botwu.
10 Pien ŋat ma cayo nino me lok man ok, bibedo ki yomcwiny, dok bene bineno
birigi i ciŋ Jerubabel. Magi abiro-ni gin aye waŋ Rwot ma gibedo ka ŋiyo lobo
ducu.”
11 Anwoyo penye dok ni, “Ento yadi jeituni ma gitye tuŋ acuc ki tuŋ acam-mi ca
kono gubedo gin aŋo?”
12Ka dok apenye tyen me aryone ni, “Jaŋ yadi jeituni aryo-ni kono gubedo gin
aŋo, ma tye i ŋet paipo aryo me jabu ma moo tye ka mol ki i igi-nu?” Ka dok en
openya ni, “Pe iŋeyo jami magi?”
Acoli Baibul
© 1985, Bible Society of Uganda.
1481
13An adokke iye ni, “Pe aŋeyo, ladit.”
14Ka en otitta ni, “Magi jo aryo ma gityeko wirogi ki moo ma gicuŋ i ŋet Rwot me
lobo ducu.”
Jekaria 5
Buk adola ma otwarre malo
1Ka atiŋo waŋa malo, ci aneno buk adola ma twarre!
2Lamalaika openya ni, “Ineno gin aŋo?” An adokke iye ni, “Aneno buk adola ma
twarre; borre romo futi pyeradek, ki lacce romo futi apar wiye abic.”
3Ka lamalaika dok owacca ni, “Man en lok me ceno dano, ma woto i lobo ducu,
pien gicoyo tuŋ cel ni jo ducu ma kwalo kwo gibiryemogi woko cakke tin, dok
gicoyo i tuŋ mukene ni, jo ducu ma kwoŋo kwoŋ me go ba gibiryemogi woko
bene cakke tin.
4Doŋ abicwalo buk man me ceno dano me wot woko, wek ocidony i ot pa lakwo
ki i ot pa ŋat ma kwoŋo kwoŋ i nyiŋa go ba goba; bibedo i ode kun tyeko woko,
kadi wa bao ki godi ducu ma gigero kwede.” Man lok pa Rwot me mony kikome.
Dako ma obedo i aduku
5Lacen lamalaika ma obedo ka lok kweda obino owacca-ni, “Tiŋ waŋi malo koŋ
inen gin ma tye ka kato woko-ni.”
6Ka apenye ni, “Man kono gin aŋo?” En odokka iye ni, “Man aduku ma kato
woko.” Ka dok owacci, “Man bal ma tye i lobo-ni ducu.”
7Nen, gitiŋo nyonyo racac mapek ma onoŋo giumo ki doge, ci aneno dako mo
onoŋo tye obedo i aduku!
8Lamalaika owaco ni, “Man aye tim marac.” Odiyo wi dako odwoko i aduku, dok
odiro nyonyo mapek ca ocego ki doge woko.
9Atiŋo waŋa dok malo, ci aneno mon aryo ma gitye ka twarre ma gibino kun
yamo tye i bwomgi; onoŋo gitye ki bwomgi macalo bwom acebe. Gucako tiŋo
aduku gitero i kin lobo ki polo.
10Ka dok apenyo lamalaika ma tye ka lok kweda ni, “Gitero aduku-ni kono
kwene?”
11Lamalaika odokka iye ni, “I lobo me Cinar, wek giger ot pire; ka man doŋ gigero
otum, gibicibo aduku i kabedo ma giyubo pire kunnu.”
Jekaria 6
Gadigadi lweny aŋwen
1Dok atiŋo waŋa malo, ci aneno gadigadi lweny aŋwen ma gua ki i kin godi aryo;
godine onoŋo gubedo godi me mola.
Acoli Baibul
© 1985, Bible Society of Uganda.
1482
2 Gadigadi mukwoŋo tye ki aguragura makwar, me aryone tye ki aguragura
macol,
3 me adekke tye ki aguragura matarre, ki gadigadi me aŋwenne tye ki aguragura
ma gubedo abacabac.
4Apenyo lamalaika ma obedo ka lok kweda ni, “Magi gin aŋo, ladit?”
5 Lamalaika odokka iye ni, “Magi gubecito i yamo aŋwen me polo, kun onoŋo
gukwoŋo cuŋ i nyim Rwot me lobo ducu.
6Gadigadi ma tye ki aguragura macol-li woto dok mere kemo lobo ma tye tye yo
acam, aguragura matarre gicito megi gidok yo tun potoceŋ, ki ma gubedo
abacabac-ci giwoto gidok tuŋ lobo ma tye yo tuŋ acuc.”
7I kare ma aguragura gikatti woko, gurune oyotoyot me cako wotgi me loŋo lobo.
Ka doŋ ocikogi ni, “Citu, wuloŋ lobo.” Gin bene guwoto guloŋo lobo.
8En olwoŋa ki dwan maloŋo owacca ni, “Nen gin jo ma gudok i lobo ma tye yo tuu
acam gukweyo Cwinya ki i lobo ma tye yo tuŋ acam.”
9Lok pa Rwot dok obino bota ni,
10“Kwany jo magi ki i kin jo ma yam giterogi i opii, Keldai, Tobiya ki Jedaya, ma
doŋ gudwogo ki i Babilon; wot kacel kwedgi nio wa i ot pa Yocia wod pa Jepania.
11Gam ryal ki jabu ki botgi, ci iti kwede lalukana me ker, Rwak lalukana i wi
Yocwa wod pa Yekojadak, ajwaka madit.
12 Dok ititte ni, ‘Rwot me mony owaco kuman ni. “Nen dano ma nyiŋe Jaŋ Yat ene,
En bidoŋo i kabedo ka ma en tye iye, dok en bigero ot pa Rwot.
13En kikome aye bigero ot pa Rwot; en bibedo ki deyo ma porre pi kabaka,
bibedo i wi komkerre, ka bicako loyo piny. Ajwaka bicuŋ i ŋet komker mere,
niaŋŋe ma kelo kuc bibedo tye i kingi gin aryo.” ‘
14Lalukana meno bibedo i ot pa Rwot macalo gin me poyo wic bot Keldai, Tobiya,
Jedaya ki Yocia wod pa Jepania.
15“Jo ma tye ka mabor gibibino, gibikonyo jo ma gigero ot pa Rwot; meno bimiyo
wuŋeyo ni Rwot me mony muora botwu. Man bitimme ka ce wubiketo cwinywu
ka woro dog Rwot Lubaŋawu.”
Jekaria 7
Rwot okwero ri kec me goba
1Lok pa Rwot obino bot Jekaria i mwaka me loc pa kabaka Dario me aŋwenne, i
nino dwe aŋwen, me dwe me aboŋwen ma gilwoŋo Kiclev.
2Jo me Betel onoŋo ceŋ guoro Carejer ki Regem-melek kacel ki lwakgi wek gucit
ka lego gum ki bot Rwot
Acoli Baibul
© 1985, Bible Society of Uganda.
1483
3dok bene me penyo ajwagi me or pa Rwot me mony kacel ki lunebi ni, “Myero
abed ka koko, dok ari kec i dwe me abic kit macalo yam abedo ka timo kwede pi
lwak mwaka mapol-li?”
4Lok pa Rwot me mony obino bota ni,
5“Peny jo ducu me lobo kacel ki lunebi ni, I kare ma yam wubedo ka ri kec ki ka
koko i dwe me abic ki me abiro, pi mwaka pyerabiro ma okato-ni, yam onoŋo
wubedo ka ri kec pira?
6I kare ma wutye ka cam ki ka mat, pe noŋo wucamo dok bene wumato piwu
kenwu?
7I kare ma jo gibedo i Jerucalem, kun gibedo ki kuc, kacel ki i gaŋi ma gurume
ducu, ma jo gibedo wa i Negeb bene ki i pwor-gu, pe meno aye lok ma Rwot otito
ki i dog lunebi me kare macon?”
Kwero winyo dog Rwot okelo lok me tero dano i opii
8Lok pa Rwot dok obino bot Jekaria ni,
9“Rwot me mony owaco kuman ni, Wuŋol kop kakare, wutim ber ki kica ŋat man
bot ominne,
10pe wubur da to, latin kic, labedo nyo lacan; pe myero ŋatti i kinwu oyub lok
marac ki i cwinye i kom ominne.”
11Ento gin gukwero winyo, kun gicerre acera;: ma guloko ŋegi, gudiŋo itgi woko
ni wek pe giwiny.
12Jo gumiyo cwinygi odoko tek calo got wek pe giwiny cik ki lok pa Rwot me
mony ma yam ocwalo ki Cwiny mere Maleŋ ki i dog lunebi me kare macon.
Omiyo kiniga madit mada obino ma oa ki bot Rwot me mony,
13“Kit macalo alwoŋogi gin pe guwinya, i kare ma gin bene gilwoŋa, ci an bene
akwero winyogi,” man lok pa Rwot me mony kikome.
14“Aketogi woko ki yamo lapiru ma oterogi i kin rok ducu ma yam pe giŋeyo. Kit
meno omiyo lobo ma guweko oballe woko, pe tye ŋatti mo ma bedo ka wirre iye,
omiyo lobo ma yomo cwiny dano odoŋ obur.”
Jekaria 8
Rwot ociko pi roco Jerucalem odoco
1Lok pa Rwot me mony obino bota, kun wacci,
2“An nyeko omaka pi Cion ki twon nyeko mo madwoŋ, an nyeko omaka pire ki
twon akemo madwoŋ-gu.
3Rwot owaco kuman ni, Abidwogo wa i Cion, ci abibedo wa i dye Jerucalem,
pienno Jerucalem gibilwoŋo ni gaŋ me agena, got pa Rwot me mony, got maleŋ.
Acoli Baibul
© 1985, Bible Society of Uganda.
1484
4Rwot me mony owaco kuman ni, Co muti ki mon muti dok gibibedo piny i dye
Jerucalem, ki jo muti gibikomo ki tal ma ŋat acel acel omako i ciŋe.
5Yo ducu ma i dye Jerucalem bipoŋ ki awobe ki anyira ma gituko i dye yo.
6Rwot me mony owaco kuman ni, Ka ce lokke obedo me aura i nyim jo ma gudoŋ
i kare man, myero lokke obed me aura wa i nyima bene? Man lok pa Rwot me
mony kikome.
7Rwot me mony owaco kuman ni, Nen ba, an abilaro jona ki i lobo ma yo tuŋ
wokceŋ ki i lobo ma yo tuŋ potoceŋ bene;
8ci abikelogi gibibedo wa i dye Jerucalem; gin gibibedo jona ki an bene abibedo
Lubaŋa megi, me agena ki muporre.”
9Rwot me mony owaco kuman ni, “Jiŋ badwu obed matek, wun jo ma i kare man
wubedo ka winyo lok ma lunebi gitye ka waco, nia wa i kare ma gicako keto
kwede guti me ot pa Rwot me mony, wek gicak gero iye ot mere.
10I kare ma con ca yam pe giculo mucara ki dano mo, wa pi lee bene pe giculo,
dok bene onoŋo kuc pe tye bot dano mo me kato ki me dwogo, pi lumerok; pien
onoŋo amiyo ŋat acel acel mon ki lawote.
11Ento i kare man pe doŋ abitimo jo ma gudoŋ-ŋi kit ma yam atimo i kom jo ma
con ca, man lok pa Rwot me mony kikome.
12An abimiyo kuc romo kabedo ducu, olok binyako nyige, lobo biceko cam, ki
polo bene bimiyo toyo luk i kome; abimiyo jo ma gudoŋ-ŋi camo jami magi ducu.
13Wun jo me ot pa Juda ki me ot pa Icrael, yam nyiŋwu odoko me lacen dano i kin
rok ducu; kombeddi doŋ abilarowu, wek wubed lukel gum i kom jo mukene bene.
Pe wulwor, wujiŋ badwu obed matek.”
14Pien Rwot me mony owaco kuman ni, “Kit macalo yam doŋ ayubbe me timowu
marac, nia wa i kare ca ma kwarowu gumiyo akemo omaka, akayo iye laka, Rwot
me mony ma owaco,
15kit meno i kare man bene dok ayubbe me timo Jerucalem maber ki ot pa Juda
bene; pe doŋ wulwor.
16 Man gin ma myero wutim: ŋat man olok lok me ada bot lawote; wuŋol kop me
ada i dog gaŋwu, ma kelo kuc i kin dano;
17pe myero ŋat mo i kinwu oyub lok marac ki i cwinye i kom ominne; pe wumar
kwoŋo kwoŋ me goba, pien lok meno ducu cwinya dag matek, man lok pa Rwot
kikome.”
18Lok pa Rwot me mony obino bota, kun waco ni,
Acoli Baibul
© 1985, Bible Society of Uganda.
1485
19“Ri kec me dwe me aŋwen, ki ri kec me dwe me abic, ki ri kec me dwe me abiro,
ki ri kec me dwe me apar, gibibedo nino madito me yomcwiny ki kwe ic pi ot pa
Juda, ki me karama me yomcwiny; pienno wumar ada ki kuc.
20“Rwot me mony owaco ku man ni, Rok mapatpat pud gibimedde ki bino, wa jo
ma gibedo i gaŋi mapol-gu;
21jo ma gibedo i gaŋ acel gibiwot i gaŋ mukene, kun giwacci, ‘Wubin wacitu ka
lego gum bot Rwot, waciyenyu Rwot me mony; an doŋ abecito.’
22Rok mapol ki rok matego gibibino i Jerucalem ka yenyo Rwot me mony ki me
lego kica bote.
23Rwot me mony owaco ku man ni, I kare meno jo apar ma gua ki i lwak rok ma
lebgi patpat gibimako dog kanyi pa Lajudaya, kun giwacci, ‘Wek wanywak wot
kwedi, pien wawinyo ni Lubaŋa tye kwedwu.’ ”
Jekaria 9
Ŋolo kop i kom rok ma ka get Jerucalem
1 Lok ma pire tek Lok pa Rwot opoto i lobo Kadrak, ci bipye i kom Damaciko.
Pien gaŋi ma i Aram gitye i ciŋ Rwot, kacel ki kaka me Icrael ducu mere;
2Kamat bene ma tye i waŋ apokki lobone, Turo ki Cidon bene, kadi bed giryek
mada.
3Turo ogero celle pire kene gire, oguro ryal oyido malo calo kweyo, ki jabu bene
macalo daba ma i gudo.
4Ento, nen ba, Rwot biyako jamine woko, bicoro lonyo mere ducu i nam, en Turo
kikome gibiwaŋo ki mac.
5 Acikelon bineno, dok lworo bimake; Gaja bene bineno, ci biminne i arem; Ekron
bene kit meno, pien lewic bi make i genne. Kabaka birwenyo woko ki i Gaja;
Acikelon bidoŋ noŋo laboŋo dano mo.
6Likwayo pa lurok ata gibibedo i Acidod; abigiko wakke pa lobo Piliciti.
7Abikwanyo remo mere woko ki i doge, cam me gipyeda ma en camo abikwanyo
woko ki i kin lake; gibidoko jo ma gudoŋ pi Lubaŋawa; gibidoko macalo kaka ma
tye i Juda, Ekron bidoko calo jo Jebuc.
8Abiguro kemana i ŋet oda macalo lakur-piny, wek ŋat mo pe obed ka kato ki i
ŋete; ŋat mo ma burogi pe dok bidonyo i kingi, pien kombeddi an kikoma aye
aneno ki waŋa.
Kabaka ma biloyo Cion
9 Wubed ki yomcwiny madwoŋ, wun jo Cion! wugo kijira, wun jo Jerucalem!
Wunen ka kabakawu bino botwu; ki waya me loyo lweny, kun obedo wi kana ki
mwolo, i wi latin kana,
Acoli Baibul
© 1985, Bible Society of Uganda.
1486
10 Abijwero gadigadi lweny woko ki i Epraim, ki aguragura lweny ki i Jerucalem,
atum me lweny ducu gibiturogi woko. En aye bitito lok me kuc bot rok ducu;
kerre biloyo piny nia i nam tuŋcel nio i nam mukene, kun a ki i kulu Euprate o wa
i agikki lobo.
Roco Cion odoco
11 Ki tuŋ boti bene, an aketo remo me gicikke wan kwedi, abiwoto joni ma
giterogi i opii ki i bur ma pii pe iye.
12Wudok cen wa i cel gogowu, wun lumabuc ma tye ki gen, tin atuco atir ni
abiculo waŋe kiryo.
13Pien doŋ atyeko gomo Juda macalo atum; aketo Epraim odoko aterone. Abitugo
kin awobewu wun jo Cion, i kom awobewu, wun jo Grik, abitiŋowu macalo oteka
lweny ma mako pala lucwan.
14I kare meno Rwot binen lamalo kawigi, aterone biwil macalo lutkot, ci Rwot
Lubaŋa bikuto tum matek, biwot ki yamo lapiru ma tuŋ acuc.
15Rwot me monyaye bigwokogi, gibiteŋo lataŋdiyo ma gicelo woko, gibinyono
lacelone woko piny; gibimato remogi macalo koŋo vino, ci gibiyeŋ macalo becen
mupoŋ, calo remo ma gicoro i gul keno tyer.
16I nino meno Rwot Lubaŋa bilarogi macalo romine, pien gin jone; macalo litino
kidi me wel ma ryeny i kom lalukana gibibedo ka ryeny i lobone kit meno.
17Berre ki mwonyane dit ma rom mene! Kom awobe bibedo bulubulu pi kal agwe,
ki kom anyira bibedo bulub
Jekaria 10
Rwot bilaro lwakke
1Wugat kot ki bot Rwot i potokot, ka wugat bote i dye cwir, wek oa ki bot Rwot
ma miyo pol mapek, ma miyo kot ma ŋido i lobo, ka dok miyo dek twi i poto pa
dano ducu.
2Pien cal jogi-gu giloko lok ma konnye pe, ki lutyet gineno gin ma bwolo dano, jo
ma leko gitito lek me goba, gikweyo cwiny dano nono. Omiyo lwak gilak ata
macalo romi; gineno can pien lakwatgi pe,
3“Kinigana olyetto twatwal i kom lukwat, abiketo can i kom lutel-wic; pien Rwot
me mony paro pi romine, ma en aye ot pa Juda, bilokogi gidoko calo aguragurane
ma wakke i lweny.
4“Got me twoke bia i kingi, teke me guro kema bene bia ikomgi, atum me lweny
bene bia i komgi, dok luloc ducu bene gibia i komgi.
5Gin ducu gibibedo macalo oteka lweny, kun ginyono lukwor piny i daba ma i dye
yo; gibilweny pien Rwot tye kwedgi, gibimiyo lewic mako jo ma giriŋo ki
aguragura.
Acoli Baibul
© 1985, Bible Society of Uganda.
1487
6“Abimedo tek bot jo me ot pa Juda, dok abilaro ot pa Yucepu. Abidwokogi cen
pien kica omaka i komgi, gibibedo macalo jo ma yam pe akwerogi, pien an a Rwot
Lubaŋagi, abigamo doggi.
7Erpaim bidoko macalo twon oteka lweny, cwinygi bibedo yom calo lumat koŋo
vino. Litinogi binenone, ci yomo cwinygi, gibibedo ki yomcwiny i kom Rwot.
8“Abilwoŋogi ki lwiyo kun acokogi kacel, pien doŋ atyeko kokogi, gibibedo mapol
kit ma yam con ca.
9Kadi bed akeyogi woko i kin lurok, ento gibipo pira ki i lobo ducu ma tye ka
mabor, gin kacel ki litinogi gibibedo kwo, dok gibidwogo.
10Abidwokogi paco ki i lobo Ejipt, dok abicokogi woko ki i Aciria, abikelogi wa i
lobo me Gilead ki Lebanon, nio waŋ ma kabedo biremogi woko.
11Gibiŋolo ki i dye nam me Ejipt, gibigoyo biamwonyi ma tagge i nam, kut ducu
ma i kulu Nail bitwo woko. Gibijuko wakke pa jo Aciria woko, odoo ker me Ejipt
birwenyo.
12Abimiyo gibedo matek i Rwot, gibinyatte ki wot i nyiŋe,” man lok pa Rwot
kikome.
Jekaria 12
Laro Jerucalem i kare me anyim
1Lok ma pire tek. Man lok pa Rwot i kom Icrael: Rwot ma cen oryeyo polo, dok
oketo guti me te lobo, ma oketo cwiny dano i i dano, owaco kuman ni,
2“Nen acok miyo Jerucalem doko kikopo ma mero rok ducu ma tye i ŋete, I Juda
bene lukwor gibirumo Jerucalem.
3I nino meno abimiyo Jerucalem bedo got mapek twatwal bot rok ducu; jo ducu
ma gibitiŋo gibilimo ret marac. Rok ducu me wi lobo biribbe kacel me lweny i
kome.
4I nino-nu abibaŋo kom aguragura ducu, ki jo ma riŋo kwedgi gibidoko lupoya.
Ento abiyabo waŋa i kom ot pa Juda i kare ma abicoro waŋ aguragura pa lurok
ducu.
5Ka doŋ kaka me Juda bilok i cwinygi kekengi ni, ‘Jo ma gibedo i Jerucalem gitye
ki tek ma oa bot Rwot me mony ma Lubaŋagi.’
6“I nino meno abimiyo kaka me Juda bedo macalo otako ma mac tye ka lyel iye i
dye yen, nyo macalo mac raa ma lyel i kin reŋ kal. Gibiwaŋo rok ducu ma tye i
ŋetgi, ma tye tuŋ lacuc ki tuŋ lacam, ento Jerucalem pud bidoŋ kakare kun jo
mere gibedo iye.
7“Rwot bikwoŋo miyo loc i kema pa Juda, wek deyo me ot pa Daudi ki deyo pa jo
ma gibedo i Jerucalem pe obed dit makato pa Juda.
Acoli Baibul
© 1985, Bible Society of Uganda.
1488
8I nino meno Rwot bigeno jo ma bedo i Jerucalem ki kwot, mi yo dano magoro i
kingi bibedo calo Daudi, ki ot pa Daudi bibedo calo Lubaŋa, macalo lamalaika pa
Rwot ma telo nyimgi.
9Doki nino meno abiketo tek me jwero rok ducu ma gibino ka lweny i kom
Jerucalem.
10 “Abionyo cwiny me kica ki cwiny me bako dog i kom ot pa Daudi ki i kom jo
ma bedo i Jerucalem, wek ka gineno ŋat ma gicobo, ci gikum pire, macalo ŋat ma
kumo pi latinne acel keken ma en onywalo, kun kok matek macalo dano ma koko
latin kayo.
11I nino meno kumo bibedo dit twatwal i Jerucalem ma rom ki kumo pi Adad-
rimmon i bar me Megido.
12Lobo bikumo, kun jo me doggola acel acel kumo pigi kengi; jo me ot pa Daudi
pat kun noŋo mongi bene kumo pat; jo me ot pa Natan pat kun mongi bene kumo
pat;
13jo me ot pa Levi pat kun mongi bene kumo pat; jo me doggola pa Cimei pat kun
mongi bene kumo pat.
14Ki jo ducu me doggola mukene ma gudoŋ, acel acel bikumo pigi kengi, kun
mongi bene gikumo kengi pat.
Jekaria 13
1“I nino meno gibituco waŋ it pi jo me ot pa Daudi kacel ki pi jo ma gibedo i
Jerucalem, wek gilwok bal ki keni ducu woko ki i komgi.
2“I nino meno, man lok pa Rwot me mony kikome, abiŋolo nyiŋ cal jogi ducu
woko ki i lobo, wek wi dano pe dokopo i komgi; dok bene abikwanyo lunebi kacel
ki cen maraco woko ki i lobo.
3Ka ce ŋat mo pud tito lok macalo lanebi, ci wonne ki minne ma gunywale
gibiwacce ni, ‘Pe ibibedo kwo, pien iloko lok me goba i nyiŋ Rwot’; ci wonne ki
minnema gunywale gibicobe woko pil ka ce en bitito lok macalo lanebi.
4I nino meno lewic bimako lanebi acel acel pi ginanyutane ma en tito pire macalo
lanebi. En pe biruko boŋo ma obedo yer yer me bwolo jo,
5ento en biwaco ni, ‘An gira pe lanebi, an abedo lapur poto, pien poto man obedo
mera ocakke wa ka tinona.’
6Ka ŋat mo openye ni, ‘Lwak bur ma tye i ŋeyi-ni kono, gin aŋo mutimo?’ En
bidok iye ni, ‘meno ducu ret me waŋ odoo ma gigoya kwede ki i ot pa lurema.’ ”
7 “In pala lucwan, co woko lweny i kom lakwatta i kom dano ma ocuŋ ka ŋeta,
man Rwot me mony aye owaco. Go lakwat, wek romi guket woko ata. Abicwalo
ciŋa wa i kom jo matinone.
Acoli Baibul
© 1985, Bible Society of Uganda.
1489
8I lobo man ducu, man Rwot aye owaco, dul jo aryo me adek gibinekogi woko,
acel me adekke aye bidoŋ makwo.
9Dul man me acel me adek abiketo imac, abiliyo kit ma dano liyo ki ryal,
abitemogi kit ma dano temo ki jabu. Gibilwoŋo nyiŋa, ci abigamo doggi. Abiwacci,
‘Gin aye jo mera’; gin gibigamo ni, ‘Rwot en aye Lubaŋawa.’ ”
Jekaria 14
Jerucalem ki rok mukene
1Nen ba, nino pa Rwot tye obebino, ma jami ma onoŋo giyako ki botwu
gibipokogi woko i kinwu.
2Pien abicoko rok ducu kacel ka lweny i kom Jerucalem. Gibimayo gaŋ woko,
gibiyako odi, gibimako mon gibuto kwedgi tektek, nucu jo ma i gaŋ gibiterogi
woko i opii, ento jo mukene ma gudoŋ pe gibiryemogi woko ki i gaŋ.
3Lacenne Rwot bicito ka lweny i kom rok meno ducu, kit ma lwenyo i nino me
lweny.
4I nino meno tyene bicuŋ i wi got me Jeituni, ma tye i nyim Jerucalem tuŋ
wokceŋ; got me Jeituni bibarre iye aryo, cakke ki tuŋ wokceŋ dok kwede tuŋ
potoceŋ, kun weko luŋ malac twatwal. Nucu got tuŋ cel bidok tuŋ acam, ki
nucune mukene-ni bidok tuŋ acuc.
5Luŋ me godina bitorre woko, pien luŋ me godi biwok ki i ŋete. Wubiriŋo macalo
ceŋ wuriŋo oyeŋyeŋ i kare pa kabaka Ujia me Juda. Lacenne Rwot Lubaŋawu
bibino kacel ki jo mere maleŋ ducu.
6I nino meno ŋico ki koyo bibedo pe.
7Piny bibedo dyeceŋ nakanaka, Rwot ŋeyo man, pe dyeceŋ kadi dyewor, pien i
otyeno ceŋ biryeny.
8 I nino meno pii makwo bimol kun a ki i Jerucalem, nucune bimol cito i nam ma
tye tuŋ wokceŋ ki nucune mukene mol cito i nam ma tye tuŋ potoceŋ; bibedo ka
timme kumeno i oro kit macalo timme kwede i cwir.
9Rwot bidoko kabaka ma loyo lobo ducu. I nino meno Rwot bibedo acel kun
nyiŋe bene bedo acel.
10Lobo ducu bidoko bar, cakke i Geba o wa i Rimmon ma tye i ŋet Jerucalem yo
tuŋ acuc. Ento Jerucalem bidoŋ ma odyedde kakare cakke ki i dogcel pa Benjamin
o kwede wa i dogcel macon, nio i dogcel ma i twok gaŋ, ki dok cakke i lubele ma
gilwoŋo Kananel o wa i bur ka ma gibiyo iye pig olok pa kabaka.
11 Dano bibedo iye, pien pe dok gibidyero me ajwera woko. Jerucalem doŋ dano
bibedo iye ki kuc.
Acoli Baibul
© 1985, Bible Society of Uganda.
1490
12Man bibedo two gemo ma Rwot bipwodo ki rok ducu ma ywayo mony i kom
Jerucalem: riŋo komgi bitop ma noŋo pud gicuŋ ki tyengi, wangi bitop woko ki i
opoko waŋgi, ki lebgi bitop ki i doggi.
13I nino meno, atiba madwoŋ ma oa ki bot Rwot bibaŋo komgi woko, man bimiyo
ŋat acel acel bimako ciŋ lawote, ci doŋo lawote ki ciŋe, Ci bimiyo ŋat acel acel tiŋo
ciŋe i kom lawote.
14Koŋ inen, kadi Juda bene bilweny i kom Jerucalem. Gibicoko lonyo pa rok ducu
ma tye i ŋete, macalo jabu, ryal ki ginaruka mapol ata.
15Kit gemo macalo man bipoto i kom aguragura, kana, kinaga, ki i kom loo ducu
ma i gony meno.
16 Ŋat acel acel ma obwot ki i kom rok ducu ma gubino ka lweny i kom Jerucalem,
bibedo ka wot i Jerucalem mwaka ki mwaka ka woro Kabaka, ma en Rwot me
mony, ki pi kwero nino madito me bolo.
17Ka ce jo me kaka mo me wi lobo pe bicito i Jerucalem ka woro Kabaka, Rwot me
mony, kot pe bicwe botgi.
18Ka ce jo me doggola me Ejipt pe ocito, ma pe onen kunnu, gemo ma yam Rwot
ouno ki rok ma pe gucito ka kwero nino madito me bolo-ni bipoto i komgi.
19Man aye kit ma gibiculo ki bal me Ejipt, ki kit ma gibiculo ki bal pa rok ducu ma
pe gucito ka kwero nino madito me bolo.
20I nino meno gibigoro coc i kom olaŋ pa aguragura ni, “Maleŋ pi Rwot.” Agulu
ma tye i ot pa Rwot bibedo macalo becen ma tye i nyim keno tyer.
21Agulu ducu ma tye i Jerucalem ki Juda gibikwerogi bedo maleŋ pi Rwot me
mony, wek jo ducu ma gityero gitum bot Lubaŋa gubin gukwany ki i kingi, guted
ki riŋo lee ma gityero bot Lubaŋa, Lacat-wil mo pe dok binen i ot pa Rwot me
mony i nino meno.
Acoli Baibul
© 1985, Bible Society of Uganda.
1491
Malaki
Malaki 1
Mar pa Rwot pi jo Icrael
1Man lok ma pire tek ma Rwot oloko bot jo Icrael ma Malaki otito.
2 “Doŋ atyeko marowu,” man Rwot aye owaco. Ento wun wuwacci, “In ityeko
marowa niŋniŋ?” Rwot ogamo ni, “Ecau pe omin Yakobo? Ento yam amaro
Yakobo
3akwero Ecau; abalo lobone ma obedo gotgot, dok amiyo lobo ma en oleyo bot
too me tim.”
4Ka jo Edom guwacci, “Giŋinyowa woko piny, ento wabigedo odoco i wi obur,”
Rwot me mony odok iye ni, “Gwok nyo gibigero gaŋi, ento an abireto odigi ducu
woko piny, nio waŋ ma gibilwoŋo ni, lobo pa lubalo, ki jone gibilwoŋo jo ma
kiniga bimako Rwot i komgi nakanaka.”
5Wubineno man ki waŋwu, dok wubiwaco ni, “Rwot dit, wa i ŋe apokki waŋ lobo
me Icrael.”
Rwot ojuko ajwagi
6“Latin woro wonne, ki opii woro laditte. Ka an a wonwu, piŋo pe wuwora? Ka an
ladit, ci piŋo pe wulwora? Man: lok ma Rwot me mony aye oloko botwu, wun
ajwagi, ma wucayo nyiŋa. Wuwaco ni, ‘Wacayo nyiŋi niŋniŋ?’
7Pi tyero cam me kwer i wi keno tyerra, Dok wuwaco ni, ‘Watimo tim me kwer
iye niŋniŋ?’ Kun wutamo ni meja pa Rwot myero obed gin acaya.
8 Ka wutyero lee ma waŋgi oto me gitum, meno pe bal? Dok wutyero gin ma oŋol
nyo ma two, meno pe bal? Ka wumiyo meno bot laloc mewu, cwinye bibedo yom i
komwu? Dok bitimowu ber? Man lok ma Rwot me mony aye oloko.
9Doŋ kombeddi wukwa kica pa Lubaŋa, wek otimwa ber. Ki ka wukelo mot
macalo meno bote, en binyuto ber mere bot ŋat mo i kinwu? Man lok ma Rwot
me mony owaco.
10Kono onoŋo tye ŋat mo i kinwu ma bicego doggola, wek pe wumok mac i keno
tyer mera nononono! Cwinya pe yom i komwu, dok pe abigamo gityer ki i ciŋwu.
Man lok ma Rwot me mony owaco.
11Pienno wuŋe ni cakke tuŋ wokceŋ nio tuŋ potoceŋ nyiŋa dit i kin lurok, dok i
kabe do acel acel giwaŋo iye gin ma ŋwece kur, pi nyiŋa, ki gityer maber ma
myero; pien nyiŋa dit i kin lurok, man lok ma Rwot me mony owaco.
12Ento wun wupyedo nyiŋa, ka wuwaco ni, meja pa Rwot odoko gin me kwer, dok
kadi wa cam ma wutyero iye wucayo acaya.
Acoli Baibul
© 1985, Bible Society of Uganda.
1492
13Dok wun wuwaco ni, ‘Nen, gin man olo dano rom kwene!’ Dok bene wujwiya,
man lok ma Rwot me mony owaco. Wukelo gin ma gimayo tektek, nyo ma oŋol,
nyo gin ma two, wukelo macalo gityerwu, Abigamo gityer ma kit meno ki i
ciŋwu? Man lok ma Rwot me mony owaco.
14Ŋat ma laram myero gicen, ka tye ki nyok i kin romine, kun kwoŋo ni ebityero,
ento tyero bot Rwot gin ma roc tye i kome; pien an kabaka madit, nyiŋa bene
gilworo i kin lurok. Man lok ma Rwot me mony owaco.
Malaki 2
1“Doŋ koni wun ajwagi, cik man tye piwu.
2Ka pe wubiwinyo, ka pe wubiketo cwinywu iye pi miyo deyo i nyiŋa, miyo
abicwalo can i komwu, dok abiceno gum mewu; adada doŋ atyeko ceno, pien pe
wuketo iye cwiny, wu. Man lok ma Rwot me mony owaco.
3Nen, abijuko likwayowu, dok abipuyo waŋwu ki wee, en wee me gitum mewu,
abiryemowu woko ki i nyima.
4 Kit meno wubiniaŋ ni ceŋ acwalliwu cik man, wek cikkena ki Lulevi omok
matek, man lok ma Rwot me mony owaco.
5Cikkena ma acikke kwede ki gin yam obedo cikke me kwo ki me kuc. Amiyo
botgi wek gubed ki lworo; ci gulwora, gubedo ki woro i nyiŋa.
6Gibipwonyo lok me ada, pe ginoŋo bal mo i doggi. Yam gibedo kweda ki kuc, kun
cwinygi tye atir, gumiyo jo mapol gulokke guweko timo bal.
7Ajwaka myero opwony dano guŋe Lubaŋa, dano myero guyeny pwony ma a ki i
doge, pien en lakwena pa Rwot me mony.
8Ento wun wuweko yo-meno; wumiyo jo mapol gigatte pi pwony mewu; wubalo
bene gicikke ma yam acikke kwedwu, man lok ma Rwot me mony owaco.
9Pi meno amiyo wubedo me acaya dok mayot i nyim jo ducu, pien pe wulubo
yona, ento wuyeko kin dano i pwony mewu.”
Gijuko Icrael pi ŋayo waŋ Rwot
10Wan ducu pe wonwa acel? Pe Lubaŋa acel-li aye ma ocweyowa? Piŋo dok ŋat
acel acel i kinwa bwolo ominne, kun wapyedo gicikke ma Lubaŋa oketo i kin en ki
kwarowa?
11Jo Juda guŋayo waŋ Rwot, ci gutimo gin me kwer i Icrael ki i Jerucalem; pien jo
Juda gupyedo kabedo maleŋ pa Rwot ma en maro, gunyomo anyira pa jo ma
giworo lubaŋa me rok mukene.
12Rwot myero ojwer jo ducu ma gitimo man ki i kema pa Yakobo, pe dok gukel
gityer bot Rwot me mony!
Acoli Baibul
© 1985, Bible Society of Uganda.
1493
13Dok wutimo man. Wudyako keno tyer pa Rwot ki pig waŋwu, kun wukok,
wucur, pien en pe dok keto cwinye pi gityer, pe gamo bene ki yomcwiny ki i
ciŋwu.
14Wupenyo ni, “Piŋo en pe gamo?” Pien Rwot obedo caden me cikke i kin in ki
dako ma inyomo i kare me awobini, ma doŋ pe igene-ni, kadi bed en lawoti, en
dako ma yam icikke kwede.
15Pe Lubaŋa acel-li aye ma otiyo dok ogwoko cwiny me kwo piwa? En mito aŋo?
Litino ma giworo Lubaŋa, Pi meno wugwokke kenwu, ŋat mo pe myero obed ma
pe geno dako ma en onyomo i kare me awobine.
16“Pien adag gonyo nyom, man lok ma Rwot Lubaŋa pa Icrael owaco, ki ŋat ma
ryemo dakone woko tektek. Man lok ma Rwot me mony owaco. Pi meno
wugwokke kenwu, dok pe myero wubed laboŋo gen.”
Nino me ŋolo kop doŋ cok
17Wutyeko olo kom Rwot ki lokwu. Ka pud dok wuwaco ni, “Waolo kome
niŋniŋ?” Pi waco ni, “Ŋat ma timo gin marac i nyim Rwot en aye ber, iye bene
yom i kome.” Nyo gwok pi penyo ni, “Lubaŋa ma ŋolo kop atir tye kwene?”
Malaki 3
1 Lubaŋa owacci, “Nen, acwalo lakwenana ocito anyim ka yubo yo ma peya abino,
doŋ Rwot ma wuyenyo-ni bibino oyotoyot i ot mere. Lakwena me gicikke ma
cwinywu yom i kome, nen, en bibino, man lok ma Rwot me mony owaco.
2 Ento ŋa ma twero ciro nino me binone, dok aŋa ma twero cuŋ ka en binen?
“Pien en tye macalo mac lali ryal, ki dok calo cabun pa lalwok boŋŋi;
3en bibedo piny macalo ŋat ma liyo ryal wek obed maleŋ, bilonyo likwayo pa
Levi, dok bilonyogi gidoko leŋ macalo dano ma liyo ryal ki jabu, nio waŋ ma
gibityero gityer ma myero bot Rwot.
4Lacenne gityer pa jo Juda ki gityer pa jo Jerucalem biyomo cwiny Rwot macalo i
kare macon ki i mwaka mapol mukato aŋec.
5“Abinyiko cok botwu pi ŋolo kop; abibedo caden ma kome mit i kom lutal, i kom
lutim abor, i kom jo ma kwoŋo kwon goba, i kom jo ma buro lupakaca pi
mucaragi, ki ma buro mon-to ki litino kic, i kom jo ma ryemo lubedo ma i kingi
gicwalogi cen, kun pe gilwora, man lok ma Rwot me mony owaco.
Culo dul acel me apar
6“Pien an a Rwot, pe alokke; pi meno wun likwayo pa Yakobo peya gityekowu.
7Nia i kare pa kwarowu wuŋak ki i cik mera, pe wugwokogi. Wudwog bota, an
bene abidwogo botwu, man lok ma Rwot me mony owaco. Ento wuwacci,
‘Wabidwogo niŋniŋ?’
Acoli Baibul
© 1985, Bible Society of Uganda.
1494
8Dano twero yako Lubaŋa? Ento wun wuyaka. Dok wuwaco ni, ‘Wayaki niŋniŋ?’ I
dul acel me apar ki gityer mewu.
9Gicenowu ki cen, pien wun wa ki rok mewu ducu wutye ka yaka.
10 Wukel dul acel me apar i ot kano cam, wek cam obed tye i oda; dok wutema, ka
pe abiyabo botwu waŋ dirica me polo, wek aony gum ma opoŋ madwoŋ i
komwu,” man lok ma Rwot me mony owaco.
11“Abijuko bonyo, wek pe otyek cam ma ocek i pottiwu; nyig olokwu pe biballe,
man lok ma Rwot me mony owaco.
12Miyo lurok ducu gibilwoŋowu ni jo ma komgi gum, pien wubibedo i lobo me
yomcwiny,” man lok ma Rwot me mony owaco.
Apokapoka ma tye i kin jo ma kitgi atir ki jo maraco
13“Wuloko lok marac i koma,” man lok ma Rwot me mony owaco. “Wun wuwaco
ni, ‘Walok i komi nino?’
14Wuwaco ni, ‘Woro Lubaŋa konnye pe. Dok cobo cikke nyo bedo i nyim Rwot me
mony macalo jo ma kwero cola konyo gin aŋo?
15Nia koni walwoŋo jo ma wakke ni lugumkom; lutim maraco gin aye limgi nya;
pe meno keken, ka gitemo Lubaŋa, gibwot.’ ”
16I kare meno jo ma gilworo Rwot guloko ki luwotgi; Rwot otero ite, ci owinyogi,
Gicoyo buk me po i kom jo ma yam gilworo Rwot dok ma gitamo pire.
17Ci Rwot owacci. “Gibibedo mera, mera kikome, i nino ma abitic iye, dok
abitimogi kica macalo dano timo kwede kica ki wode ma tiyo bote.
18Miyo doki wupoko kin jo ma kitgi atir ki jo maraco, kin ŋat ma tiyo bot Lubaŋa
ki ŋat ma pe tiyo bote.
Malaki 4
Nino pa Rwot ma bibino
1“Pien nen, nino bibino ma waŋ calo keno ma mac tye iye; jo ma wakke, ki lutim
maraco ducu gidoko macalo reŋ kal; nino ma bino-ni biwaŋogi woko, pe dok
biwekogi lwite kadi jaŋe, man lok ma Rwot me mony owaco.
2Ento pi wun jo ma wulworo nyiŋa cen me Lar mera bituc ma tye ki gin me caŋo
dano i bwome. Wun wubikato woko kun wupye macalo roci ma gua ki i dwol.
3Wubinyono jo maraco piny, gibidoko macalo butu i te tyenwu, i nino ma abitic
iye.
4“Wupo pi cik pa laticca Moses, cik ki gin ma yam acike kwede i Koreb pi jo Icrael
ducu.
Acoli Baibul
© 1985, Bible Society of Uganda.
1495
5 “Nen, abicwalo lanebi Elia botwu ma peya nino pa Rwot oo, nino madit ki ma
kelo lworo.
6En biloko cwiny wegi litino i kom litinogi ki cwiny litino i kom wegigi, wek pe
abin abal lobogi woko macalo gin ma giceno.” Man lok ma Rwot me mony owaco.
Acoli Baibul
© 1985, Bible Society of Uganda.
1496
Acholi – All Bible
(Baibul 1985)
Matayo
Matayo 1
Kwaro Yecu Kricito
(Luka 3.23-38)
1Magi aye gubedo kwaro Yecu Kricito, Lakwar Daudi, lakwar Abraim.
2Abraim onywalo Icaka, Icaka onywalo Yakobo, Yakobo onywalo Juda ki
omegine;
3ka doŋ Juda ki Tamar gunywalo Perej ki Jera, ci Perej onywalo Kejeron, Kejeron
onywalo Aram;
4ci Aram onywalo Aminadab, Aminadab onywalo Nakucon, ka Nakucon onywalo
Calmon;
5Calmon ki Rakab gunywalo Boaj, ci Boaj ki Ruth gunywalo Obed, ki Obed
onywalo Yece;
6ka yece onywalo kabaka Daudi. Daudi ki dako pa Uria gunywalo Solomon;
7ci Solomon onywalo Rekoboam, Rekoboam onywalo Abija, Abija onywalo Aca;
8Aca onywalo Yekocapat, Yekocapat onywalo Joram, Joram onywalo Ujia;
9Ujia onywalo yocam, Yocam onywalo Akaj, Akaj onywalo Kejekia;
10Kejekia onywalo Manace, Manace onywalo Amoc, Amoc onywalo Yocia;
11Yocia onywalo Yekonia ki omegine, i kare ma giterogi woko kwede i Babilon.
12Lacen ma onoŋo doŋ giterogi woko i Babilon, Yekonia onywalo Cealtiel, ci
Cealtiel onywalo Jerubabel;
13Jerubabel onywalo Abiud, ka Abiud onywalo Eliakim, Eliakim onywalo Ajor;
14Ajor onywalo Jadok, Jadok onywalo Akim, Akim onywalo Eliud;
15Eluid onywalo Eleajar, Eleajar onywalo Matan, Matan onywalo Yakobo;
16Yakobo onywalo Yucepu cwar Maliam mubedo min Yecu ma gilwoŋo Kricito-ni.
17Kit meno kwaro ducu ma yam ginywalogi cakke ki i kom Abraim o kwede i kom
Daudi, ducu onoŋo welgi romo apar wiye aŋwen, dok cakke ki i kom Daudi o wa i
kare ma yam giterogi kwede i Babilon, onoŋo romo kwaro apar wiye aŋwen, dok
Acoli Baibul
© 1985, Bible Society of Uganda.
1497
cakke i kare ma giterogi kwede i Babilon o kwede wa i kom Kricito romo kwaro
apar wiye aŋwen.
Kit ma ginywalo kwede Yecu Kricito
18 Man aye obedo kit ma yam ginywalo kwede Yecu Kricito. I kare ma minne
Maliam Yucepu doŋ ocunu oye, ma peya kingi orwatte, ginoŋo ni Maliam tye ki ic
pa Cwiny Maleŋ.
19Cware Yucepu yam onoŋo obedo dano ma kite atir, pe omito ni eket lewic i wi
Maliam; ento onoŋo mito ni eryem woko liŋliŋ i muŋ.
20Ento i kare ma onoŋo Yucepu pud tye ka lwodo lok meno ki i cwinye, cutcut
lamalaika pa Rwot onen bote i waŋ lek, kun wacce ni, “Yucepu, lakwar Daudi, pe
ilwor kwanyo Maliam me bedo dakoni, pien ic ma en tye kwede-ni obedo ic pa
Cwiny Maleŋ.
21En binywalo latin awobi, ibicako nyiŋe Yecu, Pien bilaro dano ki i balgi.”
22Lok man ducu otimme wek lok pa Rwot ocobbe kakare kit macalo yam oloko i
dog lunebi ni.
23 “Nen, nyako mo ma peya oŋeyo laco biyac, binywalo latin ma laco, gibicako
nyiŋe Emmanuel”, te lokke ni, Lubaŋa tye kwedwa.
24I kare ma Yucepu oco ki i waŋ nino, otimo kit macalo lamalaika pa Rwot ocike
kwede; okwanyo dakone otero bote,
25 ento pe obedo kwede, nio waŋ ma ginywalo latin, ci ocako nyiŋe Yecu.
Matayo 2
Luryeko gucito ka limo latin Yecu
1Ka doŋ ginywalo Yecu i Beterekem ma i Judaya i kare me loc pa kabaka Kerode,
nen, luryeko mogo ma gua yo tuŋ wokceŋ gubino i Jerucalem, kun gipenyo ni,
2“En latin ma ginywalo me bedo kabaka pa Lujudaya-ni tye kwene? Pien onoŋo
waneno lakalatwene yo tuŋ wokceŋ, ci man wabino ka wore.”
3I kare ma kabaka Kerode owinyo lok man, cwinye opoto matek, kadi wa jo
Jerucalem bene ducu cwinygi opoto matek;
4pi meno omiyo kabaka Kerode ocoko ajwagi madito ki lupwony-cik me rokgi
ducu, ci openyogi ni, “Kricito mono gibinywalo kwene?”
5Jo-nu gudokke iye ni, “I Beterekem ma i Judaya, pien lanebi yam ocoyo ni,
6 ‘In Beterekem i lobo me Juda, in pe itidi twatwal ki i kin luloc me Juda; pien
laloc bia ki i in, en aye ma biloyo jona jo Icrael.’ ”
7Ci Kerode olwoŋo luryeko i muŋ, guniaŋe kun gititte kare ma lakalatwe onen iye.
Acoli Baibul
© 1985, Bible Society of Uganda.
1498
8Ka doŋ ocwalogi me cito i Jerucalem kun waco botgi ni, “Wuciti wupeny lok kom
latin man maber kikore, ce ka wunoŋe ci wudwokka lok, wek an bene acit
awore.”
9I kare ma doŋ guwinyo lok pa kabaka, gucito ki yogi ci guneno lakalatwe ma yam
koŋ guneno yo tuŋ wokceŋ ca otelo nyimgi, obino ocuŋ ki malo wa i kabedo ka
ma onoŋo latin-nu tye iye.
10Ka guneno lakalatwe meno, cwinygi obedo yom adada.
11Ka gudonyo i ot, ci guneno latin kacel ki minne Maliam cutcut guryebbe piny
guwore. Gugonyo yecgi ma onoŋo tye iye lonyo madwoŋ, ci gumiye mot, jabu ki
odok luban ki murra.
12Lacen Lubaŋa ocikogi ni pe gudok cen ki ŋegi bot Kerode, ci gudok tugi doŋ kun
gilubo yo mukene.
Lunyodo pa Yecu guriŋo gularo Ejipt
13I kare ma luryeko gucito woko, ci lamalaika pa Rwot onen bot Yucepu i waŋ lek
kun wacci, “A malo, kwany latin ki minne, riŋ ilar kwedgi Ejipt, ci wubed kunnu
nio waŋ ma awaco lok botwu, pien Kerode doŋ cok yenyo latin man wek enek
woko.”
14Ci Yucepu oa malo okwanyo latin ki minne ki dyewor, ocito kwedgi i Ejipt;
15 gubedo kunnu nio ka Kerode oto. Lok man otimme wek lok ma yam Rwot
oloko ocobbe kakare, ma yam olok ki i dog lanebi ni, “Yam alwoŋo Woda nia ki i
Ejipt.”
Neko litino matino
16I kare ma Kerode doŋ oniaŋ ni luryeko gutimo ryeko i kome, akemo omake
matek twatwal, ci ocwalo dano guneko litino co woko ducu ki i Beterekem kacel
ki i kabedo ducu murumo kenyo, cakke ki i kom litino me mwaka aryo dok kwede
piny, kun poro ki kare ma yam luryeko guniaŋe pire ca.
17Man omiyo lok ma yam lanebi Jeremia oloko ocobbe kakare ni,
18 “Koko owinnye ki i Rama, kumo ki koko lyel; Lakeri onoŋo kok pi litinone.
Okwero woko ni pe myero gikwe cwinye, pien litinone doŋ gipe.”
Yucepu-gi gudwogo cen ki i Ejipt
19I kare ma doŋ onoŋo Kerode oto woko, lamalaika pa Rwot onen bot Yucepu i
waŋ lek ki i Ejipt, kun wacce ni,
20“A malo, kwany latin ki minne, ci idok kwedgi cen i lobo Icrael, pien jo ma
onoŋo nene gimito neko latin-ni doŋ guto woko.”
21Ci Yucepu oa okwanyo latin ki minne odok kwedgi cen i lobo Icrael.
Acoli Baibul
© 1985, Bible Society of Uganda.
1499
22Ento ka Yucepu owinyo ni Arkelao aye doŋ tye ka loc i Judaya ma ka wonne
Kerode, omiyo lworo omake me dok kunnu; ento Lubaŋa ocike i waŋ lek omiyo
owoto ocito i Galilaya.
23En ocito obedo i gaŋ ma nyiŋe Najaret, wek gin ma yam lunebi guloko ocobbe
kakare ni, “Gibilwoŋe ni Lanajaret.”
Matayo 3
Lok ma Jon Labatija otito
(Marako 1.1-8; Luka 3.1-9,15-17; Jon 1.19-28)
1I kare meno Jon Labatija obino kun tito lok i tim me Judaya,
2 kun wacci, “Wuŋuti, pien ker me polo doŋ onyiko cok.”
3 Pien man aye dano ma yam lanebi Icaya otito pire ni, “Dwan dano mo ma daŋŋe
i tim ni, Wuger yo pa Rwot, wutir yone ocuŋ atir.”
4 Jon yam onoŋo ruko boŋo yer kinaga, kun tweyo pyere ki del, onoŋo camo
bonyo ki moo kic ma i tim.
5Onoŋo pol dano gia ki i Jerucalem, ki lobo Judaya ducu, ki lobo ducu ma tye cok
ki Jordan, gimol gibino bote.
6Gituco balgi, ci en batijagi i kulu Jordan.
7 Ento i kare ma en oneno Luparicayo ki Lucadukayo gibino kun gimito ni en
ebatijagi, owaco botgi ni, “Wun litino twol ororo, aŋa ma owaco botwu ni myero
wuriŋ woko ki i akemo pa Lubaŋa ma mito bino-ni?
8Doŋ wuti gin ma nyuto ni wuŋut i kom balwu,
9 pe dok wucak tamo ni, ‘Watye ki kwarowa Abraim.’ Koŋ wunen awaco botwu
ni, Lubaŋa tye ki twero me miyo gweŋ magi olokke odok likwayo Abraim.
10Kombeddi doŋ giketo latoŋ woko i lwit yadi, yat acel acel ma pe nyak nyige
mabeco, gitoŋo gireto woko piny, ci gibolo woko i mac.
11“An abitijawu ki pii pi nyuto ni doŋ wuŋut woko i kom balwu, ento ŋat ma bino
luba-ni tek kata woko; pe amyero me mako war tyene. En bibatijawu ki Cwiny
Maleŋ, dok ki mac bene.
12Oderone me pyeto bel tye i ciŋe, en biyubo larone woko maber, ci coko kalle
dilo i dero, ento cuŋe en biwaŋo woko ki mac ma pe to.”
Jon obatija Yecu
(Marako 1.9-11; Luka 3.21-22)
13Yecu oa ki i Galilaya obino bot Jon i dog kulu Jordan, wek Jon obatija en.
14Jon onoŋo mito kwero woko, owaco bot Yecu ni, “Amito in aye ibatija an, ento
in dok ibino bota ni an aye abatija in?”
Acoli Baibul
© 1985, Bible Society of Uganda.
1500
15Ento Yecu odokke iye ni, “Wek koŋ doŋ obed kumeno kombeddi, pien porre
botwa me cobo gin ducu ma tye atir.” Ci Jon oye lokke.
16I kare ma doŋ gityeko batija Yecu, ci en okatti woko ki i pii oyotoyot; cutcut
polo oyabbe, ci oneno Cwiny Maleŋ pa Lubaŋa ma bino kun lyanne piny macalo
akuri, ci opye i kome.
17 Ci dwan ocako winnye ma a ki i polo ma wacci, “Man aye Woda ma amare, ma
cwinya yom i kome.”
Matayo 4
Catan obito Yecu
(Marako 1.12-13; Luka 4.1-13)
1 Cutcut Cwiny Maleŋ otero Yecu wa i tim wek Catan obite.
2Ci Yecu ori kec nino pyeraŋwen dyeceŋ ki dyewor, ka lacen kec ocako neke.
3Labit dano obino ci owacce ni, “Ka in i Wod pa Lubaŋa, wac ki godi magi gulokke
gudok kwon.”
4 Ento Yecu odok iye ni, “Yam gicoyo ni, ‘Dano pe bibedo kwo ki kwon keken,
ento bedo kwo ki lok ducu ma a ki i dog Lubaŋa.’ ”
5Catan dok otere i gaŋ maleŋ, ci ocibe ocuŋ i wi labila ot pa Lubaŋa,
6 ci owacce ni, “Ka in i Wod pa Lubaŋa, koŋ ia ki malo kun ipoto piny pien yam
bene gicoyo ni, ‘En biciko lumalaikane piri,’ dok bene ni, ‘Gibijoli ki ciŋgi, wek pe
iyok tyeni i kom got.’”
7 Yecu dok ogamo doge owacci, “Yam bene gicoyo ni, ‘Pe iom i Rwot Lubaŋani.’ “
8Catan dok otere malo i wi got mabor adada, ci onyutte ker ducu ma i wi lobo ki
deyogi ducu.
9Ci Catan owacce ni, “Magi ducu abimiyo boti, ka iryebbe iwora.”
10 Ci Yecu owacce ni, “Nyik icit cen, Catan, pien yam gicoyo ni, ‘Wor Rwot
Lubaŋani, dok bene iti pire keken.’ ”
11Cutcut Catan oweke, ci lumalaika gubino gukonye.
Yecu ocako ticce i Galilaya
(Marako 1.14-15; Luka 4.14-15)
12 Cutcut ka Yecu owinyo ni gimako Jon gitweyo woko i mabuc, oa obino i
Galilaya;
Naputali,
13 oweko Najaret, ci ocito obedo i Kapernaum ma tye i dog nam, i lobo Jabulon ki
14wek lok ma yam lanebi Icaya oloko ocobbe kakare ni,
Acoli Baibul
© 1985, Bible Society of Uganda.
1501
15 “Lobo Jabulon ki lobo Naputali, yo tuŋ i nam, loka Jordan, Galilaya pa Lurok.
16Jo ma yam gibedo i piny macol doŋ guneno dero ceŋ madit, jo ma yam gibedo i
lobo ki i tipo me to, ceŋ doŋ otuc woko omenyogi.”
17 Cakke i kare meno Yecu ocako tito lok kun wacci, “Wuŋuti, pien ker me polo
doŋ onyiko cok.”
Yecu olwoŋo lucik-rec aŋwen
(Marako 1.16-20; Luka 5.1-11)
18I kare ma Yecu obedo ka wot kun rabo dog nam Galilaya, ci oneno omego aryo,
Cimon ma gilwoŋo Petero ki ominne Anderiya, ka gitye ka bolo obwo recgi i nam;
pien onoŋo gin lumak-rec.
19Ci olwoŋogi ni, “Wubin wulub kora, ci an abimiyo wudoko lumak dano.”
20Ci cutcut gutugi weko obwogi, gulubo kore.
21Ka dok owoto anyim manok, ci oneno omego mukene aryo, Yakobo ki ominne
Jon, gin awobe pa Jebedayo, ma onoŋo gitye i yeya kacel ki wongi Jebedayo ka
kubo obwo recgi, ci olwoŋogi.
22Cutcut gutugi weko yeya ki wongi Jebedayo, ci gulubo kore.
Yecu okonyo lwak dano mapol ata
(Luka 6.17-19)
23 Yecu owoto orumo lobo Galilaya ducu, kun pwonyo i kacokkegi, dok bene
onoŋo tito lok me kwena maber me ker pa Lubaŋa, ocaŋo bene kit two ducu ki kit
goro ducu ki i kin dano.
24Mumiyo nyiŋe oywek i lobo Ciria ducu, ci dano gukelo jo ducu ma komgi lit
bote, jo ma gitwo kit two mapatpat ki jo ma arem obwoyogi, jo ma tye ki cen
maraco, jo ma twoyo two alili, ki jo ma twoyo two akweya, ci en ocaŋogi.
25Lwak dano mapol ata ma gua ki i Galilaya, Dekapoli, Jerucalem, Judaya ki loka
Jordan ducu gulube.
Matayo 5
Acakki lok ma Yecu otito i wi got
1Yecu ka oneno lwak, ci oito woko malo i wi got, ka doŋ obedo piny, ci
lupwonnyene gucito bote.
2Ocako pwonyogi kun wacci, Jo ma tye ki gum
(Luka 6.20-23)
3“Gitye ki gum jo ma giŋeyo ni gin lucan i lok me cwiny, pien ker me polo megi.
4 “Gitye ki gum jo ma kumo, pien gibikweyo cwinygi.
5 “Gitye ki gum jo ma mwol, pien gibileyo lobo doko megi.
Acoli Baibul
© 1985, Bible Society of Uganda.
1502
6 “Gitye ki gum jo ma kec ki orwo pii nekogi pi bedo jo ma kitgi atir, pien gibimiyo
giyeŋ.
7“Gitye ki gum lukica, pien gin bene gibitimo kica botgi.
8 “Gitye ki gum jo ma cwinygi leŋ, pien gin aye gibineno Lubaŋa.
9“Gitye ki gum jo ma kelo kuc, pien gin aye gibilwoŋogi ni litino pa Lubaŋa.
10 “Gitye ki gum jo ma giketo ayelayela i komgi pi bedo jo ma kitgi atir, pien ker
me polo megi.
11 “Wutye ki gum ka dano ŋalowu, kun giyelowu ma giwaco kit lok ducu maraco
gobagoba i komwu pira.
12 Wupwo, cwinywu obed yom atika, pien bakacic ma gibimiyowu me pwoc dit,
tye i polo, pien lunebi ma yam gukwoŋo nyimwu dano guketo ayelayela i komgi
kit meno.”
Lok i kom kado ki ceŋ
(Marako 9.50; 14.34-35)
13 “Wun wukado me lobo; ento kado ka doŋ odoko bot, ci gibitimo niŋniŋ wek
dok odok mit? Konnye doŋ noŋo pe, myero giony woko dano onyon.
14 “Wun wuceŋ me lobo. Gaŋ ma gigero i wi got pe twero kanne.
15 Dok pe gicwinyo tara me auma ki aduku, ento gicibo i wi okar, ci lyel caro piny
bot jo ducu ma tye i ot.
16 Wun bene wubed jo ma menyo piny calo tara bot dano, wek gunen tic mabeco
ma wutiyo ci gumi deyo bot Wonwu ma tye i polo.
Lok ma Yecu opwonyo i kom cik
17“Pe wutam ni an abino ka geŋo dano ni guwek lubo cik ki lok pa lunebi woko;
pe abino ka geŋo dano lubogi, ento me cobogi acoba.
18Ada awaco botwu ni, nio waŋ ma polo ki lobo bitum woko, latin ton mo acel,
kadi ki nukuta mo acel me cik pe birwenyo, nio ka lok ducu ocobbe kakare.
19Pi meno, dano mo ma bimiyo cik mo acel ki i kom cik magi doko yogoyogo, kun
pwonyo ki dano kit meno, gibilwoŋo ni en dano matidi i ker me polo; ento ŋat ma
gwoko cik magi, kun pwonyo ki dano, gibilwoŋe ni en dano madit i ker me polo.
20Pien awacciwu ni, ka pe kitwu obedo atir makato kit lupwonycik ki pa
Luparicayo, ci pe wubidonyo i ker me polo.
Lok ma Yecu opwonyo i kom kiniga
(Luka 12.57-59)
21 “Doŋ wuwinyo lok ma yam giwaco bot jo macon ni, ‘Pe ineki; ŋat ma oneko
dano gibiŋolo kop i kome.’
Acoli Baibul
© 1985, Bible Society of Uganda.
1503
22Ento an awaco botwu ni ŋat mo ka kiniga omako i kom ominne gibiŋolo kop i
kome; dano ma yeto ominne gibitero i Lukiko, ki ŋat ma biwaco ni, ‘In lamiŋ’
gibibolo woko i mac me Geena.
23Pi meno, ka ikelo motti bot Lubaŋa, ma itye ka tyerone i kom keno tyer, ka ce
ipo ni omeru onoŋo tye ki lok mo i komi,
24ci myero iwek motti kunnu i nyim keno tyer, ci idok cen; mukwoŋo koŋ wumer
wuribbe ki omeru, ka lacen doŋ idwogi ityer motti.
25Mak larem woko oyotoyot ki ŋat mudoti, i kare ma pud wutye ka wot kwede i
yo wucito i lukiko, wek dano mudoti-ni pe oteri i nyim laŋolkop, ci laŋolkop
bimiyi bot lakur-piny, ci teri tweyi woko i mabuc.
26Ada awacci ni, pe ibikatti woko ki kunnu, nio ka iculo ducu, ma wi cente mo pe
orem
Lok ma Yecu opwonyo i kom timo abor
27 “Doŋ wuwinyo ka yam giwaco ni, ‘Pe itim abor.’
28Ento an awaco botwu ni, dano mo ma neno dako ce paro ni ebed kwede, meno
noŋo doŋ otimo abor woko kwede ki i cwinye.
29 Ka ce waŋi tuŋ lacuc aye ma miyo ipoto i bal, kol ci ibol woko ka mabor; pien
bedo ber ka dul komi mo acel orwenyo, kato ma kono gibolo komi woko kulu i
Geena.
30 Ka ce ciŋi ma lacuc aye miyo ipoto i bal, toŋ iŋun ibol woko; pien bedo ber ka
dul komi mo acel orwenyo, kato ma kono gibolo komi woko kulu i Geena.
Lok ma Yecu opwonyo i kom keto nyom
(Matayo 19.9; Marako 10.11-12; Luka 16.18)
31 “Yam giwaco ni, ‘Dano mo ma ryemo dakone, myero omiye waraga me keto
nyom.’
32 Ento an awaco botwu ni, dano mo ma ryemo dakone, kono pi lok me tim me
tarwaŋ keken, noŋo doŋ omiyo dako-nu odoko latim abor; dok dano ma onyomo
dako ma cware oryemo noŋo otimo abor.
Lok ma Yecu opwonyo i kom kwoŋo kwoŋ
33 “Dok bene yam wuwinyo lok ma onoŋo giwaco bot jo macon ni, Pe ikwoŋ kwoŋ
goba, ento cob kwoŋŋi ducu bot Rwot.
34 Ento an awaco botwu ni, Pe myero wukwoŋ kwoŋ mo kadi ki acel, kadi ki nyiŋ
polo, pien meno komker pa Lubaŋa,
35 nyo ki nyiŋ lobo, pien meno kom me teno tyene, nyo kadi ki nyiŋ Jerucalem,
pien meno gaŋ pa Kabaka madit.
Acoli Baibul
© 1985, Bible Society of Uganda.
1504
36Dok bene pe ikwoŋ kwoŋ ki wii, pien in pe itwero loko yer wii mo acel doko
matar nyo macol.
37Ento wuwek lokwu obed ni ‘Iyo’ nyo ‘Pe’; gin mukene makato lok man noŋo oa
ki bot Larac.
Lok ma Yecu opwonyo i kom culo kwor
(Luka 6.29-30)
38 “Doŋ wuwinyo yam ka giwaco ni, ‘Waŋ giculo ki waŋ, lak giculo ki lak.’
39Ento an awaco botwu ni, Pe icul kwor i kom dano mo ma otimo gin marac i
komi. Ka ce ŋat mo odoŋo lemi tuŋ lacuc, lok bote lemi tuŋ lacam wek odoŋ bene;
40dok ka ce ŋat mo mito pido kwedi ni wek eter kotini, ci miye kanyini bene.
41Ka ce dano mo odiyi tektek ni itiŋ yecce icit kwede i wot me mairo acel, wot
kwede wot me mairo aryo.
42Ka dano mo olegi gin mo ci myero imiye, dok bene pe myero ikwer pi den bot
ŋat ma mito deno jami ki boti.
Maro lukworwa
(Luka 6.27-28,32-36)
43 “Dok wuwinyo bene ka yam giwaco ni, ‘Mar lawoti ento ikwer lakworri.’
44Ento an awaco botwu ni, Wumar lukworwu, dok bene wuleg Lubaŋa pi jo ma
keto ayelayela i komwu,
45wek wudok litino pa Wonwu ma tye i polo. Pien en miyo ceŋŋe tuc bot jo
maraco ki jo mabeco bene, dok miyo kot cwer bot dano ma kitgi atir, ki bot jo ma
pe kitgi atir bene.
46Pien ka wumaro jo ma marowu keken, ci wubinoŋo iye kit pwoc aŋo? Lujog-
mucoro kono pe gitimo kit meno?
47Ka ce imoto utmegini keken, ci noŋo itimo gin aŋo maber makato jo mukene?
Lurok ma pe giŋeyo Lubaŋa-ni bene pe gitimo kit meno?
48 Wubed jo ma bal mo pe i komwu, kit macalo Wonwu ma tye i polo bal mo pe i
kome-ni.
Matayo 6
Lok ma Yecu opwonyo i kom konyo lucan
1 “Wugwokke, pe wunyut kitwu ma atir i nyim dano ni wek gunenwu. Ka wutimo
kumeno ci pe wubinoŋo bakacic mo ki bot Womwu ma tye i polo.
2“Tye kuman, ka ikonyo lucan pe ikut tum, macalo lugoba mogo gitimo i kacokke
ki i yo-gu, ni wek dano opakgi. Ada awaco botwu ni, doŋ gutyeko gamo bakacic
woko.
Acoli Baibul
© 1985, Bible Society of Uganda.
1505
3Ento in ka imiyo kony bot lucan, pe iwekciŋi ma lacam oŋe gin ma ciŋi ma lacuc
timo,
4wek imi kony bot lucan i muŋ; ento Woru ma neni i muŋ bimiyi bakacic.
Lok ma Yecu opwonyo i kom lego Lubaŋa
(Luka 11.2-4)
5 “Dok ka wutye ka lego Lubaŋa, pe wubed calo jo ma lugoba, pien gimaro lego
Lubaŋa kun gicuŋ acuŋa i kacokke ki i aŋaka ŋaka yo-gu ducu, ni wek dano
onengi. Ada awaco botwu ni, gin doŋ gutyeko gamo bakacicgi woko.
6Ento ka ilego, cit idony i kicikani ci ilor doggola woko, ka ileg Woru ma tye i
muŋ; ci Woru ma neni i muŋ-ŋi bimiyi bakacic.
7“Ka wutye ka lega pe wudur lwak lok mapol kit macalo Lurok ma pe giŋeyo
Lubaŋa gitimo-ni; pien gitamo ni Lubaŋa winyo legagi pi lwak lok mapol ma
giduro-ni.
8Pe wubed calo gin, pien Wonwu ŋeyo gin ma wumito ma noŋo peya wupenye.
9Doŋ wuleg kit man ni, ‘Wonwa ma tye i polo, giwor nyiŋi maleŋ.
10Ker meri obin; giti gin ma imito i lobo kit ma gitiyo i polo.
11Miwa tin camwa me tin.
12Iwek balwa, macalo wan waweko bal pa dano ma gibalo botwa.
13Pe iterwa i abita, ento ilarwa bot Larac.
[Pien ker ki tek ki deyo obedo meri matwal. Amen]’
14 Ka wutimo kica bot dano pi balgi, ci Wonwu ma tye i polo bene bitimowu kica;
15ento ka pe wutimo kica bot dano pi balgi, ci Wonwu ma tye i polo bene pe
bitimowu kica pi balwu.
Lok ma Yecu opwonyo i kom ri kec
16“Ka wuri kec pe wubed macalo lugoba ma waŋgi noŋo olwal woko, pien gibalo
waŋgi kit meno ni wek dano onen ni gitye ka ri kec. Ada awaco botwu ni, doŋ
gutyeko gamo bakacicgi woko.
17Ento ka wuri kec, wuwir wiwu woko ki moo, ci wulwok waŋwu woko bene,
18wek dano pe gunen ni wutye ka ri kec, ento Wonwu ma tye i muŋ aye onen; en
Wonwu ma nenowu i muŋ bimiyowu bakacic.
Lonyo ma gikano i polo
(Luka 12.33-34)
19 “Pe wukan lonyo piwu kenwu i lobo, ka ma nyenye ki nyal gibalo woko, dok ka
ma lukwo gibino gituro ot ci gikwalo woko.
Acoli Baibul
© 1985, Bible Society of Uganda.
1506
20Ento wukan lonyo piwu kenwu i polo, ka ma nyenye ki nyal pe gibalo, dok ka
ma lukwo pe bino gituro ot ci gikwalo.
21Ka ma lonyowu tye iye cwinywu bene bedo iye.
Tara me kom
(Luka 11.34-36)
22“Tara me kom aye waŋ. Ka ce waŋi bal mo pe iye, ci komi kulu bibedo leŋ.
23Ento ka ce waŋi tye ki bal mo i kome, ci komi kulu bibedo i colpiny. Doŋ ka leŋo
ma i ii-ni odoko col, ci colle doŋ bedo rom mene!
Tic ki Lubaŋa ka dok tic ki lim
(Luka 16.13)
24“Pe tye dano mo ma twero tic ki rwodi aryo; pien bikwero ŋat acel ci maro
mukene-ni, nyo bimoko i kom ŋat acel, ci cayo ŋat mukene-ni. Pe wutwero tic pi
Lubaŋa ka dok wutiyo pi lim bene.
Bedo ki tam mapol
(Luka 12.22-31)
25“Pi meno awaco botwu ni, pe wubed ki tam mapol pi kwowu, ni wubicamo aŋo,
nyo ni wubimato aŋo, nyo pi komwu, ni wubiruko aŋo. Kwo pe pire tek kato cam?
Ki kom kono pe pire tek kato ginaruka?
26Koŋ wunen winyo me polo; pe gicoyo kodi dok bene pe gikayo, pe bene gidilo
cam i dero, ento Wonwu ma tye i polo pud pitogi. Wun pe piwu tek kato pigi
woko?
27Doŋ aŋa i kinwu ma twero medo mwaka acel i kom kwone pi bedo ki tam
mapol?
28Piŋo wubedo ki par mapol pi ginaruka? Koŋ wutam pi leŋa me tim, kit ma
gidoŋo kwede. Pe giwiyo uci, dok bene pe gicweyo boŋo;
29 ento pud amedde ki waco botwu ni, kadi bed Solomon orukke ki deyone ducu,
ento pe orukke macalo mo acel i kingi.
30Ka ce Lubaŋa ruko lum ma i tim kit meno, ma bedo tye pi nino ma tin keken,
ento diki inoŋo gibolo woko i keno, ci en pe birukowu makato, wun jo ma niyewu
nok?
31Pi meno pe wubed ki par mapol kun wuwacci, ‘Wabicamo aŋo?’ nyo ni,
‘Wabimato aŋo?’ nyo ni, ‘Wabiruko aŋo?’
32Pien Lurok gitye ka yenyo jami magi ducu; Wonwu ma tye i polo ŋeyo bene ni
wumito jami magi ducu.
33Ento koŋ wukwoŋ keto cwinywu i kom kerre, ki noŋo kit ma atir ma en tye
kwede, ci jami magi ducu gibimedo botwu.
Acoli Baibul
© 1985, Bible Society of Uganda.
1507
34Pe wubed ki par mapol pi nino ma diki, pien nino ma diki biparo pire kene.
Wuwek can me nino acel acel otum ki ninone.
Matayo 7
Ŋolo kop i kom jo mukene
(Luka 6.37-38,41-42)
1“Pe wuŋol kop i kom jo mukene, wek wun bene pe giŋol kop i komwu.
2 Pien kop ma wuŋolo-ni bene gibiŋolo i komwu, dok gin ma wupimo kwede jami,
en aye doki gibipimo kwede jami botwu.
3Piŋo ineno cuŋ kal ma tye i waŋ omeru, ento dul yat ma tye i waŋi in kikomi pe
ineno?
4Nyo itwero waco bot omeru niŋniŋ ni, ‘Wek akwany cuŋ kal ma tye i waŋi-ni
woko’ kun in bene dul yat tye i waŋi?
5In lagoba, koŋ ikwoŋ kwanyo dul yat ma tye i waŋi-ni woko, ci miyo doŋ ineno
piny maber me kwanyo cuŋ kal ma tye i waŋ omeru ca.
6“Pe myero wunywak jami maleŋ ki jo ma pe guye Lubaŋa. Pien gibilokke
gilwenyo i komwu. Man noŋo rom macalo bolo kidi mo me wel i nyim opego, ma
gibinyono megi anyona ki tyengi woko-ni.
Wulegi ci gibimiyo botwu
(Luka 11.9-13;6.31)
7“Wulegi, ci gibimiyo botwu; wuyeny, ci wubinoŋo; wudwoŋ doggola ci gibiyabo
botwu.
8Pien dano ma lego gimiye, ki ŋat ma yenyo bene noŋo, ki ŋat ma dwoŋo doggola
bene gibiyabo doggola bote.
9Aŋa i kinwu ma won latin, ma ka latinne olege ni omiye kwon, ci bimiye gweŋ?
10Nyo ka olege ni omiye rec, ci bimiye twol?
11Doŋ ka ce wun jo maraco wuŋeyo miyo mot mabeco bot litinowu, ci Wonwu ma
tye i polo pe bimiyo jami mabeco makato ducu bot jo ma lege!
12 Kit gin ducu ma wumito ni dano gutim botwu, wun bene wutim botgi kit meno;
pien man aye tyen lok me cik pa Moses ki me pwony pa lunebi.
Doggola madiŋ
(Luka 13.24)
13“Wudony ki i doggola madiŋ, pien doggola ma tero dano i to lac, dok yone
gipiro maber, dok jo ma donyo ki iye pol.
14Pien doggola ma tero dano i kwo diŋ, ki yone bene rac, dok jo ma noŋo yo meno
ginok.
Acoli Baibul
© 1985, Bible Society of Uganda.
1508
Yat maber giŋeyo i kom nyige
(Luka 6.43-44)
15“Wugwokke i kom lunebi ma lugoba, ma gibino botwu ma gurukke woko calo
romi, ento ki i cwinygi noŋo gitye calo orudi muwor.
16Wubiŋeyogi i kom kitgi. Gitwero pwono olok ki i kom yat okuto, nyo nyig oduro
ki i kom yat tworo?
17Kit meno, yat maber nyako nyige mabeco, ento yat marac nyako nyige maraco.
18Yat maber pe twero nyako nyige maraco, ki yat marac bene pe twero nyako
nyige mabeco.
19 Kit yat ducu ma pe nyako nyige mabeco gitoŋo ci gibolo woko i mac.
20Kit meno wun bene wubiŋeyogi i kom kitgi.
Cakke con onoŋo pe aŋeyowu
(Luka 13.25-27)
21“Pe dano ducu ma gilwoŋa ni, ‘Rwot, Rwot’ aye gibidonyo i ker me polo, ento
ŋat ma tiyo gin ma Wora ma i polo mito.
22I nino meno jo mapol biwaco bota ni, ‘Rwot, Rwot, yam pe watito lok pa Lubaŋa
i nyiŋi, dok pe waryemo cen maraco-gu woko ducu i nyiŋi? Yam pe watiyo tic
mogo matek madito i nyiŋi?’
23 Ci abituco botgi ka maleŋ ni, ‘Onoŋo pe aŋeyowu; wua woko ki bota, wun lutim
gin maraco.’
Odi aryo ma gigero
(Luka 6.47-49)
24“Dano acel acel ma winyo lokka ce tiyo, bibedo calo dano maryek, ma ogero ode
i kom pata got.
25Kot ocwer, lalele omol matek, ci yamo okodo matek i kom ot meno oyeŋo, ento
ot pe opoto, pien te gutine gikwinyo i kom pata.
26Ento dano acel acel ma winyo lokka ce pe tiyo bibedo calo dano ma lamiŋ ma
ogero ode i kom kweyo.
27Kot ocwer, lalele omol matek, yamo okodo matek i kom ot oyeŋo, ci ot opoto
woko; potone owinnye matek adada.”
Twero ma Yecu obedo kwede
(Marako 1.22)
28 I kare ma Yecu doŋ otyeko loko lok magi ducu, lwak guuro kit pwonnye matek,
29pien opwonyogi calo ŋat ma tye ki twero, pe macalo lupwony-cik.
Matayo 8
Acoli Baibul
© 1985, Bible Society of Uganda.
1509
Yecu ocaŋo ladobo
(Marako 1.40-45; Luka 5.12-16)
1I kare ma Yecu doŋ oa ki i wi got olor piny, lwak dano mapol gulube.
2Ci cutcut ladobo obino bote, orumo coŋe piny i nyime kun wacce ni, “Ladit, ka
imito, itwero lonya.”
3Yecu oryeyo bade ogude, kun wacce ni, “Amito; lonnye.” Cutcut dobone otugi
caŋ woko.
4 Yecu ocike ni, “Nen ni pe iwaco lok man bot ŋat mo; ento icinyutte bot ajwaka
pa Lubaŋa ci ityer mot ma yam Moses ociko pire-ni, wek dano gunen ni ada in
kara doŋ icaŋ.”
Yecu ocaŋo latic pa ladit ma Laroma ma loyo askari
(Luka 7.1-10)
5I kare ma Yecu odonyo i Kapernaum, ladit mo ma loyo asakari obino bote, ma
lege kun wacci,
6“Ladit, laticca tye twoyo two akweya, obuto piny i gaŋŋa, ma noŋo arem doŋ
oketo kome woko.”
7Ci Yecu odokke iye ni, “Aebino ka caŋe.”
8Ento ladit ma loyo askari ogamo lokke ni, “Ladit, an pe amyero me wek ibin
idony i oda; ento wac lok awaca keken, ci laticca bicaŋ.
9An bene dano ma giloya aloya i dog tic, atye ki askari bene ma an aloyogi. Ka
awaco bot askari mo acel ni, ‘Citi’, ci cito, dok ka awaco bot ŋat mukene ni, ‘Bin’, ci
bino, ka awaco bene bot opiina ni, ‘Tim man’, ci timo.”
10Yecu owinyo lok man ma dano-nu oloko, ci ouro twatwal. Owaco bot lwak ma
gulube-ni ni, “Ada awaco botwu ni, peya anoŋo niye ma rom ki man, kadi i Icrael.
11 Atittiwu ni jo mapol bia ki tuŋ wokceŋ ki tuŋ potoceŋ gibibedo i dog cam kacel
ki Abraim, Icaka ki Yakobo i ker me polo,
12 ento litino me ker gibibologi woko i colpiny, ka ma dano bikok kun gikayo lakgi
iye.”
13Lacen Yecu owaco bot ladit ma loyo askari ni, “Citi, myero otimme boti kit
macalo doŋ iye kwede-ni.” Ci laticce ocaŋ woko cut i cawa meno.
Yecu ocaŋo maro Petero
(Marako 1.29-31; Luka 4.38-39)
14Lacen i kare ma Yecu odonyo i ot pa Petero, ci oneno maro Petero obuto piny
onoŋo tye ki two lyeto.
15Yecu ogudo ciŋe, ci two lyeto ocaŋ woko ki i kome, oa malo ocako gwoko Yecu.
Acoli Baibul
© 1985, Bible Society of Uganda.
1510
16Otyeno me nino meno dano gukelo bote jo mapol ma onoŋo cen maraco tye i
komgi; ci oryemo cen woko ki lok keken, dok bene ocaŋo jo ducu ma onoŋo
komgi lit.
17 Man otimme wek lok ma yam lanebi Icaya oloko ocobbe kakare ni, “En otiŋo
gorowa, dok otiŋo twowa ducu i kome.”
Jo ma onoŋo gimito lubo Yecu
(Luka 9.57-62)
18Ka Yecu oneno lwak dano orume woko dyere, ci owaco ni myero gukat loka
nam tuŋcel.
ducu.”
19Lapwony-cik mo oa obino bote owacce ni, “Lapwony, abilubi ka ma icito iye
20Ento Yecu odokke iye ni, “Too tye ki boro, winyo me polo bene tye ki odigi, ento
Wod pa dano pe tye ki ka ma myero epyel iye wiye.”
21Dok dano mo acel i kin lupwonnyene owacce ni, “Ladit, koŋ iwek aciyik wora.”
22Ento Yecu odokke iye ni, “Luba, wek jo muto guyik jo muto wadigi.”
Yecu ojuko yamo i nam
(Marako 4.35-41; Luka 8.22-25)
23Ka Yecu odonyo i yeya, ci lupwonnyene gulube.
24Cutcut pii me nam ocako twagge matek, ma yeya onoŋo doŋ cok lwiny woko i te
pii; ento Yecu onoŋo onino woko.
25Ci gucito gucoye, kun giwacce ni, “Larwa Rwot, nen wato woko do.”
26En owaco botgi ni, “Piŋo wubedo ki lworo, wun jo ma niyewu nok?” Ci oa woko
ojuko yamo ki nam, nam ocako liŋ mot.
27Mumiyo dano guuro matek, kun giwacci, “Man dok kit dano aŋo ma yamo ki
nam giwinye-ni?”
Yecu ocaŋo jo ma tye ki cen maraco
(Marako 5.1-20; Luka 8.26-39)
28Ka Yecu doŋ oo loka nam tuŋcel, i lobo pa Lugadara, cutcut jo aryo ma cen
maraco tye i komgi gurwatte kwede; onoŋo gua ki i kin lyel. Onoŋo giger adada
ma ŋat mo pe twero kato ki i yo kenyo.
29Ci gudaŋŋe matek ni, “Ilaro aŋo kwedwa, in Wod pa Lubaŋa? In mono ibino
kany ka unowa ma kare peya oromo?”
30Lwak opego mapol onoŋo gitye ka cam ka ma onoŋo gitye ka lok iye.
31Ci cen maraco gubako doggi bote kun giwaco ni, “Kace imito ryemowa woko,
cwalwa i opego-gu.”
Acoli Baibul
© 1985, Bible Society of Uganda.
1511
32Ci Yecu owaco botgi ni, “Wuciti.” Gua woko ki i kom jo-nu ci gudonyo i i opego;
cutcut lwak opego gutwarre ki ŋwec gularo piny i luŋ ci gupoto woko i nam,
gumwony guto woko i pii.
33Lukwat guriŋo woko, gucito wa i gaŋ ci gutito lok i kom gin ducu mutimme, wa
lok mutimme i kom jo aryo ma cen tye i komgi.
34Mumiyo lwak dano ducu ma i gaŋ meno gubino ka rwatte ki Yecu; ka gunene, ci
gubako doggi bote ni en myero oa woko ki i lobogi.
Matayo 9
Yecu ocaŋo dano ma twoyo two akweya kom
(Marako 2.1-12; Luka 5.17-26)
1Yecu odonyo i yeya oŋolo nam okato loka tuŋcel, ci obino i lobo tugi kikome.
2Ci gikelo bote dano mo ma twoyo two akweya kom kun obuto i wi kitandane. Ka
Yecu oneno niyegi, ci owaco bot latwo ni, “Di cwinyi, latinna, balli doŋ giweko
woko.”
3Mumiyo lupwony-cik mogo gucako loko lok kekengi ni, “Dano man tye ka yeto
Lubaŋa.”
4Ento Yecu oŋeyo tamgi woko, ci openyogi ni, “Piŋo wutamo tam marac i
cwinywu?
5Mene mayot makato, me waco ni, ‘Balli doŋ giweko’, nyo ni, ‘A, iwoti’?
6Ento man me miyo wek wuŋe ni, Wod pa dano tye ki twero i lobo man me weko
bal”, ci owaco bot latwo ni, “A, kwany kabutoni idok paco.”
7Ci oa odok paco.
8Ka lwak guneno gin mutimme, lworo omakogi, ci gumiyo deyo bot Lubaŋa, ma
omiyo kit twero macalo meno bot dano.
Yecu olwoŋo Matayo
(Marako 2.13-17; Luka 5.27-32)
9I kare ma Yecu tye ka kato ki kunnu, ci oneno laco mo ma nyiŋe Matayo obedo
ka ma gijogo iye mucoro owacce ni, “Lub kora.” Ci oa malo olubo kore.
10 I kare ma Yecu obedo i ot i dog cam, lujog-mucoro mapol ki lubalo gubino
gubedo kacel ki Yecu ki lupwonnyene.
11Ka Luparicayo guneno man, guwaco bot lupwonnyene ni, “Piŋo lapwonywu
camo kacel ki lujogmucoro ki lubalo?”
12I kare ma en owinyo ogamo ni, “Jo ma komgi yot pe gimito daktar, ento kono jo
ma komgi lit aye.
Acoli Baibul
© 1985, Bible Society of Uganda.
1512
13 Wuciti wupwonye tyen lok man ni, ‘Amito kica, pe lee me gitum.’ Pien pe abino
ka lwoŋo jo ma kitgi atir, ento lubalo.”
Peny i kom lok me ri kec
(Marako 2.18-22; Luka 5.33-39)
14I kare meno lupwonye pa Jon gubino bot Yecu, gupenye ni, “Piŋo wan kacel ki
Luparicayo wari kec, ento lupwonnyeni pe giri kec?”
15Ci Yecu odok iye botgi ni, “Lurem lanyom twero kumo ma noŋo lanyom pud tye
kacel kwedgi? Kare bibino ma gibikwanyo lanyom woko ki botgi, ka doŋ gibiri
kec i kare meno.
16Pe tye ŋatti mo ma dabo boŋo manyen i kom ginaruka muti. Pien kiraka biyec
woko ki i kom ginaruka, ci waŋ boŋo yec medde nen marac.
17Dok bene pe tye ŋatti mo ma piko koŋo vino manyen i kicaa macon; ka opiko, ci
koŋo vino biyeco kicaa woko, koŋo vino bio woko ki kicaa bene biballe. Ento
koŋo vino manyen myero gipik i kicaa koŋo vino manyen, wek gin aryo ducu
gigwokgi maber.”
Nya pa laloc mo ki dako ma ogudo dog boŋo pa Yecu
(Marako 5.21-43; Luka 8.40-56)
18I kare ma Yecu tye ka lok botgi, cutcut laloc mo obino odonyo i ot orumo coŋe, i
nyime kun wacce ni, “Nyara oto pud kombeddi, ento alegi ibin iket ciŋi i kome, ci
bibedo kwo.”
19Yecu oa olubo kore kacel ki lupwonnyene.
20Ci dako mo ma onoŋo yam otwoyo two agobi pi mwaka apar wiye aryo obino ki
tuŋ i ŋe Yecu ogudo dog boŋone,
21pien onoŋo otamo ki i cwinye kekene ni, “Ka ce agudo boŋone keken, ci abicaŋ.”
22Yecu olokke, ka onene owacce ni, “Di cwinyi nyara; niyeni ocaŋi.”
23Ka Yecu obino i ot pa laloc, oneno lukut nyamulere, kun lwak tye ka koko,
24ci owacci, “Wua woko; nyakoni pe oto ento onino anina.” Ci gin gunyere anyera.
25Ento i kare ma doŋ oryemo lwak gukato woko, ci en odonyo i ot omako latin
nyako-nu ki ciŋe, nyako-nu oa malo.
26Lok meno oywek owinnye oromo lobo meno ducu.
Yecu ocaŋo lutowaŋ aryo
(Matayo 20.29-34)
27I kare ma Yecu doŋ oa ki kunnu omedde ki wotte, ci lutowaŋ aryo gulube, ma
gudaŋe matek ni, “Kica omaki i komwa do, Lakwar Daudi.”
28Ka doŋ Yecu odonyo i ot, lutowaŋ aryo magi gubino bote; ci en openyogi ni,
“Wuye ni atwero timo man?” Gudokke iye ni, “Itwero, Ladit.”
Acoli Baibul
© 1985, Bible Society of Uganda.
1513
29Yecu ogudo waŋgi kun wacci, “Myero otimme botwu kit macalo niyewu tye
kwede.”
30Cutcut waŋgi otugi yabbe woko. Yecu ocikogi matek twatwal ni, “Wunen ni
dano mo pe oŋeyo lok man.”
31Ento gin gucito guketo lok man omiyo nyiŋe oywek oromo i lobo meno ducu.
Dano ma ladogeoto oloko
(Matayo 12.22-24; Luka 11.14-15)
32I kare ma gia me cito woko, dano gukelo bote dano mo ma doge oto, ma onoŋo
tye ki cen marac.
33Ka doŋ Yecu oryemo cen woko, cutcut ladogeoto-nu ocako lok, mumiyo lwak
ma onoŋo gitye kenyo guuro matek, kun giwacci, “Cakke yam con kit gin macalo
man peya onoŋo onen i Icrael.”
34 Ento Luparicayo guwacci, “En ryemo cen pi twero pa ladit pa cen.”
Kica omako Yecu i kom lwak
35 Yecu owoto orumo gaŋi mapatpat ki gaŋi matino ma i caro-gu ducu, kun
pwonyo i kacokkegi, dok tito kwede lok me kwena maber me ker pa Lubaŋa ki
caŋo kit two ducu kadi wa kit goro ducu.
36 Ka oneno lwak ci kica omake i komgi mada, pien onoŋo gitye ka unogi matek,
doŋ gudoko goro, calo romi ma lakwatgi pe.
37 Lacen owaco ki lupwonnyene ni, “Kac dwoŋ, ento lutic nok.
38Pi meno, wuleg Won poto wek ocwal lutic ka kayo kacce.”
Matayo 10
Yecu olwoŋo lupwonnye apar wiye aryo
(Marako 3.13-19; Luka 6.12-16)
1Yecu olwoŋo lupwonnyene apar wiye aryo bote, ci omiyogi twero me ryemo cen
maraco, ki me caŋo kit two ducu kadi wa goro-gu.
2Nyiŋ lukwena magi apar wiye aryo gin ene: mukwoŋo Cimon, ma gilwoŋo ni
Petero, ki Anderiya ominne; Yakobo wod pa Jebedayo, ki Jon ominne:
3Pilipo ki Bartolomayo; Tomaci ki Matayo lajog-mucoro; Yakobo wod pa Alipayo,
ki Tadayo;
4Cimon ma yam obedo i kin jo ma gimito locken, ki Juda me Keriot, ma odobe.
Yecu ooro lupwonnye apar wiye aryo
(Marako 6.7-13; Luka 9.1-6)
5Dano magi apar wiye aryo Yecu oorogi, kun cikogi ni, “Pe wucit i kin Lulork, pe
bene wudony i gaŋ pa Lucamaria mo,
Acoli Baibul
© 1985, Bible Society of Uganda.
1514
6ento wucit bot jo Icrael, ma gitye calo romi murwenyo.
7 I kare ma wutye ka wot wutit lok, kun wuwaco ni, ‘Ker me polo doŋ onyiko cok.’
8Wucaŋ lutwo, wucer jo muto, wucaŋ ludobo wek gulonnye, wuryem cen maraco.
Wun wugamo nono laboŋo cul mo, wumi bene nono laboŋo cul.
9Pe wuwot ki jabu, kadi ryal, kadi lim mo i del pyerwu,
10 pe wuter kadi kicaa mo me wotwu, kadi ki bamo kanyi aryo, kadi war tyen,
kadi ki odoo; pien latic myero gimiye cam ocam.
11Gaŋ madit nyo paco mo ma wudonyo iye, koŋ wuniaŋ aŋa ma myero ma bedo
iye, ci wubed bote nio waŋ ma wua ki kenyo.
12Ka wuedonyo i ot koŋ wumot dano ma i ot meno.
13Ci ka ot meno myero, wumi kuc i kom jo me ot meno; ento ka ce pe myero, ci
wuwek kucwu odwog cen botwu.
14 Ka ce ŋat mo pe bijolowu nyo pe biwinyo lokwu, ci wuteŋ apwa woko ki i
tyenwu i kare ma noŋo wua wuweko ot nyo gaŋ meno.
15 Ada, atittiwu ni, i nino me ŋolo kop can pa Codom ki Gomora bibedo
tworatwora, ento can ma gibikelo i kom gaŋ meno doŋ bikato.
Ayelayela ma bibedo i kare me anyim
(Marako 13.9-13; Luka 21.12-17)
16 “Nen, doŋ acwalowu me cito woko macalo romi i kin orudi; pi meno wubed
ryek calo twol dok wubed laboŋo bal mo i komwu calo akuri.
17 Dok wugwokke i kom dano; pien gibiterowu i lukiko, dok gibigoyowu i
kacokkegi,
18gibiywayowu giterowu i nyim luloc ki luker-gu pira, wubitito lok ma bedo
caden botgi ki bot Lurok bene.
19Ka giterowu i lukiko, pe wubed ka tamo kit ma myero wulok kwede, nyo kit lok
aŋo ma wubilokone; pien lok ma myero wuloki gibimiyowu i cawa meno;
20pien pe wun aye wubilok, ento Cwiny Maleŋ pa Wonwu aye bilok ki i iwu.
21 Omego bimiyo ominne ni ginek woko, ki wego bene bimiyo latinne ni ginek
woko, ki litino gibitugge i kom lunyodogi, gimiyo lunyodogi ni ginekgi woko;
22 dok dano ducu bikwerowu pira. Ento ŋat ma ciro kun diyo cwinye nio i agikki
bilarre.
23Ka inen guketo ayela i komwu i gaŋ acel, ci wuriŋ woko i gaŋ ma cok kwede;
pien ada awacciwu ni, pe wubiwoto i gaŋi me Icrael wurumo woko ducu, ma
noŋo peya Wod pa dano obino.
Acoli Baibul
© 1985, Bible Society of Uganda.
1515
24 “Dano ma pud gipwonyo apwonya pe bedo dit makato ŋat ma pwonye, kadi
latic bene pe bedo dit makato laditte;
25 ento romo ka dano ma gipwonyo-ni odoko calo ŋat ma pwonye, ki latic bene ka
odoko calo laditte. Ka onoŋo gulwoŋo won ot ni Beeljebul, ci doŋ jo ma i pacone
gibilwoŋogi ki nyiŋ marac ma rom mene?
Ŋat ma myero dano olwor
(Luka 12.2-9)
26 “Pi meno, pe wulworgi; pien pe tye gin ma giumo ma pe gibiyabo ka maleŋ,
kadi ki gin ma gikano ma pe biŋene.
27Gin ma awaco botwu i colpiny, myero wutit i leŋpiny; ki gin ma gikwilo akwila i
itwu lawewe, wutuc lokke wa i wi labila ot.
28Pe wulwor jo ma neko kom, ento pe gitwero neko tipo; ento myero wulwor ŋat
ma twero neko tipo ki kom ducu i Geena.
29Ojwinyojwiny aryo pe gicato pi cente apar? Ento mo acel pe poto piny i ŋom ma
Wonwu pe ŋeyo.
30Kadi bed wa yer wiwu doŋ gikwanogi woko liweŋ.
31Pi meno, pe wulwor; pien piwu tek twatwal makato pi ojwinyojwiny mapol.
32Pi meno dano ducu ma bituco nyiŋa i nyim dano, an bene abituco nyiŋe i nyim
Wora ma tye i polo,
33 ento ŋat ma bikwera i nyim dano, an bene abikwere woko i nyim Wora ma tye
i polo.
Pe kuc ento pala lucwan
(Luka 12.51-53;14.26-27)
34“Pe wutam ni abino me kelo kuc i lobo; an pe abino me kelo kuc, ento pala
lucwan.
35 Pien abino me poko kin dano woko ki wonne, nyako bipokke woko ki minne, ki
ci-wod bene bipokke woko ki dane.
36Lukwor pa dano bibedo jo ma i pacone.
37Ŋat ma maro wonne nyo minne makato an pe myero me bedo danona; ki ŋat
ma maro wode nyo nyare makato an pe myero me bedo danona.
38 Dok bene dano ma pe tiŋo yatariyane kun lubo kwede kora pe myero me bedo
danona.
39 Dano ma noŋo kwone, birwenyo kwone woko arwenya; ento ma rwenyo
kwone pira binoŋo.
Bakacic ma dano binoŋo
(Marako 9.41)
Acoli Baibul
© 1985, Bible Society of Uganda.
1516
40 “Dano ma jolowu noŋo ojolo an, ki ma jola noŋo ojolo ŋat ma oora.
41Ŋat ma jolo lanebi ni pien obedo lanebi, bilimo bakacic pa lanebi; ki ŋat ma
bijolo dano ma kite atir ni pien dano ma kite atir, bilimo bakacic ma rom ki pa
dano ma kite atir-ri.
42Dok bene dano ma bimiyo pii maŋic me amata bot ŋat acel i kom jo magi
matino ni pien en obedo, lapwonnyena, ada awacciwu ni, pe bikeŋ bakacicce.”
Matayo 11
Jo ma Jon Labatija oorogi bot Yecu
(Luka 7.18-35)
1I kare ma Yecu doŋ otyeko ciko lupwonnyene apar wiye aryo-ni, oa ki kunnu
ocito ka pwony ki ka tito lok i gaŋi ma cok ki kunnu.
2I kare ma Jon owinyo pi tic pa Yecu ki i mabuc, ci ooro lupwonnyene bot Yecu
3wek gupenye ni, “In aye ŋat ma myero obin-ni, nyo dok wakur ŋat mukene?”
4Ci Yecu odok iye botgi ni, “Wucitit bot Jon gin ma wuwinyo ki ma wuneno;
5 lutowaŋ waŋgi oyabbe guneno piny, luŋolo guwoto, ludobo gilonyogi, ki ludiŋit
guwinyo lok, ki jo muto gicerogi woko, ki lucan bene gitito botgi lok me kwena
maber.
6Dano ma pe tamme oballe i koma tye ki gum.”
7I kare ma doŋ gitye ka dok woko, Yecu ocako lok ki lwak lok i kom Jon, ni, Onoŋo
wucito i tim ka neno gin aŋo? Onoŋo wucito ka neno lagada ma yamo obedo ka
yeŋone?
8Wucito kunnu kono piŋo? Wucito ka neno dano ma oruko boŋŋi mabeco? Nen,
jo ma ruko boŋŋi mabeco noŋo gibedo i odi pa luker.
9Wucito kunnu piŋo? Wucito ka neno lanebi mo? Iyo, awacciwu ni ka neno ŋat
ma kato lanebi.
10 Man aye ŋat ma yam gicoyo lok i kome ni, “Nen, acwalo lakwenana otelo nyimi,
ma bigero yoni ma peya noŋo in ibino.”
11Ada, awaco botwu ni, pe tye dano mo ki i kin jo ma mon onywalogi ma kato Jon
Labatija ki dit; ento ŋat matidi twatwal i ker me polo aye dit kate.
12 Cakke i kare pa Jon Labatija o kwede wa onyoo ker me polo gilaro ki tek, jo ma
gin lutim bwami aye gimayo woko ki tek.
13Pien cik ki lunebi gibedo ka titone nio wa i kare pa Jon;
14 ka ce wumito ye lokke en aye Elia ma myero obin-ni.
15Ŋat ma ite tye me winyo lok man myero owiny.
Acoli Baibul
© 1985, Bible Society of Uganda.
1517
16Abiporo yalwak me kare man ki gin aŋo? Girom ki litino ma bedo i cuk ma
gilwoŋo litino wadigi kun giwacci,
17“Yam wakuto nyamulere botwu, ento wun pe wumyelo; wawero wer lyel, ento
wun pe wukok.”
18Pien Jon yam obino ma pe camo cam, dok bene onoŋo pe mato gin mo, mumiyo
guwacci, “Dano-nu tye ki cen marac.”
19Wod pa dano dok obino kun camo cam kadi wa mato mat bene, meno bene
guwacci, “Nen, dano ma laworo dok lamero bene, larem lujogmucoro ki lubalo!
Ento ryeko pa Lubaŋa oloyo kop pi ticce ma en otiyo.”
Can ma bipoto i kom gaŋi mogo ma jo ma iye pe guŋut
(Luka 19.13-15)
20Lacen Yecu ocako loko lok ki kiniga i kom gaŋi mogo ka ma onoŋo en otiyo iye
ticce matego madito, pien jo ma tye iye gukwero ŋut woko.
21“Ibikoko aŋee, in Korajin! Ibikoko aŋee, in Betecaida! Kono yam tic madito ma
gitiyo i ii gitiyo i Turo ki Cidon, kono onoŋo jone guŋut wa con, kun giruko boŋo
cola, ma gibedo i buru bene.
22Ento atitti ni, can pa Turo ki Cidon bibedo tworatwora i nino me ŋolo kop,
makato can ma bipoto i komi.
23 Ki in Kapernaum gibitiŋi woko malo i polo? Pe kumeno, gibidwoko malo i
polo? Pe kumeno, gibidwoki woko piny i lyel. Kono yam tic matek madito ma
gitiyo i ii-ni gitiyo i Codom, kono obedo tye nio wa onyoo.
24 Ento atitti ni, can pa Codom bibedo tworatwora i nino me ŋolo kop, makato
can ma bipoto i komi.”
Wubin bota wek wuywe
(Luka 10.21-22)
25I kare meno Yecu otuco ni, “Apwoyi Wora, in Rwot me polo ki me lobo, pien
ikano lok magi woko ki bot luryeko ki luŋe-piny, ci inyutogi bot litino lukere.
26Iyo, Wora, pien onoŋo kit meno ineno ber i waŋi, ipwoyo kit yo macalo meno.
27 Jami ducu doŋ Wora otyeko miyogi woko bota; ŋat mo pe ma ŋeyo Wod, kono
Won keken, dok bene ŋat mo pe ma ŋeyo Won kono Wod keken ki ŋat ma Wod
oyero me nyuto Won bote.
28Wubin bota, jo ducu muol ki ma yec onurowu, ci abimiyo wuywe.
29Wutiŋ yatta, ci wupwony kita, pien an awor, dok amwol bene i cwinya, mumiyo
wun bene wubilimo yweyo i cwinywu.
30Pien yatta yot, ki yecca bene pe pek.”
Matayo 12
Acoli Baibul
© 1985, Bible Society of Uganda.
1518
Lupwonnye gurito wit bel i ceŋ cabit
(Marako 2.23-28; Luka 6.1-5)
1 I kare meno Yecu owoto kun ŋolo ki i poto bel i ceŋ cabit. Onoŋo kec neko
lupwonnyene, ci gucako rito wit bel gumwodo.
2Ento ka Luparicayo guneno, ci guwaco bot Yecu ni, “Nen, lupwonnyeni gitiyo gin
ma cik ogeŋo ni pe giti i ceŋ cabit.”
3 Yecu odok iye botgi ni, “Wun pe wukwano gin ma Daudi otiyo, i kare ma onoŋo
kec oneke, en kacel ki jo ma onoŋo gitye kwede?
4 Kit ma en odonyo kwede i ot pa Lubaŋa, ci ocamo mugati ma giketo i nyim
Lubaŋa, ma yam cik ogeŋo ni en pe ocam, kadi ki jo ma onoŋo gitye kacel kwede,
ento kono ajwagi pa Lubaŋa keken?.
5 Dok bene pe wukwano i cik ni i ceŋ cabit ajwagi ma i ot pa Lubaŋa gipyedo ceŋ
cabit, ento gipe ki bal?
6Atittiwu ni gin madit makato ot pa Lubaŋa tye kany.
7 Ka ce onoŋo wuŋeyo tyen lok man ni, ‘Amito kica, pe lee me gitum’, onoŋo
myero pe wuŋol kop olo jo ma pe ki bal.
8Pien Wod pa dano aye Rwot me cabit.”
Dano ma bade otal
(Marako 3.1-6; Luka 6.6-11)
9Yecu oa ki kunnu ocito odonyo i kacokke.
10Nen, onoŋo yam tye kunnu dano mo ma bade otal. Ci gupenye ni, “Cik ye ni
gicaŋ dano i ceŋ cabit?” Gupenye kit meno pien onoŋo gimito ni gidote.
11 Yecu openyogi ni, “Aŋa i kinwu ma ka tye ki romo acel ce romo meno opoto i
bur i ceŋ cabit, en pe bimako ywayo kelo woko ka maleŋ?
12Dano pe pire tek twatwal kato pi romo? Pi meno cik ye ni myero gitim gin
maber i ceŋ cabit.”
13Ci owaco bot dano-nu ni, “Rye badi.” Dano-nu oryeyo bade, ci bade ocaŋ woko
maber odoko calo mukene-ni.
14Ento Luparicayo gukato woko ci guporo lok i kom Yecu, kit macalo myero
gineke kwede.
Latic ma giyero
15Ka Yecu oŋeyo lok man, oa woko ki kunnu. Jo mapol gulube, ci en bene ocaŋogi
woko ducu,
16ocikogi ni pe myero gumi pire oŋene.
17Man otimme wek lok ma yam lanebi Icaya oloko ocobbe kakare, ni,
Acoli Baibul
© 1985, Bible Society of Uganda.
1519
18 “Nen, laticca ma ayero ma amaro, ma cwinya yom i kome. Abiketo Cwiny Maleŋ
i kome, en bituco ŋolo kop atir bot Lurok.
19Pe bida, pe bene bidaŋe matek, ŋat mo pe biwinyo dwane i waŋayo;
20pe bituro lagada ma okak, dok pe bineko mac tara ma lyel nio waŋ ma en omiyo
ŋolo kop atir oloyo loc;
21ento Lurok bigeno gin maber pi nyiŋe.”
Yecu ki Beeljebul
(Marako 3.20-30; Luka 11.14-23)
22Ci gikelo bote latowaŋ mo ma tye ki cen marac, ma pe loko, ci Yecu ocaŋe.
Cutcut ladogeoto otugi lok dok oneno piny bene.
23Jo ducu ma onoŋo gitye kenyo guuro matek kun giwaco ni, “Man twero bedo
Lakwar Daudi?”
24 Ento Luparicayo guwinyo ci guwacci, “Dano-ni ryemo cen pi twero pa
beeljebul, ma en aye ladit pa cen.”
25Ka Yecu oŋeyo tamgi, ci owaco botgi ni. “Ka ker iye opokke aryo, ker meno
lobone balle woko, ki gaŋ bene nyo ot ka opokke iye aryo pe twero cuŋ.
26Ka ce Catan ryemo Catan, noŋo opokke i dul aryo i kome kekene; ci kerre doŋ
bicuŋ niŋniŋ?
27Ka an aryemo cen pi twero pa Beeljebul, ci litinowu kono giryemo cen pi twero
pa aŋa? Pi meno gin aye gibibedo luŋolkopwu.
28Ento ka ce an aryemo cen pi twero pa Cwiny pa Lubaŋa, ci doŋ nen ni ker pa
Lubaŋa doŋ obino woko botwu.
29Dano mo twero donyo i ot pa ŋat ma kome tek niŋniŋ, ci cako yako jamine
ducu, nio ka en otweyo laco meno ma kome tek-ki woko? Ka lacen doŋ cako yako
ode.
30 Ŋat ma pe tuŋ bota, meno noŋo en lakworra, dok ŋat ma pe nywako coko
kweda, keto mere aketa.
31Pi meno awacciwu ni, bal ducu ma dano timo, ki lok ducu ma giyeto kwede
Lubaŋa, gibiwekone woko, ento bal me yet ma giyeto ki Cwiny Maleŋ pe
gibiwekone matwal.
32 Dok dano ma loko lok marac i kom Wod pa dano gibiweko balle; ento ŋat ma
loko lok marac i kom Cwiny Maleŋ pe gibiweko balle, kadi i kare man nyo i kare
ma bino anyim.
Giŋeyo yat pi nyige
(Luka 6.43-45)
Acoli Baibul
© 1985, Bible Society of Uganda.
1520
33 “Myero wuŋe ni yat maber nyak nyige mabeco, ki yat marac nyak nyige
maraco; pien yat giŋeyo i kom nyige.
34 Wun litino ororo, wutwero loko lok maber niŋniŋ, ma kun wun jo maraco?
Pien lok ma ogurre i cwiny dano, en aye dog bene loko.
35Dano maber kwanyo gin maber ki i kin jamine mabeco ma en okano, dano
marac kwanyo gin marac ki i gin maraco ma en okano.
36Atittiwu ni, lok ducu me carocaro ma dano giwaco ma pe gigwokke iye-ni,
gibipidogi pire i nino me ŋolo kop;
37pien lok pa iloko aye bimiyo iloyo kop, ki dok bene lok ma iloko aye bimiyo
giŋolo kop loyi.”
Yalwak pa jo maraco gimito neno lanyut
(Marako 8.11-12; Luka 11.29-32)
38 Jo mogo i kin lupwony-cik ki Luparicayo guwaco bot Yecu ni, “Lapwony,
wamito neno lanyut mo ma a ki boti.”
39 Ento Yecu odok iye owaco botgi ni, “Yalwak pa jo maraco ki lutim abor giyenyo
lanyut, ento pe gibimiyo botgi lanyut mo kono lanyut pa lanebi Yona keken.
40Pien kit macalo Yona yam otyeko nino adek, dyeceŋ ki dyewor, i i rec, kit meno
Wod pa dano bene bityeko nino adek, dyeceŋ ki dyewor i cwiny lobo.
41Jo Nineve bicuŋ kacel ki yalwak me kare man, i kare me ŋolo kop, ci miyo kop
loyogi; pien gin yam guŋut pi lok ma Yona onoŋo otito ento nen, gin madit
makato Yona tye kany.
42 Kabaka ma dako ma tye yo tuŋ acuc bicuŋ kacel ki yalwak me kare man, i kare
me ŋolo kop, ci miyo kop loyogi; pien en oa ki i agikki lobo obino ka winyo ryeko
pa Solomon, ento nen, gin madit makato Solomon tye kany.
Kit ma cen marac dwogo kwede cen i kom dano
(Luka 11.24-26)
43“Ka cen marac doŋ oa woko ki i kom dano mo, ci cito wirre i kabedo ka ma pii
pe iye kun yenyo ka ma ebiywe iye; ento pe noŋo kabedo mo kadi ki acel.
44Ci cako wacci, ‘Abidok gira i oda ka ma yam aa ki iye-ni.’ Ka obino, ci noŋo ode
tye nono, giyweyo woko, dok giyubo woko maber.
45Ka doŋ cito kelo cen mukene abiro ma giraco gikate woko, ci gidonyo gibedo i
ode-ni; lacen dano-nu bibedo marac makato kit ma onoŋo yam obedo kwede con.
Bibedo kit meno bene bot yalwak pa jo maraco me kare man.”
Min Yecu ki omegi Yecu
(Marako 3.31-35; Luka 8.19-21)
46I kare ma Yecu pud tye ka lok bot lwak, nen, minne kacel ki omegine onoŋo
gucuŋ woko, kun giwaco ni gimito lok ki Yecu.
Acoli Baibul
© 1985, Bible Society of Uganda.
1521
47Ci dano mo acel owacce ni, “Nen, meni ki omegini gitye gucuŋ woko gimito lok
kwedi.”
48Ento Yecu odok iye ki dano-nu ni, “Maa aŋa? Ki omegina kono aŋagi?”
49Ka oryeyo bade yo tuŋ bot lupwonnyene, ci owaco botgi ni, “Wunen, maa ki
omegina aye jo ma tye kany!
50Pien dano ma tiyo gin ma Wora ma tye i polo mito, meno aye omera ki lamera,
ki maa bene”
Matayo 13
Carolok i kom lacoc
(Marako 4.1-9; Luka 8.4-8)
1I nino meno acel-li Yecu oa woko ki i ot, ci ocito obedo i dog nam.
2Lwak madwoŋ twatwal gucokke bote, omiyo en odonyo i yeya ci obedo iye, lwak
ducu gucuŋ i wi tura.
3Obedo ka loko botgi lok mapol i carolok, kun wacci, “Lacoc ocito ka coyo kodi.
4Ka kun coyo, kodi mogo okir i ŋet yo, winyo gubino gucamo woko.
5Kodi mukene okir i kom pata ka ma ŋom tye iye manok. Cutcut gutwi, pien ŋom
pe tut.
6Ento ka ceŋ oryeny, owaŋogi gutwo woko, pien onoŋo lwitgi pe.
7Kodi mukene okir i kin okuto, okuto olot odiyogi woko.
8Kodi mukene okir i ŋom maber, ci gunyako nyiggi, mogo miya acel, mukene
pyerabicel, ki mogo pyeradek.
9Ŋat ma tye ki it me winyone owiny.”
Pwony i kom carolok
(Marako 4.10-12; Luka 8.9-10)
10Lacen lupwonnye gubino bot Yecu gupenye ni, “Piŋo iloko kwedgi i carolok?”
11En odok iye botgi ni, “Wun gimiyo botwu mot me ŋeyo muŋ me ker me polo,
ento jo maca pe gimiyo botgi.
12Pien ŋat ma tye ki gin ma gibimiyo doki makato, ci en bibedo ki jami mabup;
ento ŋat ma pe ki gin mo, kadi gin ma en tye kwede gibikwanyo woko ki bote.
13Man aye gin mumiyo aloko kwedgi i carolok, pien kadi neno piny pe gineno,
kadi winyo lok bene pe giwinyo, dok bene pe giniaŋ.
14 Ento lok pa Lubaŋa ma yam lanebi Icaya otito ocobbe kakare i komgi ni,
‘Winyone mere wubiwinyo, ento pe wubiniaŋ te lokke; nenone wubineno, ento
pe wubiŋeyo gin ma tye.
Acoli Baibul
© 1985, Bible Society of Uganda.
1522
15Pien jo me rok man cwinygi doŋ odoko nwaŋ, ki itgi bene doŋ odiŋ woko ka
winyo lok, dok gumiyo waŋgi woko, wek pe ginen ki waŋgi, pe bene giwiny ki itgi,
pe bene giniaŋ iye ki cwinygi, pe gilokke gidwog bota acaŋgi.’
16 “Ento wun waŋwu tye ki gum, pien gineno piny, itwu bene tye ki gum, pien
giwinyo lok.
17Ada, awaco botwu ni, lunebi mapol ki jo ma kitgi atir yam guparo pi neno gin
ma wun wuneno-ni, ento pe guneno, ki me winyo gin ma wuwinyo, ento pe
guwinyo.
Yecu otito te carolok i kom lacoc
(Marako 4.13-20; Luka 8.11-15)
18“Koŋ doŋ wuwiny carolok i kom lacoc.
19Ka dano mo owinyo lok me ker pa Lubaŋa ce pe oniaŋ iye, Larac bino ci mayo
kodi ma gicoyo i cwinye-ni woko; man aye kodi ma onoŋo gicoyo okir i ŋet yo.
20Doŋ kodi ma gicoyo i kom pata tye kit man, man aye dano ma winyo lok ci
oyotoyot mako lok meno ki yomcwiny;
21ento pe noŋo tye ki lwite i iye, ri pi kare manok. Ka can obino, nyo yelo dano pi
lok man, cutcut dano-nu tugi poto woko.
22Doŋ kodi ma gicoyo okir i kin okuto, man aye dano ma winyo lok, ento paro lok
me lobo man, ki maro lonyo, diyo lok woko, ci miyo pe nyak.
23Ento kodi ma gicoyo okir i ŋom maber-ri, aye dano ma winyo lok dok niaŋ iye;
en ada cako nyako nyig dok cek, mukene miya acel, ki mukene pyerabicel, ki
mukene pyeradek.”
Doo ma gicoyo i kin kal
24Dok obolo botgi carolok mukene kun wacci, “Ker me polo rom ki dano mo ma
ocoyo kodi mabeco i potone.
25Ento i kare ma dano doŋ gubuto woko, lakworre obino ci ocoyo doo i kin kal, ka
ocito gire woko.
26I kare ma ginapita-nu otwi odoŋo, kal oŋok, ci doo bene ocako nen.
27Lutic pa won ot gucito bot won ot gupenye ni, ‘Ladit, yam onoŋo pe icoyo kodi
mabeco i potoni? Piŋo dok waneno doo tye iye?’
28Won ot odok iye owaccigi ni, ‘Lakwor aye ma otimo man.’ Ci lutic gupenye ni,
‘Imito ni wacit wacok doo magi woko?’
29Ento won ot odok iye owacci, ‘Pe, ka wudoyo doo magi woko, miyo wuputo kal
woko bene kacel ki doo.
Acoli Baibul
© 1985, Bible Society of Uganda.
1523
30Koŋ wuwek doo ki kal ducu gudoŋ kacel nio wa i kare me kac; i kare me kac
abiciko lutic ni, Koŋ wucok doo woko mukwoŋo ci wutwegi woko i dul i dul me
awaŋa, ento kal aye wukaa wuket i derona.’”
Carolok i kom kodi karadali
(Marako 4.30-32; Luka 13.18-19)
31Dok obolo botgi carolok mukene, kun wacci, “Ker me polo rom ki kodi dek
karadali, ma dano okwanyo ci ocoyo i potone.
32Kodi dek karadali-ni dok tidi twatwal ki i kin kodi ducu, ento ka odoŋo doko yat
madit makato dek ducu. Doko yat mo madit ma winyo me polo gibino gigero
odigi i jaŋe.”
Carolok i kom tobi
(Luka 13.20-21)
33Obolo botgi dok carolok mukene ni, “Ker me polo rom ki tobi ma dako mo
okwanyo orubo ki moko mugati ma romo adita adek, nio ka moko ducu oyenyo,
okwot.”
Kit ma Yecu onoŋo maro tic kwede ki carolok
(Marako 4.33-34)
34Lok magi ducu Yecu oloko bot lwak i carolok. I adane en pe obedo ka lok
kwedgi lok mo laboŋo bolo carolok,
35 wek omi lok ma yam lanebi oloko ocobbe kakare ni, “Abiwaco botwu lok i
carolok, abitito botwu lok ma yam okanne woko cakke wa i acakki piny.”
Yecu ogonyo te lok me carolok i kom doo ma gicoyo i kin kal.
36Ka oweko lwak ci ocito odonyo i ot, lupwonnyene gubino bote guwacce ni, “Koŋ
itit botwa carolok i kom doo ma i poto.”
37Yecu odok iye ni, “Ŋat ma ocoyo kodi mabeco-ni aye Wod pa dano;
38poto aye lobo man, dok kodi mabeco te lokke ni litino me ker pa Lubaŋa, doo
aye litino pa Larac.
39Lakwor ma ocoyogi aye Catan; kac, meno agikki piny, lukac aye lumalaika.
40Kit macalo gicoko kwede doo giwaŋo woko i mac, bibedo bene kit meno i agikki
piny.
41Wod pa dano bioro lumalaikane, gibicoko ki i te kerre gin ducu ma miyo dano
gipoto i bal, kacel ki jo ducu ma gin lutim maraco,
42ci bologi woko i ruk mac, ka ma dano bibedo iye ka koko kun gikayo lakgi.
43I kare meno jo ma kitgi atir biryeny calo ceŋ i ker pa Wongi. Ŋat ma ite tye
myero owiny.
Lonyo ma gikano i poto
Acoli Baibul
© 1985, Bible Society of Uganda.
1524
44“Ker me polo rom ki lonyo ma gikano i poto, ma dano onoŋo ci dok oyiko woko.
Doŋ pi yomcwinye omiyo en ocito ocato jami ducu ma onoŋo en tye kwede, ci
owilo poto meno woko.
Tiko ma welle malo
45“Dok ker me polo rom ki lacat-wil ma onoŋo yam obedo ka yenyo tiko mabeco
me wel.
46I kare ma doŋ onoŋo tiko mo acel me wel, ocito ocato jami ducu ma onoŋo en
tye kwede, ci owilo tiko meno woko.
Obwo ma giciko i nam
47“Dok ker me polo rom ki obwo ma giciko i nam ci omako kit kwa rec-gu ducu.
48I kare ma doŋ gupoŋo woko ki rec, dano guywayo gukelo woko i wi tura,
gucako bedo piny guyero mabecone guketo i aduku, ki maracone gubolo woko.
49Bibedo kit meno i agikki piny. Lumalaika gibino ci gipoko jo maraco woko ki i
kom jo ma kitgi atir,
50gibibologi woko i ruk mac, ka ma dano gibikok kun gikayo lakgi.”
Lonyo manyen ki macon
51Cutcut Yecu openyogi ni, “Doŋ wuniaŋ i lok man ducu?” Gudokke iye ni, “Iyo.”
52Yecu dok owaco botgi ni, “Pi meno lapwony-cik mo ma gipwonyo pi ker me
polo rom ki dano mo ma won ot, ma kwanyo gin manyen ki macon ki i kom
lonyone.”
Gikwero Yecu i Najaret
(Marako 6.1-6; Luka 4.16-30)
53I kare ma Yecu doŋ otyeko loko carolok magi, oa woko ki kunnu,
54ci odwogo i lobo tugi. Opwonyogi i kacokkegi, omiyo guuro matek kun giwacci,
“Dano-ni onoŋo ryeko man ki kwene? Dok tic matego macalo magi ma en tiyo-gu
oa ki kwene?
55Minne pe Maliam? Ki omegine pe Yakobo ki Yucepu ki Cimon ka Juda?
56Lumegine ducu pe gitye kacel kwedwa kany? Ci dano-ni onoŋo kit man ducu ki
kwene?”
57 Cutcut cwinygi ocako a woko i kome. Ento Yecu owaco botgi ni, “Lanebi giketo
deyo i kome, ento pe giketo deyo i kome i lobo tugi ki i ode.”
58Pe otiyo tic matego mapol kunnu, pien onoŋo niyegi pe.
Matayo 14
To pa Jon Labatija
(Marako 6.14-29; Luka 9.7-9)
Acoli Baibul
© 1985, Bible Society of Uganda.
1525
1I kare meno Kerode ma laloc madit owinyo pi yweka pa Yecu;
2mumiyo owaco bot luticce ni, “Man aye Jon Labatija. Lubaŋa ocere woko ki i kin
jo muto, en aye mumiyo lakit teko macalo meno tye ka tic i kome-ni.”
3 Pien onoŋo yam Kerode omako Jon, otweyo ci oketo woko i mabuc pi Kerodia,
ci-ominne, dako pa Pilipo;
4 pien Jon onoŋo owaco bote ni, “Cik pe oye ni ibed ki ci-omeru.”
5Kadi bed omito neke woko, ento olworo lwak, pien lwak onoŋo giworo Jon ni en
lanebi.
6Ento ka kare me po pi nywalo Kerode oromo, ci nya pa Kerodia omyelo i nyim
welo ci oyomo cwiny Kerode mada.
7Mumiyo Kerode ocikke kun kwoŋŋe akwoŋa bot nyakonu ni ebimiye gin ducu
ma en bipenyo pire.
8Minne otitte lok roro, omiyo nyako-nu ocito olego kabaka ni, “Amito imiya wi
Jon Labatija i weer kombeddi.”
9Ci kabaka Kerode okumo matek; ento pi kwoŋ ma en okwoŋo ki welone omiyo
ociko ni myero gimiye.
10Ci ooro dano ocito omiyo giŋolo ŋut Jon woko ki i mabuc,
11ci giketo wiye i weer gikelo gimiyo bot nyako-nu, ka nyako-nu otero bot minne.
12Lacen lupwonnye pa Jon gubino gutiŋo kome guyiko woko i lyel; ka gucito
gutito pire bot Yecu bene.
Yecu omiyo cam ki jo alip abic
(Marako 6.30-44; Luka 9.10-17; Jon 6.1-14)
13Ka Yecu owinyo lok man, ci oa woko ki kunnu, owoto ki yeya ocito i kabedo ka
ma dano pe iye kaikene. Ento ka lwak guwinyo pire, ci gulube kun giwoto ki
tyengi ma gia ki i gaŋi mapatpat.
14Ka Yecu okato i wi tura, oneno lwak madwoŋ; kica omake i komgi, ci ocaŋo
lutwo ma gukelo bote.
15Ka oo otyeno, lupwonnyene gubino bote, guwacce ni, “Man kabedo ka ma dano
pe iye, cawa bene doŋ okato woko; cwal lwak gucit i kin paco macokcok, guwil
cam pigi kengi.”
16Yecu odok iye ni, “Pe myero gucit woko; ento wun wumi botgi cam gucam.”
17Guwacce ni, “Watye kany ki mugati abic ki rec aryo.”
18Yecu owaco ni, “Wukel mugati ki rec aryo-ni bota kany.”
Acoli Baibul
© 1985, Bible Society of Uganda.
1526
19Ka ociko lwak ni gubed piny i kom lum alita. Ka okwanyo mugati abic ki rec
aryo, ci oneno malo i polo, olego gum, obaro i mugati omiyo ki lupwonnyene, ci
lupwonnyene gumiyo bot lwak.
20Gin ducu gucamo guyeŋ. Gicoko ŋide cam mudoŋ, opoŋo duku apar wiye aryo.
21Jo ma gucamo cam meno onoŋo giromo co alip abic, ma noŋo pe gikwano iye
mon ki litino.
Yecu owoto i wi nam ki tyene
(Marako 6.45-52; Jon 6.16-21)
22Cutcut Yecu ociko lupwonnyene ni gudony i yeya, gukwoŋ nyime me cito loka
ca, kun noŋo en pud eciko lwak.
23Lacen ma doŋ ociko lwak, ci ocito i wi got ka lega kaikene. I kare ma piny doŋ
oyuto, onoŋo en tye kunnu kene.
24Yeya onoŋo doŋ okato woko mairo madwoŋ nia ki i wi tura, kun pii tye ka
twago yeya; pien onoŋo yamo kodo bino ki i nyimgi.
25I kine okogweno, Yecu oa obino botgi kun woto i wi nam ki tyene.
26Ento ka lupwonnye gunene kun woto i wi nam ki tyene, tipo komgi oto woko
lirut, kun giwacci, “Man tipo!” Ci gudaŋŋe matek pi lworo.
27Ento oyotoyot Yecu oloko kwedgi kun waco ni, “Wudi cwinywu, an enni; gwok
wulwor.”
28Ci Petero ogamo doge owacce ni, “Rwot, ka meno aye in, ci wek abin boti kunnu
kun awoto ki i wi pii.”
29Yecu odokke iye ni, “Bin.” Ci Petero oa woko ki i yeya, owoto ki i wi pii obino
bot Yecu.
30Ento ka oneno yamo tye ka kodo, ocako doko lwor, onoŋo bene doŋ cako lwiny
woko i pii, ci odaŋŋe matek ni, “Rwot, lara do.”
31Oyotoyot Yecu ocwalo ciŋe ci omake, kun wacce ni, “In dano ma niyeni nok,
piŋo onoŋo ibedo ka kalo akala?”
32Ka doŋ gudonyo i yeya, ci yamo ocako pye mot.
33Jo ducu ma onoŋo gitye i yeya gucako woro Yecu kun giwaco ni, “Ada, in giri i
Wod pa Lubaŋa.”
Yecu ocaŋo two i Genecaret
(Marako 6.53-56)
34Ka doŋ gukato loka ca, ci gukato i wi tura i lobo Genecaret.
35Ka jo ma i kabedo meno doŋ guŋeye, ci gucwalo lok i kabedo ducu macokcok ki
kunnu, ci dano gukelo bote jo ducu ma yam onoŋo komgi lit.
Acoli Baibul
© 1985, Bible Society of Uganda.
1527
36Gubako doggi bote ni myero oye gugud dog boŋone keken; jo ducu ma gugudo
dog boŋone gucaŋ woko ducu maber.
Matayo 15
Kit kwer pa ludoŋo
(Marako 7.1-13)
1Luparicayo ki lupwony-cik gua ki i Jerucalem gubino bot Yecu, ci gupenye ni,
2“Piŋo lupwonnyeni pe gilubo kit kwer pa ludoŋo? Pien gicamo cam ma pe
gulwoko ciŋgi.”
3Yecu odok iye botgi ni, “Piŋo wun kono pe wulubo cik pa Lubaŋa pi lubo kit
kwerwu?
4 Pien Lubaŋa yam ociko ni, ‘Wor woru ki meni’, ka dok ni, ‘Ŋat ma loko lok
marac i kom wonne nyo i kom minne myero ginek woko aneka.’
5Ento wun wuwaco ni, ‘Ka dano mo owaco bot wonne nyo bot minne ni, Gin ma
kono akonyi kwede doŋ amiyo woko bot Lubaŋa, en pe myero owor wonne.’
6Kit meno pi kit kwerwu, wumiyo lok pa Lubaŋa doŋ odoko goro.
7Wun lugoba! Lanebi Icaya yam oloko i komwu kakare i kare ma en owacci,
8‘Rok man kara giwora ki doggi nono, ento cwinygi pe i koma wacel;
9giwora nono, pwony ma gipwonyo obedo pwony ma mako kit pa dano.’”
Gin ma balo dano
(Marako 7.14-23)
10Yecu olwoŋo lwak bote, ci owaco botgi ni, “Wuwiny lokka, ci wuniaŋ iye.
11Pe gin ma donyo i dog dano aye balo dano, ento kono gin ma a ki i dog aye balo
dano.”
12Ci lupwonnye gubino guwacce ni, “Iŋeyo ni Luparicayo cwinygi ocwer twatwal i
kare ma guwinyo lok ma in iwaco?”
13Yecu odok iye ni, “Kit ginapita ducu ma Wora ma tye i polo pe opito gibiputo
woko ki lwite.
14 Wek gubedi; meno gin lutowaŋ ma gipeyo lutowaŋ wadigi. Ka ce latowaŋ peyo
latowaŋ lawote, ci gin aryo ducu gibipoto woko i bur.”
15Ento Petero owacce ni, “Gony te lok me carolok man botwa.”
16Ci Yecu openyogi ni, “Wun kara peya wuniaŋ bene?
17Pe wuneno ni gin ma donyo i dog dano kato cito i ic, kit meno a ki kunnu kato
woko?
Acoli Baibul
© 1985, Bible Society of Uganda.
1528
18 Ento gin ma katti ki i dog a ki i cwiny dano, man aye balo dano.
19Pien gin ma a ki i cwiny dano aye tam maraco, nek, abor, cot, kwalo kwo, bedo
caden me goba, yet.
20Magi aye gin ma balo dano; ento camo cam ma pe gilwoko ciŋ pe balo dano
mo.”
Niye pa dako me Kanaan
(Marako 7.24-30)
21Ci Yecu oa ki kunnu, ocito wa i lobo ma tye cok ki Turo ki Cidon.
22Ci nen, dako mo ma en Lakanaan ma oa ki i lobo meno obino kun daŋŋe adaŋa
ni, “Ai Rwot, Lakwar Daudi tima kica do; nyara tye ki cen, tye ka une marac
twatwal.”
23Ento Yecu pe ogamo dog dako-nu kadi ki acel. Mumiyo lupwonnyene gubino
gubako doggi bote ni, “Ryem dako ni ocit woko cen, pien tye ka daŋŋe yo tuŋ i
ŋewa.”
24Yecu odok iye ni, “Yam giora bot jo Icrael keken, pien gitye calo romi
murwenyo.”
25Ento dako-nu obino oguŋo i nyime, kun wacci, “Rwot, konya.”
26Ci Yecu odok iye ni, “Pe ber me kwanyo cam pa litino me bolone woko bot
gwogi.”
27Dako-nu odok iye ni, “Rwoda, meno iwaco kakare. Kadi bed kumeno gwogi
bene gicamo ŋide cam ma poto ki i wi meja pa ladit do.”
28Ka dok Yecu owaco bot dako-nu ni, “In dako-ni niyeni dit. Myero obed boti kit
macalo imito.” Ci nyare otugi caŋ woko cut i cawa meno.
Yecu ocaŋo lutwo mapol
29Yecu oa ki kunnu, omedde ki wotte, oŋolo ki i dog nam Galilaya. Ocito oito i wi
godi matitino ci obedo kunnu.
30Ci lwak dano gukelo bote luput ki luŋolo, jo ma te lebgi oto, ki lutowaŋ, ki lutwo
mukene mapol, gupyelogi piny ka tyen Yecu, ci en ocaŋogi.
31Mumiyo lwak guuro twatwal ka guneno lutelebgi oto guloko, jo ma ciŋgi okwe
gucaŋ, jo ma tyengi oŋol guwoto, kadi wa lutowaŋ bene guneno piny; gupako
Lubaŋa pa jo Icrael matek.
Yecu omiyo cam ki jo alip aŋwen
(Marako 8.1-10)
32Yecu olwoŋo lupwonnyene bote ci owaco botgi ni, “Kica maka i kom lwak man,
pien doŋ gubedo kweda kany pi nino adek, ma kun pe gitye ki cam mo. Pe amito
ni acwalgi woko ki kec, miyo kec bwoyogi woko i yo.”
Acoli Baibul
© 1985, Bible Society of Uganda.
1529
33Ci lupwonnye gudokke iye ni, “Kara man wabinoŋo mugati kwene ma twero
romo lwak macalo man i tim kany?”
34Yecu openyogi ni, “Wutye ki mugati adi?” Gugamo ni, “Abiro, ki rec mogo
matitino manok.”
35Ociko lwak ni gubed piny i ŋom,
36ci omako mugati abiro-nu ki rec bene, ka doŋ opwoyo, obaro igi, ci omiyogi bot
lupwonnyene, ka lupwonnyene gumiyo bot lwak.
37Gin ducu gucamo guyeŋ; gucoko ŋide cam ma oloyogi, oromo adita abiro
mupoŋ.
38Jo ma gucamo cam meno onoŋo giromo co alip aŋwen, ma pe gikwano iye mon
ki litino.
39Lacenne ka doŋ ociko lwak, odonyo i yeya, ci ocito i lobo Magadan.
Matayo 16
Luparicayo gulego lanyut
(Marako 8.11-13; Luka 12.54-56)
1 Luparicayo ki Lucadukayo gubino, gubito Yecu ni onyut botgi lanyut ma oa i
polo.
nen makwar.’
2Yecu ogamo doggi ni, “Ka piny oyuto, wuwacci, ‘Piny bibedo maber; pien polo
3Dok i odiko wuwacci, ‘Tin kot bicwer madit, pien polo nen makwar, dok ocido
woko licuc.’ Wuŋeyo poko kin gin ma nen i pol, ento pe wutwero poko lanyut me
kare.
4Yalwak pa jo maraco ki lutim abor yenyo lanyut, ento pe gibimiyo botgi lanyut
mo kono lanyut pa Yona keken.” Ci oa woko ki botgi ocito ka mukene.
Tobi pa Luparicayo ki pa Lucadukayo
(Marako 8.14-21)
5I kare ma lupwonnye guo loka tuŋcel, onoŋo wigi owil woko me tero mugati mo.
6 Ci Yecu owaco botgi ni, “Wugwokke i kom tobi pa Luparicayo ki pa
Lucadukayo.”
7Gubedo ka laro lok i kingi kekengi kun giwaco ni, “Pe wakelo mugati.”
8Ka Yecu oŋeyo, ci openyogi ni, “Piŋo wupennye kekenwu ni mugati pe, wun jo
ma niyewu nok?
9 Peya wuniaŋ ce, nyo pe wupo pi mugati abic pi jo alip abic-ci? Yam wucoko ŋide
opoŋo aduku adi?
10 Nyo mugati abiro pi jo alip aŋwen, yam wucoko ŋide opoŋo adita adi?
Acoli Baibul
© 1985, Bible Society of Uganda.
1530
11Piŋo pe wuniaŋ ni an pe aloko botwu lok i kom mugati kikome? Wugwokke i
kom tobi pa Luparicayo ki pa Lucadukayo.”
12Lacen guniaŋ maber ni, Yecu onoŋo pe oloko botgi me gwokke i kom tobi me
mugati, ento i kom pwony pa Luparicayo ki pa Lucadukayo
Petero otuco lok i kom Yecu
(Marako 8.27-30; Luka 9.18-21)
13Ka Yecu doŋ oo i lobo ma cok ki Cecaria Pilipi, ci openyo lupwonnyene ni,
“Dano mono giwacci Wod pa dano en aŋa?”
14Guwacce ni, “Jo mogo giwacci Jon Labatija, jo mukene giwacci Elia, ki jo mogo
giwacci Jeremia nyo ŋat mo acel i kin lunebi.”
15Ka dok openyogi ni, “Wun kono wuwacci an aŋa?”
16 Cimon Petero ogamo ni, “In i Kricito ma Lubaŋa oyero, Wod pa Lubaŋa
makwo.”
17Ci Yecu odokke iye ni, “Itye ki gum, Cimon wod pa Yona! Pien gin mo ma tye i
kom ki remo pe onyutti lok man, ento Wora ma tye i polo aye.
18Doŋ awacci ni in i Petero, ma te lokke Pata, ci abimiyo lwak jo muye an gicuŋ i
kom pata man, teko me to pe bitwero loyone.
19 Abimii layab me ker me polo, doŋ gin ducu ma in itweyo i wi lobo man
gibitweyo bene wa i polo, dok gin ducu ma igonyo i wi lobo man gibigonyo bene
wa i polo.”
20Ci ocikogi matek twatwal ni pe gutit bot ŋat mo ni en e Kricito ma Lubaŋa
oyero.
Yecu otito pi tone
(Marako 8.31–9.1; Luka 9.22-27)
21Cakke i kare meno Yecu ocako nyuto bot lupwonnyene ni myero ecit i
Jerucalem, dok myero ecir can madwoŋ ki bot ludoŋo ki ajwagi madito pa Lubaŋa
ki lupwony-cik; gibineke, ento i nino me adekke gibicere woko.
22Ci Petero otere cen, ocako juke, kun wacci, “Lubaŋa myero pe oye ni gitimi kit
meno, Rwot! Gin macalo man pe bitimme i komi wacel.”
23Ento Yecu olokke owaco bot Petero ni, “Dok cen i ŋeya, in Catan! Idoko ariya
woko bota, pien tammi pe lubo pa Lubaŋa, ento pa dano.”
24 Yecu otito bot lupwonnyene ni, “Ka ce dano mo mito lubo kora, myero okwoŋ
kwerre kekene, ka ocak tiŋo yatariyane, olub kwede kora.
25 Pien dano ma mito laro kwone birwenyone arwenya, ento dano mo ma rwenyo
kwone pira aye binoŋone.
Acoli Baibul
© 1985, Bible Society of Uganda.
1531
26Konyo dano ma olimo lobo ducu ki gin aŋo mono, ka ce kwone gikwanyo woko?
Dano dok bimiyo kit gin aŋo ma ka kwone?
27 Pien Wod pa dano bidwogo ki deyo pa Wonne kacel ki lumalaikane, ci biculo
dano acel acel kun lubo kit tic ma yam dano-ni otiyo.
28Adada, awacciwu ni, tye jo mogo ma gucuŋ kany ma pe gibibilo to wacel, ma
peya guneno Wod pa dano ka bino i kerre.”
Matayo 17
Kom Yecu olokke mapat
(Marako 9.2-13; Luka 9.28-36)
1 Ka nino okato abicel, ci Yecu otero Petero ki Yakobo ki Jon ominne, oito kwedgi
i wi got mabor i muŋ gin kengi.
2Kome ocako lokke woko i nyimgi, waŋe oryeny calo ceŋ, ginarukane odoko tar
ma wil calo dero ceŋ.
3Ci Moses ki Elia gucako nen botgi, gubedo ka lok ki Yecu.
4Petero owaco bot Yecu ni, “Rwot, ber mada me bedo kany. Ka ce imito, abigero
aduc adek kany, acel meri, acel pa Moses, ki acel pa Elia.”
5 I kare ma pud tye ka lok, nen, tipo pol ma ryeny oumogi woko lipuk, ci dwan
owinnye ki i pol ma wacci “Man aye Woda ma amaro; wuwinye.”
6Ka lupwonnye guwinyo man, guryebbe piny, lworo omakogi matek.
7Yecu obino botgi ogudogi, kun waco botgi ni, “Wua malo; pe wubed ki lworo.”
8I kare ma gutiŋo waŋgi malo, pe guneno ŋat mo ento kono Yecu keken.
9I kare ma doŋ gitye ka lor piny ki i wi got, Yecu ocikogi ni, “Pe wutit bot dano mo
gin ma wuneno, nio waŋ ma Wod pa dano ocer ki i kin jo muto.”
10 Ci lupwonnyene gupenye ni, “Piŋo lupwony-cik giwacci, Elia aye koŋ kwoŋo
bino?”
11Yecu odok iye ni, “Elia aye myero okwoŋ bino, ka wek ocak dwoko jami ducu
kakare.
12 Ento atito botwu ni Elia doŋ otyeko bino wa con, ento gin pe guŋeye, gutimo
gin ma gimito i kome. Wod pa dano bene bilimo can madwoŋ ki i ciŋgi kit meno.”
13Lacen lupwonnye guniaŋ ni Yecu oloko botgi lok i kom Jon Labatija.
Yecu ocaŋo awobi ma tye ki cen marac
(Marako 9.14-29; Luka 9.37-43)
14Ka doŋ guo bot lwak, ci dano mo oa obino bote oguŋo i nyime kun wacci,
Acoli Baibul
© 1985, Bible Society of Uganda.
1532
15“Rwot, kica omaki i kom woda, pien two alili omake marac twatwal miyo tyen
mapol bolle woko i mac, dok tyen mapol bolle woko bene i pii.
16Nakanen akele bot lupwonnyeni, ento caŋone oloyogi.”
17Ci Yecu ogamo ni, “Wun yalwak me kare man niyewu pe, kitwu bene doŋ oballe
woko, abibedo kwedwu nio wa awene? Wukel en bota kany.”
18Ci Yecu ogerre i wi cen, cen oa woko ki i kome, cutcut awobi-ni ocaŋ woko i
cawa meno.
19Lacen lupwonnye gubino bot Yecu i muŋ gupenye ni, “Gin aŋo mugeŋowa
ryemone?”
20 Yecu odok iye botgi ni, “Pien niyewu nok. Pien ada, awacciwu ni, ka ce niyewu
obedo calo nyig kodi karadali, ci wubiwaco ki got man ni, ‘Dirre i kabedo ma tye
loka ca’, kit meno bidirre; ci gin mo pe biloyowu.”
21[“Kit gin macalo man pe twero katti woko, kono ki lega ki ri kec keken.”]
Yecu dok otito pi tone
(Marako 9.30-32; Luka 9.43-45)
22I kare ma gucokke kacel i Galilaya, Yecu owaco bogti ni, “Wod pa dano gibimiye
woko i ciŋ dano,
twatwal.
23gibineke woko, ento bicer woko i nino me adekke.” Ci gin ducu gukumo matek
Culo mucoro me ot pa Lubaŋa
24 Ka guo i Kapernaum, jo ma jogo mucoro me ot pa Lubaŋa gucito bot Petero ci
guwacce ni, “Lapwonywu pe culo mucoro me ot pa Lubaŋa?”
25Petero ogamo ni, “Culo.” I kare ma odwogo paco, Yecu oloko kwede mukwoŋo,
kun penye ni, “Itamo gin aŋo, Cimon? Luker me lobo man gijogo mucoro nyo
luwalo ki bot aŋa? Gijogo ki bot litinogi nyo ki bot jo mukene?”
26I kare ma ogamo ni, “Ki bot jo mukene”, Yecu owacce ni, “Ka kit meno ci litinogi
ducu tye ki kuc.
27Kadi bed kumeno, pe wabal tamgi, cit i dog nam, bol goli i pii, yut rec mukwoŋo
moko; ka iyabo doge ci ibinoŋo iye cekel. Kwany cekel meno imi botgi pira ki piri
bene.”
Matayo 18
Aŋa ma loyo ki dit
(Marako 9.33-37; Luka 9.46-48)
1 I kare meno lupwonnye gubino bot Yecu, gupenye ni, “Aŋa ma loyo ki dit i ker
me polo?”
Acoli Baibul
© 1985, Bible Society of Uganda.
1533
2Ci Yecu olwoŋo latin mo bote, ocibo ocuŋ i kingi,
3 ka owaco botgi ni, “Ada awaco botwu ni, ka pe wulokke wudoko macalo litino,
pe wubidonyo i ker me polo wacel.
4Dano ma mwolle woko kekene calo latin man, en aye ma loyo ki dit i ker me
polo.
5Dano ma jolo latin mo acel macalo man i nyiŋa, noŋo ojolo an.
Gin ma miyo dano poto i bal
(Marako 9.42-48; Luka 17.1-2)
6“Ento dano ma miyo ŋat acel ma i kin jo magi matino ma guye an-ni poto i bal,
onoŋo bedo ber makato ducu ka gitweyo kidi rego madit i ŋute ci gibole kwede
woko wa i nam matut.
7“Lobo bineno can pi gin ma miyo dano gipoto i bal. Pien gin ma miyo dano poto i
bal myero obin, ento dano ma kelo gin ma miyo dano poto i bal bineno can!
8Ka ce ciŋi nyo tyeni aye miyo ipoto i bal, ci toŋ iŋun ibol woko; twara ma idonyo
i kwo ma ciŋi lakucel peke nyo laput, ber makato ma ibedo ki ciŋi aryo nyo tyeni
ducu giboli kwede woko i mac ma pe to.
9Ka ce waŋi aye miyo ipoto i bal, ci kol woko; twara ma idonyo i kwo ma waŋi
lakucel, kato ma kono giboli ki waŋi aryo ducu i mac Geena.
Carolok i kom romo ma orwenyo
(Luka 15.3-7)
10“Myero wunen ni pe wucayo ŋat mo acel ki i kin jo magi matino-ni; pien
awacciwu ni, i polo kuca lumalaikagi neno waŋ Wora ma tye i polo kare ducu.
11[Pien Wod pa dano obino ka laro jo murwenyo.]
12Wutamo gin aŋo? Ka ce dano mo tye ki romine miya acel, ka acel i kingi ocito
orwenyo woko, pe biweko romi pyeraboŋwen wiye aboŋwen-ni i wi cere-gu, ci
cito ka yenyo en murwenyo-ni?
13Ka onoŋe, ada awaco botwu ni, cwinye bibedo yom pire makato pi romi
pyeraboŋwen wiye aboŋwen ma pe onoŋo gurwenyo-ni.
14Kit meno Wora ma tye i polo bene pe mito ni ŋat mo acel i kin jo magi matino
myero oto.
Omeru ma obalo
(Luka 17.3)
15“Ka ce omeru obalo bal mo boti, cit bote inyutte balle, i kin in ki en keken. Ka
owinyo lokki, ci doŋ inoŋo omeru.
16Ento ka pe owinyo lokki, kwany dano acel nyo aryo mukene wucit kwedgi, wek
lok ma caden aryo nyo adek giloko omok lok ducu.
Acoli Baibul
© 1985, Bible Society of Uganda.
1534
17Ka ce okwero winyo lokgi, tit pire bot lwak jo muye an; ka ce okwero winyo wa
lok pa jo muye an, wek obed boti calo Larok ki lajog-mucoro.
Tweyo ki gonyo
18 “Ada awaco botwu ni, gin mo ducu ma wutweyo i wi lobo man gibitweyo kadi
wa i polo, gin mo ducu ma wubigonyo i wi lobo man gibigonyo bene wa i polo.
19Dok bene awaco botwu ni, ka jo aryo i kinwu biye kacel lok i kom gin ma gilego,
ci Wora ma tye i polo bitimo pigi.
20Pien ka ma jo aryo nyo adek gucokke kacel i nyiŋa, an bene noŋo atye kunnu i
kingi.”
Carolok i kom latic ma pe lakica
21 Petero oa obino bot Yecu ci openye ni, “Rwot omera mono bibalo bal bota tyen
adi, ka dok atim kica bote. Pud dok abitimo bote kica ka obalo tyen abiro?”
22Yecu owacce ni, “Pe awacci ni ma romo tyen abiro, ento ma romo tyen
pyerabiro tyen abiro.
23“Pi meno ker me polo gitwero poro ki kabaka mo ma onoŋo yam omito yubo
lok me banya ki luticce.
24I kare ma doŋ ocako kwano wel, ci gikelo ŋat mo acel ma onoŋo tye ki banyane
ma romo milion mapol ata.
25Kit macalo onoŋo doŋ pe twero culo banya-nu, ci laditte ociko ni myero gicate
woko i opii, en kacel ki dakone ki litino, ki kit jami ducu ma onoŋo en tye kwede,
wek gicul ki banya meno.
26Cutcut latic-cu orumo coŋe piny i nyime, kun bako doge bote ni, ‘Ladit, koŋ idi
cwinyi i koma do, ci abiculli gin ducu.’
27Ci kica omako ladit i kom laticce-nu, ogonye woko dok oweko banyane bene.
28Ento latic-cu i kare ma okato woko, orwatte ki latic mo i kom lutic wadigi ma
onoŋo tye ki banyane ma romo ciliŋ miya abic, ci omake ki ŋute kun peye ma
wacci, ‘Cul banyana!’
29Ento latic lawote-ni oryebbe piny kun bako doge bote ni, ‘Koŋ idi cwinyi i koma,
abiculo banyani.’
30En okwero woko, ocito otweye i mabuc nio ka biculo banyane.
31Ka lutic wadigi guneno gin ma otimme-ni, ci cwinygi ocwer matek twatwal,
gucito gutito gin ducu ma otimme bot laditgi.
32Cutcut ladit olwoŋe ci owacce ni, ‘In latic marac! Aweki banya ca woko ducu
pien onoŋo ilega kun ibako dogi bota;
Acoli Baibul
© 1985, Bible Society of Uganda.
1535
33onoŋo in bene pe kica twero maki i kom latic lawoti-nu, kit macalo onoŋo kica
omaka i komi-ni?’
34Kiniga omako ladit twatwal oweko omiye bot askari lugwok mabuc, nio ka
oculo banyane ducu.
35Wora ma tye i polo bene bitimowu kit meno, ka ce pe wutimo kica bot dano ki i
cwinywu, dano acel acel ki ominne.”
Matayo 19
Lok ma Yecu opwonyo i kom keto nyom
(Marako 10.1-12; Luka 16.18)
1I kare ma Yecu doŋ otyeko loko lok magi, oa woko ki i Galilaya, ci obino i dul
lobo me Judaya ma tye loka Jordan.
2Lwak madwoŋ gulube, ci ocaŋogi ki kunnu.
3Luparicayo mogo gubino bote, ci gucako omo cwinye kun gipenye ni, “Cik miyo
twero ni dano oryem dakone pi tyen lok mo keken?”
4 Yecu odok iye ni, “Pud pe wukwano lok ma wacci, cakke i acakki piny Lacwec
ocweyogi co ki mon?
5 Dok owaco ni, ‘Pi tyen lok man dano biweko wonne ki minne ci moko i kom
dakone, gin aryo-nu gicako doko kom acel’?
6Kit meno pe doŋ gibedo kom aryo ento kom acel. Pi meno gin ma Lubaŋa oribo
kacel, dano pe opok kingi.”
7 Dok gupenye ni, “Ka kumeno, piŋo Moses yam ociko ni gimi waraga me keto
nyom, ki ryemo dako woko?”
8En owaco botgi ni, “Pi nwaŋ cwinywu oweko Moses oye ni wuryem monwu,
ento cakke i acakki piny onoŋo yam pe tye kit meno.
9 Ento awaco botwu ni, dano mo ma oryemo dakone, ma pe pi tim me tarwaŋ, ce
onyomo dako mukene, noŋo otimo abor.”
10Lupwonnye guwacce ni, “Ka ce lok i kom laco ki dakone tye kit meno, ci doŋ pe
myero dano gunyomme do.”
11Ento Yecu owaco botgi ni, “Dano ducu pe twero mako pwony macalo man, ento
kono jo ma gimiyo botgi keken aye.
12Pien tye jo mogo ma gikolo cakke wa i i megigi, ma ginywalogi kit meno; tye
mukene ma gidoko jo ma gikolo pien noŋo dano mukologi; tye jo mukene ma
gikolle kengi pi ker me polo. Dano ma twero ye lok man, wek oye.”
Yecu omiyo gum i kom litino
(Marako 10.13-16; Luka 18.15-17)
Acoli Baibul
© 1985, Bible Society of Uganda.
1536
13Lacen gikelo litino bot Yecu ni oket ciŋe i komgi kun lego Lubaŋa. Lupwonnye
gujuko dano woko.
14Ento Yecu owaco botgi ni, “Wuwek litino gubin bota, pe wugeŋgi, pien ker me
polo tye pi jo macalo gin.”
15Ci oketo ciŋe i komgi, ka doŋ oa woko ki kunnu.
Awobi ma lalonyo
(Marako 10.17-31; Luka 18.18-30)
16Nen, dano mo obino bot Yecu kun penye ni, “Lapwony, atim gin aŋo maber wek
alim kwo ma pe tum?”
17Yecu openye ni, “Piŋo ipenya pi gin maber? Ŋat maber tye acel keken. Ka imito
donyo i kwo, ci igwok cik.”
18 Openyo Yecu ni, “Cik mene?” Yecu owacce ni, “Pe ineki, Pe itim abor, Pe ikwal,
Pe ibed caden me goba,
19 Wor woru ki meni, ki dok ni, Mar lawoti macalo imarre keni.”
20Awobinu odokke iye ni, “Magi ducu doŋ atyeko makogi; gin aŋo ma pud odoŋ?”
21Yecu ogamo doge ni, “Ka ce imito bedo maber laboŋo roc mo i komi, cit icat
jami ducu ma itye kwede, ci imi limme ki lucan, ci ibibedo ki lwak lonyo ma
gikano piri i polo; ka doŋ ibin ilub kora.”
22Awobi-nu ka owinyo lok man, ocako cito woko kun cwinye cwer twatwal; pien
onoŋo yam tye ki lim madwoŋ.
23Ci Yecu owaco bot lupwonnyene ni, “Ada awaco botwu ni, bibedo tek mada bot
dano ma lalonyo me donyo i ker me polo.
24An dok awaco botwu aye ni, kinaga twero donyo i waŋ libira oyot, makato
lalonyo me donyo i ker pa Lubaŋa.”
25Ka lupwonnye guwinyo lok man, ci guuro twatwal kun gipenye ni, “Aŋa ma dok
twero larre?”
26Ento Yecu onenogi ci owaco botgi ni, “Ki bot dano man pe twerre, ento ki bot
Lubaŋa jami ducu twerre.”
27Petero ogamo kun wacci, “Nen, wan waweko jamiwa ducu ci walubi. Wabinoŋo
iye gin aŋo?”
28 Yecu owaco botgi ni, “Ada awaco botwu ni, i kare ma Lubaŋa oketo lobo
manyen, ka Wod pa dano bibedo i wi komkerre me deyo, wun jo ma doŋ wulubo
kora bene wubibedo i wi komker apar wiye aryo, kun wuŋolo kop i kom kaka
apar wiye aryo me Icrael.
Acoli Baibul
© 1985, Bible Society of Uganda.
1537
29Doŋ dano acel acel ma yam oweko odi, nyo omege nyo nyimege, nyo wonne,
nyo minne, nyo litino, nyo pottine, pi nyiŋa, binoŋo jami makato magi tyen miya,
ci en binoŋo kwo ma pe tum.
30Jo mapol ma gubedo jo mukwoŋo yo gibidoŋ cen, ki jo ma gudoŋ cen gibibedo
jo mukwoŋo.
Matayo 20
Lutic i poto olok
1“Ker me polo rom ki dano ma en won ot ma opuk woko odiko con ocito ka wako
lutic i poto olokke.
2Oyubo lok kwedgi ni ebiculogi i wel lim ma mitte pi nino acel acel macalo kite
tye, ci ocwalogi i poto olokke.
3I cawa adek en ocito woko, ci oneno jo mukene ma gucuŋo acuŋa i cuk laboŋo
gin ma gitiyo.
4Won ot owaco botgi ni, Wun bene wucit i poto olokka, dok abimiyowu gin ma
atir. Ci gucito.
5I kare ma dok en okato ocito woko i cawa abicel ki cawa aboŋwen, otimo ma
rom ki me wiati.
6I kin cawa apar wiye acel en dok ocito onoŋo jo mukene gucuŋo acuŋa kunnu; ci
openyogi ni, ‘Piŋo wucuŋ kany dyeceŋ jwi laboŋo tiyo gin mo?’
7Gudokke iye ni, ‘Pien dano mo pe owakowa.’ Ci won ot owaco botgi ni, ‘Wun
bene wuciti i poto olokka.’
8 Ka oo otyeno, won poto olok owaco bot lakan jamine ni, ‘Lwoŋ lutic, ci icul
mucaragi. Cak ki i kom jo ma gucako tic lacen, nio kwede wa i kom jo ma
gukwoŋo bino.’
9Ka jo ma gucako tic i cawa apar wiye acel-li gubino, ci dano acel acel i kingi
ogamo mucara me nino acel kulu.
10Ka jo ma onoŋo gukwoŋo cako tic-ci gubino, gutamo ni gwok nyo gibinoŋo
mabup makato; ento ŋat acel acel i kingi gimiye mucara me nino acel.
11Ka doŋ gugamo, gucako ŋur bot won ot,
12kun giwacci, ‘Jo magi ma gubino lacen-ni gutiyo tic pi cawa acel keken, ento in
imiyo gubedo rom kwedwa kun wacanne i tic i ceŋ malyet dyeceŋ jwi.’
13Ento won poto odok iye ki dano acel i kingi ni, ‘Larema, pe atye ka timi marac.
Yam pe icikke kweda ni ibigamo wel mucara meno?
14Gam meri en, citi. An amito me miyo bot dano man ma lacen kit ma amiyo boti-
ni.
Acoli Baibul
© 1985, Bible Society of Uganda.
1538
15Pe myero ati ki jamina kit macalo iya mito? Gwok nyo cwinyi oballe woko pi gin
maber ma atiyo-ni ba?’
16 Kit meno jo ma gudoŋ cen gibibedo jo me ati, ki jo me ati gibidoko jo ma lacen.”
Yecu dok onwoyo tito pi tone tyen me adekke
(Marako 10.32-34; Luka 18.31-34)
17I kare ma Yecu tye ka ito cere me cito i Jerucalem, otero lupwonnyene i muŋ. Ka
gitye i yo owaco botgi ni,
18“Wunen, doŋ watye ka ito cere wacito i Jerucalem. Wod pa dano doŋ gibimiye i
ciŋ ajwagi madito pa Lubaŋa ki lupwony-cik, gibiŋolle kop me to,
19ci gibimiye i ciŋ Lurok wek guŋale, gupwode ki del; gibigure woko i kom
yatariya, ento bicer woko i ŋe nino adek.”
Lega pa Yakobo ki Jon
(Marako 10.35-45)
20Lacen megi litino pa Jebedayo obino bot Yecu kacel ki litino awobene, ci oguŋo
piny i nyime, ci olege pi gin mo.
21Yecu openye ni, “Imito aŋo?” Odok iye ni, “Cik pi litinona aryo-ni ni, ŋat acel
obed i kom badi tuŋ lacuc, ki acel bene obed i kom badi tuŋ lacam, i ker meri.”
22Ento Yecu odokke iye ni, “Wun pe wuŋeyo gin ma wulego. Wun wutwero mato
ki kikopo ma abimato kwede-ni?” Gudokke iye ni, “Watwero.”
23Yecu dok owaco botgi ni, “Kikopo ma an abimato kwede-ni wun bene
wubimato kwede, ento lok me bedo i kom bada ma lacuc nyo ma lacam pe an aye
apoko. Meno bibedo pa jo ma yam Wora oyubo pigi wa con.”
24Ka jo mukene apar guwinyo lokke, ci cwinygi ocwer mada i kom omego aryo-
nu.
25 Ento Yecu olwoŋogi bote, ci owacci, “Wun wuŋeyo ni, jo ma gilwoŋogi ni gin
lulo Lurok giloyo dano ki tek, dok luditogi bene gibedo ki twero i komgi.
26 Pe bibedo kit meno i kinwu; ento ŋat ma mito bedo ladit i kinwu aye myero
obed laticwu,
27ki ŋat ma mito bedo mukwoŋo i kinwu, en aye myero obed opiiwu ducu.
28Kumeno Wod pa dano bene pe obino ni gitine, ento ni wek en aye eti ki dano, ki
pi miyo kwone me koko jo mapol.”
Yecu ocaŋo lutowaŋ aryo
(Marako 10.46-52; Luka 18.35-43)
29I kare ma doŋ gubea woko ki i Jeriko, lwak madwoŋ gulubo kore.
30Nen, lutowaŋ aryo ma gubedo piny i ŋet yo ka guwinyo ni meno aye Yecu ma
obekato-ni, ci gudaŋŋe matek ni, “Lakwar Daudi, timwa kica ba!”
Acoli Baibul
© 1985, Bible Society of Uganda.
1539
31Lwak gujukogi, kun giwaco botgi ni guliŋ; ento gin gumedde ameda ki daŋŋe ni,
“Rwot, timwa kica do, Lakwar Daudi!”
32Yecu ocuŋ ci olwoŋogi, kun wacci, “Wumito atim gin aŋo piwu?”
33Gudokke iye ni, “Rwot wamito waŋwa oyabbe.”
34Cutcut kica omako Yecu i komgi, ci ogudo waŋgi. Oyotoyot gucako neno piny, ka
doŋ gulubo kore.
Matayo 21
Yecu odonyo i Jerucalem calo kabaka
(Marako 11.1-11; Luka 19.28-40; Jon 12.12-19)
1I kare ma doŋ gicok o i Jerucalem, gubino i Betepage, i kor got Jeituni. Ci Yecu
ooro lupwonnyene aryo,
2ocikogi ni, “Wucit i gaŋ ma tye i nyimwu. Cutcut wubinoŋo kana ma gitweyo, tye
gin ki latinne; wugonygi ci wukelgi bota.
3Ka ce dano mo biwaco lok mo botwu, wubidokke iye ni ‘Rwot aye mitogi’, ci en
bicwalogi kany oyotoyot.”
4Man otimme wek lok ma yam lanebi oloko ocobbe kakare ni,
5 “Wuwac bot jo Cion ni, Nen ka kabakawu bino botwu, kun obedo i wi kana ki
mwolo, i wi latin kana.”
6Lupwonnye gucito gutimo kit macalo Yecu ocikogi kwede-ni,
7gukelo kana ki latinne, gupeto boŋŋigi i kome ka doŋ Yecu obedo i wiye.
8Jo mapol i kin lwak gupeto boŋŋigi i dye yo, ki jo mogo gutoŋo jaŋ yadi gupeto i
dye yo.
9 Ci jo ma gutelo yo ki jo ma gulubo kore gudaŋŋe ni, “Ojana, wupak Lakwar
Daudi! Lubaŋa omi gum i kom ŋat ma bino i nyiŋ Rwot! Ojana malo i wi polo!”
10Ka doŋ odonyo i Jerucalem ci gaŋ ducu otugge woko pire, kun dano giwacci,
“Man aŋa?”
11Lwak gugamo ni “Man aye lanebi Yecu ma oa ki i Najaret me Galilaya.”
Yecu olonyo ot pa Lubana
(Marako 11.15-19; Luka 19.45-48; Jon 2.13-22)
12Yecu odonyo i ot pa Lubaŋa, ci oryemo jo ducu ma onoŋo gicato wil ki ma
giwilo jami i ot pa Lubaŋa. Oryebo meja pa lulok cente, ki kom pa lucat amam.
13 Ci owaco botgi ni, “Gicoyo ni, ‘Oda gibilwoŋo ni ot me lega’; ento wun wuloko
odoko boro pa luyak.”
14Lutowaŋ ki luŋolo gubino bote i ot pa Lubaŋa ci en ocaŋogi.
Acoli Baibul
© 1985, Bible Society of Uganda.
1540
15Ento i kare ma ajwagi madito pa Lubaŋa ki lupwony-cik guneno gin me aura ma
en otiyo, ki litino ma daŋŋe i ot pa Lubaŋa kun giwaco ni, “Ojana, wupak Lakwar
Daudi!” man omiyo kiniga omakogi matek.
16 Gupenye ni, “Iwinyo gin ma jo-nu tye ka wacone?” Yecu ogamo ni, “Awinyo.
Yam pe wukwano ni, ‘Wer ma litino lukere ki litino ma pud dot giwero me paki
ber atika’?”
17Lacen owekogi, oa ki i gaŋ ocito i Betania ci obuto kunnu.
Yecu oceno yat oduro
(Marako 11.12-14,20-26)
18Odiko ma en doŋ dok i Jerucalem, kec oneke.
19Ka oneno yat oduro mo i ŋet yo, ci oŋak i tere, pe onoŋo iye gin mo, ento onoŋo
pote keken. Yecu owaco bot yat oduro-nu ni, “Pe dok ibinyako nyigi matwal.”
Cutcut oduro meno otugi tal woko.
20Ka lupwonnye guneno ci guuro twatwal, kun giwacci, “Yat oduro-ni dok otugi
two woko niŋniŋ?”
21 Yecu odok iye botgi ni, “Ada awaco botwu ni, ka onoŋo wutye ki niye, kun pe
wukalo akala, onoŋo pe wutwero timo gin ma otimme i kom oduro-ni keken, ento
kadi bed wuwac ki got man ni, ‘Mukke wek itiŋŋe ipot wa i nam’, ci bitimme bene.
22Gin ducu ma wupenyo i legawu, wubinoŋo, ka ce wutye ki niye.”
Gipenyo kit twer pa Yecu
(Marako 11.27-33; Luka 20.1-8)
23I kare ma Yecu odonyo i ot pa Lubaŋa, ci ajwagi madito pa Lubaŋa ki ludoŋo pa
lwak gubino bote ma onoŋo en tye ka pwony, gupenye ni, “Twer mene mumiyo
itimo gin magi, dok aŋa ma omiyoni twero meno?”
24Yecu ogamo doggi ni, “An bene abipenyowu ki peny acel; ka ce wudokka iye, ci
doŋ abitito botwu gin mumiyo atimo gin magi.
25Batija pa Jon twerone oa ki kwene? Oa ki i polo nyo ki bot dano?” Ci gucako
pyem i kingi kekengi kun giwacci, “Ka wawacci, ‘Twer man oa ki i polo’, ci en
bipenyowa ni, ‘Piŋo kono onoŋo pe wuye en?’
26Ento ka ce wawacci, ‘Oa ki bot dano’, walworo lwak; pien gin ducu giŋeyo
maber ni Jon aye lanebi atika.”
27Mumiyo gudok iye bot Yecu ni, “Pe waŋeyo.” Yecu bene owaco botgi ni, “An
bene pe abitito kit twer mumiyo atiyo gin magi.
Carolok i kom awobe aryo
28“Wutamo aŋo? Laco mo onoŋo yam tye ki awobene aryo. Oa ocito bot latin
mukwoŋo, owacce ni, ‘Latinna, tin cit ka tic i poto olok.’
Acoli Baibul
© 1985, Bible Society of Uganda.
1541
29Latin-nu ogamo ni, ‘Pe abicito’, ento lacen oŋut ci ocito ka tic i poto olok.
30Laco-nu dok oa ocito bot latinne me aryo ci owacce lok ma rom ki maca; ci
wode odok iye ni, ‘Ladit, abicito’; ento pe omedo ki cito.
31I kin awobe aryo-nu aŋa ma otiyo gin ma onoŋo wonne mito?” Gudokke iye ni,
“Latin mukwoŋo.” Yecu owaco botgi ni, “Ada awaco botwu ni, lujog-mucoro ki
mon ma malaya bikwoŋo donyo i ker pa Lubaŋa ati botwu.
32 Pien Jon yam obino botwu kun lubo yo me kit ma atir, ento wun wukwero ye
en woko; ento lujogmucoro ki mon ma malaya guye en. Dok bene kadi bed
wuneno gin mutimme, lacen pe wuŋut, dok pe wuye en.
Carolok i kom poto olok ki lupur
(Marako 12.1-12; Luka 20.9-19)
33“Koŋ dok wuwiny carolok mukene. Yam tye dano mo ma opito olok i potone, ci
orumo woko ducu ki cel, ka okwinyo iye bur me biyo pige, ogero iye lubele,
oweko bot lupur, ci ocito woko i lobo mukene.
34Ka kare me pwono nyig olok doŋ onyiko cok, ci ocwalo luticce bot lupur ka kelo
nyig olokke.
35Lupur gumako luticce, gugoyo ŋat acel, ki ŋat acel guneko woko, ki mukene
gucelo woko ki got.
36En dok ocwalo lutic mukene mapol, ma gikato jo mukwoŋo ca, jo-nu bene
gitimogi ki kit tim acel ma gitimo i kom lutic mukwoŋo ca.
37Lacen doŋ en ocwalo wode kikome botgi, kun waco ni, ‘Gibiworo woda.’
38Ento ka lupur guneno wode, gucako lok kekengi ni, ‘Man aye doŋ lale lim;
wubin waneke woko, wek lim ma en bileyo-ni obed mewa.’
39Ci gumake gubole woko ki i poto olok, ka guneke woko.
40Pi meno ka won poto olok obino, bitimo lupur niŋniŋ?”
41Ci gugamo ni, “En bineko lupur woko ki kit nek marac atika, ci miyo poto olok
woko bot lupur mukene ma gitwero miye nyig olok ka karene oromo.”
42Yecu ogamo doggi ni, “Yam pe wukwano lok ma gicoyo i ginacoya ni, ‘Got ma
lugedo gukwero-ni en aye odoko got madit ma i twok ot; man Rwot aye ma otiyo,
obedo botwa lok me aura’?
43Pi meno awaco botwu ni, gibikwanyo ker pa Lubaŋa woko ki botwu, ci gimiyo
bot rok ma binyako nyig ma mitte iye kikome.”
44[Dano ma bipoto i kom got man tur ŋidde woko matitino; ento ka got man
opoto i kom dano mo, ci nyoto woko.]
45Ka ajwagi madito pa Lubaŋa ki Luparicayo guwinyo carolokke, ci guniaŋ ni
onoŋo kara Yecu tye ka lok i komgi.
Acoli Baibul
© 1985, Bible Society of Uganda.
1542
46Gutemo make, ento gulworo lwak, pien lwak onoŋo ŋeyo ni en lanebi.
Matayo 22
Carolok i kom karama me nyom
(Luka 14.15-24)
1Yecu dok oloko kwedgi i carolok kun wacci,
2Ker me polo rom ki kabaka ma yam otedo karama me nyom pa wode,
3ci ooro luticce me cito ka lwoŋo jo ma onoŋo yam gilwoŋogi i karama meno,
ento gukwero bino woko.
4Dok ooro lutic mukene, kun waco botgi ni, “Wuwac bot jo ma onoŋo gilwoŋogi
ni, Nen, doŋ ayubo cam ducu tye, twonina ki rocina ma moo doŋ ginekogi woko,
doŋ giyubo jami ducu tye; wubin i karama me nyom.”
5Ento pe guketo cwinygi iye, gucito citogi, ŋat acel ocito i potone, ŋat mukene
ocito i cato wille,
6jo mukene ma gudoŋŋe gumako luticce, gutimogi ki tim me lewic, ci gunekogi
woko.
7Kiniga omako kabaka, ci ocwalo monye guneko lunek-gu woko, dok guwaŋo
gaŋigi woko bene.
8Dok owaco bot luticce ni, “Karama doŋ giyubo, ento jo ma onoŋo nene gilwoŋogi
pe doŋ gimyero.
9Pi meno wucit i yo madito, wulwoŋ jo mapol ma wubinoŋo, wuwek gubin i
karama me nyom.”
10Lutic magi gucito i yo gudo ci gucoko jo ducu ma gunoŋo; jo maraco kacel ki jo
mabeco; mumiyo ot me nyom opoŋ woko ligwik ki welo.
11“Ento i kare ma kabaka odonyo i ot ka neno welo, ci oneno laco mo obedo
kunnu ma pe onoŋo oruko boŋo me nyom.
12Cutcut otugi penye ni, ‘Larema, idonyo kany niŋniŋ ma kun pe iruko boŋo me
nyom?’ Laco-nu oliŋ aliŋa litik.
13Mumiyo kabaka ociko lugwok-welo ni, ‘Wutwe ciŋe wa ki tyene woko, ci
wubole kwede woko i piny macol; kunnu dano gibikok kun gikayo lakgi.’
14Pien jo ma gilwoŋo pol, ento ma giyero nok.”
Culo mucoro bot Cecar
(Marako 12.13-17; Luka 20.20-26)
15Luparicayo gucito guporo lok kit macalo myero gimak kwede lok ma a i doge.
Acoli Baibul
© 1985, Bible Society of Uganda.
1543
16Ci guoro bote lupwonnyegi kacel ki jo pa Kerode, kun giwacci, “Lapwony, wan
waŋeyo ni in dano me ada, dok ipwonyo yo pa Lubaŋa ki ada, dok bene pe iparo
pi dano mo, pien in pe ineno kom dano ki woko.
17Tit botwa gin ma itamo. Cikwa ye ni gicul mucoro bot cecar nyo pe?”
18Ento Yecu oŋeyo raccwiny ma gitye kwede, ci owaco botgi ni, “Wun wubwola
piŋo, wun lugoba?
19Koŋ wunyutta kom lim ma giculo kwede mucoro-ni.” Ci gukelo bote.
20Yecu openyogi ni, “Cal ki coc ma gicoyo i kome-ni pa aŋa?”
21Gugamo ni, “Pa Cecar.” Ci owaco botgi ni, “Wudwok jami pa Cecar bot Cecar, ki
jami pa Lubaŋa wudwok bot Lubaŋa.”
22I kare ma guwinyo lokke guuro matek; ci guweke gucito woko.
Peny i kom cer ki i kin jo muto
(Marako 12.18-27; Luka 20.27-40)
23 I nino meno bene Lucadukayo gubino bot Yecu, gin aye jo ma onoŋo giwacci jo
muto pe gicer. Ci gupenye ki peny mo acel,
24 ni, “Lapwony, Moses yam owaco ni, ‘Ka ce laco mo oto ma pe onywalo latin, ci
ominne myero olak dakone, wek onywal kwede litino ma ka-ka ominne.’
25Yam onoŋo tye co abiro i kinwa ma gin ducu omego. Laco mukwoŋo onyomo
dako, ci oto woko ma pe obwoto latin mo, oweko dako bot ominne.
26Dano me aryo ki me adekke bene ducu kit meno, nio wa i kom dano me
abirone.
27Lacen ki i ŋegi ducu, dako bene oto.
28Doŋ i kare me cer dako-nu bibedo pa aŋa i kin co abiro-nu? Pien gin ducu
onoŋo gubedo kwede.”
29Ento Yecu odok iye ni, “Wun wurwenyo, pien pe wuŋeyo gin ma gicoyo i
ginacoya, kadi wa teko pa Lubaŋa bene wukwiya.
30Pien i kare ma dano gibicer woko, doŋ pe gibinyomme, ento gibibedo macalo
lumalaika ma i polo.
31Ento i kom lok man me cer ki i kin jo muto-ni, yam pe wukwano lok ma Lubaŋa
oloko botwu ni,
32 ‘An Lubaŋa pa Abraim, ki Lubaŋa pa Icaka, ki Lubaŋa pa Yakobo’? En pe
Lubaŋa pa jo muto, ento Lubaŋa pa jo makwo.”
33Ka lwak guwinyo, ci guuro pwonye matek.
Cik madit makato ducu
(Marako 12.28-34; Luka 10.25-28)
Acoli Baibul
© 1985, Bible Society of Uganda.
1544
34I kare ma Luparicayo guwinyo ni Yecu otwoyo dog Lucadukayo woko ki lok, ci
gucokke kacel.
35 Dano mo i kingi onoŋo lapwony-cik, oteme openye ki peny acel, ni
36“Lapwony, cik mene madit makato cik ducu?”
37 Yecu odokke iye ni, “Mar Rwot Lubaŋani ki cwinyi ducu, ki tiponi ducu, ki
tammi ducu.
38Man aye cik madit dok mukwoŋo.
39 Ki me aryone ma rom kwede en ene ni, Mar lawoti macalo imarre keni.
40I kom cik magi aryo lok ducu ma tye i cik ki i pwony pa lunebi gucuŋ iye.”
Peny i kom lakwar Daudi
(Marako 12.35-37; Luka 20.41-44)
41I kare ma Luparicayo doŋ gucokke kacel, Yecu openyogi kun wacci,
42“Wutamo gin aŋo i kom Kricito ma Lubaŋa oyero? En lakwar aŋa?” Gudokke iye
ni, “Lakwar Daudi.”
43Yecu dok openyogi ni, “Piŋo kono Cwiny Maleŋ dok omiyo Daudi olwoŋe ni
Rwot? Pien yam oloko ni,
44 ‘Rwot owaco bot Rwoda ni, Bed i kom bada ma lacuc, i kabedo me deyo, nio ka
abiketo lukworri piny i te tyeni.’
45Ka en Daudi aye yam olwoŋe ni Rwot, ci en dok bedo lakwarre niŋniŋ?”
46Dano mo pe ma otwero dokke iye lok mo kadi ki acel, dok cakke i kare meno
ŋat mo pe oette me penye ki kit peny mo.
Matayo 23
Yecu otuco pi can ma bipoto i kom lupwony-cik ki Luparicayo
(Marako 12.38-40; Luka 11.37-54;20.45-47)
1Lacen Yecu owaco bot lwak ki bot lupwonnyene ni,
2“Lupwony-cik ki Luparicayo gibedo i wi kom pa Moses;
3pi meno lok ducu ma gipwonyowu kwede, wuti dok wugwok bene, ento pe wuti
gin ma gin tiyo, pien giloko aloka keken pe gitiyo.
4Gitweyo yec mapek ma yeyone tek, ci giketo i wi gwok dano; ento gin kikomgi
pe gitwero dirone ki lwet ciŋgi acel.
5 Gitiyo ticgi ducu ni wek dano onengi; pien giyaro pulakiterigi bedo malac, dok
bene gimedo dog boŋŋigi bedo maboco adada,
6dok gimaro bedo i kabedo me deyo i karama, ki bedo i kom me dito i kacokke.
Acoli Baibul
© 1985, Bible Society of Uganda.
1545
7Dok bene gimito ni dano omotgi wa i cuk-gu, gimaro bene ni dano myero
gulwoŋgi ni, ‘Lapwony.’
8Ento wun pe myero gilwoŋwu ni, ‘Lapwony’, pien wutye ki lapwony acel, pi
meno wun ducu doŋ wudoko omege.
9Dok bene pe wulwoŋ dano mo ni wonwu i wi lobo, pien Wonwu tye acel, en aye
ŋat ma tye i polo.
10Pe bene gilwoŋwu ni lutel, pien wutye ki latelwu acel, ma en aye Kricito ma
Lubaŋa oyero.
11 Dano madit ma loyo ki i kinwu aye bibedo laticwu.
12 Pien ŋat ma kette kene ni edit, gibidwoke piny, ento ŋat ma mwolle kene
gibimiyo doko dit.
13“Wubineno can, wun lupwony-cik ki Luparicayo, wun lugoba! Pien wuloro
doggola me ker me polo woko bot dano; wun kikomwu pe wudonyo iye, dok
bene wugeŋo jo ma mito donyo iye woko.
14Wubineno can wun lupwony-cik ki Luparicayo, wun lugoba! Pien wumayo odi
pa mon-to, dok wulego lega maboco me buta keken. Gibiŋolo kop madit makato
ducu i wiwu.
15“Wubineno can, wun lupwony-cik ki Luparicayo, wun lugoba! Pien wuwoto
wuloŋo piny ki i dye nam kun wuwoto wa i wi tura-gu wek wulok dano acel owek
dinine odwog i mewuni, ento ka doŋ olokke, wumiyo doko latin me Geena ma
rom aroma kwedwu tyen aryo.
16“Wubineno can, wun lutel dano ma waŋwu oto, ma wuwaco ni, ‘Ka ce dano mo
kwoŋo kwoŋ ki ot pa Lubaŋa, lok mo bedo pe iye, ento ka ŋat mo okwoŋo kwoŋ
ki jabu ma i ot pa Lubaŋa, kwoŋŋe-ni bimake gire.’
17Wun lutowaŋ ma lumiŋ! Gin mene ma pire dit kato, jabu nyo ot pa Lubaŋa ma
omiyo jabu odoko maleŋ?
18Dok wuwaco ni, ‘Ka ce dano mo okwoŋo kwoŋ ki keno tyer, lok mo pe iye, ento
ka ce ŋat mo okwoŋo ki mot ma giketo i wi keno tyer, kwoŋŋe-ni bimake woko
gire.’
19Wun lutowaŋ! Gin mene madit makato, mot nyo keno tyer ma miyo mot doko
maleŋ?
20Pi meno dano ma kwoŋo kwoŋ ki keno tyer, kwoŋo bene ki jami ducu ma tye i
wi keno tyer.
21Dano ma kwoŋo ki ot pa Lubaŋa, noŋo okwoŋo ki ot pa Lubaŋa kadi wa ki ŋat
ma bedo iye.
Acoli Baibul
© 1985, Bible Society of Uganda.
1546
22 Dano ma kwoŋo ki polo, noŋo kwoŋo ki komker pa Lubaŋa kadi wa ki ŋat ma
bedo i wiye-ni.
23 “Wubineno can, wun lupwony-cik ki Luparicayo, wun lugoba! Pien wumiyo dul
acel me apar me malakwaŋ ki toke ki okwerwu, ento wutenyo lok ma pigi tego
me cik woko, gin macalo ŋolo kop atir, timo kica ki bedo jo ma tye ki niye. Magi
ducu myero wutim, kun bene pe wuweko mukene ca.
24Onoŋo gitamo ni wun aye myero wubed lutel, ento wun lutowaŋ, pe wuŋeyo
gin mo. Wuketo cwinywu i lok ma pe pigi tego, ento wubwoto lok ma pigi tego-gu
woko. Meno rom macalo wukwanyo lwaŋo ki i pii amatawu, ento wumwonyo
kinaga woko kacel ki pii-nu, pien onoŋo pe wuŋeyo ni tye iye!
25“Wubineno can, wun lupwony-cik ki Luparicayo, wun lugoba! Pien wulwoko ŋe
kikopo ki caani ki woko wek obed leŋ, ento ki igi noŋo gupoŋ ki tim me yako
dano ki miti mogo ma pe twero jukke.
26Wun Luparicayo ma lutowaŋ! Mukwoŋo myero koŋ wulwok i kikopo ki i caani
obed leŋ, ka wek ŋeye bene obed leŋ.
27 “Wubineno can, wun Lupwony-cik ki Luparicayo, wun lugoba! Pien wurom ki
lyel ma gipuyo ki gin matar, kun ki yo tuŋ woko nen maber, ento igi noŋo opoŋ ki
cogo pa jo muto, ki jami ducu ma keni keken.
28Wun bene kit meno, ki woko wunen bot dano ni wun jo ma kitwu atir, ento iwu
noŋo opoŋ ki gin maraco keken.
29“Wubineno can, wun lupwony-cik ki Luparicayo, wun lugoba! Pien wucano got i
wi lyel pa lunebi, ka dok wudeyo kom gin ma yam gigero pi po pi jo ma kitgi atir,
wuyubo woko onen maber,
30kun wuwacci, ‘Ka nene onoŋo wabedo i kare pa kwarowa, kono onoŋo pe
waribbe kwedgi ka neko lunebi.’
31Wun giwu wutuco kenwu ni wun likwayo pa jo ma yam guneko lunebi-ni.
32Ber, doŋ wucob tic pa kwariwu!
33 Wun twol, litino ororo, wubibwot niŋniŋ ki i ŋolo kop me bolowu i Geena?
34Pi meno abioro botwu lunebi ki luryeko ki lupwony-cik, ma jo mogo i kingi wun
wubinekogi ci wugurogi woko i kom yatariya, ki jo mogo wubigoyogi ki del i
kacokkewu, kun wuyelo ki gaŋ ki gaŋ;
35 wek remo pa jo ducu ma kitgi atir ma ginekogi i lobo obed i wiwu, cakke ki i
kom remo pa Abel ma balle pe-ni nio kwede i kom remo pa Jekaria wod pa
Barakia, ma yam wuneko i kin kabedo maleŋ ki keno tyer pa Lubaŋa.
36Ada awaco botwu ni, lok man ducu bipoto i kom jo ma gin yalwak me kare man.
Yecu okumo pi Jerucalem
Acoli Baibul
© 1985, Bible Society of Uganda.
1547
(Luka 13.34-35)
37“Jerucalem, Jerucalem, in ma ineko lunebi, ma icelo jo ma gioro boti woko ki
got, tyen adi ma nene amito coko litinoni woko macalo min gweno ma coko
litinone i te bwome, ento wun pe wuye giwu!
38 Nen, doŋ gitenyo otwu botwu, iye odoŋ nono.
39 Atito botwu ni pe wubinena nio ka wubiwacci, ‘Gipwo ŋat ma bino i nyiŋ
Rwot!’ ”
Matayo 24
Yecu otito pi muko ot pa Lubaŋa woko
(Marako 13.1-2; Luka 21.5-6)
1Yecu okato woko ki i ot pa Lubaŋa. Ma doŋ tye ka cito, lupwonnyene gubino
gunyutte gedo me ot pa Lubaŋa.
2Odok iye botgi ni, “Wuneno gin magi ducu, pe kumeno? Ada awaco botwu ni, pe
gibiweko got acel mo kany ma ododde i wi wadi, ma pe gibicoro woko piny.”
Acakki me can ma bipoto i lobo
(Marako 13.3-13; Luka 21.7-19)
3I kare ma Yecu obedo i wi got Jeituni, lupwonnye gubino bote i muŋ gucako
penye ni, “Tit botwa, lok man bitimme awene, dok kit gin aŋo ma binyuto
dwogoni, ki agikki piny?”
4Ci Yecu odok iye botgi ni, “Wugwokke, ŋatti mo owek rwenyowu.
5Pien jo mapol gibibino i nyiŋa, ma giwacci, ‘An aye a Kricito ma Lubaŋa oyero’, ci
gibimiyo jo mapol rwenyo woko.
6Dok bene wubiwinyo pi mony, ki lok ma yweko pi mony; pe wuwek tipo komwu
oto woko lirut; pien koŋ myero man otimme, ento noŋo nino me agiki pud peke.
7Pien rok bilweny ki rok wadi, ki ker bene bilweny ki ker wadi, ki kec bene bipoto
i lobo, ki oyeŋoyeŋ biyeŋo lobo i kabedo mapol;
8gin magi ducu gin aye acakki me te can ma bipoto i lobo.
9 “I kare meno gibiketo lok roro i komwu wek wunen can, gibinekowu woko; jo
me rok ducu bikwerowu pi nyiŋa.
10I kare meno jo mapol bipoto, gibiketo lok roro i kingi gidotte kekengi, dok
gibibedo ki adagadaga i kingi kekengi.
11Lunebi mapol ma lugoba bibino ma gibirwenyo jo mapol.
12Kit macalo tim maraco bibedo ka medde ameda-ni, mar pa jo mapol bikwe
woko.
13 Ento ŋat ma biciro nio wa i agikki bilarre.
Acoli Baibul
© 1985, Bible Society of Uganda.
1548
14Doŋ lok man me kwena maber me ker pa Lubaŋa gibitito i wi lobo ducu, me
bedo caden bot rok ducu; ka doŋ lacen agikki piny bibino.
Can madit atika
(Marako 13.14-23; Luka 21.20-24)
15 “Doŋ ka wubineno gin mo me kwer, malik, ma balo cwiny dano, ma yam Daniel
otito pire, kun ocuŋ i kabedo maleŋ (dano ma kwano myero oniaŋ iye),
16i kare meno jo ma tye i Judaya myero guriŋ woko i wi godi.
17 Dano ma onoŋo tye i wi ot pe dok olor piny me bino ka kwanyo gin mo ma tye i
ode;
18ki dano ma tye i poto bene pe odok cen paco ka omo ginarukane.
19Dok mon ma giyac gibineno can i kare meno, ki mon ma gidoto litino bene!
20Wuleg wek ŋwecwu pe otimme i cwir nyo i ceŋ cabit.
21 Pien i kare meno twon can madit atika bitimme iye, ma yam peya onen i lobo,
nia wa i acakki lobo nio kwede wa onyoo, dok pe bene binen.
22Kono nene Rwot pe ojwiko kare-nu obedo manok mo, kono dano mo pe obwot;
ento pi jo ma giyero, miyo gibijwiko wel nino bedo manok.
23“I kare meno ka ce dano mo biwaco botwu ni, ‘Nen, Kricito ma Lubaŋa oyero
tye kany’, nyo ni, ‘Nen, tye kuca’, pe wuye.
24Pien Kricito ma lugoba, kacel ki lunebi-gu ma lugoba gibibino, gibinyuto lanyut
ki tyo jami me taŋo, wek girweny jo mapol ka gitwero, wek girweny wa ki jo ma
Lubaŋa oyero bene.
25Nen, doŋ atyeko tito botwu con.
26 Ka ce gibiwaco botwu ni, ‘Nen, en tye i tim kuca’, pe wucit kunnu, nyo ni, ‘Tye i
kicika ot ma i iye’; pe wuye.
27Kit macalo lutkot a ki yo tuŋ wokceŋ ci wil menyo piny wa yo tuŋ potoceŋ,
dwogo pa Wod pa dano bene bibedo kit meno.
28 Ka ma kom dano muto tye iye, acut bene gicokke kunnu.
Kit ma Wod pa dano bidwogo kwede
(Marako 13.24-27; Luka 21.25-28)
29 “Oyotoyot i ŋe can madit me kare meno bibedo kit macalo yam gicoyo ni ‘Ceŋ
bicido woko macol licuc, ki dwe bene pe biryeny, lakalatwe bia ki i polo gipoto
piny, ki twer ducu ma i polo bene biyeŋŋe’;
30 ka doŋ gin ma nyuto Wod pa dano binen i polo. Ci i kare meno kaka ducu ma i
wi lobo bikumo, ci gibineno Wod pa dano ka bino ki i wi pol me polo, ki twero
madwoŋ, ki deyo madit.
Acoli Baibul
© 1985, Bible Society of Uganda.
1549
31En bioro lumalaika ki tum ma kok maloŋo, gibicoko jone ma en oyero ki i twok
piny aŋwen ducu, nia ki i agikki polo tuŋcel nio kwede wa i agikkine mukene.
Pwony i kom yat oduro
(Marako 13.28-31; Luka 21.29-33)
32“Wupwony carolok i kom yat oduro. Cutcut ka jaŋe olot, ci pote luk, ci doŋ
wuŋeyo ni oro cok.
33Ki wun bene ka ce wuneno gin magi ducu, ci wuŋe ni en doŋ tye cok, tye wa i
doggola.
34Ada awaco botwu ni, yalwak man pe bitum, nio waŋ ma lok magi ducu otimme.
35Polo ki lobo bitum, ento lokka pe bitum.
Ŋat mo pe ma ŋeyo nino kadi cawa meno
(Marako 13.32-37; Luka 17.26-30,34-36)
36“Ento nino meno ki cawa meno, pe tye ŋat mo ma ŋeyo, kadi wa lumalaika ma i
polo, kadi wa Wod, ento kono Lubaŋa Won keken aye ŋeyo gire.
37 Kit macalo ceŋ otimme i kare pa Nua, bitimme kit meno bene i kare me dwogo
pa Wod pa dano.
38I kare ca ma peya pii aluka ocorre i wi lobo onoŋo gicamo, gimato, dok awobe
ki anyira ginyomme, nio wa i nino ma Nua odonyo kwede i yeya;
39 pe gumedo ki ŋeyo gin mo nio ka pii aluka opoŋ, ci omologi woko ducu. Bibedo
kit meno bene i kare ma Wod pa dano bidwogo iye.
40I kare meno co aryo bibedo i poto; gibikwanyo ŋat acel, gibiweko ŋat acel doŋ.
41Mon aryo bibedo ka rego kacel; gibikwanyo ŋat acel, gibiweko ŋat acel doŋ.
42Pi meno, wubed ma waŋwu twolo, pien pe wuŋeyo nino ma Rwotwu bibino iye.
43 Ento myero wuŋe man, ni, ka ce nene won ot oŋeyo cawa mene i dyewor ma
lakwo onoŋo obebino kwede, kono obedo ka kiyo piny, kono pe oweko gituro
ode.
44Pi meno, wun bene wubed ma wuyubbe; pien Wod pa dano bibino i cawa ma
noŋo pe wutamo pire.
Latic ma lagen ki ma pe lagen
(Luka 12.41-48)
45“Aŋa ma lagwok ot ma lagen dok maryek, ma laditte biweko dano ducu ma
bedo i ode i te locce, wek opok botgi camgi i kare ma mitte?
46Latic meno tye ki gum, ma laditte ka obino onoŋo en tye ka tiyo ticce kit meno.
47Ada awaco botwu ni ladit-tu bimiye twero me loyo jamine woko ducu.
48Ento ka latic meno oloko kekene ni, ‘Laditta doŋ ogalle ka bino’,
Acoli Baibul
© 1985, Bible Society of Uganda.
1550
49ci cako goyo lutic luwote, kun camo, mato dok mer kacel ki lumero,
50ladit pa latic meno bidwogo i nino ma en pe tamo pi dwogone, dok i cawa ma en
pe ŋeyo,
51bipwode, ci kete kacel ki lugoba; ka ma dano gibibedo iye ka koko kun gikayo
lakgi.
Matayo 25
Carolok i kom anyira apar
1 “I kare meno ker me polo gibiporo ki anyira apar ma yam gutero taragi, gucito
ka jolo lanyom.
2Jo abic i kingi onoŋo lumiŋ, ki jo abic onoŋo luryeko.
3Anyira ma lumiŋŋu gutero taragi laboŋo moo,
4ento jo ma luryeko gutero moo i cupa kacel ki taragi.
5I kare ma lanyom pud ogalle, gin ducu nino omako waŋgi, ci gunino woko.
6Ka doŋ oo i cwiny dyewor woo owinnye madwoŋ ni, ‘Nen, lanyom doŋ bino!
Wukat woko ka jole.’
7Anyira ca ducu gua cut, ci guyubo taragi.
8Ento anyira ma lumiŋŋu gulego anyira ma luryeko-ni, ni, ‘Wumiwa moowu-ni
mogo do, pien mac tarawa mito to woko.’
9Ento anyira meno ma luryeko-ni gudok iye botgi ni, ‘Nen calo moo ma watye
kwede pe biromowa ki wun bene; myero wucit bot lucat-wil, ci wuwil mewu.’
10I kare ma gucito ka wilo moo, cutuct lanyom obino; jo ma nene gitye ma
guyubbe gudonyo kacel kwede i ot i karama me nyom, ci giloro doggola woko.
11 Lacen anyira ca ma lumiŋ-ŋi gubino, kun gibako doggi ni, ‘Ladit, ladit, yab
doggola botwa do!’
12Ento en odok iye botgi ni, ‘Ada awaco botwu ni, an gira pe aŋeyowu.’
13Pi meno wuki, pien pe wuŋeyo nino kadi wa cawa.
Carolok i kom lim
(Luka 19.11-27)
14 “Pien bibedo rom ki dano ma cito ka wot i lobo mukene, olwoŋo luticce, ci
oweko jamine i ciŋgi ni gulo.
15Ci omiyo bot latic acel ciliŋ alip abic, bot dano mukene omiyo ciliŋ alip aryo, ki
bot ŋat mukene omiyo ciliŋ alip acel; omiyo bot dano acel acel dul lim kit macalo
en romo tic kwede. Ci oa gire ocito i wotte.
Acoli Baibul
© 1985, Bible Society of Uganda.
1551
16Dano ma onoŋo ciliŋ alip abic-ci ocako tic kwede woko oyotoyot i cato wille;
onoŋo magoba ciliŋ alip abic bene.
17Ki ŋat ma ogamo ciliŋ alip aryo-ni bene onoŋo magoba ciliŋ alip aryo.
18Ento dano ma nene ogamo ciliŋ alip acel-li ocito okwinyo bur i ŋom, ci okano
lim pa laditte woko iye.
19Ka doŋ kare okato malac, ladit pa lutic magi odwogo, ocako kwano lim kacel
kwedgi.
20Dano ma nene ogamo ciliŋ alip abic-ci okwoŋo bino anyim, kun okelo ciliŋ alip
abic mukene, owacci, ‘Ladit, nene imiya ciliŋ alip abic; nen dok anoŋo ciliŋ alip
abic mukene.’
21Laditte owacce ni, ‘Itimo ber mada, in latic maber dok lagen. Onoŋo ibedo lagen
i kom jami matidi mo, abiketi doŋ ibedo ki twero i kom jami mapol. Dony i
yomcwiny pa laditti.’
22Lacen ŋat ma gimiye ciliŋ alip aryo-ni bene obino anyim, owacci, ‘Ladit, onoŋo
nene imiya ciliŋ alip aryo; nen dok anoŋo ciliŋ alip aryo mukene.’
23Laditte owacce ni, ‘Itimo ber mada, in latic maber dok lagen. Onoŋo ibedo lagen
i kom jami matidi mo, abiketi doŋ ibedo ki twero i kom jami mapol. Dony i
yomcwiny pa laditti.’
24Ka dok ŋat ma nene ogamo ciliŋ alip acel-li bene obino anyim, owacci, ‘Ladit,
onoŋo aŋeyo ni in dano magwa, ikayo ka ma yam pe icoyo iye kodi, icoko bene ka
ma pe iketo;
25oweko abedo ki lworo, acito akano ciliŋŋi woko piny i ŋom. Ene, gam giri
limmi.’
26Ento laditte odokke iye ni, ‘In latic marac dok bene in lawackom! Onoŋo iŋeyo
ni akayo ka ma pe acoyo iye kodi, dok bene acoko ka ma yam pe aketo iye?
27Aŋo mugeŋi tero limma bot jo ma loyo beŋŋe, wek i kare ma abino agam limma
kacel ki magobane?
28Pi meno wukwany ciliŋ alip acel-li woko ki bote, wumi bot dano ma tye ki ciliŋ
alip apar-ri.
29 Pien dano acel acel ma tye ki gin mo, gibimiye doki makato, ci en bibedo ki jami
mabup. Ento ŋat ma pe ki gin mo, kadi wa gin ma en tye kwede gibikwanyo woko
ki bote.
30 Wubol latic ma konnye pe-ni i colpiny ma tye woko, ka ma dano gibikok kun
gikayo iye lakgi.’
Ŋolo kop i kom rok ducu
Acoli Baibul
© 1985, Bible Society of Uganda.
1552
31 “I kare ma Wod pa dano bidwogo ki deyo kacel ki lumalaikane ducu, ci en
bibedo i wi komkerre me deyo.
32Rok ducu bicokke kacel i nyime, en bipoko kingi woko patpat, kit macalo
lakwat poko kwede romi ki i kom dyegi.
33Biketo romi yo tuŋ ciŋe ma lacuc, ento dyegi en biketo yo tuŋ ciŋe ma lacam.
34Ci kabaka biwaco bot jo ma tye yo tuŋ ma lacuc ni, ‘Wubin, wun jo ma Wora
omiyowu gum, wule ker ma yam giyubo piwu cakke wa i acakki keto lobo.
35Pien nene kec oneka, wun wumiya cam, orwo oneka, wumiya pii amato, onoŋo
a welo, wun wujola;
36nene onoŋo atye munero, wuruko boŋo i koma, koma obedo lit, ci wubino ka
lima, dok i kare ma atye i mabuc, wun wubino bota.’
37Ci jo ma kitgi atir bidok iye bote ni, ‘Rwot, yam waneni awene ka kec neki, ci
wamii cam, nyo ka orwo neki, ci wamii pii imato?
38Yam waneni awene ka i welo, ci wajoli; nyo ka itye munero, ci waruko boŋo i
komi?
39Dok onoŋo waneni awene ka komi lit nyo ka itye i mabuc, ci walimi?’
40Kabaka bidok iye botgi ni, ‘Ada awaco botwu ni gin ma wutimo bot dano acel i
kin utmegina magi matino, meno wutimo bota.’
41Lacen en doŋ biwaco bot jo ma tye yo tuŋ ciŋe ma lacam ni, ‘Wun jo ma giceno,
wua woko ki i nyima, wudony i mac ma pe to ma giyubo pi Catan ki lumalaikane.
42Pien nene kec neka, wun pe wumiya cam, orwo pii oneka, pe bene wumiya pii
me amata;
43yam a welo, ento pe wujola, onoŋo atye munero ci pe wuruko boŋo i koma,
nene koma lit dok abedo i mabuc, ento wun pe wubino ka lima.’
44Gin bene gibidokke iye ni, ‘Rwot, waneni awene ka kec neki nyo ka orwo neki,
nyo ka i welo, nyo ka itye munero, nyo ka komi lit, nyo ka itye i mabuc, ci pe
wakonyi?’
45En bidok iye botgi ni, ‘Ada awaco botwu ni, kit macalo pe wutimo bot dano mo
acel i kin jo magi matino, pe wutimo bota.’
46 Ci gibicito woko i can ma pe tum, ento jo ma kitgi atir bicito i kwo ma pe tum.”
Matayo 26
Ludito gupiro lok i kom Yecu
(Marako 14.1-2; Luka 22.1-2; Jon 11.45-53)
1I kare ma Yecu doŋ otyeko loko lok magi ducu, owaco bot lupwonnyene ni,
Acoli Baibul
© 1985, Bible Society of Uganda.
1553
2 “Wuŋeyo ni odoŋ nino aryo ci doŋ bedo nino madit me Kato (Paska), ci Wod pa
dano gibimiye woko me agura i kom yatariya.”
3I kare meno ajwagi madito pa Lubaŋa ki ludoŋo pa lwak gucokke i gaŋ kal pa
ajwaka madit pa Lubaŋa, ma nyiŋe Kayapa,
4ci guporo lok kacel me mako Yecu ki ryeko ka doŋ gineke.
5Ento guwacci, “Pe i nino madit, miyo lwak bitugge.”
Giwiro Yecu ki moo i Betania
(Marako 14.3-9; Jon 12.1-8)
6I kare ma Yecu tye i Betania i ot pa Cimon ladobo,
7 ci dako mo obino bote kun tye ki adomo moo ma ŋwece kur, ma welle bene dit,
ci oonyo i wiye ma onoŋo en obedo ka cam.
8Ento ka lupwonnye guneno, cwinygi ocwer, guwacci, “Piŋo moo man gibalo
abala kit man?
9Pien moo man ka kono gicato acata, onoŋo kono okelo lim madit atika, ka wek
gimi bot lucan.”
10Ento Yecu oŋeyo lok man, ci owaco botgi ni, “Wuyelo dako-ni piŋo? En otiyo gin
maber twatwal i koma.
11 Pien wun wutye kacel ki lucan kare ducu, ento pe wubibedo kweda kare ducu.
12Moo man ma dako-ni oonyo i koma-ni en otimo man pi yubo koma me ayika.
13Ada awaco botwu ni, i wi lobo ducu ka ma gibitito iye lok man me kwena
maber-ri, gin ma dako-ni otiyo bene gibitito pire, wek obed me po en.”
Juda oye dobo Yecu
(Marako 14.10-11; Luka 22.3-6)
14I kare meno Juda Lakeriot, ma en dano acel ma i kin jo apar wiye aryo-ni, ocito
bot ajwagi madito pa Lubaŋa,
15ci openyogi ni, “Wubimiya gin aŋo ka amiye i ciŋwu?” Ci gucule ki lim ryal
pyeradek ma onoŋo obedo lim me kare ca.
16Cakke i cawa meno cutcut Juda ocako yenyo kare maber ma eromo miyo kwede
Yecu i ciŋgi.
Yecu ocamo cam me Kato (Paska) ki lupwonnyene
(Marako 14.12-21; Luka 22.7-14,21-23; Jon 13.21-30)
17I nino mukwoŋo me nino madito me Mugati ma Tobi Pe Iye, lupwonnye gubino
bot Yecu, ci gupenye ni, “Imito waciyubbi kabedo kwene wek icam iye cam me
Kato?”
Acoli Baibul
© 1985, Bible Society of Uganda.
1554
18Yecu ogamo ni, “Wucit i Jerucalem bot dano mo-ni, ci wuwacce ni, ‘Lapwony
owaco ni, Karena doŋ cok. Abicamo cam me Kato i odi kacel ki lupwonnyena.’ “
19Lupwonnye gucito gutiyo kit macalo Yecu ocikogi kwede, ci guyubo cam me
Kato kunnu.
20Ka piny doŋ oyuto, ci Yecu obedo piny kacel ki lupwonnye apar wiye aryo.
21I kare ma doŋ gitye ka cam, Yecu owaco botgi ni, “Ada, awaco botwu ni, ŋat acel
i kinwu bidoba.”
22Ci lupwonnye gucako kumo cut, kun gipenye ki acel acel ni, “An bo, Rwot?”
23 Yecu odok iye ni, “Dano ma tye ka gweyo dek i atabo acel kwedani aye bidoba.
24Wod pa dano tye ka wot kit macalo yam gicoyo i kome-ni; ento dano ma odobo
Wod pa dano-ni bineno can mada! Kono nene obedo ber ka dano-nu pe
ginywalo.”
25Juda ma en ŋat ma odobe openye bene ni, “Lapwony, an mono?” Yecu odokke
iye ni, “In iwaco giri kit meno.”
Acakki lok i kom Cam pa Rwotwa
(Marako 14.22-26; Luka 22.15-20;1 Kor 11.23-26)
26Ka gitye ka camo cam, Yecu omako mugati, ci olego gum i kome, ka ocako baro
iye, omiyo bot lupwonnye, kun wacci, “Wugam, wucam; man aye koma.”
27Ka dok otiŋo kikopo, ka doŋ opwoyo, ci omiyo botgi, kun wacci, “Wun ducu
wumat man;
28 pien man aye remona me gicikke, ma oo pi jo mapol pi weko bal.
29Atito botwu ni, cakke tin, pe dok abimato pig olok, nio wa i nino maca ka
abimatone doki kacel kwedwu i ker pa Wora.”
30I kare ma doŋ gutyeko wero wer, gua gucito i wi got Jeituni.
Yecu otito ni Petero bikwere woko
(Marako 14.27-31; Luka 22.31-34; Jon 13.36-38)
31 Yecu owaco botgi ni, “I dyewor matin, wun ducu wubitenya woko kena, pien
yam gicoyo ni, ‘Abigoyo lakwat, ci romi gibiket woko ata.’
32 Ento lacen ka doŋ acer woko abitelo nyimwu me cito i Galilaya.”
33Petero otuco bot Yecu ni, “Kadi ka jo mukene ducu gibitenyi woko, ento an pe
abitenyi ata.”
34Yecu owacce ni, “Ada awacci ni, tin ki i dyewor, ma noŋo twon gweno peya
okok, ibikwera woko tyen adek.”
35Ento Petero dok ogamo ni, “Kadi bed mitte ni myero ato kacel kwedi, pe
abikweri.” Lupwonnye mukene-ni bene ducu guwaco kit meno.
Acoli Baibul
© 1985, Bible Society of Uganda.
1555
Yecu olego Lubaŋa i poto Gececemane
(Marako 14.32-42; Luka 22.39-46)
36Lacen Yecu ocito kwedgi i kabedo mo ma nyiŋe Gececemane, ci ociko
lupwonnyene ni, “Wun koŋ wubed kany, an koŋ acit kuca ka lego Lubaŋa.”
37Okwanyo Petero ki litino pa Jebedayo aryo me wot kwede, ci cwinye ocako
poto matek ki kumo bene madwoŋ.
38Ci owaco botgi ni, “Cwinya tye ka waŋ matek, mito neka woko. Wubed ka kiyo
piny kacel kweda.”
39Ocako cito anyim manok, ci oguŋo oryebbe piny olego ni, “Wora, ka ce imito,
kwany kikopo man woko ki i koma; ento pe obed kit macalo an amito, gin ma in
imito aye myero otimme.”
40Ka oa odwogo bot lupwonnye onoŋo gunino woko, ci owaco bot Petero ni, “Pe
itwero kiyo piny pi cawa acel mo kacel kweda?
41Wuki wuleg Lubaŋa, wek pe wudony i abita mo; cwiny kikome mito loyo abita
pa Catan, ento kom aye nyap.”
42Dok odok ka lego Lubaŋa tyen me aryo kun lego ni, “Wora, ka kikopo man pe
twero kato ma pe amato, wek gin ma imito otimme.”
43Dok odwogo onoŋo gunino woko, pien onoŋo nino doŋ omako waŋgi twatwal.
44Ka dok owekogi ocito olego lubaŋa tyen me adekke, kun nwoyo lego lega acel-
lu.
45Ka oa odwogo bot lupwonnye openyogi ni, “Wun pud wunino ce? Pud wutye ka
yweyo bo? Nen, cawa doŋ onyiko cok, Wod pa dano doŋ gimiyo woko i ciŋ lubalo.
46Doŋ wua malo, wacitu; nen dano ma doba doŋ tye cok.”
Gimiyo Yecu i ciŋ lumonene ci gumake
(Marako 14.43-50; Luka 22.47-53; Jon 18.2-11)
47I kare ma Yecu pud tye ka lok, Juda otugi bino; en yam ŋat acel i kin jo apar
wiye aryo-ni. Obino ki lwak ma gua bot ajwagi madito pa Lubaŋa ki ludoŋo pa
lwak, kun gitye ki pala lucwan ki odoo-gu.
48Juda ma odobe-ni yam omiyo botgi lanyut. En owacci, “Dano ma abimoto kun
anoto leme, meno aye en kikome; wutugi makone woko.”
49Cutcut obino bot Yecu atir, ocako mote ni, “Lapwony itye!” Ci onoto leme.
50Yecu owaco bot Juda ni, “Larema, ibino kany piŋo?” Ci gubino gutugi poto i
kome, gumake woko cut.
51Ento dano mo acel i kom jo ma onoŋo gitye kacel ki Yecu oryeyo ciŋe ci owoto
pala lucwanne, otoŋo ki opii pa ajwaka madit pa Lubaŋa, oŋuno ite woko.
Acoli Baibul
© 1985, Bible Society of Uganda.
1556
52Ci Yecu owaco ki dano-nu ni, “Dwok pala lucwanni kakare i akura; pien jo ducu
ma mako pala lucwan, gibinekogi bene ki pala lucwan.
53Itamo ni pe atwero lego Wora wek ocwalla lumalaika makato dul mony apar
wiye aryo woko, i cawa man?
54Ci lok ma yam gicoyo i ginacoya-ni doŋ bicobbe kakare niŋniŋ, ni myero obed
kit meno?”
55 I kare meno Yecu owaco bot lwak ni, “Wubino bota ki pala lucwan ki odoogu
me maka, macalo wubino i kom layak? Abedo ka pwony i ot pa Lubaŋa jwijwi, ci
pe yam wumaka do.
56Ento gin magi ducu doŋ otimme, wek lok ma yam gicoyo i buk pa lunebi ocobbe
kakare.” I kare meno cut lupwonnye gubwote guriŋo woko.
Yecu ocuŋ i nyim lukiko ka pido
(Marako 14.53-65; Luka 22.54-55,63-71; Jon 18.12-14,19-24)
57Jo ma gumako Yecu gutere bot Kayapa ajwaka madit pa Lubaŋa, ka ma onoŋo
lupwony-cik ki ludoŋo-gu gucokke iye.
58Ento Petero obedo ka lubo kor Yecu ki cencen, nio kwede wa i dyekal pa ajwaka
madit; odonyo ci obedo kacel ki lukur-piny kun kuro wek enen gin ma bitimme.
59Ajwagi madito ki jo ma i Lukiko ducu guyenyo lok me caden me goba i kom
Yecu wek gineke woko,
60ento pe gumedo ki noŋo lok mo, kadi bed lucaden ma lugoba mapol gukelo lok
goba. Me agikkine jo aryo gubino,
61 guwacci, “Dano-ni owaco ni, ‘Atwero keto ot pa Lubaŋa, ka dok agero woko
kakare i nino adek.’ ”
62Cutcut ajwaka madit pa Lubaŋa oa malo ci owacci, “Pe idok iye lok mo? Kit lok
aŋo ma jo-ni gudoti kwede-ni?”
63Ento Yecu oliŋ woko aliŋa. Ajwaka madit pa Lubaŋa dok owacce ni, “Amito
ikwoŋ kwoŋ ki nyiŋ Lubaŋa makwo, tit botwa ka ce in aye i Kricito ma Lubaŋa
oyero, Wod pa Lubaŋa.”
64 Yecu odokke iye ni, “In iwaco giri kit meno; ento awaco botwu ni, cakke
kombeddi wubineno Wod pa dano ka obedo piny i kabedo me deyo ka ŋet Won
Twer tuŋ lacuc, kun bino ki pol me polo.”
65 Ci ajwaka madit pa Lubaŋa ocako yeco ginarukane woko kekene, kun wacci,
“Oyeto Lubaŋa; pud dok wumito caden me ŋo? Kombeddi doŋ wuwinyo kit ma en
oyeto kwede Lubaŋa.
66Wutamo iye lok aŋo?” Gudokke iye ni, “Balle romme to.”
67 Cutcut guŋulo laa i waŋe, ka gudoŋe. Jo mogo gudoŋe kun giwaco ni,
Acoli Baibul
© 1985, Bible Society of Uganda.
1557
68“In lanebi-ni! In Kricito ma Lubaŋa oyero-ni, tuci! Aŋa mugoyi?”
Petero okwero Yecu
(Marako 14.66-72; Luka 22.56-62; Jon 18.15-18,25-27)
69Petero onoŋo tye woko, obedo piny i dyekal. Ci aŋeca mo obino bote, owacce ni,
“In bene onoŋo itye kacel ki Yecu Lagalilaya.”
70Ento Petero okwero woko i nyim dano ducu, kun wacci, “An pe aniaŋ gin ma
ibeloko-ni.”
71Ka Petero okato woko i doggaŋ, aŋeca mukene dok onene, ci owaco bot jo ma
onoŋo gucuŋ kunnu ni, “Dano man bene onoŋo tye kacel ki Yecu me Najaret.”
72Petero dok okwero woko kun kwoŋŋe akwoŋa ni, “An gira pe aŋeyo dano-ni.”
73Ka kare okato manoknok, jo ma onoŋo gucuŋ kenyo gubino guwaco bot Petero
ni, “Ada, in i ŋat acel i kingi, pien kit ma iloko kwede nyuti woko.”
74Petero ocako kwoŋŋe kun lamme kekene ni, “Pe aŋeyo danoni.” Cutcut twon
gweno otugi kok.
75Ci Petero ocako po lok ma nene Yecu owacce ni, “Ma noŋo twon gweno peya
okok, ibikwera woko tyen adek kulu.” Ci okato woko okok ki cwercwiny madwoŋ
Matayo 27
Yecu ocuŋ i nyim Pilato
(Marako 15.1; Luka 23.1-2; Jon 18.28-32)
1Ka piny doŋ oru, ajwagi madito pa Lubaŋa ki ludoŋo pa lwak guporo lok i kom
Yecu kit me neke woko.
2Ci gutweye gutere gumiye bot Pilato ma onoŋo laloc i kare meno.
To pa Juda
(Tic 1.18-19)
3 Ka Juda, ŋat ma yam odobe-ni, oneno ni doŋ giŋolo kop oloyo Yecu, oŋut ci
odwoko lim ryal pyeradek ca bot ajwagi madito pa Lubaŋa ki ludoŋo,
4kun waco botgi ni, “Abalo pi dobo dano ma pe ki bal.” Gudokke iye ni, “Meno
obedo lokwa bo? Meno lokki giri.”
5Juda obolo lim piny i ŋom i ot pa Lubaŋa, ci ocito odene woko.
6Ento ajwagi madito gukwanyo lim meno kun giwaco ni, “Cik pe ye ni myero
giket lim man i kicaa lim me ot pa Lubaŋa, pien giwilo ki remo.”
7Ci guporo lok kacel, guwilo lim meno woko ki poto pa lacwe-agulu, odoko ka
yiko lurok.
8Pi meno omiyo gilwoŋo poto-nu ni poto me remo nio wa onyoo.
Acoli Baibul
© 1985, Bible Society of Uganda.
1558
9Mumiyo lok ma yam lanebi Jeremia oloko ocobbe kakare ni, “Yam gutero ciliŋ
pyeradek, i wel ma jo mogo i kin likwayo pa Icrael oŋolo kwede welle,
10ci gimiyo pi poto pa lacwe-agulu ca kit macalo Rwot ocika kwede.”
Pilato openyo Yecu
(Marako 15.2-5; Luka 23.3-5; Jon 18.33-38)
11Yecu ocuŋ i nyim laloc ci laloc openye ni, “In i kabaka pa Lujudaya bo?” Yecu
ogamo ni, “Iwaco kakare gire.”
12Ento i kare ma ajwagi madito pa Lubaŋa ki ludoŋo gudote, en pe ogamo iye gin
mo.
13Pilato openye ni, “Pe iwinyo kit lwak adot mapol ma gidoti kwede-ni?”
14Ento Yecu pe odok iye lok mo kadi ki acel i lok ducu ma gikelo i kome; man
omiyo laloc ouro twatwal.
Giŋolo Yecu kop me to
(Marako 15.6-15; Luka 23.13-25; Jon 18.39–19.16)
15I kare me nino madito onoŋo yam Pilato gonyo iye lamabuc mo woko pi lwak
ma gin mito.
16I kare-nu onoŋo gitye ki lamabuc mo ma ŋene ma nyiŋe Baraba.
17I kare ma doŋ onoŋo gucokke kacel, Pilato openyogi ni, “Wumito ni agony
botwu aŋa, baraba nyo Yecu ma gilwoŋo Kricito?”
18Pien Pilato onoŋo oŋeyo woko ni gumiyo Yecu bote pi nyeko.
19Dok bene i kare ma doŋ Pilato obedo i wi kom me ŋolo kop, dakone ocwalo
kwena bote ni, “Pe itim gin mo i kom dano meno ma kite atir-ri, pien tin i waŋ lek
aneno can madit twatwal pire.”
20Ento ajwagi madito pa Lubaŋa ki ludoŋo gubito lwak ni myero gupeny pi
Baraba, guwek ginek Yecu woko.
21Laloc dok openyogi ni, “I kin jo aryo-ni wumito agony botwu aŋa?” Lwak
gudokke iye ni, “Baraba.”
22Pilato dok openyogi ni, “Ci Yecu ma gilwoŋo Kricito-ni doŋ abitimo niŋniŋ?” Gin
ducu gudokke iye ni, “Wek gigure i kom yatariya.”
23Pilato dok openyogi ni, “Piŋo kaa, otimo kit gin aŋo marac?”. Ento lwak
gumedde ki wo ni, “Wek gigure woko i kom yatariya.”
24 Pilato ka oneno ni lok man onoŋo doŋ pe twerre, woo onoŋo tye ka medde
ameda, ci okwanyo pii, olwoko ki ciŋe i nyim lwak kun wacci, “Bal me remo pa
dano-ni gire pe i koma, lokwu giwu.”
25Dano ducu gugamo ni, “Remone obed i wiwa ki i wi litinowa!”
Acoli Baibul
© 1985, Bible Society of Uganda.
1559
26Ci ogonyo botgi Baraba; lacen ka doŋ otyeko goyo Yecu ki del omiye woko ni
gigure i kom yatariya.
Askari guŋalo Yecu
(Marako 15.16-20; Jon 19.2-3)
27Askari pa laloc gutero Yecu i Praitorion, ci gucoko buca monygi ducu i nyime.
28Gulunyo boŋone woko ki i kome, ka doŋ guruke ki boŋo makwar.
29Gucweyo lalukana okuto, gurwako i wiye, ci guketo odoo lagada i ciŋe lacuc.
Gurumo coŋgi piny i nyime, gucako ŋale kun giwacci, “Itye ba, kabaka pa
Lujudaya!”
30Guŋulo laa i kome, gukwanyo odoo lagada ci gugoyo ki wiye.
31Ka doŋ gutyeko ŋale, ci gulunyo boŋo makwar woko ki i kome, ka dok guruke ki
boŋone kikome, ci gutere kwede woko ka gure i kom yatariya.
Giguro Yecu i kom yatariya
(Marako 15.21-32; Luka 23.26-43; Jon 19.17-27)
32I kare ma doŋ onoŋo gikato woko, gurwatte ki dano mo me Cirene ma nyiŋe
Cimon, ci gudiye tektek me tiŋo yatariya pa Yecu.
33I kare ma guo i kabedo ma gilwoŋo ni Golgota, ma te lokke ni kabedo me cogo
wic,
34gumiye koŋo vino ma girubo ki keda ni omati, ento i kare ma obilo, pe oye
matone.
35 Ka doŋ gugure i kom yatariya, ci gupoko boŋŋine woko i kingi kun gibolo iye
kwir.
36Ka lacen doŋ gubedo piny kunnu ka kiye.
37Lok me adot ma gidote kwede-ni giguro malo ka wiye, kun gicoyo ni, “Man aye
Yecu kabaka pa Lujudaya.”
38Gigure kacel ki luyak mogo aryo, dano acel tuŋ lacuc ki acel tuŋ lacam.
39 Jo ma gimol gikato ki ka ŋete gubedo ka yete, kun giyeŋo wigi,
40 ma giwacci, “Nye, in ma imuko ot pa Lubaŋa woko, ci igero pi nino adek-ki, doŋ
ilarre keni ba! Ka ce in i Wod pa Lubaŋa, lor woko piny ki i kom yatariya.”
41Ki ajwagi madito pa Lubaŋa ki lupwonycik ki ludoŋo bene guŋale kit meno kun
giwacci,
42“Yam bedo ka laro jo mukene, pe twero larre kene. En kabaka pa jo Icrael do;
wek olor piny ki i kom yatariya, ci wabiye en.
43 En geno Lubaŋa, wek Lubaŋa koŋ olare kombeddi, ka mite; pien yam owacci,
‘An a Wod pa Lubaŋa.’”
Acoli Baibul
© 1985, Bible Society of Uganda.
1560
44Ki luyak bene ma onoŋo gigurogi kacel kwede gucaye i kit acel-lu.
Yecu oto
(Marako 15.33-41; Luka 23.44-49; Jon 19.28-30)
45Cakke i cawa abicel, piny ocido woko macol i lobo ducu, nio wa i cawa
aboŋwen.
46 I kin cawa aboŋwen Yecu odaŋŋe ki dwan maloŋo ni, “Eloi, Eloi, lama
cabaktani?” ma te lokke ni, “Lubaŋana, Lubaŋana, itenya woko piŋo?”
47Ka jo ma onoŋo gucuŋ kunnu guwinyo lokke, ci guwacci, “Laco man tye ka
lwoŋo Elia.”
48 Cutcut dano acel i kingi oriŋo okwanyo amor, ci oluto i koŋo vino mawacce,
orwako i wi tal lagada, ka omiyo bot Yecu ni omati.
49Ento jo mukene guwacci, “Koŋ wukur, wek mono wanen ka Elia bino ka lare.”
50Yecu dok odaŋŋe ki dwan maloŋo, ka doŋ omiyo kwone woko.
51 Ci nen, boŋo kicika ma i ot pa Lubaŋa oyec opokke woko i dul aryo, cakke ki
malo, nio kwede wa i tere piny. Piny oyeŋŋe, ki pata-gu gubar woko;
52ki lyel bene doggi oyabbe woko, ki kom jo maleŋ mapol ma yam guto gucer
woko.
53Gukatti woko ki i lyelgi i kare ma Yecu doŋ ocer, gucito i Jerucalem gunyutte
bot jo mapol.
54Ladit ma loyo askari kacel ki jo ma onoŋo gitye kwede, ma gubedo ka kiyo Yecu,
ka guneno kit ma piny oyeŋŋe kwede ki gin ma doŋ otyeko timme, gubedo ki
lworo madit mada, ci guwacci, “Adada, man onoŋo Wod pa Lubaŋa!”
55 Dok bene onoŋo nene tye mon mapol kunnu ma gucuŋ ki cen ka nenone, ma
gulubo kor Yecu cakke ki i Galilaya, gubedo ka konye bene.
56I kin mon magi onoŋo tye iye Maliam Lamagdala ki Maliam min Yakobo ki
Yucepu, ki min litino pa Jebedayo.
Giyiko kom Yecu i lyel
(Marako 15.42-47; Luka 23.50-56; Jon 19.38-42)
57I kare ma piny doŋ oyuto, dano mo ma lalonyo me Arimataya ma nyiŋe Yucepu
obino; en kikome bene onoŋo yam obedo lapwonny pa Yecu.
58Ocito bot Pilato ci olego kom Yecu. Ci Pilato ociko ni gimiye.
59Yucepu okwanyo kom Yecu, ci oboyo woko ki boŋo camanini maleŋ-ŋe,
60ka opyelo i lyelle kikome manyen, ma yam onoŋo okwinyo oroko i i got; ci oŋilo
got madit oloro ki dog lyel, ka doŋ oa ocito gire.
Acoli Baibul
© 1985, Bible Society of Uganda.
1561
61Maliam Lamagdala ki Maliam mukene-ni bene onoŋo gitye kunnu gubedo piny
gukemme ki lyel.
Lukur-piny ma gurumo lyel
62Orwone, ma en aye nino ma lubo nino me Yubbe, ajwagi madito pa Lubaŋa ki
Luparicayo gucokke i nyim Pilato,
63 guwaco bote ni, “Ladit, wapo kit ma dano ma lagoba ca oloko kwede, i kare ma
pud en kwo; ma owaco ni, ‘I ŋe nino adek abicer woko doki.’
64Pi meno cik gigwok lyel maber adada nio wa i nino me adekke, wek
lupwonnyene pe gucito gukwal kome woko, ka doŋ giwaco bot lwak ni, ‘En doŋ
ocer woko ki i kin jo muto’, man bimiyo bwola man bedo rac makato mukwoŋo
ca.”
65Pilato owaco botgi ni, “Wutye ki askari ma gin lukur-piny; wuciti, wugwok
maber mada kit macalo wutwero.”
66Ci gucito guloro dog lyel woko maber kun gimwono lanen iye i kom got, ka
guketo lukur-piny me gwokone.
Matayo 28
Yecu ocer
(Marako 16.1-8; Luka 24.1-12; Jon 20.1-10)
1Ka cabit doŋ okato, i kine okogweno me nino mukwoŋo me cabit, Maliam
Lamagdala ki Maliam mukene gucito ka neno lyel.
2Ento oyeŋyeŋ madit oyeŋo piny; pien lamalaika pa Rwot olor ki i polo obino
piny ci oŋilo got woko ki i dog lyel, ka obedo i wiye.
3Lamalaika meno onoŋo nen calo lutkot ma wil, ki ginarukane onoŋo nen matar
calo pee.
4Pi lworo en omiyo lukur-piny komgi omyel, ci gudoko calo jo muto.
5Ento lamalaika owaco bot mon ni, “Pe wulwor; pien aŋeyo ni wutye ka yenyo
Yecu ma yam giguro i kom yatariya-ni.
6Pe tye kany, pien ocer woko kit macalo nene en owaco. Wubin wunen ka ma
onoŋo en obuto iye.
7Ci wuciti oyotoyot wutit bot lupwonnyene ni en doŋ ocer woko ki i kin jo muto,
nen, en doŋ okwoŋo nyimwu me cito i Galilaya; wun wubinene ki kunnu. Nen,
doŋ atyeko tito botwu.”
8Ci gua woko ki i wi lyel oyotoyot ki lworo ki yomcwiny madwoŋ, guriŋo gucito
ka tito bot lupwonnyene.
Acoli Baibul
© 1985, Bible Society of Uganda.
1562
9Ento nen, Yecu orwatte kwedgi, ci omotogi ni, “Wutye ba!” Gin gubino bote
gumako tyene ci guwore.
10Ka dok Yecu owaco botgi ni, “Pe wulwor; wuciti wutit bot utmegina ni myero
gucit i Galilaya, ci gibinena ki kunnu.”
Lok ma lukur-piny gudwoko
11I kare ma gitye ka wot, jo mogo ki i kin lukur-piny gudok i gaŋ ka dwoko lok bot
ajwagi madito pa Lubaŋa pi gin ducu ma doŋ otimme-ni.
12Ka doŋ gucokke kacel ki ludoŋo, ma doŋ guporo lok, ci gumiyo lim madit bot
askari,
13kun giwacci, “Wuwac bot lwak ni, ‘Lupwonnyene gubino ki dyewor ci gukwalo
kome i kare ma onoŋo wanino woko.’
14Ka ce laloc biwinyo lok man, ci wan wabiniaŋe ki lok ducu, wek can mo pe opot
i komwu.”
15Askari bene gugamo lim, ci gutimo kit macalo gicikogi kwede; omiyo lok man
obedo ka ywek i kin Lujudaya nio wa onyoo.
Yecu ociko jo apar wiye acel
(Marako 16.14-18; Luka 24.36-49; Jon 20.19-23)
16 I kare meno lupwonnye apar wiye acel gucito i Galilaya, i wi got ma yam en
ocikogi ni gucit iye.
17Ka gunene ci guwore; ento jo mogo gubedo ka kalo akala.
18Yecu obino ci owaco botgi ni, “Twero ducu ma i wi polo ki i lobo doŋ gityeko
miyo woko bota.
19 Pi meno doŋ wuciti wucilok jo me rok ducu gudok jo ma luba, kun wubatijagi i
nyiŋ Won ki Wod ki Cwiny Maleŋ,
20wupwonygi me gwoko gin ducu ma doŋ atyeko cikowu kwede. Nen, atye
kwedwu kare ducu, nio i agikki piny.”
Acoli Baibul
© 1985, Bible Society of Uganda.
1563
Marako
Marako 1
Lok ma Jon Labatija otito
(Matayo 3.1-12; Luka 3.1-18; Jon 1.19-28)
1Acakki me lok me kwena maber i kom Yecu Kricito, Wod pa Lubaŋa,
2 kit ma gicoyo kwede i buk pa lanebi Icaya ni, “Nen, acwalo lakwenana otelo
nyimi, ma bigero yoni;
3 dwan dano mo ma daŋŋe ki i tim ni, Wuger yo pa Rwot, wutir yone ocuŋ atir.”
4Kit meno, Jon Labatija ocako nen i tim, kun tito lok ni, “Wuŋut wek wulim batija,
wek Lubaŋa owek balwu.”
5Ci jo ma i lobo Judaya ducu ki jo ducu ma i gaŋ Jerucalem gucito bote. Gutuco
balgi, ci en obatijagi i kulu Jordan.
6 Jon yam ruko boŋo yer kinaga, ka tweyo pyere ki del, kun camo bonyo ki moo
kic ma i tim.
7En obedo ka tito lok kun wacci, “Dano mo obebino kun lubo kora ma kato an ki
dit, ma an pe aromo guŋo piny ka gonyo del war tyene.
8An abatijawu ki pii, ento en bibatijawu ki Cwiny Maleŋ.”
Jon obatija Yecu
(Matayo 3.13-17; Luka 3.21-22)
9I kare meno Yecu oa ki i Najaret me Galilaya obino bot Jon, ci Jon obatija en i
kulu Jordan.
10Ka Yecu obea woko ki i pii, otugi neno ka polo yabbe, ki Cwiny Maleŋ ma bino
kun lyanne piny macalo akuri ci opye i kome.
11 Ci dwan ocako winnye ma a ki i polo kun wacci, “In aye i Woda ma amaro, ma
cwinya yom i komi.”
Catan obito Yecu
(Matayo 4.1-11; Luka 4.1-13)
12Cutcut Cwiny Maleŋ otero Yecu woko wa i tim.
13Ci obedo i tim nino pyeraŋwen; Catan ocako bite, ma onoŋo en tye kacel ki lee
tim, kun lumalaika gikonye.
Yecu ocako ticce i Galilaya
(Matayo 4.12-17; Luka 4.14-15; Jon 4.1-3,43)
14I kare ma gitweyo Jon woko i mabuc, Yecu ocako bino i Galilaya kun tito lok me
kwena maber ma a ki bot Lubaŋa;
Acoli Baibul
© 1985, Bible Society of Uganda.
1564
15 owacci, “Kare doŋ oromo, ker pa Lubaŋa onyiko cok; wuŋut, wuye lok me
kwena maber.”
Yecu olwoŋo lucik-rec aŋwen
(Matayo 4.18-22; Luka 5.1-11)
16Ka Yecu onono woto rabo dog nam me Galilaya, ci oneno Cimon ki ominne
Anderiya, ka gitye ka bolo obwo recgi i nam; pien gin lumak-rec.
17Yecu ocako lwoŋogi ni, “Wubin wulub kora, ci an abimiyowu wudoko lumak
dano.”
18Ci cutcut gutugi weko obwogi, gulubo kore.
19Ka dok guwoto anyim manok, ci oneno Yakobo ki ominne Jon, gin awobe pa
Jebedayo, ma onoŋo gitye i yeya ka lubo obwo recgi.
20En otugi lwoŋogi cut, ci giweko wongi Jebedayo odoŋ ki luticce i yeya, gucako
lubo kore.
Dano ma tye ki cen marac
(Luka 4.31-37)
21Gucako cito wa i Kapernaum, ci cutcut i ceŋ cabit Yecu odonyo i kacokke, ocako
pwonyogi.
22 Dano guuro kit pwonnye matek, pien owonyogi macalo won twero, pe macalo
lipwony-cik.
23Ci cutcut dano mo ma tye ki cen marac onen i kacokke;
24ocako daŋŋe matek ni, “Ilaro gin aŋo kwedwa kaa, in Yecu Lanajaret? Doŋ ibino
ka tyekowa bo? An aŋeyi, in i dano maleŋ pa Lubaŋa.”
25Ento Yecu ojuke, kun wacce ni, “Liŋ mot, a woko ki i kome!”
26Cen marac oryeye ki koko matek, ka oa woko ki i kome.
27Dano ducu guuro matek, kun gipenye kekengi ni, “Man gin aŋo? Man aye dok
kit pwony manyen bo? Nen en ka ciko wa cen maraco-gu ki twero, ci gin bene
giwinyo doge.”
28Ci pire oywek oromo kabedo ducu murumo lobo Galilaya.
Yecu ocaŋo maro Cimon Petero
(Matayo 8.14-15; Luka 4.38-39)
29Ci cutcut gua woko ki i kacokke, gudonyo i ot pa Petero ki Anderiya, gunywako
wot ki Yakobo ki Jon.
30Maro Petero onoŋo tye ki two lyeto, obuto piny, ci cutcut gutito pire bot Yecu.
31Yecu ocito omako ciŋe otiŋe kwede malo, ci two lyeto ocaŋ woko ki i kome, ka
ocako gwokogi.
Acoli Baibul
© 1985, Bible Society of Uganda.
1565
Yecu ocaŋo jo mapol otyeno
(Matayo 8.16-17; Luka 4.40-41)
32Otyeno ma ceŋ opoto woko, gucako kelo bote lutwo ducu ma komgi lit, ki jo ma
cen marac omakogi.
33Jo ducu ma i gaŋ gucokke i doggola.
34Ci en ocaŋo lutwo mapol ma onoŋo gitye ki kwa two mapatpat, kun ryemo ki
lwak cen-gu mapol; pe oye cen mo oloko, pien onoŋo giŋeye.
Yecu otiŋo wot me tito lok
(Luka 4.42-44)
35Odiko con ma piny pud col, Yecu oa malo, ci opuk ocito woko wa i kabedo ma
dano pe iye, ci obedo ka lego Lubaŋa kunnu.
36Cimon ki jo ma gitye kwede gucako lubo kore;
37ka gunoŋe ci guwacce ni, “Dano ducu gitye ka yenyi.”
38En ogamo doggi ni, “Dok wakobu woko i gaŋ mukene ma tye cok ki kany, wek
acitit lok kunnu bene; pien meno en aye gin mumiyo abino.”
39 Ci Yecu ocako tiŋo wot orumo lobo Galilaya ducu, kun woto ki tito lok i
kacokkegi ki ryemo cen-gu bene.
Yecu olonyo kom ladobo
(Matayo 8.1-4; Luka 5.12-16)
40Ladobo mo obino bot Yecu, kun orumo coŋe piny obako doge bote, olege ni, “Ka
imito, itwero lonyo koma.”
41Ci kica omako Yecu i kome, ocako ryeyo ciŋe ogudo kome, kun wacce ni,
“Amito; komi olony.”
42Ci cutcut dobo ocaŋ ki i kome, kome odoko leŋ.
43Yecu ocike matek, ka ocwale kwede ocito.
44 Ocike ni, “Winy ba, pe icitit ki dano mo; ento ber icit ci icinyutte keni bot
ajwaka pa Lubaŋa, wek imi gityer pi komi ma doŋ ocaŋ-ŋi, kit ma yam Moses
ociko, wek obed lanyut botgi.”
45Ento en ocito, ocako tito lokke atyer bot lwak, ci lokke oywek. Pieno omiyo
Yecu pe doŋ twero donyo i gaŋ mo ka maleŋ; ocako bedo i kabedo ma dano pe
iye, ento lwak gumol gucito bote ma gua ki i kabedo ducu.
Marako 2
Yecu ocaŋo dano ma two two akweya kom
(Matayo 9.1-8; Luka 5.17-26)
1Ka nino okato manok, Yecu dok odwogo i Kapernaum, ci pire owinnye ni en tye
paco.
Acoli Baibul
© 1985, Bible Society of Uganda.
1566
2Ci lwak gucokke kacel, ma kabedo odoko diŋ, pe romogi, piny opoŋ wa i
doggola-gu; en obedo ka tito lok botgi.
3Jo mogo gukelo bote dano ma twoyo two akweya kom, jo aŋwen aye gutiŋo en.
4Ka yo me tere i nyim Yecu oloyogi pi lwak, ci guyabo wi ot ki malo ka ma en tye
iye. Ka gutyeko mukone ci gucwalo kitara ma latwo obuto iye piny i nyime.
5Yecu ka oneno niyegi, ci owaco bot latwo ni, “Latinna, balli doŋ giweko woko.”
6Ka lupwony-cik mogo, ma onoŋo gibedo kunnu, gubedo ka pyem kekengi wa i
cwinygi ni,
7“Dano man loko kuman piŋo? En oyeto Lubaŋa! Aŋa ma twero weko bal kono
ŋat acel keken, en aye Lubaŋa?”
8Oyotoyot Yecu ocako niaŋ ki i cwinye kene ni gitye ki pyem ma kit meno i
cwinygi, ci openyogi ni, “Piŋo cwinywu tye ka pyem lok macalo man?
9Lok mayotte tye kwene ka awaco bot latwo ni, ‘Balli doŋ giweko woko’, kono
nyo ni, ‘A malo wek itiŋ kabutoni, icit wa paco’?
10Ento kombeddi abinyuto botwu ni Wod pa dano tye ki twero me weko bal i wi
lobo.” Ci cut owaco bot latwo akweya kom ni,
11“An awacci ni, a malo, itiŋ kabutoni, icit giri paco.”
12En ocako a malo, otiŋo kabutone oyotoyot, ocito woko ki i nyimgi; omiyo gin
ducu guuro twatwal, gucako pako Lubaŋa kun giwacci, “Ma naka yam peya
waneno kit gin macalo man.”
Yecu olwoŋo Levi
(Matayo 9.9-13; Luka 5.27-32)
13Yecu dok ocito i dog nam Galilaya; ci lwak ducu gubino bote, ocako pwonyogi.
14Ka okato i yo, ci oneno Levi, wod pa Alipayo, ka obedo piny ka jogo mucoro, ci
owacce ni, “Luba.” Ci oa malo, olubo kore.
15Ka doŋ en obedo piny i ode, ci lujog-mucoro ducu ki lubalo gubino gubedo piny
kacel ki lupwonnyene; pien ceŋ onoŋo tye jo mapol ma kit meno ma gubedo ka
lube
16Lupwonycik ma i kin Luparicayo, ka guneno ni en ocamo kacel ki lubalo ki
lujog-mucoro, gupenyo lupwonnyene ni, “Piŋo en camo kacel ki lujog-mucoro ki
lubalo?”
17Yecu owinyo ci ogamo ni, “Jo ma komgi yot pe gimito daktar, pe abino ka lwoŋo
jo ma kitgi atir, ento lubalo.”
Peny i kom ri kec
(Matayo 9.14-17; Luka 5.33-39)
Acoli Baibul
© 1985, Bible Society of Uganda.
1567
18Lupwonnye pa Jon ki pa Luparicayo onoŋo gitye ka ri kec; jo mogo gubino
gupenye ni, “Piŋo lupwonnye pa Jon ki pa Luparicayo giri kec, ento lupwonnyeni
pe giri kec?”
19Yecu odok iye botgi ni, “Lurem lanyom twero ri kec ma kun lanyom tye kwedgi?
Pi kare ducu ma lanyom tye kwedgi pe gitwero ri kec.
20Ento kare bibino ma gibikwanyo lanyom woko ki botgi, ka doŋ gibiri i kare
meno.
21Pe tye ŋatti mo ma dabo boŋo manyen i kom ginaruka muti. Ka otimo kit meno,
ci kiraka ma gidabo kwede-ni telo boŋo meno; en manyen-ni juŋ woko ki kom
muti, ci waŋ boŋo yec medde.
22Pe tye ŋatti mo ma piko koŋo vino manyen i kicaa macon; ka opiko, ci koŋo
vino biyeco kicaa woko, koŋo vino bio woko, ki kicaa bene biballe. Ento koŋo
vino manyen myero gipik i kicaa manyen.”
Lupwonnye gurito win bel i ceŋ cabit
(Matayo 12.1-8; Luka 6.1-5)
23 Ka yam onoŋo Yecu woto kun ŋolo dye poto bel i nino me cabit, ka gitye ka
wot, lupwonnyene gucako rito wit bel.
24Luparicayo gupenye ni, “Piŋo lupwonnyeni gitiyo gin ma cik okwero ni pe giti i
ceŋ cabit?”
25 En odok iye botgi ni, “Wun pe wukwano gin ma Daudi otiyo ka en tye ma kec
oneko marac, en ki jo ma tye kacel kwede?
26 Kit ma en odonyo kwede i ot pa Lubaŋa i kare ma Abiatar aye ajwaka madit pa
Lubaŋa? Ocamo mugati ma giketo i nyim Lubaŋa, ma yam cik okwero ni dano mo
pe ocam, kono ajwagi pa Lubaŋa keken. Daudi ocamo, dok opoko ki jo ma tye
bote.”
27Otittigi ni “Cabit giketo pi dano, pe dano aye giieto pi cabit.
28Kumeno Wod pa dano aye rwot me cabit.”
Marako 3
Labade otal
(Matayo 12.9-14; Luka 6.6-11)
1Yecu dok odonyo i kacokke, ma onoŋo tye iye dano mo ma bade otal.
2Gukiye ka nyo bicaŋe i ceŋ cabit, wek gikel kop i kome.
3Yecu owaco bot labade otal ni, “A malo icuŋ i dyere.”
4Openyogi ni, “I ceŋ cabit, cik ye ni gitim iye gin maber nyo gin marac, gilar iye
kwo nyo ginek woko?” Ento gin guliŋ aliŋa.
Acoli Baibul
© 1985, Bible Society of Uganda.
1568
5En olworo waŋe i komgi ki kiniga, cwinye ocwer pi nwaŋ cwinygi. Owaco bot
dano-nu ni, “Rye badi.” En oryeyo bade ci bade ocaŋ.
6Luparicayo gukato woko, cutcut gucako poro lok kacel ki jo pa Kerode kit ma
myero gineke kwede.
Lwak gucokke i dog nam
7Yecu ki lupwonnyene gua gucito i dog nam. Lwak madwoŋ ma gua i Galilaya
gulube ki jo ma gua i Judaya,
8ki i Jerucalem, ki Idumea ki loka Jordan, ki i lobo ma orumo Turo ki Cidon; lwak
madwoŋ gucokke bote, pien guwinyo pi tic mapol ma en otiyo.
9 En ociko lupwonnye ni guyub yeya matidi pire, wek pe lwak gubed ka diyo en.
10Pien onoŋo ocaŋo jo mapol, ma omiyo jo ducu ma komgi lit gidine i kome ka
boŋe.
11Ka cen maraco gunene, ci guryebbe i nyime, gukok kun giwaco ni, “In giri Wod
pa Lubaŋa.”
12Yecu ojukogi ni pe myero giwek dano oŋeye.
Yecu oyero jo apar wiye aryo
(Matayo 10.1-4; Luka 6.12-16)
13Yecu oito malo i wi got, ocako lwoŋo jo ma en mito bote; ci gucito bote.
14Oyero jo apar wiye aryo wek gubed kacel kwede, dok wek eorgi gubed lukwena
me tito lok,
15dok gubed ki twero me ryemo cen.
16Mukwoŋo Cimon ma en ocako nyiŋe Petero;
17ki Yakobo wod pa Jebedayo, ki Jon omin Yakobo, ma en ocako nyiŋgi ni
Boanergi, te lokke ni, jo ma gimor calo kot;
18ki Anderiya ki Pilipo ki Bartolomayo ki Matayo, ki Tomaci, ki Yakobo wod
Alipayo, ki Tadayo, ki Cimon ma obedo i kin jo ma gimito locken,
19ki Juda me Keriot, ma yam odobe.
Yecu ki Beeljebul
(Matayo 12.22-32; Luka 11.14-23;12.10)
Yecu odok paco;
20lwak dok gucokke, omiyo en ki lupwonnyene pe gitwero noŋo kare me cam.
21Ka jo tugi guwinyo, ci gubino ka make pien giwaco ni, “En opo woko.”
22 Lupwony-cik ma gua i Jerucalem guwaco ni, “En tye ki jok Beeljebul,” dok ni,
“En ryemo cen pi twero pa ladit pa cen.”
Acoli Baibul
© 1985, Bible Society of Uganda.
1569
23Yecu olwoŋogi bote, oloko kwedgi i carolok ni, “Catan twero ryemo Catan
niŋniŋ?
24Ker ka opokke aryo, ker meno pe twero cuŋ.
25Dok ot ka iye opokke aryo, ot meno pe twero cuŋ.
26Dok ka Catan ocako lweny i kome kekene ce opokke kene, ci pe twero cuŋ,
kerre gik woko.
27Ento pe tye ŋatti mo ma twero donyo i ot pa dano ma kome tek ka yako jamine;
ento koŋ kwoŋo tweyo dano ma kome tek-ki, ka doŋ biyako jamine ma i ode.
28Ada awaco botwu ni, bal ducu ma dano timo, ki lok ducu ma giyeto kwede
Lubaŋa, gibiwekone woko,
29 ento ŋat ma yeto Cwiny Maleŋ pe gibiweko balle matwal, pien noŋo otimo bal
ma ri nakanaka,”
30pien onoŋo guwaco ni, “En tye ki cen marac.”
Min Yecu ki omegi Yecu
(Matayo 12.46-50; Luka 8.19-21)
31Minne ki omegine gubino, gucuŋ woko, gucwalo kwena me lwoŋe.
32Lwak onoŋo gubedo kun gurume dyere. Giwacce ni, “Nen, meni ki omegi gitye
woko, giyenyi.”
33En openyo ni, “Maa ki omega gin aŋagi?”
34Olworo waŋe i kom jo ma gurume ma gubedo piny, owaco ni, “Maa ki omega
gin ene.
35Dano ma tiyo gin ma Lubaŋa mito, en aye omera, ki lamera, ki maa.”
Marako 4
Carolok i kom lacoc
(Matayo 13.1-9; Luka 8.4-8)
1 Yecu dok ocako pwony i dog nam. Lwak madwoŋ twatwal gucokke bote; pi
meno oito i yeya, obedo iye i dye nam, lwak ducu gubedo i witura.
2Opwonyogi ki lok mapol i carolok. I pwonnye owaco ni,
3“Wuwiny! Lacoc ocito ka coyo kodi.
4Ka kun coyo, kodi mogo okir i ŋet yo, winyo gubino, gucamo woko.
5Kodi mukene okir i kom pata ka ma ŋom tye iye manok. Cutcut gutwi, pien ŋom
pe tut.
6Ka ceŋ oryeny, owaŋogi gutwo woko, pien lwitgi pe odonyo matut.
Acoli Baibul
© 1985, Bible Society of Uganda.
1570
7Kodi mukene okir i kin okuto, okuto olot odiyogi woko, pe gunyako nyiggi.
8Kodi mukene okir i ŋom maber, gutwi, gujany, gunyako nyiggi, mukene
pyeradek, mukene pyerabicel, mukene miya.”
9Lacen owaco ni, “Ŋat ma tye ki it me winyone, owiny.”
Pwony i kom carolok
(Matayo 13.10-17; Luka 8.9-10)
10Ka onoŋo Yecu odoŋ kene, ci jo murume dyere kacel ki jone apar wiye aryo,
gubino gupenye lok i kom carolok meno.
11En ogonyo botgi tere ni, “Wun gimiyowu me ŋeyo muŋ me ker pa Lubaŋa, ento
bot jo maca ma gitye woko giloko kwedgi i carolok,
12 wek ka gineno, gunen, ento pe guniaŋ maber, dok ka giwinyo, guwiny, ento pe
guniaŋ tere maber; wek pe gudwog cen, ci Lubaŋa owek balgi.”
Yecu otito te carolok i kom lacoc
(Matayo 13.18-23; Luka 8.11-15)
13Yecu openyogi ni, “Pe wuniaŋ te carolok man? Wubiniaŋ niŋniŋ carolok ducu?
14Lacoc coyo lok pa Lubaŋa.
15Magi gin aye jo ma i ŋet yo, ka ma lok gicoyo iye; ka guwinyo, cutcut Catan bino,
kwanyo lok ma gicoyo i igi woko.
16Kit meno magi gin aye ma gicoyo i ŋom ma obedo pata; gin ka guwinyo,
oyotoyot gimako lok ki yomcwiny;
17ento pe gitye ki lwitgi i igi, giri pi kare manok; ka can obino, nyo libo dano
ocakke, pi lok meno, cutcut gipoto woko.
18Tye mukene ma gicoyo i kin okuto; gin aye jo ma giwinyo lok,
19ce paro lok me lobo man, ki maro lonyo, ki miti me jami mukene, ka odonyo i
cwinygi ci diyo lok, pe nyak.
20Ento maca ma gicoyogi i ŋom maber-ri, gin aye jo ma giwinyo lok, ci gigamo,
ginyako nyiggi, mukene pyeradek, mukene pyerabicel, mukene miya.”
Mac tara ma giumo ki aduku
(Luka 8.16-18)
21 Lacen openyogi ni, “Tara mono gikelo i ot me auma ki aduku, nyo me aketa i te
kitanda? Pe gicibo i wi okar?
22 Pien pe tye gin mo ma okanne ma pe biŋene, kadi gin ma giumo ma pe binen
kamaleŋ.
23Ka ŋatti mo tye ki it me winyone, owiny.”
Acoli Baibul
© 1985, Bible Society of Uganda.
1571
24 Owaco botgi ni, “Wugwokke i kom lok ma wuwinyo; kit gin mo ma wupimo
kwede-ni, en aye gibipimo ki mewu bene, dok gibimedone botwu.
25 Pien ŋat ma mere tye, gibimedde, ŋat ma mere pe gibikwanyo woko ki bote
kadi wa gin ma en tye kwede ducu.”
Carolok i kom twi pa kodi
26Yecu owaco ni, “Ker pa Lubaŋa tye kit man, macalo dano ma coyo kodi i ŋom.
27En buto piny i dyewor, dok a i dyeceŋ, ci kodi cako twi, doŋo, kun en pe ŋeyo kit
ma timme kwede.
28Ŋom kene aye miyo kodi nyako nyige; mukwoŋo koŋ twi, lacen ŋok, ka nyig bel
corre.
oromo.”
29 Ento ka bel ocek, ci dano cako kayone cut, pien noŋo kare me kayo bel doŋ
Carolok i kom kodi karadali
(Matayo 13.31-32; Luka 13.18-19)
30Dok owaco ni, “Wabiporo ker pa Lubaŋa ki kit gin aŋo? Nyo wabinyuto ki kit
carolok aŋo?
31Ker pa Lubaŋa rom ki kodi dek karadali; ka gicoyo i ŋom, kadi bed en tidi
twatwal makato kodi ducu ma i wi lobo-ni,
32ento ka gicoyo, ci doŋo, doko dit makato dek ducu, jaŋe jany madito, miyo
winyol me polo twero gero odigi i te tipone.”
Yecu maro lok i carolok
(Matayo 13.34-35)
33Otito botgi lok i carolok mapol calo meno, kit ma gitwero niaŋ kwede.
34Pe oloko kwedgi laboŋo carolok, ento ka en tye ki lupwonnyene, ci gonyo te lok
ducu botgi.
Yecu ojuko yamo ki nam
(Matayo 8.23-27; Luka 8.22-25)
35I nino meno ka piny doŋ oyuto, Yecu owaco botgi ni, “Wakatu loka ca.”
36Guweko lwak, ci gukwaŋo en ki yeya ma onoŋo en tye iye-ni; ki yeya mukene
bene onoŋo tye kacel kwedgi.
37Yamo madwoŋ ocako kodo, pii otwagge, ocorre i yeya, omiyo i yeya ocako poŋ
woko.
38Ento en onoŋo tye i tik yeya, kun onino i kom laten-wic. Gucoye, guwacce ni,
“Lapwony, in pe iparo? Nen, wato woko do.”
39En ocako co woko ci ojuko yamo, owaco ki nam ni, “Liŋ, pye mot.” Yamo ocako
kwe, nam oliŋ mot.
Acoli Baibul
© 1985, Bible Society of Uganda.
1572
40Openyogi ni, “Piŋo wulwor kit man? Wun pe wutye ki niye?”
41Gubedo ki lworo madwoŋ, ci gucako penye kekengi kun giwaco ni, “Man aŋa
kaa, ma yamo ki nam giwinye-ni?”
Marako 5
Yecu ocaŋo dano ma tye ki cen marac i Geraca
(Matayo 8.28-34; Luka 8.26-39)
1Gubino i loka nam tuŋcel, i lobo pa Lugeraca.
2Ka Yecu okato woko ki i yeya, ci cutcut dano mo ma tye ki cen marac obino bote,
ma oa ki i kabedo ka ma giyiko iye jo muto.
3En bedo i kin lyel, pe tye dano mo ma twero tweyo en kadi ki nyor;
4pien yam gitweye tyen mapol ki atego ki nyor, ento ocodo nyor, oturo atego
woko, pe tye dano mo ma tye ki tek ma loye.
5Nino ducu, dyewor ki dyeceŋ, en bedo i kin lyel ki i wi cere kun kok, dok ŋolo
kome kene ki kidi.
6Ka oneno Yecu ki ka mabor, ci oriŋo, oryebbe i nyime, owore.
7Ci odaŋŋe ki dwan maloŋo ni, “Ilaro aŋo kweda, Yecu Wod pa Lubaŋa Mamalo
Twal? Alami ki nyiŋ Lubaŋa, pe iyela.”
8Pien onoŋo ocike ni, “A woko ki i kom dano man, in cen marac.”
9Yecu openye ni, “Nyiŋi aŋa?” Ogamo ni, “Nyiŋa Legion, pien wapol.”
10En obako doge bote matek ni, pe myero ocwal cen maraco woko ki i lobo meno.
11Lwak opego mapol onoŋo gitye ka cam i kor got kunnu;
12gubako doggi bote kun giwaco ni, “Cwalwa i opego, wek wadony i igi.”
13Yecu oyegi. Cen maraco gua, gudonyo i opego, lwak opego ma gimito romo ka
alip aryo, gutwarre ki ŋwec gucorre i loŋo got, gumwony woko i nam.
14Lukwat guriŋo gutito lokke i gaŋ madit, ki i kin paco. Dano mapol gumol gubino
ka neno gin ma otimme.
15Gubino bot Yecu, guneno dano ma yam tye ki cen maraco, obedo piny, oruko
boŋo, odoko ryek, en ma yam onoŋo tye ki buca mony me cen maraco; lworo
ocako makogi.
16Jo ma guneno gutito botgi lok ducu ma otimme i kom dano ma yam tye ki cen
maraco, ki gin ma otimme i kom opego-gu.
17Gubako doggi bot Yecu ni myero oa woko ki i lobo tugi.
Acoli Baibul
© 1985, Bible Society of Uganda.
1573
18Ka en tye ka ito i yeya, ci dano ma yam tye ki cen maraco obako doge bot Yecu
ni myero ebed bote.
19Ento Yecu okwero woko, owacce ni, “Dok paco bot lutuwu, icitit gin madit ma
Rwot otimo i komi, ki kit ma otimi kwede kica.”
20En ocito, ocako tito lok madit ma Yecu otimo i kome i Dekapoli , omiyo jo ducu
guuro.
Nya pa Yairo ki dako ma ogudo dog boŋo pa Yecu
(Matayo 9.18-26; Luka 8.40-50)
21Ka Yecu doŋ okato loka nam tuŋ ca, lwak madwoŋ gucokke bote; en obedo i dog
nam.
22Ŋat acel ma i kin ludito me kacokke ma nyiŋe Yairo obino; ka onene, ci oryebbe
piny ka tyene,
23obako doge bote matek ni, “Nyara matidi mito to woko. Bin iket ciŋi i kome wek
ocaŋ, obed makwo.”
24Yecu ocito kacel kwede, kun lwak madwoŋ gilube, kun gidiye.
25Onoŋo tye dako mo ma yam otwoyo two agobi mwaka apar wiye aryo.
26En olimo can madwoŋ ki bot ludaktar mapol; olanyo limme ducu pe okonye
ento twone medde ameda.
27Ka owinyo lok i kom Yecu, obino ki i yo ŋeye ki i kin lwak, ci ogudo dog
ginarukane;
28pien otamo ni, “Ka agudo kadi kom ginarukane keken, ci abicaŋ.”
29Oyotoyot two agobine ocaŋ woko, ci oŋeyo ki i kome kene ni doŋ ecaŋ woko ki i
twone.
30Ka Yecu oŋeyo ki i kome ni tek oa ki i kome, ci olokke i dye lwak cut, openyo ni,
“Aŋa ma ogudo ginarukana?”
31Lupwonnyene gugamo ni, “Ineno lwak tye ka diyo in, ka dok pud ipenyo ni,
‘Aŋa ma oguda?’ “
32Ci olworo waŋe wek enen ŋat ma ogude-ni.
33Ci dako meno, ka oŋeyo kit gin ma otimme i kome, obino bot Yecu ki lworo, kun
kome myel, oryebbe i nyime, otitte lok ducu me ada.
34Yecu owacce ni, “Nyara, niyeni ocaŋi; wot ki kuc, twoni doŋ otyeko caŋ
matwal.”
35Ma kun en pud loko, jo mogo gubino ma gua ki i ot pa ladit me kacokke, guwaco
ni, “Nyari doŋ oto woko, pud dok iyelo Lapwony piŋo?”
Acoli Baibul
© 1985, Bible Society of Uganda.
1574
36Yecu pe oketo cwinye i kom lok ma guwaco, ento ociko ladit me kacokke ni, “Pe
ilwor, in iye meri ayeya keken.”
37Pe oye dano mo olube, kono nyo Petero ki Yakobo ki Jon omin Yakobo keken.
38Gubino i ot pa ladit me kacokke, Yecu oneno lwak ma giwo, kun gikok ma
gidaŋŋe matek.
39Ka odonyo i ot, openyogi ni, “Piŋo wuwo ki koko? Latin man peya oto, ento
onino anina.”
40Gunyere matek, ci oryemogi ducu woko, ocako tero won latin ki minne ki jo ma
onoŋo gitye kacel kwede, gudonyo ka ma latin tye iye.
41Omako ciŋe, owacce ni, “Talita kum”, te lokke ni, “Latin anyaka, awacci ni, a
malo.”
42Oyotoyot nyako oa malo, owoto, pien onoŋo mwaka me ditte doŋ romo apar
wiye aryo. Guuro matek twatwal.
43Yecu ocikogi matek ni ŋatti mo pe myero oŋe lok man; ocikogi ni gimi ki nyako-
nu cam mo ocam.
Marako 6
Gikwero Yecu i Najaret
(Matayo 13.53-58; Luka 4.16-30)
1Yecu oa woko ki kunnu, odok i lobo tugi, lupwonnyene gulube.
2Ocako pwonyogi i kacokke i ceŋ cabit. Jo mapol ma guwinye, guuro, kun giwaco
ni, “Laco man onoŋo ryeko man ducu ki kwene? Kit ryeko aŋo ma gimiye-nu? Dok
kit tic aŋo matek madito ma rom man ma en tiyogi-ni?
3Man pe lapac, wod pa Maliam, omin Yakobo, ki Yoce, ki Juda ki Cimon? Dok
nyimegine pe gitye botwa kany?” Ci cwinygi ocako a woko i kome.
4Yecu owaco ni, “Lanebi giketo deyo i kome, ento pe giketo deyo i kome ki i lobo
tugi ki i kin jo tugi, ki i ode.”
5Pe otwero tiyo tic matego kunnu, ento oketo ciŋe i kom lutwo mogo, ocaŋogi.
6Yecu ouro pien pe gitye ki niye. En obedo ka wirre i kin gaŋi kun pwonyo dano.
Yecu ooro lupwonnye par wiye aryo
(Matayo 10.5-15; Luka 9.1-6)
7Yecu olwoŋo bote jone apar wiye aryo, ci oorogi ki aryo aryo, omiyogi twero i
kom cen maraco.
8 Ocikogi matek ni pe guwot ki gin mo, kono odoo keken, laboŋo cam mo, kadi
kicaa, kadi lim mo i del pyergi;
9ento guwot kun giruko war tyengi, pe guwot ma gubamo kanyi aryo i komgi.
Acoli Baibul
© 1985, Bible Society of Uganda.
1575
10Ocikogi ni, “Ka wudonyo i ot mo, wubed kenyo nio ka wubia ki i kabedo meno.
11 Kabedo ducu ma pe bijolowu, ma pe biwinyowu, ka ce wubia woko ki kunnu, ci
wuteŋ apwa woko ki i tyenwu wek obed caden botgi.”
12Kit meno gucako cito, gutito lok ni myero dano oŋuti.
13 Guryemo lwak cen mapol, dok guwiro lutwo mapol ki moo kun gicaŋogi.
To pa Jon Labatija
(Matayo 14.1-12; Luka 9.7-9)
14 Kabaka Kerode owinyo pire, pien onoŋo nyiŋ Yecu doŋ oywek twatwal. Jo
mogo guwaco ni, “Jon Labatija aye ocer woko ki i kin jo muto; en aye mumiyo
lakit teko macalo meno tye ka tic i kome.”
15Ento jo mukene guwaco ni, “En Elia”, jo mukene ni, “En lanebi, cal ki ŋat mo i
kin lunebi macon.”
16Ka Kerode owinyo pire ci owacci, “Jon ma yam atoŋo wiye en aye ocer woko.”
17 Pien Kerode yam ooro dano, gumako Jon, gutweyo i mabuc, pi Kerodia ci-
ominne, dako pa Pilipo, ma yam okwanyo me bedo dakone.
18Pien Jon owaco bot Kerode ni, “Cik pe oye ni ibed ki ci-omeru.”
19Kerodia obedo ki keccwiny i kome, omito neke woko, ento pe otwero,
20pien Kerode onoŋo lworo Jon, kun ŋeyo ni en dano ma kite atir, ki maleŋ, ci
obedo ka gwoke maber. Ka owinyo lok ma en otito, lokke otwoyo doge woko,
ento pire obedo mit bote ka winyo lokke.
21Ento kare maber oromo i nino ma Kerode oyubo iye karama me po pi nywale, ci
olwoŋo iye luditone ki lutel-wi-lweny ki ludoŋo me Galilaya.
22Nya pa Kerodia odonyo i ot omyelo, ci oyomo cwiny Kerode ki welone. Kabaka
owaco bot nyako ni, “Legga gin ducu ma imito, abimiyi.”
23Okwoŋo akwoŋa kun wacce ni, “Gin ducu ma ibilegga abimiyi, kadi bed nucu
kerra.”
24Nyako okato woko, openyo minne ni, “Abilego gin aŋo?” Odok iye ni, “Leg wi
Jon Labatija.”
25Oyotoyot odwogo i ot bot kabaka ki mit kome, olege ni, “Amito imiya wi Jon
Labatija i weer kombeddi.”
26Kabaka okumo matek, ento pi kwoŋŋe ki pi welone omiyo pe omito twonne.
27Oyotoyot kabaka ooro askari ma lakur, ocike ni okel wi Jon. Ocito oŋolo ŋute ki
i ot mabuc,
28okelo wiye i weer, omiyo bot nyako; nyako omiyo bot minne.
Acoli Baibul
© 1985, Bible Society of Uganda.
1576
29Ka lupwonnye pa Jon guwinyo pire, gucito gutiŋo kome, guyiko i lyel.
Yecu omiyo cam ki jo alip abic
(Matayo 14.13-21; Luka 9.10-17; Jon 6.1-14)
30Lukwena gudwogo bot Yecu gutitte lok ducu ma gutiyo ki ma gupwonyo.
31En owaco botgi ni, “Wubin kenwu ka ma dano pe iye, wuywe manok.” Pien jo
mapol onoŋo gibedo ka bino, gidok cen, kun gigwennye agwenya, omiyo pe
gubedo ki kare mo me cam.
32Gucito kengi ki yeya i kabedo ma dano pe iye.
33Jo mapol gunenogi ka gicito, guŋeyogi, ci guriŋo kunnu ki tyengi kun gia ki i
gaŋi ducu; gin aye gukwoŋo o kunnu wiati.
34 Ka Yecu okato i wi tera, oneno lwak madwoŋ; kica ocako make i komgi, pien
gitye macalo romi ma gipe ki lakwat; ci opwonyogi ki lok mapol.
35Ka oo otyeno, lupwonnyene gubino bote guwacce ni, “Kabedo man tye i dye
tim, cawa bene doŋ okato.
36Cwal lwak gucit i kin paco ki i gaŋi ma cokcok, guwil ginacama pigi kengi.”
37Ento en odok iye ni, “Wun aye wumigi ginacama.” Gin gugamo ni, “Wacit wawil
kwon me ciliŋ miya aryo, wami botgi wek gucam?”
38Ento en openyogi ni, “Wutye ki mugati adi? Koŋ wucit wunen.” Ka guŋeyo
guwacce ni, “Abic, ki rec aryo.”
39Yecu ociko jo ducu ni gubed piny i dul ki dul, i kom lum alita.
40Kit meno lwak gubedo piny i dul ki dul, miya miya, ki pyerabic pyerabic.
41Okwanyo mugati abic ki rec aryo, oneno malo i polo olego gum, obaro i mugati,
omiyo ki lupwonnyene wek guket i nyim lwak; dok opoko rec aryo i kingi ducu.
42Gin ducu gucamo, guyeŋ
43Gicoko ŋide mugati ma obaro-nu mudoŋ, ki rec bene, opoŋo aduku apar wiye
aryo.
44Jo ma gucamo mugati giromo co alip abic.
Yecu owoto i wi nam ki tyene
(Matayo 14.22-33; Jon 6.15-21)
45Oyotoyot Yecu ociko lupwonnyene ni gudony i yeya, gukwoŋ nyime me cito
loka ca, wa i Betecaida, kun en pud ciko lwak.
46Ka doŋ ocikogi, ci ocito i wi got ka lega.
47Ka piny oyuto, yeya onoŋo doŋ tye wa i dye nam, en kene aye onoŋo tye i wi
tura.
Acoli Baibul
© 1985, Bible Society of Uganda.
1577
48En onenogi kun gicanne ki cero yeya, pien onoŋo yamo kodo bino ki i nyimgi. I
kine me koko gweno, en ocako bino botgi kun woto i wi nam ki tyene. Omito
katogi akata,
49ento ka gunene kun woto i wi nam ki tyene, gutamo ni gwok nyo tipo, ci
gudaŋŋe matek;
50pien gin ducu gunene, ci tipo komgi oto woko. Ento oyotoyot oloko kwedgi kun
waco ni, “Wudi cwinywu. An enni; gwok wulwor.”
51Odonyo botgi i yeya, ci yamo oliŋ mot. Gin guuro matek twatwal ki i cwinygi,
52pien nakanen pe guniaŋ lok ma i kom mugati, ento cwinygi pud obedo nwaŋ.
Yecu ocaŋo two i Genecaret
(Matayo 14.34-36)
53Ka doŋ gukato loka ca, ci gukato wi tura i lobo Genecaret, gutweyo yeya kunnu.
54Ka gutyeko a woko ki i yeya, ci lwak guŋeyo Yecu oyotoyot.
55Gucako riŋo gurumo kabedo ducu ma tye kunnu, kun gikelo lutwo ma gutiŋogi
ki kitara, giterogi i kabedo ducu ma guwinyo ni en tye kunnu.
56I kabedo ducu ma yam en obino iye, i kin paco-gu, ki i gaŋi-gu, ki i kin caro,
gipyelo lutwo wa i cuk-gu, kun gibako doggi bote ni oye wek gugud kadi dog
ginarukane keken; ci lutwo ducu ma gugudo gucaŋ.
Marako 7
Kit kwer pa ludoŋo
(Matayo 15.1-9)
1Luparicayo ki lupwony-cik mogo ma gua ki i Jerucalem gucokke bot Yecu.
2Guneno jo mogo ma i kin lupwonnyene ma pe gilubo kwer, ento gicamo ma pe
gulogo ciŋgi.
3Pien Luparicayo ki Lujudaya ducu ka pe gulogo ciŋgi kakare pe gicamo, pien
gumako kit pa ludoŋo
4Ka gudwogo ki i cuk pe gicamo, nio ka gulwokke. Dok gitye ki lwak kit kwer
mapol ma gilubo, macalo kit me lwoko kikopo-gu ki agulu-gu ki jami mola-gu
ducu.
5Luparicayo ki lupwony-cik gupenyo Yecu ni, “Piŋo lupwonnyeni pe gilubo kit
kwer pa ludoŋo? Piŋo gicamo ki ciŋgi ma pe gulogo ma lubo kwer?”
6 Yecu odok iye botgi ni, “Wun lugoba, Icaya con oloko i komwu kakare, macalo
en ocoyo ni Lubaŋa owacci, ‘Rok man kara giwora ki doggi nono, ento cwinygi pe
i koma wacel;
7giwora nono, pwony ma gipwonyo obedo pwony ma mako kit pa dano.’
Acoli Baibul
© 1985, Bible Society of Uganda.
1578
8Wuweko cik pa Lubaŋa, kun wuketo cwinywu ka lubo kit pa dano.”
9Yecu dok owaco botgi ni, “Wutimo ber pi kwero cik pa Lubaŋa, wek wulub giwu
kit cikwu!
10 Moses yam owacci, ‘Wor woru ki meni’; dok ni, ‘Ka ŋatti mo oceno wonne nyo
minne, gibineke woko’;
11ento wun wuwaco ni, ‘Ka dano mo owaco ki wonne nyo minne ni, Gin ma kono
akonyi kwede en lim me Korban’ (te lokke ni, gin ma gimiyo ki Lubaŋa),
12en pe dok omi lim mo me konyo wonne nyo minne,
13kun wumiyo lok pa Lubaŋa doko goro, pien wupwonyo dano ni gulub kit cikwu.
Dok wutiyo bene gin mapol macalo meno.”
Gin ma balo dano
(Matayo 15.10-20)
14Yecu dok olwoŋo lwak bote, ci owaco botgi ni, “Wun ducu wuwiny lokka, ci
wuniaŋ.
15Pe tye gin mo ma donyo i i dano ma oa ki woko ma twero balo en, ento gin ma a
ki i dano en aye balo dano.
16Ma tye ki it me winyone, ci owiny.”
17Ka oweko lwak woko, ci odonyo i ot, lupwonnyene gucako penye pi carolok
meno ma obolo-ni.
18En ogamo ni, “Kara wun bene peya wuniaŋ tere bo? Pe wuŋeyo ni, gin ducu ma
donyo i dano ma a ki woko pe twero balo en?
19Pien pe odonyo wa i cwinye, ento wok kato i cin iye, ci kato woko.” (Ka otyeko
wacone ki meno, nyuto ni olonyo kwa cam ducu.)
20Yecu dok owaco ni, “Gin ma a ki i dano aye balo dano.
21Pien gin ma a ki i cwiny dano, en aye bedo tam maraco, cot, kwalo kwo, nek,
abor,
22paro lim, bal maraco, bwolo dano, kwele, nyeko, yet, wakke ki miŋo.
23Tim magi maraco-ni ducu gia ki i cwiny dano, gin aye gibalo dano.”
Niye pa dako me Curo-Poiniki
(Matayo 15.21-28)
24Yecu ocako a ki kunnu, ocito wa i lobo ma tye cok ki Turo ki Cidon. Ci odonyo i
ot mo kunnu; onoŋo en pe mito ni ŋatti mo oŋe ni etye kunnu, ento pe twero
kanne.
25Cutcut dako mo ma nyare tye ki cen marac owinyo pire, ci obino oryebbe ka
tyene.
Acoli Baibul
© 1985, Bible Society of Uganda.
1579
26Dako-nu onoŋo Lagrik, ma rokke Curo-Poiniki. Ocako lego Yecu ni oryem cen
woko ki i kom nyare.
27Yecu owacce ni, “Koŋ iwek litino gukwoŋ yeŋ, pe ber gikwany cam pa litino,
gibol ki gwogi.”
28Dako-nu odok iye ni, “Rwoda, meno iwaco kakare; kadi bed kumeno ci litino
gwogi ma gitye i te meja gin bene gicamo ŋide cam pa litino do.”
29Yecu owacce ni, “Pi lok ma iloko-ni, ber doŋ idok paco, cen doŋ otyeko a woko
ki i kom nyari.”
30En odok paco, ci onoŋo latin tye obuto i wi kitanda, ma cen doŋ otyeko a woko
ki i kome.
Yecu ocaŋo dano ma ite odiŋ ma te lebe oto
31Yecu oa ki i lobo ma cokcok ki Turo, ci owok ki i cidon, ka okato ocito wa i nam
Galilaya, ka otuc kwede wa i dye lobo Dekapoli.
32Ci gikelo bote dano ma ite odiŋ ma te lebe oto, gucako bako doggi bote ni oket
ciŋe i kome.
33Yecu ocako mako en ki i kin lwak otere cen i muŋ, ci oketo ciŋe i it dano meno,
ka oŋulo laa ci ogudo lebe;
34ocako neno malo i polo, ocur, kun waco ni, “Eppata”, te lokke ni, “Yabbe.”
35Ite oyabbe woko ki te lebe bene ogonnye, ocako lok atir.
36Yecu ocikogi ni pe gutit ki ŋatti mo; ento kadi bed ocikogi kumeno, gin bene
gumedde ameda ki tito pire.
37Gin gubedo ka urone makato ducu, ma kun giwacci, “En otimo gin ducu maber;
pien omiyo jo ma itgi odiŋ giwinyo lok, ki jo ma te lebgi oto giloko.”
Marako 8
Yecu omiyo cam ki jo alip aŋwen
(Matayo 15.32-39)
1I kare meno, ka lwak dok gucokke mapol, kun pe gitye ki camgi, ci Yecu olwoŋo
lupwonnyene bote, ocako waco botgi ni,
2“Kica maka i kom lwak man, pien gutyeko bedo kweda kany pi nino adek ma
kun pe gitye ki camgi mo.
3Ka acwalogi ni gudok wa tugi ki kec, ci kec bibwoyogi woko i yo, pien jo mukene
i kingi gua ki ka mabor.”
4Lupwonnyene gudok iye ni, “Kara man, dano twero miyo mugati ma romo dano-
ni i tim kany niŋniŋ?”
Acoli Baibul
© 1985, Bible Society of Uganda.
1580
5Yecu openyogi ni, “Wutye ki mugati adi?” Gugamo ni, “Abiro.”
6Ociko lwak ni gubed piny i ŋom, ci omako mugati abiro-nu, opwoyo, ka obaro igi,
ocako miyo bot lupwonnyene guket i nyimgi, ci guketo i nyim lwak.
7Onoŋo gitye ki rec matino manok bene; ka doŋ olego iye gum, ociko ni magi
bene myero giket i nyimgi.
8Lwak gucamo nio ka guyeŋ; gucako coko ŋide cam ma oloyogi-ni, oromo adita
abiro mupoŋ.
9Jo ma onoŋo gitye kunnu welgi romo jo alip aŋwen.
10Ka ociko lwak, ci odonyo i yeya cutcut kacel ki lupwonnyene, ocito wa i lobo
Dalmanuta.
Luparicayo gulego lanyut
(Matayo 16.1-4)
11 Luparicayo gubino bot Yecu ci gucako pyem kwede, kun gimito lanyut ma a ki
bot Lubaŋa, me laom iye.
12 Yecu ocur ki i cwinye matek kun wacci, “Piŋo yalwak me kare man gimito
lanyut? Adada, awacciwu ni, pe gibimiyo lanyut mo bot yalwak me kare man.”
13Yecu oa woko ki botgi, ci odonyo i yeya, oŋolo nam okato wa loka ca.
Tobi pa Luparicayo ki tobi pa Kerode
(Matayo 16.5-12)
14Lupwonnyene wigi onoŋo owil woko ka tero mugati, onoŋo gitye kimugati acel
keken i yeya.
15 Yecu ocikogi matek twatwal kun wacci, “Wugwokke i kom tobi pa Luparicayo
ki tobi pa Luparicayo ki tobi pa Kerode.”
16Lupwonnye gubedo ka laro lok kekengi kun giwacci, “Pe watye ki mugati.”
17Ka Yecu oŋeyo ci openyogi ni, “Piŋo wubedo ka laro lok ni pe wutye ki mugati?
Peya wuniaŋ ce? Pe wumako maber? Cwinywu pud nwaŋ?
18 Wutye ki waŋwu, ci pe wuneno kwede? Wutye ki itwu, pe wuwinyo kwede?
Wun pe wupo ce?
19Ka yam abaro i mugati abic pi jo alip abic-ci, ci wucoko ŋide aduku adi?”
Gugamo ni, “Apar wiye aryo.”
20“Ka yam abaro i mugati abiro pi jo alip aŋwen-ni, onoŋo wucoko ŋide opoŋo
adita adi?” Dok gugamo ni, “Abiro.”
21En openyogi ni, “Peya wuniaŋ aye?”
Yecu ocaŋo latowaŋ i Betecaida
Acoli Baibul
© 1985, Bible Society of Uganda.
1581
22Gin gucako bino i Betecaida, ci jo mogo gukelo bote dano ma waŋe oto woko,
gubako doggi ni oboŋ kome.
23Yecu ocako mako ciŋ lawaŋe-oto, ci otere woko wa i ŋe gaŋ; ci oŋulo laa i waŋe,
ka dok oketo ciŋe i kome, openye ni, “Ineno gin mo doŋ?”
24Laco meno otiŋo waŋe malo, ocako waco ni, “Aneno kom dano; ento pud ginen
macalo yadi ma woto.”
25Yecu dok onwoyo keto ciŋe i waŋ lawaŋe-oto; ci ociko waŋe matek, waŋe odok
kakare ma neno piny maber.
26Yecu ocwalo en wa i paco tugi, kun cike ni, “Pe idony i gaŋ kunnu.”
Petero otuco lok i kom Yecu
(Matayo 16.13-20; Luka 9.18-21)
27Yecu ki lupwonnyene gucito i kin gaŋi me Cecaria Pilipi. I kare ma gitye i yo,
openyo lupwonnye mere ni, “Dano mono giwacci an aŋa kaa?”
28 Guwacce ni, “Jon Lubatija; jo mogo giwacci, ‘Elia’, ki jo mukene ni in ŋat acel i
kin lunebi.”
29 Dok openyogi ni, “Ento wun kono wulwoŋa mono ni an aŋa?” Petero ogamo ni,
“In i Kricito ma Lubaŋa oyero.”
30Yecu ociko matek ni pe gitit pire ki dano mo.
Yecu otito pi tone
(Matayo 16.21-28; Luka 9.22-27)
31Yecu ocako pwonyo lupwonnye mere ni, “Wod pa dano myero olim can
madwoŋ, dok ludoŋo ki ajwagi madito pa Lubaŋa ki lupwony-cik myero gukwere
woko, ci guneke, ento en cako cer woko i ŋe nino adek.”
32Yecu oloko lok meno atyer ka maleŋ. Petero otero en cen, ocako juke matek.
33En olokke bot lupwonnyene ci oloko ki Petero matek, kun wacci, “Dok cen i
ŋeya, in Catan! Pien tammi pe lubo pa Lubaŋa, ento pa dano.”
34 Yecu olwoŋo lwak bote kacel ki lupwonnyene, ci otito botgi ni, “Ka ce dano mo
mito lubo kora, myero okwoŋ kwerre kekene, ka ocak tiŋo yatariyane, olub ki
kora.
35 Pien dano ma mito laro kwone birwenyone arwenya, ento ka dano mo
orwenyo kwone pira ki pi lok me kwena maber, en aye bilaro kwone.
36Konyo dano ma olimo lobo ducu ki gin aŋo mono, ka ce kwone gikwanyo woko?
37Dano dok bimiyo kit gin aŋo ma ka kwone?
Acoli Baibul
© 1985, Bible Society of Uganda.
1582
38Ka ce dano mo lewic omake i koma ki i lokka i kare man me bal ki weko
Lubaŋa, Wod pa dano bene lewic bimake i kome i kare ma en bidwogo ki deyo pa
Wonne kacel ki lumalaika maleŋ.”
Marako 9
1Dok oloko botgi, ni “Adada awacciwu ni, tye jo mogo ma gucuŋ i kinwu kany ma
pe gibibilo to wacel, nio waŋ ma guneno ka ker pa Lubaŋa doŋ otyeko bino ki
tek.”
Kom Yecu olokke mapat
(Matayo 17.1-13; Luka 9.28-36)
2 Ka nino okato abicel, ci Yecu otero Petero ki Yakobo ki Jon, ocako yito kwedgi i
wi got mabor i muŋ gin kengi. Kome ocako lokke i nyimgi,
3ginarukane odoko tar ma wil, matar dok twatwal; pe tye lalwok boŋo mo i wi
lobo ma twero lwoko lony matar ma rom meno.
4Ci Elia ki Moses gucako nen botgi, gubedo ka lok ki Yecu.
5Petero ocako penyo Yecu ni, “Lapwony, bedo kany ber mada; wek doŋ wager
aduc adek, acel meri, acel pa Moses, ki acel pa Elia.”
6Onoŋo Petero pe doŋ ŋeyo kit gin ma myero eloki, pien onoŋo lworo omakogi
mada.
7 Pol ocako bino ci tipone oumo komgi woko lipuk, ci dwan owinnye ki i pol, ma
wacci, “Man aye Woda ma amaro; wuwinye.”
8Lupwonnye gucako ŋiyo piny oyotoyot, ci waŋgi pe omedo ki neno dano mo,
guneno kom Yecu ma tye kwedgi-ni keken.
9I kare ma doŋ gitye ka lor piny ki i wi got, Yecu ocikogi ni pe gutit lokke bot dano
mo i kom gin ma guneno, nio waŋ ma Wod pa dano ocer ki i kin jo muto.
10Lupwonnye gumako lok meno, gubedo ka penye kekengi ni, “Cer ki i kin jo
muto kono te lokke aŋo?”
11 Gucako penyo Yecu ni, “Piŋo lupwony-cik guwacci, Elia aye koŋ kwoŋo bino?”
12Yecu otito botgi ni, “Adada Elia aye myero okwoŋ bino, ka wek ocaka dwoko
jami ducu obed kakare. Ento lok man dok gicoyo i kom Wod pa dano piŋo kaa, ni,
myero en koŋ olim can madwoŋ, ka dok ni, gibicaye matek?
13Ento doŋ atito botwu atir ni Elia doŋ otyeko bino wa con, ci gutyeko timo gin
ma gimito i kome, macalo yam gicoyo i kome.”
Yecu ocaŋo awobi ma tye ki cen marac
(Matayo 17.14-21; Luka 9.37-43a)
14Ka gubino piny bot lupwonnye mukene, ci guneno lwak mapol gurumogi dyere,
kun lupwony-cik gitye ka pyem kwedgi.
Acoli Baibul
© 1985, Bible Society of Uganda.
1583
15Ka lwak guneno Yecu, guuro en mada, gutwarre oyotoyot guriŋo ka mote.
16Yecu openyogi ni, “Wubedo ka pyem kwedgi pi lok aŋo?”
17Ci dano mo acel ki i kin lwak ogamo doge ni “Lapwony, wayi onoŋo akelo woda
boti. En tye ki cen marac ma pe loko,
18ka tekke cen omako i kabedo mo, ci tugi retone woko piny likuŋ, ci bwoyo
yenyo i doge, cako kayo lake-gu matek, kun poyo kome lirikrik. Apenyo
lupwonnyeni ni guryem woko, ci ryemone oloyogi.”
19Yecu ocako gamo ni, “Wun yalwak ma niyewu lam, abibedo kwedwu nio wa
awene? Dok abidiyo cwinya i komwu nio wa awene ba? Wukel en bota kany.”
20Gukele bot Yecu. Ka cen marac-ci onene, ci oyeŋo kom awobi-nu, orete woko
piny; ocako ŋenne i ŋom ma kun bwoyo yenyo i doge-gu.
21Yecu openyo wonne ni, “Two man obedo ka timme kit man pi lwak kare ma
rom mene?” Wonne ogamo ni, “Nia wa ka tinone.
22Otemo neke woko tyen mapol; kine mogo rete i mac kadi wa i pii-gu. Ka ce
itwero timo iye gin mo, ci tim ber, ikonywa do.”
23Yecu ogamo doge ni, “Ka ce atwero? Gin ducu twerre ki bot dano ma ye
Lubaŋa.”
24Won latin ogamo doge oyotoyot kun daŋŋe matek ni, “Aye; kony niyena ma
lam-mi.”
25Ka Yecu oneno lwak giriŋo gibino bote, ogerre i wi cen marac, kun wacce ni, “In
cen ma pe loko-ni, ma iti odiŋ-ŋi, aciki ni, a woko ki i kom awobi-nu, pe dok
idwog i kome matwal.”
26En okok, ci ocako ryene aryeya ki tek, ka oa woko i kome. Awobi-nu koŋ obedo
macalo dano muto, omiyo jo mapol doggi ocer ni, “En doŋ oto woko ada.”
27Ento Yecu omako ciŋe, oile kwede malo, ci en ocuŋ.
28Ka Yecu odonyo i ot, ka ma gubedo iye kengi, ci lupwonnyene gupenye ni, “Gin
aŋo mugeŋowa ryemone?”
29En owaco botgi ni, “Kit cen macalo man pe ryemme pi gin mo, ento ki lega
keken.”
Yecu dok otito pi tone
(Matayo 17.22-23; Luka 9.43b-45)
30Gua woko ki kunnu, guŋolo ki i Galilaya. Yecu pe omito ni dano mo oŋe pire,
31pien onoŋo en tye ka pwonyo lupwonnyene kun waccigi ni, “Wod pa dano
gibimiye i ciŋ dano; gibineke woko, ci en bicer woko i ŋe nino adek.”
32Ento gin pe guniaŋ kit lokke-nu, dok gulworo penye.
Acoli Baibul
© 1985, Bible Society of Uganda.
1584
Aŋa ma ladit i kingi?
(Matayo 18.1-5; Luka 9.46-48)
33Gibino i Kapernaum. Ka gitye i ot, Yecu ocako penyogi ni, “Wubedo ka laro lok
aŋo i waŋayo kekenwu-ni?”
34 Gin guliŋ aliŋa, pien gubedo ka laro lok kekengi i waŋayo ni, “Aŋa ma ladit i
kingi?”
35 Yecu ka obedo piny ci olwoŋo jone apar wiye aryo, ocako waccigi ni, “Ka dano
mo mito bedo mukwoŋo, myero en aye odoŋ cen i ŋe luwote ducu, en aye obed
latic megi ducu.”
36Okwanyo latin mo, ci omiyo ocuŋ i kingi, ka otiŋo i kore ci okwako, ocako waco
botgi ni,
37 “Dano mo ma ojolo latin acel macalo man pi nyiŋa, meno rom ki ma ojolo an;
ka dok dano ma ojolo an, meno rom ki ma ojolo ŋat muora-ni.”
Ŋat ma pe lakworwa noŋo en lawotwa
(Luka 9.49-50)
38Jon owaco bot Yecu ni, “Lapwony, waneno ŋatti mo ka tye ka ryemo cen ki
nyiŋi, ma en pe nywako wot kwedwa, ci wajuke woko.”
39Ento Yecu ogamo ni, “Pe wujuke; pien pe tye dano mo ma tiyo tic matek ki
nyiŋa, ma twero waco lok mo marac i koma oyot.
40 Pien ŋat ma pe lakworwa, en aye lawotwa.
41 Adada awacciwu ni, dano mo ma bimiyowu pii me amata i kikopo, pien wun jo
pa Kricito, limo motte pe biloyo en kadi matidi mo.
Lok mumiyo dano poto i bal
(Matayo 18.6-9; Luka 17.1-2)
42“Ka dano mo miyo ŋat mo acel ma i kin jo magi matino ma guye an-ni gupoto i
bal, ci bedo ber makato ducu ka gitweyo kidi rego madit i ŋute ci gibole kwede
wa i nam.
43 Ka ce ciŋi aye omiyo ipoto i bal, ci toŋ iŋun woko, twara ma idonyo i kwo ma
ciŋi lakucel peke, ber makato ma giboli i Geena ma itye ki ciŋi aryo ducu, kun
idonyo kwedgi i mac ma pe to,
[44ka ma kwidi ma camogi pe to, ki macce bene pe to.]
45Ka ce tyeni aye omiyo ipoto i bal, ci toŋ woko, twara idonyo i kwo ma tyeni
lakucel peke, ber makato ma kono giboli ki tyeni aryo i Geena,
[46ka ma kwidi ma camogi pe to, ki macce bene pe to.]
47 Ka ce waŋi aye omiyo ipoto i bal, ci kol woko; twara ma idonyo i ker pa Lubaŋa
ma waŋi lakucel, kato ma kono giboli ki waŋi aryo ducu i Geena,
Acoli Baibul
© 1985, Bible Society of Uganda.
1585
48 ka ma kwidi ma camogi pe to, ki macce bene pe to.
49Pien kado ma bilonyo kom dano acel acel en aye mac.
50 Kado ber, ento kado ka odoko bot, ci dok gibiyubo niŋniŋ wek odok mamit?
Wubed ki kado i iwu, dok wubed ki kuc kekenwu.”
Marako 10
Lok ma Yecu opwonyo i kom keto nyom
(Matayo 19.1-12; Luka 16.18)
1Yecu oa woko ki kunnu, ci obino wa i lobo Judaya ma loka Jordan, ci lwak dok
gucokke bote; ocako pwonyogi doki, macalo kit pwonnye tye kwede.
2Luparicayo mogo gubino bote, ci gucako omo cwinye kun gupenye ni, “Cik miyo
twero ni laco oryem dakone woko?”
3Yecu ocako gamo doggi ma kun penyogi ni, “Moses yam ocikowu niŋniŋ?”
4 Gugamo ni, “Moses yam oye miyo twero ki laco ni myero omi waraga me laryem
dakone woko, nyomgi oket woko.”
5Yecu owaco botgi ni, “Moses omiyowu cik meno pi cwinywu manwaŋ.
6 Ento nia i acakki keto lobo ‘Lubaŋa oketo laco ki dako.’
7 ‘Pienno dano twero weko wonne ki minne, moko i kom dakone matwal.
8Ci gin aryo-nu gicako doko kom acel.’ Gin pe dok gibedo kom aryo, doŋ gibedo
kom acel keken.
9Gin ma Lubaŋa oribo kacel dano pe opok kingi.”
10Ka onoŋo gitye i ot, ci lupwonnyene gupenye i kom lok meno.
11En owaco botgi ni, “Ka dano mo oryemo dakone woko, ce dok onyomo dako
mukene, lanyom meno otimo abor, noŋo obalo i nyim dakone;
12ki dako bene kit meno, ka ce oa woko ki bot cware dok ogero laco mukene, ci
dako-nu otimo abor.”
Yecu omiyo gum i kom litino
(Matayo 19.13-15; Luka 18.15-17)
13Ka lwak gukelo litinogi bot Yecu ni wek en oboŋ komgi, ci lupwonnyene
gujukogi.
14Ka Yecu oneno ci cwinye ocwer matek, ocako wacogi ni, “Wuwek litino gubin
bota, pe wugeŋgi; pien ker pa Lubaŋa tye pi jo macalo gin.
15 Adada awacciwu ni, dano ma pe oye ker pa Lubaŋa macalo latin, pe bidonyo i
kerre kadi matidi mo.”
16Ocako tiŋogi i kore omiyogi gum, kun keto ciŋe i komgi.
Acoli Baibul
© 1985, Bible Society of Uganda.
1586
Awobi ma lalonyo
(Matayo 19.16-30; Luka 18.18-30)
17Ka Yecu oa obino wa i yo, ci dano mo ocako riŋo i kore, ci orumo coŋe i nyime
kun penye ni, “Lapwony maber, atim aŋo wek alim kwo ma pe tum?”
18Yecu owaco ni, “Piŋo ilwoŋa ni aber? Pe tye dano mo maber, Lubaŋa kene aye
ber.
19 In iŋeyo cik, ni, ‘Pe ineki, Pe itim abor, Pe ikwal gin mo, Pe ibed caden me goba,
Pe ibed, Pe ibum dano mo, Wor woru ki meni.’ “
20En ocako gamo ni, “Lapwony, atyeko mako cik magi ducu nia wa i ka tinona.”
21Yecu ociko waŋe onene ci cwinye omare, owacce ni, “Gin mo acel aye pud orem
boti. Koŋ icit icat jamini ducu ma itye kwede ci imi limme ki lucan, ci ibibedo ki
lwak lonyo ma gikano piri i polo. Ka doŋ ibin icak lubo kora.”
22Awobinu ka owinyo Yecu oloko bote kit meno, ci waŋe oballe woko, ocako dok
cen ki cwercwiny, pien onoŋo en tye ki lwak limme madwoŋ.
23Yecu olworo waŋe ci owaco bot lupwonnyene ni, “Bibedo tek mada bot jo ma
lulonyo me donyo i ker pa Lubaŋa!”
24Lupwonnyene guuro lokkenu matek. Yecu dok ocako wacogi ni, “Litino, donyo i
ker pa Lubaŋa tek marac!
25Kinaga twero donyo i waŋ libira oyot, makato lalonyo me donyo i ker pa
Lubaŋa!”
26Ci omiyo lwak guuro matek, ci gupenyo ni, “Ka kumeno, ci aŋa dok ma larre?”
27Yecu ocako nenogi, ci owacci, “Ki bot dano pe twerre, ento ki bot Lubaŋa
twerre, pien gin ducu twerre ki bot Lubaŋa.”
28Petero ocako wacce ni, “Ce wan kono ma waweko jamiwa ducu, ci walubi-ni?”
29Yecu owacce ni, “Adada awacciwu ni, pe tye ŋatti mo ma oweko ode, nyo
omege, nyo nyimege, nyo minne, nyo wonne, nyo litino, nyo pottine, pira ki pi lok
me kwena maber,
30ma en pe bilimo lwak jami makato meno tyen miya i kare man, gin aye odi,
omego, lamego, mego, litino, ki potti, kacel ki libo; ka dok wa i kare me anyim en
binoŋo kwo ma pe tum.
31 Lwak jo mapol ma gubedo jo mukwoŋo yo gin aye gibidoŋ cen, ki jo ma gudoŋ
cen, gin aye dok bitelo yo.”.
Yecu dok omwoyo tito pi tone tyen me adekke
(Matayo 20.17-19; Luka 18.31-34)
Acoli Baibul
© 1985, Bible Society of Uganda.
1587
32I kare ma gicito i yo ma cito Jerucalem, ma kun Yecu aye tye ka telogi yo, guuro
matek, dok lupwonnyene gubedo ki lworo. En dok ocako tero lupwonnyene apar
wiye aryo, ci otito botgi kit ma bitimme i kome,
33kun wacci. “Nen ba, wan doŋ watye ka ito malo i yo Jerucalem. Wod pa dano
doŋ gibimiye i ciŋ ajwagi madito pa Lubaŋa ki lupwony-cik, gibiŋolle kop me to,
ci gibimiye i ciŋ Lurok;
34giŋale, giŋulo laa i kome dok gibipwode ki del, ci gibineke; ento en bicer woko i
ŋe nino adek.”
Lega pa Yakobo ki Jon
(Matayo 20.20-28)
35Yakobo ki Jon gin litino pa Jebedayo, gubino i nyim Yecu, ci guwacce ni,
“Lapwony, wamito in itim ki wan gin ma walegi pire-ni.”
36En ocako penyogi ni, “Wun wumito ni atimmiwu kit gin aŋo?”
37Gugamo, ni, “Ye wek ŋat acel obed i kom badi tuŋ lacuc ki acel bene obed i kom
badi tuŋ lacam i kare me deyoni.”
38 Yecu owaco botgi ni, “Wun pe wuŋeyo gin ma wulego. Wun wutwero mato ki
kikopo ma abimato kwede-ni; nyo wutwero limo batija kit ma gibatija kwede an-
ni?”
39Gugamo ni, “Watwero.” Yecu dok owaco botgi ni, “Kikopo ma an abimato
kwede-ni, wun bene wubimato kwede, ki kit batija ma an abibatija kwede-ni,
wun bene gibibatijawu kwede;
40ento lok me bedo i kom bada ma lacuc nyo me lacam pe an aye apoko. Meno
bibedo pa jo ma yam doŋ giyubo pigi wa con.”
41Ka jo mukene apar-ri guwinyo lokke, ci cwinygi ocako cwer i kom Yakobo ki
Jon.
42 Yecu ocako lwoŋogi bote, ci owaco botgi ni, “Wun wuŋeyo ni, jo ma gilwoŋogi
ni gin lulo Lurok giloyo dano ki tek, dok luditogi bene gibedo ki twero i komgi.
43 Pe myero wun wubed kit meno; ento ŋat ma mito bedo ladit i kinwu en aye
myero obed laticwu,
44ki ŋati ma mito bedo mukwoŋo i kinwu, en aye myero obed opiiwu ducu.
45Kadi wa Wod pa dano bene pe obino ni gutine, ento en aye eti ki dano; en obino
pi miyo kwone me lakok lwak dano mapol.”
Yecu ocaŋo latowaŋ ma nyiŋe Bartimayo
(Matayo 20.29-34; Luka 18.35-43)
Acoli Baibul
© 1985, Bible Society of Uganda.
1588
46Ka gubino i Jeriko, ci i kare ma en doŋ obea woko ki i Jeriko, kacel ki
lupwonnyene ki lwak madwoŋ, ci latowaŋ ma nyiŋe Bartimayo, wod pa Timayo,
onoŋo obedo piny i ŋet yo.
47Ka owinyo ni meno aye Yecu me Najaret, ocako daŋŋe ni, “Yecu Lakwar Daudi,
timma kica ba!”
48Lwak gujuke matek ni oliŋ, ento en omedde ameda ki daŋŋe ni, “Lakwar Daudi,
timma kica ba!”
49Ka Yecu ocuŋ, ci owacci, “Wulwoŋe obin.” Gucako lwoŋo lawaŋe-oto ni, “Doŋ idi
cwinyi, a malo, olwoŋi.”
50En otugi bolo ginarukane woko, ci oa malo, obino bot Yecu.
51Yecu ocako penye ni, “Imito atimmi gin aŋo?” Ci latowaŋ ogamo ni, “Lapwony,
amito waŋa onen piny do.”
52Yecu ocako wacce ni “Doŋ iciti, niyeni ocaŋi.” Ocako neno piny cut, ci olubo kor
Yecu kun woto kwede i yo.
Marako 11
Yecu odonyo i Jerucalem ki deyo madwoŋ
(Matayo 21.1-11; Luka 19.28-40; Jon 12.12-19)
1I kare ma doŋ gicok o i Jerucalem, ki tuŋ Betepage ki Betania, i kor got Jeituni, ci
Yecu ocako oro jo aryo ki i kin lupwonnyene,
2ocikogi ni, “Wucit i gaŋ ma tye i nyimwu. Ka ce wudonyo iye, ci wutugi noŋo
latin kana ma gitweyo, ma ŋatti peya oito i wiye; ci wugony, wek wukel.
3Ka ce dano mo openyowu ni, ‘Wugonyo woko piŋo kaa?’ wudokke iye ni, ‘Rwot
aye mito; ci bicwalo dwoko woko kany oyotoyot.’ “
4Gucako cito, gunoŋo gitweyo latin kana i doggola woko ki i ŋet yo, ci gugonyo.
5Jo mogo ma gucuŋ kunnu gupenyogi ni, “Wubetimo gin aŋo, ma wugonyo ki latin
kana-ni?”
6Gudok iye kit ma Yecu ocikogi kwede, ci guye ni gucit kwede.
7Ci gukelo latin kana bot Yecu, gucako peto boŋŋigi i kome, ocako bedo i wiye.
8Jo mapol gupeto boŋŋigi i dye yo, ki jo mogo gupeto jaŋ yadi ma potgi oluk ma
gu jako ki i potti.
9 Ci jo ma gutelo yo ki jo ma gilubo kore gidaŋŋe ni, “Ojana! Lubaŋa omi gum i
kom dano ma bino i nyiŋ Rwot!
10Lubaŋa omi gum i kom ker pa kwarowa Daudi ma obebino-ni! Ojana malo i wi
polo!”
Acoli Baibul
© 1985, Bible Society of Uganda.
1589
11Yecu ocako donyo i Jerucalem ki i ot pa Lubaŋa bene, oŋiyo kit jami-gu ducu, ka
odok i Betania kacel ki jone apar wiye aryo, pien onoŋo piny doŋ oyuto woko.
Yecu oceno yat oduro
(Matayo 21.18-19)
12Orwone dok gua ki i Betania, ma kun kec neke.
13Ka oneno yat oduro ki cen ma pote oluk, ci ocito ka nenone ni gwok nyo enoŋ
iye mucekke. Ka oo i te yat, ci pe onoŋo iye gin mo, onoŋo pote keken, pien onoŋo
peya kare me cekke.
14Lupwonnyene guwinyo ka en wacci, “Ŋat mo pe ocam nyigi matwal.”
Yecu olonyo ot pa Lubaŋa
(Matayo 21.12-17; Luka 19.45-48; Jon 2.13-22)
15Ka gubino i Jerucalem, ci Yecu odonyo i ot pa Lubaŋa, ocako ryemo lucat-wil ki
luwil jami i ot pa Lubaŋa. Ci oryebo meja pa lulok cente, ki kom pa lucat amam;
16pe onoŋo dok ye ni dano mo oŋol i ot pa Lubaŋa ki yec mo.
17 Ka dok ocako pwonyogi kun loko ni, “Pe yam gicoyo ni, ‘Oda gibilwoŋo ni ot me
lega pa rok ducu’? Ento wun wuloko odoko boro pa luyak.”
18Ajwagi madito pa Lubaŋa ki lupwony-cik gubedo ka winyo lokke, ci gucako
yenyo kit yo mo me neke woko; pien gin gitye ka lworo en. Pien onoŋo lwak ducu
gitye ka uro kit pwonnye.
19Ka piny oyuto, ci ocako a woko ki i Jerucalem.
Pwony ma oa i lok kom yat oduro
(Matayo 21.20-22)
20Odiko ka gitye ka wot i yo meno, guneno oduro otal nia wa i lwite.
21Petero ocako po pire, ci owacci, “Lapwony, nen yat oduro ma iceno-ni otal
woko.”
22Yecu ogamo ni, “Wuye Lubaŋa.
23 Adada awacciwu ni, dano ma biwaco ki got man ni, ‘Mukke wek itiŋŋe ipot wa i
nam,’ ma kun pe kalo akala i cwinye, ento noŋo oye ni gin ducu ma elego-ni
bitimme, ci bitimme ada.
24Pi lok man mumiyo awacciwu ni, gin ducu ma wupenyo ci wulego Lubaŋa pire,
ber wuye ni doŋ wulimo ci wubinoŋone ada.
25Ka ce wutye ka lega i nyim Lubaŋa, ka onoŋo wutye ki kop mo i kom dano mo,
ci wutimme kica, ka wek Wonwu ma tye i polo bene otimwu kica i kom balwu.
[26Ento ka pe wutimo ki dano kica, ci Wonwu ma tye i polo pe bitimowu kica i
kom bal mewu.”]
Gipenyo kit twer pa Yecu
Acoli Baibul
© 1985, Bible Society of Uganda.
1590
(Matayo 21.23-27; Luka 20.1-8)
27Gin dok gudwogo i Jerucalem. Ka onoŋo en tye ka wot i ot pa Lubaŋa ci ajwagi
madito pa Lubaŋa ki lupwonycik ki ludoŋo gubino bote.
28Gupenye ni, “Twer mene mumiyo itimo lok macalo man? Dok aŋa mumiyi
twero meno?”
29Yecu ogamo doggi ni, “An koŋ apenyowu ki peny mo acel; wek wun bene
wudokka iye, ka an abititowu kit twero mumiyo atiyo lok man.
30Batija pa Jon twerone oa ki bot Lubaŋa nyo oa ki bot dano? Wun wudokka iye.”
31Gucako bedo ki pyem i kingi kekengi, kun gipyem ni, “Ka koni wawacci,
‘Twerone oa ki bot Lubaŋa’, ci en dok bipenyowa ni, ‘Ci piŋo pe wuye lokke?’
32Ka dok wawacci twerone oa ki bot dano kono?” Ento gin gulworo lwak, pien
lwak ducu giŋeyo maber ni, Jon aye lanebi atika.
33Guwaco bot Yecu ni, “Wan pe waŋeyo.” Yecu bene owacogi ni, “An bene pe
abitito botwu kit twero mumiyo atiyo man.”
Marako 12
Carolok i kom poto olok ki lupur
(Matayo 21.33-46; Luka 20.9-19)
1 Yecu ocako lok kwedgi i carolok ni, “Yam tye dano mo ma opito olok i potone, ci
orumo woko ducu ki cel, ka okwinyo bur me biyo pige, ci ogero iye lubele, oweko
i ciŋ lupur, ci ocito woko wa i lobo mukene.
2Ka kare oromo, ci ocako cwalo laticce bot lupur ka omo nyige mucekke i potone.
3Lupur gumake, ci gupwode, ka guryeme kwede woko, omedo ki dok ki ciŋe
nono.
4En dok ocwalo laticce mukene; gin gugoyo en bene, gugoyo wiye lero, gutime ki
tim me lewic.
5Ka dok omedde oro dano mukene, ci guneko dano meno woko. Gubedo ka keto
can i kom jo mapol; jo mukene gupwodogi apwoda, ki mukene gunekogi aneka.
6Pud onoŋo en odoŋ ki dano mo acel bote, en aye wode ma en maro-ni. Lacen en
ocwalo wode kikome botgi, kun wacci, ‘Gibiworo woda.’
7Lupur gucako lok kekengi ni, ‘Man aye doŋ lale lim; wubin waneke woko, wek
lim ma en bileyo-nu obed mewa.’
8Ci gumake, guneke woko, gubole woko wa i ŋe poto olok.
9Ci won poto olok bitimogi niŋniŋ? En bibino, ci neko lupur woko ducu, ci miyo
poto olok woko bot jo mukene.
Acoli Baibul
© 1985, Bible Society of Uganda.
1591
10 Yam pe wukwano lok ma gicoyo i ginacoya ni, ‘Got ma lugedo gukwero-ni en
aye odoko got madit ma i twok ot;
11man Rwot aye ma otiyo, obedo botwa lok me aura’?”
12Gutemo pi make, ento gulworo lwak, pien guniaŋ atir ni obolo carolok meno i
komgi. Ci gua gucito gigi woko.
Culo mucoro bot Cecar
(Matayo 22.15-22; Luka 20.20-26)
13Gin gucako oro Luparicayo ki jo pa Kerode bene, wek gumak lok ma a i doge.
14Ka gin gubino bote, ci gucako wacce ni, “Lapwony, wan waŋeyo ni in i dano ma
itye ki ada, dok pe ito i kom ŋatti mo, pien in pe ineno kom dano ki woko, in
ipwonyo yo pa Lubaŋa ki ada. Ci myero gicul mucoro bot Cecar nyo pe?
15Wacul nyo pe wacul?” Yecu oŋeyo bwolagi, ocako waco ni, “Wun mono
wubwola piŋo kaa? Koŋ wucikella kom lim ma giculo kwede, anen.”
16Gin gucako kelone bote, ci en openyogi ni, “Cal ki coc ma gicoyo i kome-ni pa
aŋa?” Ci gugamo ni, “Pa Cecar yo.”
17Yecu ocako wacogi ni, “Wudwok jami pa Cecar bot Cecar, ki jami pa Lubaŋa
wudwok bot Lubaŋa.” Gin gucako urone matek.
Peny i kom cer ki i kin jo muto
(Matayo 22.23-33; Luka 20.27-40)
18 Lucadukayo gucako bino bot Yecu; gin aye jo ma giwacci cer pa jo muto pe tye
kulu. Gucako penyo peny ni,
19 “Lapwony, Moses yam ocoyo ni, ka laco mo oto woko, ce oweko dakone, ma
kun pe obwoto latin mo, ci myero ominne olak dakone, wek onywal kwede litino
ka wi ominne.
20Ci yam onoŋo tye co abiro ma gin ducu omego. Ka laco mukwoŋo nyomo dako-
nu oto woko ma pe obwoto latin mo,
21ci me aryo ocako lako dako-nu, en bene oto woko ma pe obwoto latin mo; ki
dano me adekke bene kumeno;
22ci gin ducu abiro pe gubwoto latin mo. Lacenne en dako bene oto woko.
23I kare me cer ki i kin jo muto, dako-nu doŋ bibedo dako pa aŋa? Pien gin co
abiro-ni ducu gubedo kwede.”
24Yecu ocako wacogi ni, “Wun wurwenyo pi lok man, pien wukwiya ginacoya, wa
tek pa Lubaŋa bene wukwiya.
25Ka ce dano gibicer woko ki i kin jo muto, ci doŋ pe gibinyomme, doŋ gibibedo
macalo lumalaika ma i polo.
Acoli Baibul
© 1985, Bible Society of Uganda.
1592
26 Ento i kom lok man me cer ki i kin jo muto-ni, wun pe mukwano i buk pa
Moses, ka ma ocoyo lok i kom caka, ki kit ma Lubaŋa yam oloko kwede ni, ‘An
Lubaŋa pa Abraim, ki Lubaŋa pa Icaka, ki Lubaŋa pa Yakobo’?
27En pe Lubaŋa pa jo muto ento en Lubaŋa pa jo makwo; wun wuŋak wurwenyo
woko marac.”
Cik madit makato ducu
(Matayo 22.34-40; Luka 10.25-28)
28 Ka lapwony-cik mo obino cok, ci obedo ka winyo ka gilaro lok. Ka oneno kit ma
Yecu dok iye ki gin lok maber ma atir, ocako penyo Yecu ni, “Cik mene maditte
mukwoŋo ki i kom lwak cik ducu?”
29 Yecu ogamo ni, “Cik mukwoŋo en ene, ‘Wuwiny wun jo Icrael, Rwot Lubaŋawa
en Rwot acel.
30Ci mar Rwot Lubaŋani ki cwinyi ducu, ki tiponi ducu, ki tammi ducu ki tekki
ducu.’
31 Ki me aryone en ene ni, ‘Mar lawoti macalo imarre keni.’ Pe dok tye kit cik mo
ma pire tek makato cik magi aryo-ni.”
32 Lapwony-cik ogamo ni, “Iloko kakare, Lapwony; iloko atir ni, Lubaŋa tye acel,
pe dok tye Lubaŋa mo mukene, kono en kene.
33Dok ni gimare ki cwiny ducu, ki ryeko ducu, ki tek ducu, ki maro lawoti macalo
imarre keni, cik magi aye pigi tek makato gitum ma giwaŋo ducu ki berre ki
gitum mukene ducu.”
34Ka Yecu oneno ni odok iye maber ki ryeko, ocako dok wacce ni, “In pe ibor ki
ker pa Lubaŋa.” Lacen pe dok tye ŋat mo ma odiyo cwinye ka penye ki lok mo.
Peny i kom lakwar Daudi
(Matayo 22.41-46; Luka 20.41-44)
35Ka Yecu onoŋo tye ka pwony i ot pa Lubaŋa, ci openyo ni, “Lupwony-cik mono
giwacci Kricito lakwar Daudi piŋo?
36 Ki tuŋ bot Daudi kikome en dok oloko i tek pa Cwiny Maleŋ ni, ‘Rwot owaco
bot Rwoda ni, Bed i kom bada ma lacuc, i kabedo me deyo, nio ka abiketo
lukworri piny i te tyeni.’
37Ka ce en Daudi aye yam olwoŋe ni Rwot, ci en dok bedo lakwarre niŋiŋ?” Lwak
mapol guwinyo lokke ki yomcwiny madwoŋ mada.
Yecu otuco pi can ma bipoto i kom lupwony-cik
(Matayo 23.1-36; Luka 20.45-47)
38I kare ma Yecu tye ka pwonyo dano, owacci, “Wugwokke i kom lupwony-cik ma
gimaro wot ma guruko boŋŋi maboco-ni, dok gimito dano gubed ka motogi wa i
cuk-gu,
Acoli Baibul
© 1985, Bible Society of Uganda.
1593
39dok gimaro bedo i kom pa ludito ka gitye i kacokke, dok gimaro bedo i kabedo
me deyo i karama.
40Gin gimayo odi pa mon-to, dok gibedo ka lego lega maboco me buta keken.
Gibiŋologi kop madit makato ducu.”
Mot ma dato omiyo
(Luka 21.1-4)
41Yecu obedo i ot pa Lubaŋa ka ma okemme ki canduk me coko lim, ci obedo ka
neno kit ma lwak gibolo ki motgi i canduk lim; lwak lulonyo gubolo iye mapol.
42Ento dato ma lacan obino ci obolo iye cente aryo, ma rom ki cente abic me kare-
ni.
43Ocako lwoŋo lupwonnyene bote, ci owacogi ni, “Adada awacciwu ni, dato man
ma lacan-ni en aye dok obolo lim madwoŋ makato jo ducu;
44pien jo mapol gugito but limgi madwoŋ-ŋi aye gubolo, ento en i canne-ni, obolo
limme ducu ma en tye kwede ma onoŋo konyo kwone.”
Marako 13
Yecu otito pi muko ot pa Lubaŋa woko
(Matayo 24.1-2; Luka 21.5-6)
1Ka Yecu okato woko ki i ot pa Lubaŋa; ci ŋat acel mo ki i kin lupwonnyene
owacce ni, “Lapwony, nen kit ma godi magi dito kwede ki kit ma gedone beco
kwede!”
2Yecu ogamo ni, “Wuneno gedo magi madito twatwal-li? Godi ducu gibimukogi
gireto woko piny, pe gibiweko got acel mo kany ma ododde i wi wadi.”
Acakki te can ma bipoto i lobo
(Matayo 24.3-14; Luka 21.7-19)
3Yecu ka obedo piny i wi got Jeituni, kun otikke ki ot pa Lubaŋa, ci Petero ki
Yakobo ki Jon ki Anderiya gucako penye i muŋ ni,
4“Tit botwa, lok man bitimme wa awene, dok kit gin aŋo ma binyuto ni lok meno
doŋ cok cobbe kakare?”
5Yecu ocako wacogi ni, “Wugwokke, ŋatti mo owek rwenyowu.
6Pien jo mapol gibibino ki nyiŋa, ma giwacci, ‘An aye a en!’ ci gibimiyo jo mapol
girwenyo woko.
7Dok ka wubiwinyo pi mony, ki lok ma yweko pi mony, pe tipo komwu oto woko
lirut; myero koŋ meno otimme, ento noŋo nino me agik pud peke.
8Pien rok bilweny ki rok wadi, ki ker bene bilweny ki ker wadi, ki oyeŋyeŋ biyeŋo
lobo i kabedo mapol, ki kec bene bipoto; meno gin aye acakki me te can ma
bipoto i lobo.
Acoli Baibul
© 1985, Bible Society of Uganda.
1594
9 “Ento wun aye myero wugwokke kenwu; pien gibiterowu i lukiko, dok
gibigoyowu i kacokke-gu. Wubicuŋ i nyim luloc ki luker-gu pira, wubitito lok ma
bedo caden botgi.
10Myero koŋ gikwoŋ tito lok me kwena maber bot rok ducu.
11Ento ka giterowu i lukiko wek giŋol kop i komwu, pe wubed ka tamo kit lok aŋo
ma wubilokone, ento wulok ma gibimiyowu i cawa meno; pien pe wun aye
wubilok, ento Cwiny Maleŋ aye bilok.
12Omego en aye bimiyo omegine i to, ki wego bimiyo litinogi i to, litino bitubbe i
kom lunyodogi, miyo gineko lunyodogi woko.
13 Jo ducu gibikwerowu pi nyiŋa; ento ŋat ma diyo cwinye nio wa i agik, en aye
bilarre.
Can madit atika
(Matayo 24.15-28; Luka 21.20-24)
14 “Ka wuneno gikelo gin mo me kwer, malik, giketo i kabedo ma myero pe giket
iye (wek dano ma kwano oniaŋ) ci jo ma i Judaya myero guriŋ woko wa i godi;
15 dano ma onoŋo tye i wi ot pe dok olor piny, pe bene odony i ot ka kwanyo iye
gin mo,
16ki dano ma tye wa i poto pe odok cen paco ka omo ginarukane.
17Dok mon ma giyac gibineno can i kare meno, ki mon ma gidoto litino bene!
18Wuleg wek pe obin otimme i cwir.
19 Pien i kare meno bibedo iye twon can madit atika ma yam peya onen i lobo, nia
wa i acakki lobo ma Lubaŋa oketo-ni, nio kwede wa onyoo, dok bene pe binen.
20Kono nene Rwot pe ojwiko nino-nu obedo manok mo, kono dano mo pe obwot;
ento pi jo ma giyero, ma en oyerogi, omiyo en ojwiko wel nino obedo manok.
21“I kare meno ka ce dano mo owacciwu ni, ‘Nen, Kricito ma Lubaŋa oyero tye
kany’, nyo ni, ‘Nen en tye kuca’, pe wuye.
22Kricito ma lugoba kacel ki lunebi-gu ma lugoba gibibino, gibinyutowu lanyut ki
tiyo jami taŋo, wek girweny jo mapol ka gitwero, wek girweny wa ki jo ma giyero
bene.
23Ento wun aye wugwokke, doŋ atyeko titowu gin ma bibedo i anyim con.
Kit ma Wod pa dano bidwogo kwede
(Matayo 24.29-31; Luka 21.25-28)
24 “Ento i kare meno ki i ŋe can madit-ti, bibedo kit macalo yam gicoyo ni. ‘Ceŋ
bicido woko macol licuc, ki dwe bene pe biryeny;
25 lakalatwe bia ki i polo, gipoto piny ki twer ducu ma i polo bene biyeŋŋe.’
Acoli Baibul
© 1985, Bible Society of Uganda.
1595
26 Ka doŋ gibineno Wod pa dano ka bino ki pol, ki twero madwoŋ, ki deyo.
27Ci en bioro lumalaikane ka coko jone ma en oyero, kun gicokogi ki i twok piny
aŋwen ducu, nia kwede wa i agikki lobo nio kwede wa i agikki polo.
Pwony i kom yat oduro
(Matayo 24.32-35; Luka 21.29-33)
28“Wupwony carolok i kom yat oduro. Ka ce jaŋe doŋ olot, ci pote luk, ci doŋ
wuŋeyo ni oro doŋ cok.
29Ki wun bene ka ce wuneno gin magi gutimme, ci wuŋe ni en doŋ cok, tye wa i
doggola.
30Adada awacciwu ni, yalwak me kare man pe gibitum, nio waŋ ma lok magi ducu
bitimme.
31Polo ki lobo gibitum ento lokka pe bitum.
Ŋat mo pe ma ŋeyo nino kadi cawa meno
(Matayo 24.36-44)
32 “Ento nino meno ki cawa meno pe tye ŋat mo ma ŋeyo, kadi wa lumalaika ma i
polo, kadi wa Wod, ento Lubaŋa Won kene aye ŋeyo gire.
33Wugwokke, waŋwu obed twolo ma nen, pien wun pe wuŋeyo nino ma kare
biromo iye.
34 Bedo rom ki dano ma ocito welo. Ka yam a weko gaŋŋe, ci omiyo twero bot
luticce, kun miyo ŋat acel acel ki ticce, kun ociko lagwok doggola ni obed ka kiyo
piny.
35Mumiyo wun wubed ka kiyo piny, pien pe wuŋeyo kare ma won ot bidwogo
kwede; gwok dwog wi otyeno, nyo cwiny dyewor, nyo okogweno, nyo odiko.
36Wugwokke, ka ce obino oyotoyot pe onoŋwu wunino woko.
37Lok ma awaco botwu-ni, awaco bot dano ducu ni, Wuki piny.”
Marako 14
Ludito gupiro lok i kom Yecu
(Matayo 26.1-5; Luka 22.1-2; Jon 11.45-53)
1 Nino madito me Kato (Paska) ki me Mugati ma Tobi Pe Iye onoŋo odoŋ nino
aryo, ajwagi madito pa Lubaŋa ki lupwony-cik guporo lok me mako Yecu ki ryeko
ka wek gineke.
2Pien onoŋo guloko ni, “Pe gimak i nino madito, miyo lwak bitugge.”
Giwiro Yecu ki moo i Betania
(Matayo 26.6-13; Jon 12.1-8)
Acoli Baibul
© 1985, Bible Society of Uganda.
1596
3 I kare ma Yecu tye i ot pa Cimon ladobo, i kare ma obedo ka cam, dako mo
obino ma kun tye ki adomo moo nard kikome ma welle dwoŋ-ŋi; ocako turo dog
adomo moone, ci oonyo i wiye.
4Ento cwiny jo mogo ocwer, ci gucako lok kekengi ni, “Piŋo moo man gibalo
abala?
5Pien moo man kono nene gicato woko, kono nene okelo lim ma romo ciliŋ miya
adek kulu ki makato bene, ka wek gimi ki lucan.” Ci gucako tugge i kom dako-nu
matek.
6Yecu ocako waco ni, “Wuweke obed mot, wuyelo piŋo? En otiyo gin maber
twatwal i koma.
7 Pien wun wutye kacel ki lucan kare ducu, dok wutwero konyogi i kare ducu ma
wumito; ento an pe abibedo kwedwu kare ducu.
8En otiyo gin ma en twero; dok en aye okwoŋo onyo moo i koma me yika.
9Adada awacciwu ni, i kabedo ducu ma i wi lobo ma gibitito iye lok me kwena
maber, gin ma dako-ni otiyo bene gibitito pire, wek obed me po en.”
Juda oye dobo Yecu
(Matayo 26.14-16; Luka 22.3-6)
10Juda Lakeriot, ma en dano acel ma i kin jo apar wiye aryo-ni, ocito bot ajwagi
madito pa Lubaŋa pi miyo Yecu i ciŋgi.
11Ka guwinyo lokke oyomo cwinygi, gucako cikke me miye lim; ki en bene ocako
yenyo kare maber ma eromo miyo ki Yecu i ciŋgi.
Yecu ocamo cam me Kato (Paska) ki lupwonnyene
(Matayo 26.17-25; Luka 22.7-14,21-23; Jon 13.1-30)
12I kom nino mukwoŋo me nino madito me Mugati ma Tobi Pe iye, ma gitumo iye
latin romo me Kato, lupwonnye gupenye ni, “Imito waciyubbi kabedo mene wek
icam iye Kato?”
13En ooro lupwonnyene aryo ki i kingi kun cikogi ni, “Wucit wa i Jerucalem; ci
wubirwatte iye ki laco mo ma oyeyo agulu pii, en aye wulub kore.
14Ka ma en odonyo iye-ni, en aye wupeny iye won ot ni, ‘Lapwony owacci, ot
welo ma atiro iye tye kwene, ka ma abicamo iye cam me Kato, kacel ki
lupwonnyena?’
15Ci en binyuto botwu kicika ot ma malone, ma gipeto, giyubo maber, wuyubwa
kabedo kunnu.”
16Lupwonnye gucito, ci gudonyo i Jerucalem, gunoŋo kit macalo en owaco botgi-
ni, gucako yubo cam me Kato kunnu.
17Ka piny doŋ oyuto ci obino ki jone apar wiye aryo.
Acoli Baibul
© 1985, Bible Society of Uganda.
1597
18 Ka gubedo piny ci gucako camo cam, ci Yecu owacogi ni, “Adada awacciwu ni,
ŋat acel i kinwu bidoba, en aye dano ma camo kacel kweda.”
19Gin gucako kumo cut, kun dano acel acel penye ni, “An bo?”
20Yecu owacogi ni, “Tye ŋat acel i kinwu wun jo apar wiye aryo-ni, en aye dano
ma tye ka gweyo i atabo acel kweda-ni.
21Pien Wod pa dano tye ka wot kit man pi cobo kit ma gicoyo i kome-ni; ento
dano ma odobo Wod pa dano-ni bineno can! Kono nene obedo ber ka dano-nu pe
ginywalo.”
Acakki lok i kom Cam pa Rwotwa
(Matayo 26.26-30; Luka 22.14-20;1 Kor 11.23-25)
22Ka gitye ka camo cam, Yecu omako mugati; ci olego gum i kome, ocako baro iye,
omiyo bot lupwonnye, kun wacci, “Wugam man, man aye koma.”
23Dok otiŋo kikopo, ci opwoyo, ocako miyone botgi, gin gumato.
24 Yecu owaco botgi ni, “Man aye remona me gicikke ma ocwer pi jo mapol.
25Adada awacciwu ni, pe dok abimato pig olok, nio wa i kare ma abicako dok
matone manyen wa i ker pa Lubaŋa.”
26Ka doŋ gutyeko wero wer, ci gucito i wi got Jeituni
Yecu otito ni Petero bikwere woko
(Matayo 26.31-35; Luka 22.31-34; Jon 13.36-38)
27 Yecu owaco botgi ni, “Wun ducu wubitenya woko kena, pien yam gicoyo ni,
‘Abigoyo lakwat, ci romi gibiket woko ata.’
28 Ento lacen ka doŋ acer woko ci abitelo nyimwu me cito i Galilaya.”
29Petero ogamo ni, “Kadi ka jo mukene ducu gibitenyi woko, ento an pe abitenyi
ata.”
30Yecu owacce ni, “Adada awacci ni, tin ki i dyewor, ma noŋo twon gweno peya
onwoyo koko kiryo, noŋo in doŋ ityeko kwera woko tyen adek kulu.”
31Ento Petero dok ogamo matek twatwal ni, “Twara ma ato kacel kwedi, pe
abikweri.” Gin ducu gucako loko kit meno bene.
Yecu olego Lubaŋa i poto Gececemane
(Matayo 26.36-46; Luka 22.39-46)
32Gucito i kabedo ma nyiŋe Gececemane, ci ociko lupwonnyene ni, “Wun koŋ
wubed kany, an koŋ acileg Lubaŋa.”
33En otero Petero ki Yakobo ki jon, ci cwinye ocako poto matek ki kumo bene
madwoŋ.
Acoli Baibul
© 1985, Bible Society of Uganda.
1598
34Ocako wacogi ni, “An cwinya tye ka waŋ matek, mito neka woko. Wubed ka
kiyo piny kany.”
35Ocito anyim manok, ci oguŋo oryebbe piny olego ni, “Ka ce twerre, lakit cawa-ni
doŋ oa woko i koma.”
36Ci olego ni, “Abba, Wora, jami ducu twerre ki boti; kwany kikopo man woko ki i
koma; ento pe obed kit ma an amito, obed kit ma in imito.”
37Ka odwogo botgi onoŋo gunino woko, ci owaco bot Petero ni, “Cimon, inino
woko ce? Pe itwero kiyo piny pi cawa acel mo?
38Wuki, wuleg Lubaŋa, wek pe wudony i abita mo; cwiny kikome mito loyo abita
pa Catan, ento kom aye nyap.”
39Dok odok ka lego Lubaŋa, kun nwoyo lego lega acel-lu.
40Ka dok odwogo onoŋo gunino woko, pien onoŋo nino doŋ omako waŋgi
twatwal; pe doŋ giŋeyo gin ma myero gidokke iye.
41Ka dok odwogo botgi tyen me adekke, openyogi ni, “Wun pud wunino ce? Pud
wutye ka yweyo bo? Doŋ otum, ki cawa bene doŋ oromo; wod pa dano doŋ
gimiyo woko i ciŋ lubalo.
42Doŋ wua malo, orya wunu wacitu; nen dano ma odoba doŋ tye cok.”
Gimiyo Yecu i ciŋ lumonene ci gumake
(Matayo 26.47-56; Luka 22.47-53; Jon 18.3-12)
43Cutcut ma Yecu pud tye ka lok-ki, Juda otugi tuc; en yam ŋat acel ma i kin jo
apar wiye aryo-ni. En obino ki lwak ma gua bot ajwagi madito pa Lubaŋa ki
lupwony-cik ki ludoŋo, ma gitye ki pala lucwan ki odoo-gu.
44Juda ma odobe-ni yam omiyogi lanyut. En owacci, “Dano ma abimoto kun anoto
leme, meno aye en kikome; wutugi make woko, wutere kun wugwoke maber.”
45Ka Juda obino ci okemo bot Yecu atir, ocako mote ni, “Lapwony,” ci onoto leme.
46Gin bene gutugi poto i kome, gumake woko cut.
47Dano mo acel ma onoŋo ocuŋ ka ŋete ocako woto pala lucwanne, otoŋo ki opii
pa ajwaka madit pa Lubaŋa, oŋuno ite woko.
48Yecu owaco botgi ni, “Wubino bota ki pala lucwan ki odoo-gu me maka, macalo
wubino i kom layak mo?
49 Abedo ka pwony i ot pa Lubaŋa jwijwi, ma kun abedo iye kwedwu, ci pe yam
wumaka do. Doŋ wumaka, wek ginacoya ocobbe kakare.”
50Gin ducu guriŋo woko, guweke odoŋ kene.
Awobi ma oriŋo woko
Acoli Baibul
© 1985, Bible Society of Uganda.
1599
51Awobi mo odwalo cuka boŋo camanini keken i kome, ci olubo ki kor Yecu; gin
gumake bene,
52ento en oweko cukane odoŋ, ci oriŋo woko nono laboŋo mo.
Yecu ocuŋ i nyim lukiko ka pido
(Matayo 26.57-68; Luka 22.54-55,66-67; Jon 18.13-14,19-24)
53Gutero Yecu bot ajwaka madit pa Lubaŋa, kun onoŋo ajwagi madito ki ludoŋo-
gu ki lupwony-cik gucokke kacel.
54Petero obedo ka lubo kor Yecu ki cencen nio kwede wa i dyekal pa ajwaka
madit; obedo ka oyo mac kacel ki lutic.
55Ajwagi madito ki jo ma i Lukiko ducu guyenyo lok me caden ma mako kom
Yecu ma miyo gineke; guyenyo kwe pe gunoŋo mo.
56Lwak lucaden mapol gubedo ka kelo lok goba i kome, ma lokgi ducu pe rwatte.
57Jo mukene gua malo, ci gukelo lok goba i kome ni,
58 “Wan wawinyo ka en loko ni, ‘An amuko ot pa Lubaŋa-ni woko, ma yam gigero
ki ciŋ-ŋi, ci dok agero mukene-ne nino adek keken, ma pe gitiyo ki ciŋ.’ “
59Kadi bed gukelo lok goba kit meno, ento lok ma gukelo pe rwatte.
60Ajwaka madit otirre malo ci ocuŋ i dyere, ocako penyo Yecu ni, “Lwak adot ma
lucaden gudoti kwede-ni in igamo niŋniŋ?”
61Yecu pe ogamo, oliŋ gire aliŋa. Ajwaka madit dok openye ni, “In aye Kricito ma
Lubaŋa oyero, Wod pa Lubaŋa ma gipwoyo-ni bo?”
62 Yecu ogamo ni, “An aye a en; dok bene wubineno ka Wod pa dano obedo ki
Won Twer atena i wi kom me deyo ka ŋete, tuŋ acucce; ka dok bino ki pol me
polo-gu.”
63Ajwaka madit ocako yeco ginarukane woko kekene, kun wacci, “Pud dok
wumito kit caden aŋo kaa?
64 Doŋ wutyeko winyo kit ma en yeto kwede Lubaŋa. Wutamo iye lok aŋo doŋ?”
Gin ducu guŋolo lokke ni, balle romme to.
65Jo mukene gucako ŋulo laa i kome, kun giumo waŋe woko, ka gidoŋe kwede, ma
kun giwacci, “In ma lanebi-ni, tuc ba,” ki lutic-gu gupoto i kome kun gipale ki
ciŋgi.
Petero okwero Yecu woko
(Matayo 26.69-75; Luka 22.56-62; Jon 18.15-18,25-27)
66I kare ma onoŋo Petero tye piny i dyekal, ci aŋeca pa ajwaka madit acel mo
obino kenyo.
Acoli Baibul
© 1985, Bible Society of Uganda.
1600
67Ka oneno Petero ka oyo mac, ka obolo waŋe i kome ci owacce ni, “In bene
onoŋo itye ki dano meno mua ki i Najaret, en Yecu.”
68Petero ocako kwero woko, ma kun wacci, “An pe aŋeyo, pe bene aniaŋ gin ma
ibeloko.” Ka Petero okato woko i doggaŋ, ci twon gweno otugi kok cut.
69Aŋeca meno dok onene, ci dok ocako tito bot jo ma gucuŋ kunnu ni, “Dano man
en bene ŋat acel ma i kingi.”
70Petero dok ocako kwerone woko aye. Kare dok okato manok mo, jo ma onoŋo
gucuŋ kenyo dok guwaco ki Petero ni, “Ada in i ŋat acel ma i kingi, pien in
Lagalilaya.”
71En ocako kwoŋŋe kun lamme kekene ni, “An pe aŋeyo dano man ma wun
wuloko pireni.”
72Dok cutcut twon gweno okok tyen me aryone. Petero ocako po lok ma nene
Yecu owacce ni, “Ma noŋo twon gweno peya onwoyo koko kiryo, noŋo in doŋ
ityeko kwera woko tyen adek kulu.” Ci ocako koko matek cut.
Marako 15
Yecu ocuŋ i nyim Pilato
(Matayo 27.1-2; Luka 23.1-5; Jon 18.28-38)
1Ka piny doŋ oru, oyotoyot ajwagi madito ki ludoŋo ki lupwony-cik ki jo ma i
Lukiko ducu, gupiro lok kacel. Ci gutweyo Yecu woko gutere kwede gumiye bot
Pilato.
2Pilato ocako penye ni, “In i kabaka pa Lujadaya bo?” Yecu ogamo ni, “Iwaco
kakare gire.”
3Ajwagi madito gucako dote ki lwak adot mapol.
4Pilato dok openye ni, “Pe koŋ idok iye ce? Pe ineno kit lwak lok mapol ma gidoti
kwede-ni?”
5Yecu dok pe omedo ki dok iye lok mo, omiyo Pilato ouro matek.
Giŋolo Yecu kop me to
(Matayo 27.15-26; Luka 23.13-25; Jon 18.39–19.16)
6Ka i kare me nino madito onoŋo Pilato gonyo lamabuc mo woko ma dano gulege
pire.
7I kare-nu onoŋo tye laco mo ma nyiŋe Baraba, ma yam gitweyo i mabuc i kin jo
mujemo ma guneko dano i kare me jemogi-nu.
8Lwak gucako cito bot Pilato, gupenye wek otim kit ma yam tiyo-ni.
9Pilato openyogi ni, “Wumito mono ni agonnyiwu kabaka pa Lujudaya?”
10Onoŋo Pilato oŋeyo ni ajwagi madito gumiyo Yecu bote pi nyeko.
Acoli Baibul
© 1985, Bible Society of Uganda.
1601
11Ajwagi madito gupiyo lwak ni twara gigonnyigi Baraba.
12Pilato dok openyo lwak ni, “Dano ma wulwoŋo ni kabaka pa Lujudaya-ni doŋ
abitimo niŋniŋ?”
13Lwak gucako wo ni, “Gure woko i kom yatariya.”
14Pilato dok openyogi ni, “Piŋo kaa, otimo kit gin aŋo marac?” Ento lwak
gumedde ki wo ni, “Gure woko i kom yatariya.”
15Pi mito kweyo cwiny lwak, omiyo Pilato oye gonnyigi Baraba, ocako pwodo
Yecu ki del, ka omiye wek gigure woko i kom yatariya.
Askari guŋalo Yecu
(Matayo 27.27-31; Jon 19.2-3)
16Askari gutero Yecu wa i ot pa kabaka, ma gilwoŋo Praitorion, ci gulwoŋo buca
monygi ducu gucokke kacel.
17Ka gucako ruko Yecu ki boŋo makwar, ka gucweyo lulakana okuto, gurwako i
wiye,
18kun gimote ni, “Itye ba, kabaka pa Lujudaya!”
19Gucako goyo wiye ki gayi, ka guŋulo laa i kome-gu, kun girumo coŋgi me miye
woro.
20Ka doŋ gutyeko ŋale, ci gulunyo boŋo makwar woko ki i kome, ka dok guruke ki
boŋone kikome, ci gutere kwede woko ka gure i kom yatariya.
Giguro Yecu i kom yatariya
(Matayo 27.32-44; Luka 23.26-43; Jon 19.17-27)
21 Gucako mako dano mo ma onoŋo obekato mua ki i kin gaŋ ci gudiye ka tiŋo
yatariya pa Yecu, nyiŋe Cimon dano me Cirene, ma won Alegijanda ki Rupo.
22Gutero Yecu i kabedo ma gilwoŋo ni Golgota, ma te lokke ni kabedo me cogo
wic.
23Gucako miye koŋo vino ma girubo iye yat murra; ento en okwero matone woko.
24 Ka doŋ gugure i kom yatariya, ci gupoko boŋŋine woko i kingi, kun gibolo kwir
wek ginen boŋŋi ma ŋat acel acel bitero.
25Giguro Yecu i kom yatariya i cawa adek me odiko.
26Gicoyo i waraga gin ma nyuto lok ma gidote iye ni, “Kabaka pa Lujudaya.”
27Gigure kacel ki luyak mogo aryo, dano acel tuŋ lacuc ki acel tuŋ lacam.
[28 Omiyo ginacoya ocobbe kakare ni, “Gikwane i kin lubalo.”]
29 Jo ma yam gimol gikato ki ka ŋete gubedo ka yete, kun giyeŋo wigi, ma giwacci,
“Nye, in ma imuko ot pa Lubaŋa woko, ci igero pi nino adek-ki,
Acoli Baibul
© 1985, Bible Society of Uganda.
1602
30doŋ ilarre keni, a woko ki i kom yatariya!”
31Ki ajwagi madito bene guŋale, ma giloko ki luwotgi kacel ki lupwony-cik-gu,
kun giwacci, “Yam bedo ka laro jo mukene, pe twero larre kene.
32Wek tin Kricito, ma kabaka me Icrael, olor piny ki i kom yatariya, wek wanen ka
wacak ye.” Wa jo ma gigurogi kacel kwede bene gucaye.
Yecu oto
(Matayo 27.45-56; Luka 23.44-49; Jon 19.28-30)
33Ka cawa oromo abicel, piny ocido woko macol i lobo ducu, nio kwede wa i cawa
aboŋwen.
34 I kom cawa aboŋwen Yecu odaŋŋe ki dwan maloŋo ni, “Eloi, Eloi, lama
cabaktani?” ma te lokke ni, “Lubaŋana, Lubaŋana, itenya woko piŋo?”
35Ka jo ma onoŋo gucuŋ kunnu guwinyo lokke, ci guwacci, “Winyu ka en lwoŋo
Elia ca.”
36 Ci dano acel oriŋo, okwanyo amor, oluto i koŋo vino mawacce, orwako i wi tal
gayi, omiyo ki Yecu ni omati, kun wacci, “Weku mono koŋ wanen ka Elia bino ka
kwanye woko ki i kom yatariya.”
37Yecu dok odaŋŋe ki dwan maloŋo, ka oto.
38 Ci boŋo kicika ma i ot pa Lubaŋa ocako yec woko opokke dul aryo, oyec ki
malo, nio kwede wa i tere piny.
39Ladit ma loyo askari, ma onoŋo ocuŋ cok i nyime, ka oneno kit ma Yecu oto
kwede, owacci, “Adada, dano man onoŋo Wod pa Lubaŋa!”
40 Dok onoŋo tye mon mogo ma gucuŋ ki cen ka nenone; onoŋo tye Maliam
Lamagdala, ki Maliam min Yucepu matidine ki Yoce, ki Calume.
41Gubedo ka lubo kor Yecu ki i Galilaya, gubedo ka konye bene, dok onoŋo tye
lwak mon mapol ma gubino kwede wa i Jerucalem.
Giyiko kom Yecu i lyel
(Matayo 27.57-61; Luka 23.50-56; Jon 19.38-42)
42I kom nino me Yubbe, en nino ma i nyim cabit, ka piny doŋ oyuto,
43Yucepu me Arimataya obino; en yam dano madit ma lamemba me Lukiko ma
gipwoyo bene, en kikome obedo ka kuro ker pa Lubaŋa. En odiyo cwinye, ci
odonyo wa bot Pilato, olego kom Yecu.
44Pilato ouro ka doŋ otyeko to woko oyot kumeno; ci olwoŋo ladit ma loyo askari,
openye ka ce doŋ oto woko.
45Ka ladit ma loyo askari otyeko niaŋo en, ci omiyo kom Yecu bot Yucepu.
Acoli Baibul
© 1985, Bible Society of Uganda.
1603
46Yucepu owilo boŋo camanini, ci okwanyo kom Yecu woko ki i kom yatariya,
oboyo ki boŋo camanini, otero kome opyelo i lyel ma en okwinyo oroko i got, ci
ocego wiye woko ki got ma oloro ki dog lyel.
47Maliam Lamagdala ki min Yoce guneno ka ma giyiko iye kome.
Marako 16
Yecu ocer
(Matayo 28.1-8; Luka 24.1-12; Jon 20.1-10)
1Ka cabit doŋ okato, ci Maliam Lamagdala ki Maliam min Yakobo, ki Calume
guwilo aŋwece pi wot kwede ka wiro kom Yecu.
2I kom nino mukwoŋo me cabit mon gupuk odiko con ma ceŋ otuc, ci gucito i wi
lyel.
3Gucako pennye kekengi ni, “Aŋa mono ma bidirowa got woko cen ki i dog lyel?”
4Ka gutiŋo waŋgi ci guneno got meno doŋ gidiro woko cen; onoŋo gotte dit
twatwal.
5Ka gudonyo i lyel, ci guneno latin orobo mo ma oruko boŋo matar, obedo kwede
yo tuŋ acuc; gucako urone mada.
6En owaco botgi ni, “Pe wubed ka urone; wun wubeyenyo Yecu me Najaret ma
giguro i kom yatariya-ni. En doŋ ocer woko, pe doŋ tye kany. Koŋ wunen ka ma
gipyelo iye kome.
7 Ento wucit wutit ki lupwonnyene, ki bot Petero bene ni, en doŋ tye ka wot me
telo nyimwu wa i Galilaya kuca; wubineno kome kunnu, kit ma yam en otito
botwu-ni.”
8Ci mon gukatti woko ki i lyel, gucako ŋwec ki myelkom pi lworo ma omakogi
matek twatwal; lworo ogeŋogi tito lokke ki ŋatti mo.
Yecu onyutte onen bot Maliam Lamagdala
(Matayo 28.9-10; Jon 20.11-18)
[9Ka en doŋ ocer odiko con i nino mukwoŋo me cabit, okwoŋo nyutte bot Maliam
Lamagdala, ma yam en oryemo cen abiro i kome-ni.
10En otugi tero lok bot jo ma yam gibedo kwede, i kare ma gitye ki cola ki kumu-
gu.
pe guye lokke.
11Ka guwinyo ni en tye gire makwo, dok ni otyeko nyutte, kome onen bot Maliam,
Yecu onyutte bot lupwonnyene aryo
(Luka 24.13-35)
12Lacen Yecu dok onyutte onen bot jo mukene i kit mapatte; onen bot lupwonnye
ma onoŋo gicito ka wot i kin gaŋ.
Acoli Baibul
© 1985, Bible Society of Uganda.
1604
13Gin dok gucito gutito bot jo mudoŋ-ŋi, gin bene dok pe guye lokgi.
Yecu ociko jo apar wiye acel-li
(Matayo 28.16-20; Luka 24.36-49; Jon 20.19-23; Tic 1.6-8)
14Ka lacen dok onyutte onen bot jone apar wiye acel ma onoŋo gitye i dog cam.
Ocako da i komgi pi kwero ye lok, ki pi tekcwinygi, pien gukwero ye lok pa jo ma
doŋ guneno kome i kare ma ocer-ri.
15 Ka doŋ owaco botgi ni, “Wucit i lobo ducu, wucitit iye lok me kwena maber bot
ginaketa ducu.
16Dano ma oye, ce gibatija en, ci bilarre; ento dano ma okwero ye aye kop biloyo
en.
17Lanyut magi binen ki bot jo ma giye: gibiryemo cen pi lwoŋo nyiŋa, gibiloko ki
leb manyen,
18gibimako wa twol-gu, dok ka gibimato gin ma neko dano, ci pe bitimogi marac;
gin bene gibiketo ciŋgi i kom lutwo ci gibicaŋ”
Yecu oito i polo
(Luka 24.50-53; Tic 1.9-11)
19 Ka Rwot Yecu doŋ otyeko lok kwedgi, ci gitiŋe gitere woko malo i polo, ci
ocako bedo piny ka ŋet Lubaŋa atena i kabedo me deyo yo tuŋ acucce.
20Ci lupwonnye gucito ka tito lok i kabedo ducu, kun Rwot kikome bene tye ka tic
kwedgi, kun moko lok ma gitito ki lanyutte.]
Acoli Baibul
© 1985, Bible Society of Uganda.
1605
Luka
Luka 1
Lok bot Teopilo
1Jo mapol doŋ gutemo coyo lok i kom gin ma otimme i kinwa,
2macalo jo ma guneno ki waŋgi nia i acakki, dok ma gudoko lutic me lok meno,
gukwaŋo botwa.
3Pi meno, Ladit Teopilo, ka doŋ aŋiyo gin ducu nia i acakki, an bene atamo ni
bedo ber ka acoyo piri, kun aryeyo kikore,
4wek iniaŋ ada me lok meno ma yam gipwonyi kwede.
5 I kare pa Kerode kabaka me Judaya, onoŋo tye ajwaka pa Lubaŋa mo ma nyiŋe
Jekaria, me waŋ tic pa Abia; yam tye ki dakone ma i kin anyira pa Aron, nyiŋe
Elicabet.
6Gin aryo ducu yam kitgi atir i nyim Lubaŋa, kun gilubo cik pa Rwot ducu laboŋo
bal.
7Ento onoŋo gipe ki litino, pien Elicabet yam lalur, gin aryo ducu onoŋo doŋ guti
woko.
8I kare ma Jekaria tye ka tiyo tic me ajwaka i nyim Lubaŋa, i kare me waŋ ticce,
9macalo kit pa ajwagi tye, kwir okwanye me donyo i ot pa Rwot ka waŋo gitye
woko ka lega i cawa me waŋo odok eceta.
10Lwak dano ducu onoŋo gitye woko ka lega i cawa me waŋo odok eceta
11Lamalaika pa Rwot onen bote kun ocuŋ yo tuŋ lacuc i ŋet keno tyer me waŋo
odok eceta.
12Ka Jekaria onene, ci cwinye opoto, lworo omake.
13Ento lamalaika owacce ni, “Pe ilwor, Jekaria, pien legani doŋ Lubaŋa owinyo.
Dakoni Elicabet binywalli latin laco, ibicako nyiŋe Jon.
14Ibibedo ki yomcwiny, cwinyi bikwe, jo mapol cwinygi bibedo yom pi nywalle;
15 pien en bibedo madit i nyim Rwot. En pe bimato koŋo vino kadi gin ma mero
dano; en bipoŋ ki Cwiny Maleŋ, nia i i minne.
16En bidwoko Luicrael mapol bot Rwot Lubaŋagi,
17 en bitelo nyime i cwiny ki tek pa Elia, pi loko cwiny wegi litino i kom litinogi; pi
dwoko dano ma pe winyo cik i ryeko pa jo ma kitgi atir, dok me yubo pi Rwot
dano ma doŋ guyubbe”
18Jekaria openyo lamalaika ni, “Abiŋeyo man niŋniŋ? Pien an doŋ ati woko,
dakona bene doŋ oti.”
Acoli Baibul
© 1985, Bible Society of Uganda.
1606
19 Lamalaika ogamo doge ni, “An Gabriel, acuŋ i nyim Lubaŋa; giora ka lok kwedi,
akelli kwena man maber.
20Winy ba, ibiliŋ ma pe itwero lok, nio i nino meno ma lok man bitimme iye, pien
pe iye lokka, ma bicobbe ka kare oromo.”
21Lwak onoŋo gubedo ka kuro Jekaria, guuro rune twatwal i ot pa Lubaŋa.
22Ka Jekaria okatti woko, onoŋo pe twero lok kwedgi, omiyo guniaŋ ni oneno
ginanyuta i ot pa Lubaŋa macalo lek. En obedo ka gwelogi kun pe twero lok.
23Ka kare me ticce otum, ci odok i pacone.
24Ka kare okato manok, dakone Elicabet ogamo ic. Okanne kwede pi dwe abic,
kun waco ni,
25“Rwot otimo kit meno i koma, i kare ma onena iye, me kwanyo lewic woko ki i
koma i kin dano.”
Gitito pi nywalo Yecu
26I dwe me abicel Lubaŋa ooro lamalaika Gabriel i gaŋ mo i Galilaya, ma nyiŋe
Najaret,
27 bot nyako ma peya oŋeyo laco, ma laco ma nyiŋe Yucepu otoŋo keny i kome;
nyako meno nyiŋe Maliam.
28Lamalaika obino bote, omote ni, “Itye ba, in ma gimiyi gum! Rwot tye kwedi!
29Ento Maliam cwinye opoto pi lok man, obedo ka tamo te lok me mot man.
30Lamalaika owacce ni, ‘Pe ilwor, Maliam pien ilimo pwoc ki bot Lubaŋa.
31 Nen, ibiyac, ibinywalo latin laco, ibicako nyiŋe Yecu.
32 En bibedo dit, gibilwoŋe ni, Wod pa En Mamalo Twal; Rwot Lubaŋa bimiye
komker pa kwarone Daudi.
33En biloyo jo me ot pa Yakobo matwal; kerre pe bigik.’ ”
34Maliam openyo lamalaika ni, “Lok man bibedo niŋniŋ, ma kun an pe aŋene ki
laco?”
35Lamalaika odokke iye ni, “Cwiny Maleŋ bibino i komi, tek pa En Mamalo Twal
biumi macalo tipo; pi meno latin ma gibinywalo-ni gibilwoŋe Maleŋ, Wod pa
Lubaŋa.
36Nen, watti Elicabet doŋ oyac i tiyone, binywalo latin laco; en ma yam gilwoŋo ni
lalur kombeddi doŋ tye ki ic me dwe abicel.
37 Pien pe tye gin mo ma loyo Lubaŋa.”
38Maliam owaco ni, “Nen, an aŋeca pa Rwot; wek obed bota kit macalo iwaco.”
Lacen lamalaika oa woko ki bote.
Acoli Baibul
© 1985, Bible Society of Uganda.
1607
Maliam olimo Elicabet
39I kare meno Maliam oa, ocito oyotoyot i lobo ma obedo gotgot i gaŋ mo me
Juda,
40ci odonyo i ot pa Jekaria, omoto Elicabet.
41Ka Elicabet owinyo mot pa Maliam, ci latin otiŋŋe ki i iye. Elicabet opoŋ ki
Cwiny Maleŋ,
42odaŋŋe ki dwan maloŋo ni, “Itye ki gum i kin mon, latin ma i ii bene tye ki gum!
43Lok man kono oa ki kwene, lutuwa, min Rwoda me bino bota?
44Pien nen, ka awinyo dwan me motti, latin ma i iya otiŋŋe ki yomcwiny.
45Itye ki gum, in ŋat ma oye, pien lok ma Rwot otito boti bicobbe kakare.”
Wer me pak pa Maliam
46 Maliam owaco ni, “Kwona pako Rwot,
47cwinya yom i kom Lubaŋa Lalarra,
48pien oneno can pa aŋecane. Nen, nia tin yalwak me kare ducu gibilwoŋa ni
lagumkom;
49pien Won Twer Ducu otima gin madit, nyiŋe bene leŋ.
50Kicane tye bot yalwak me kare ducu, i kom jo ducu ma gilwore.
51Otiyo tic matek ki bade, olalo luwakke i tam me cwinygi.
52Oreto luker ki i wi komkergi omiyo dito bot lucan.
53Jo ma kec nekogi omiyo giyeŋ ki gin maber, oryemo lulonyo gudok cen nono.
54Okonyo laticce Icrael, opo pi timo kica,
55 macalo oloko bot kwariwa, bot Abraim ki bot likwaye matwal.”
56Maliam ori bot Elicabet dwe adek, ka lacen odok i pacone.
Kit ma ginywalo kwede Jon Labatija
57Ka kare me nywal pa Elicabet doŋ oromo, ci onywalo latin laco.
58Ka luwote ki wadine guwinyo ni Rwot onyuto kicane madwoŋ i kome kuman,
cwinygi obedo yom kacel kwede.
59 I nino me aborone gubino ka liro latin. Gumito cako nyiŋe ki nyiŋ wonne
Jekaria,
60ento minne ogamo ni, “Pe kit meno, gibilwoŋe ni Jon.”
61Gudokke iye ni, “Pe tye ŋat mo ma nyiŋe calo meno i kin wadiwu ducu do.”
Acoli Baibul
© 1985, Bible Society of Uganda.
1608
62Gugwelo wonne ni en mito cako nyiŋe aŋa?
63En openyo pi got coc, ci ocoyo ni, “Nyiŋe Jon.” Gin ducu guuro.
64Cutcut dog Jekaria oyabbe, te lebe ogonnye, ci oloko kun pako Lubaŋa.
65Lworo omako dano ducu ma bedo cok i ŋetgi; lok meno ducu oywek i lobo
Judaya ducu ma obedo gotgot.
66Dano ducu ma guwinyo gumako i cwinygi, kun giwaco ni, “Latin man kite
bibedo niŋniŋ?” Pien ciŋ Rwot tye kwede.
Lok ma Jekaria otito
67Wonne Jekaria opoŋ ki Cwiny Maleŋ, oloko macalo lanebi ni,
68“Gipwo Rwot Lubaŋa pa Icrael, pien doŋ olimo jone, okokogi.
69Otiŋo piwa lalar matek i ot pa laticce Daudi,
70macalo yam oloko i dog lunebine maleŋ ma gubedo nia con ki con,
71me larowa ki bot lukworwa, ki i ciŋ jo ducu ma kwerowa;
72pi timo kica bot kwariwa kun opo pi gicikkene maleŋ
73ki kwoŋ ma okwoŋo bot kwarowa Abraim,,
74ni ebimiyowa watiyo bote laboŋo lworo, kun olarowa ki i ciŋ lukworwa,
75kun waleŋ, dok kitwa atir i nyime pi nino me kwowa ducu.
76 In bene latin, gibilwoŋi lanebi pa En Mamalo Twal pien ibitelo nyim Rwot pi
yubo yone,
77kun imiyo ŋec me lar bot rokke ma bino pi weko balgi,
78pi kica madwoŋ pa Lubaŋawa ma oweko piny oru piwa ki malo,
79 me menyo jo ma bedo i piny macol ki i tipo me to, ki me tiro tyenwa i yo me
kuc.”
80Latin odoŋo, tek omedde i cwinye, obedo i tim nio i nino ma ginyute iye bot jo
Icrael.
Luka 2
Kit ma ginywalo kwede Yecu
(Matayo 1.18-25)
1I kare meno cik oa bot Cecar Augucito ni gico nyiŋ dano ducu ma i wi lobo.
2Man obedo coc mukwoŋo ma gicoyo, i kare ma Kurenio loyo lobo Ciria.
3Dano ducu gucito ka cone, ŋat acel acel i gaŋgi.
Acoli Baibul
© 1985, Bible Society of Uganda.
1609
4Yucepu bene oa ki i Galilaya, ki i gaŋ me Najaret, ocito i Judaya, i gaŋ pa Daudi
ma gilwoŋo Beterekem, pien en yam ŋat acel i kin likwayo pa Daudi,
5wek econe ki dakone Maliam ma onoŋo otoŋo keny i kome, ma onoŋo oyac.
6I kare ma gitye kunnu, kare me nywalle oromo.
7Onywalo latin kayone ma laco, oumo kome ki boŋo, opyele kwede i weer pa
dyaŋ, pien onoŋo ot opoŋ woko pigi i ot welo.
Lukwat ki lumalaika
8I lobo kunnu onoŋo tye iye lukwat ma gibedo i tim, kun gigwoko romigi dyewor.
9Cutcut lamalaika pa Rwot oturo ki bino, ocuŋ i kingi, deyo pa Rwot oryeny
orumogi, ci lworo omakogi matek.
10Lamalaika owaco botgi ni, “Pe wulwor, pien nen, akelliwu lok maber me
yomcwiny ma bibedo bot dano ducu.
11Tin i gaŋ pa Daudi ginywalo piwu lalar, en Kricito Rwot.
12Man bibedo gin ma nyuto: wubinoŋo latin ma giumo ki boŋo, ma gipyele, obuto
i weer pa dyaŋ.”
13Oyotoyot lwak mony me polo onoŋo tye kacel ki lamalaika meno; ci gipako
Lubaŋa kun giwaco ni,
14“Deyo obed bot Lubaŋa malo i wi polo kuc obed i kin jo ma en pwoyo!”
15Ka doŋ lamalaika oa woko ki botgi, odok i polo, ci lukwat guloko kekengi ni,
“Koŋ wacitu mono wa i Beterekem, wek wacinenu gin man ma otimme, ma Rwot
otittiwa pire-ni.”
16Gucito oyotoyot, gunoŋo Maliam ki Yucepu, ki latin lakere ma gipyelo i weer pa
dyaŋ.
17Ka guneno, gutito bot dano lok ma yam gitito botgi i kom latin meno;
18dano ducu ma guwinyo guuro lok ma lukwat gutito botgi.
19Ento Maliam okano lok magi ducu, kun tamo ki i cwinye.
20Lukwat gudok kun gimiyo deyo bot Lubaŋa, gipake pi gin ducu ma guwinyo,
dok guneno, macalo yam gitito botgi.
Giliro Yecu
21 Ka nino aboro doŋ oromo me liro latin, gicako nyiŋe Yecu, nyiŋ ma lamalaika
yam ocako ka en pud peya tye i ic.
Gityero latin Yecu i ot pa Lubaŋa
22 Ka kare doŋ oromo me lonnyegi macalo cik pa Moses tye, ci gutere i Jerucalem
wek gityere bot Rwot,
Acoli Baibul
© 1985, Bible Society of Uganda.
1610
23 macalo gicoyo i cik pa Rwot ni “Litino kayo ducu ma co gibilwoŋogi maleŋ bot
Rwot”,
24dok wek gityer gitum, macalo gicoyo i cik pa Rwot ni, “amam aryo, nyo litino
akuri aryo.”
25Yam tye i Jerucalem dano mo ma nyiŋe Cimeon. En yam dano ma kite atir ma
lworo Lubaŋa, kun kuro kare ma gibikweyo iye cwiny jo Icrael; Cwiny Maleŋ
onoŋo tye kwede.
26Cwiny Maleŋ onoŋo otyeko nyuto bote ni, en pe bito ma peya oneno Kricito pa
Rwot.
27En obino i ot pa Lubaŋa kun Cwiny Maleŋ aye tele. Ka lunyodo gukelo latin
Yecu wek gitimme macalo kit me cik tye,
28Cimeon otiŋe i bade, opwoyo Lubaŋa kun waco ni,
29“Koni doŋ icik laticci, Rwot, ocit ki kuc macalo yam iciko;
30pien waŋa doŋ oneno larri
31ma iyubo i nyim rok ducu,
32 me bedo ceŋ ma yabo muŋ bot Lurok, ki deyo pa joni Icrael.”
33Wonne ki minne guuro lok ma giwaco i kome.
34Cimeon olego gum i komgi, kun waco bot minne Maliam ni, “Nen, latin man
giketo wek Luicrael mapol opoti, wek gua doki ki me bedo lanyut ma giyeto,
35dok bene pala lucwan bicobo cwinyi pil, wek tam ma i cwiny dano mapol
oyabbe ka maleŋ.”
36Yam tye lanebi mo ma dako, nyiŋe Anna, nya pa Panuel, pa jo Acer. Onoŋo doŋ
oti twatwal, pien otyeko mwaka abiro bot cware cakke i kare ma en pud nyako;
37ka doŋ cware oto ori nio i mwaka pyeraboro wiye aŋwen me ditte. En yam pe a
ki i ot pa Lubaŋa, obedo ka woro Lubaŋa kun ri kec dok lego dyewor ki dyeceŋ.
38En obino i cawa-nu, opwoyo Lubaŋa, otito pi latin-nu bot dano ducu ma yam
kuro kare me koko jo Jerucalem.
Gudok cen i Najaret
39 Ka lunyodone doŋ gutyeko cobo lok ducu ma tye i cik pa Rwot, ci gudok i
Galilaya, i gaŋgi Najaret.
40Latin odoŋo odoko matek, kun opoŋ ki ryeko; cwiny Lubaŋa obedo yom i kome.
Latin Yecu i ot pa Lubaŋa
41 Lunyadone yam gicito i Jerucalem mwaka ki mwaka pi nino madit me Kato.
Acoli Baibul
© 1985, Bible Society of Uganda.
1611
42Ka mwaka me ditte oromo apar wiye aryo, ci gucito kunnu macalo kit me nino
madit tye.
43Ka nino madito doŋ otum, ma gidok paco, latin Yecu odoŋ woko i Jerucalem.
Lunyodone onoŋo pe giŋeyo,
44ento gutamo ni en tye i kin lwak. Guwoto wot me nino acel, guyenye i kin lutugi
ki i kin luwotgi;
45ka pe gunoŋe, ci gudok cen i Jerucalem ka yenye.
46Ka nino adek okato, ci gunoŋe i ot pa Lubaŋa; obedo i kin lupwony, kun winyo
pwonygi, dok penyogi.
47Dano ducu ma yam guwinye guuro niaŋŋe, ki kit ma en dok kwede i peny.
48Ka lunyodone gunene, guuro; minne openye ni, “Latinna, piŋo itimowa kit man?
Nen woru ki an wabedo ka yenyi kun wakumo.”
49En ogamo doggi ni, “Wuyenya piŋo? Pe wuŋeyo ni myerona me bedo i ot pa
Abana?”
50Ento pe guniaŋ lok ma en oloko botgi.
51Owoto kacel kwedgi, obino Najaret, obedo kun winyogi; minne okano lok meno
ducu i cwinye.
52 Yecu odoŋo kun medde i ryeko, dok kun medde ki noŋo pwoc ki bot Lubaŋa ki
bot dano bene.
Luka 3
Lok ma Jon Labatija otito
(Matayo 3.1-12; Marako 1.1-8; Jon 1.19-20)
1I mwaka me apar wiye abic me loc pa Tiberio Cecar, Pilato onoŋo loyo Judaya,
Kerode onoŋo loyo Galilaya, ominne Pilipo kono onoŋo loyo lobo Ituria ki
Trakoniti, Lucania onoŋo loyo Abilene,
2Anac ki Kayapa aye onoŋo gin ajwagi madito pa Lubaŋa. I kare meno lok pa
Lubaŋa obino bot Jon wod pa Jekaria i tim.
3En owoto i lobo ducu ma cokcok ki Judaya kun tito lok me kwenane ni, “Wuŋut,
wek gibatijawu, ci Lubaŋa biweko balwu,”
4 macalo gicoyo i buk me lok pa lanebi Icaya ni, “Dwan dano mo ma daŋŋe i tim
ni, Wuger yo pa Rwot, wutir yone ocuŋ atir.
5Luŋ ducu gibitoro woko, godi ki cere ducu gibidwokogi woko piny, ka ma
ogonne gibitiro cuŋ atir, dok yo ma obedo burbur gibipiro woko.
6Dano ducu gibineno kit ma Lubaŋa olarowa kwede.”
Acoli Baibul
© 1985, Bible Society of Uganda.
1612
7 Jon owaco bot lwak ma gubino bote pi batija ni, “Wun litino ororo, aŋa ma otito
botwu ni wuriŋ kiniga ma mito bino?
8 Doŋ wuti gin ma nyuto ni wuŋut i kom balwu, pe dok wucak tamo ni, ‘Watye ki
kwarowa Abraim’. Koŋ wunen, awaco botwu ni, Lubaŋa tye ki twero me miyo
gweŋ magi olokke odok likwayo Abraim.
9 Kombeddi doŋ giketo latoŋ woko i lwit yadi; yat acel acel ma pe nyak nyige
mabeco, gitoŋo gireto woko piny, ci gibolo woko i mac.”
10Lwak gupenye ni, “Watim aŋo doŋ?”
11En odok iye botgi ni, “Ŋat ma tye ki kanyi aryo opok bot ŋat ma pe kwede; ŋat
ma tye ki cam otim kit meno bene.”
12 Lujog-mucoro bene gubino wek gibatijagi, gupenye ni, “Lapwony, wan kono
watim aŋo?”
13Owaco botgi ni, “Pe wujog makato wel ma gicikowu.”
14Askari bene gupenye ni, “Wan kono watim aŋo” En owaco botgi ni, “Pe wuyak
ŋatti ki tek, pe wudot dano mo ki lok goba, wek mucarawu oromwu.”
15Ka lwak gitye ka kuro, kun gipennye ki i cwinygi pi Jon, ka kono en Kricito ma
Lubaŋa oyero,
16Jon odok iye botgi ni, “An abatijawu ki pii, ento ŋat ma kata ki tek tye ka bino,
ma an pe amyero me gonyo warre. En bibatijawu ki Cwiny Maleŋ, dok ki mac.
17Oderone tye i ciŋe me pyeto bel ducu ma i larone, en bidilo belle i dero, ento
cuŋe en biwaŋo woko ki mac ma pe to.”
18Jon otito lok me kwena maber bot lwak kun cuko cwinygi ki lok mukene mapol.
19 Ento Kerode rwot madit ma yam Jon ojuko pi Kerodia ci-ominne,
20otweyo Jon i mabuc, opoŋo kwede wi balle mukene ducu.
Jon obatija Yecu
(Matayo 3.13-17; Marako 1.9-11)
21Ka doŋ obatija dano ducu, ma Yecu bene doŋ gibatija, ma kun en tye ka lega,
22 ci polo oyabbe, Cwiny Maleŋ olyanne piny macalo akuri i cal me kom, ci opye i
kome. Ci dwan ocako winnye ma a ki i polo kun wacci, “In aye i Woda ma amaro,
ma cwinya yom i komi.”
Kwaro Yecu Kricito
(Matayo 1.1-17)
23I kare ma Yecu ocako ticce onoŋo doŋ tye ki mwaka ma mito romo pyeradek
me ditte. Yam en wod pa Yucepu, macalo gitamo, ma en wod pa Eli,
24wod pa Matat, wod pa Levi, wod pa Melki, wod pa Janai, wod pa Yucepu,
Acoli Baibul
© 1985, Bible Society of Uganda.
1613
25wod pa Matatia, wod pa Amoc, wod pa Nakum, wod pa Eceli, wod pa Naggai,
26wod pa Maat, wod pa Yocek, wod pa Yoda,
27wod pa Yoanan, wod pa Reca, wod pa Jerubabel, wod pa Cealtiel, wod pa Neri,
28wod pa Melki, wod pa Addi, wod pa Kocam, wod pa Elmadam, wod pa Er,
29wod pa Yecu, wod pa Eliejer, wod pa Yorim, wod pa Matat, wod pa Levi,
30wod pa Cimeon, wod pa Juda, wod pa Yucepu, wod pa Yonam, wod pa Eliakim,
31wod pa Melea, wod pa Menna, wod pa Matata, wod pa Natan, wod pa Daudi,
32wod pa Yece, wod pa Obed, wod pa Boaj, wod pa Cala, wod pa Nakucon,
33wod pa Aminadab, wod pa Admin, wod pa Arni, wod pa Kejeron, wod pa Perej,
wod pa Juda,
34wod pa Yakobo, wod pa Icaka, wod pa Abraim, wod pa Tera, wod pa Nakor,
35wod pa Cerug, wod pa Reu, wod pa Peleg, wod pa Eber, wod pa Cela,
36wod pa Kainan, wod pa Arpakcad, wod pa Cem, wod pa Nua, wod pa Lamek,
37wod pa Metucela, wod pa Enok, wod pa Jared, wod pa Maalalel, wod pa Kainan,
38wod pa Enoci, wod pa Ceji, wod pa Adam, wod pa Lubaŋa.
Luka 4
Catan obito Yecu
(Matayo 4.1-11; Marako 1.12-13)
1Yecu odwogo ki i Jordan kun opoŋ ki Cwiny Maleŋ, cutcut Cwiny Maleŋ otere wa
i tim.
2Ci ori i tim pi nino pyeraŋwen, kun Catan obedo ka bite. Pe ocamo gin mo i kare
meno ducu; ka otum, ci kec oneke.
3Catan owacce ni, “Ka in i Wod pa Lubaŋa, wac ki got man olokke odok kwon.”
4 Ento Yecu odok iye ni, “Yam gicoyo ni, ‘Dano pe bibedo kwo ki kwon keken.’ “
5Catan dok otere malo, onyutte ker ducu ma i wi lobo i kine me kare matidi mo,
6owacce ni, “Abimiyi twer man ducu ki deyo man ducu, pien gityeko miyo bota,
atwero miyo bot ŋat ma an amito.
7Pi meno, ka iwora, ci jami magi ducu bibedo meri.”
8 Yecu odokke iye ni, “Yam gicoyo ni, ‘Wor Rwot Lubaŋani, dok bene iti pire
keken.’ ”
9Dok otere i Jerucalem, ci ocibe ocuŋ i wi labila ot pa Lubaŋa, ci owacce ni, “Ka in
i wod pa Lubaŋa, a ki malo kany ipot piny,
Acoli Baibul
© 1985, Bible Society of Uganda.
1614
10 pien yam bene gicoyo ni, ‘En biciko lumalaikane piri, wek gugwoki,’
11dok bene ni, ‘Gibijoli ki ciŋgi, wek pe iyok tyeni i kom got.’ ”
12 Yecu dok ogamo doge owacce ni, “Yam giwaco ni, ‘Pe item i Rwot Lubaŋani.’ “
13Ka Catan doŋ otyeko bite, ci oweke kun kuro kare maber.
Yecu ocako ticce i Galilaya
(Matayo 4.12-17; Marako 1.14-15)
14Yecu odwogo i Galilaya pi tek pa Cwiny Maleŋ; pire oywek i lobo ducu ma
orumo kunnu.
15Opwonyo i kacokkegi, dano ducu guketo deyo i kome.
Gikwero Yecu i Najaret
(Matayo 13.53-58; Marako 6.1-6)
16Obino i Najaret ka ma yam odoŋo iye, odonyo i kacokke i ceŋ cabit, kit macalo
kite onoŋo tye. Oa malo ka kwan;
17gimiye buk pa lanebi Icaya. Oyabo buk, oyenyo ka ma gicoyo ni.
18 “Cwiny pa Rwot tye i koma, pien doŋ owira woko ki moo wek atit lok me
kwena maber bot lucan. Oora me tito bot jo ma tye i opii ni gibigonyogi, ki bot jo
ma waŋgi oto ni gibiyabo waŋgi, ki me gonyo jo ma giunogi wek gucit ki kuc,
19dok pi tito pi mwaka ma Rwot binyuto iye berre bot dano.”
20Ci odolo buk, odwoko bot latic, obedo piny ka tito lok; dano ducu ma i kacokke
guciko waŋgi i kome.
21Ocako tito botgi ni, “Tin ginacoya man ocobo kakare kun wuwinyo ki itwu.”
22Dano ducu guloko lok maber i kome, kun giuro lok me kica ma oa ki i doge.
Gupenyo ni, “Man pe wod pa Yucepu”
23En ogamo doggi ni, “Aŋeyo atir ni wubibolo carolok man i koma, ni, ‘Daktar,
caŋŋe keni, tic ma yam wawinyo itiyo i Kapernaum, ti kany bene i pacowa
kikome.’ “
24 Dok omedde kwede ni, “Ada awacciwu ni, lanebi mo pe ma gijole i lobo tugi.
25 Ento atito botwu atir ni, i lobo Icrael i kare pa Elia yam tye iye mon mapol ma
coggi oto, ka kot okwero cwer pi mwaka adek ki dwe abicel, ci kec laparanat
opoto i lobo meno ducu;
26 ento Lubaŋa pe ocwalo Elia bot ŋat mo i kingi, kono bot da to mo ma i Carepat i
lobo Cidon.
27 Dok i lobo Icrael i kare pa lanebi Elica onoŋo yam tye iye ludobo mapol; ento
pe gilonyo mo i kingi, kono Naaman Laciria keken.”
28Ka dano ducu ma i kacokke guwinyo lok man, kiniga omakogi matek.
Acoli Baibul
© 1985, Bible Society of Uganda.
1615
29Gutwarre malo, gutere woko ki i gaŋ, gukele i wi got ma gigero gaŋgi i wiye wek
gicore piny.
30Ento Yecu opucce woko ki i dyegi, ci ocito gire.
Dano ma tye ki cen marac
(Marako 1.21-28)
31Yecu ocito i Kapernaum ma en gaŋ ma i Galilaya. Obedo ka pwonyogi i ceŋ
cabit;
32 guuro pwonnye, pien oloko ki twero.
33I kacokke onoŋo tye iye dano ma tye ki cen marac; odaŋŋe ki dwan maloŋo ni,
34“Ilaro gin aŋo kwedwa kaa, in Yecu Lanajaret? Doŋ ibino ka tyekowa bo? An
aŋeyi, in i Ŋat Maleŋ pa Lubaŋa.”
35Ento Yecu ojuke kun wacce ni, “Liŋ mot, a woko ki i kome!” Cen orete piny i
nyimgi, ci oa woko ki i kome kun pe otime marac.
36Dano ducu guuro, kun gipenye kekengi ni, “Man lok aŋo? Pien en ciko cen
maraco ki twero ki tek, ci gia woko.”
37Pire oywek i kabedo ducu ma orumo kunnu.
Yecu ocaŋo maro Cimon Petero
(Matayo 8.14-15; Marako 1.29-31)
38Yecu oa okato woko ki i kacokke, odonyo i ot pa Cimon. Maro Cimon onoŋo tye
ki two lyeto ma obwoye matek; gubako doggi bote pire.
39Yecu ocuŋ ka ŋete, ojuko lyeto, ci two ocaŋ woko ki i kome; cutcut oa malo,
ocako gwokogi.
Yecu ocaŋo jo mapol otyeno
(Matayo 8.16-17; Marako 1.32-34)
40Ka ceŋ doŋ mito poto, dano ducu ma tye ki lutwo, ma twogi patpat, gukelogi
bote. Oketo ciŋe i kom ŋat acel acel ki i kingi ocaŋogi.
41Cen maraco bene oa ki i kom jo mapol, kun gidaŋŋe ni, “In i Wod pa Lubaŋa!”
Ento Yecu ojukogi, pe oye cen mo oloko, pien giŋeye, ni en Kricito ma Lubaŋa
oyero.
42Ka piny oru, Yecu ocito i kabedo mo ma dano pe iye. Ento lwak gubedo ka
yenye, ci gubino bote, gutemo juke wek pe oa ki botgi.
43Ento en owaco botgi ni, “Myero atit lok me kwena maber me ker pa Lubaŋa i
gaŋ mukene bene, pien giora pi lok man.”
44En obedo ka tito lok i kacokke me Judaya.
Luka 5
Acoli Baibul
© 1985, Bible Society of Uganda.
1616
Yecu olwoŋ lucik-rec
(Matayo 4.18-22; Marako 1.16-20)
1 I kare ma gudiyo Yecu cok pi winyo lok pa Lubaŋa, onoŋo ocuŋ i dog nam
Genecaret.
2Onoŋo yeya aryo i dog nam; lumak-rec onoŋo gua woko ki i igi, gitye ka lwoko
obwogi.
3Oito i yeya acel ma onoŋo pa Cimon, olege ni koŋ okwaŋ manok i nam. En obedo
piny, opwonyo lwak kun tye i yeya.
4Ka doŋ otyeko lok, ci owaco bot Cimon ni, “Kwaŋ icit i kut, wubol obwowu
wumak rec.”
5 Cimon odokke iye ni, “Ladit, wayelle dyewor benebene, pe wamako gin mo.
Ento pi lokki abibolo obwo.”
6 Ka gutimo kit meno, ci gumako lwak rec mapol ata, obwogi ocako cot.
7Ci gugwelo lutic wadgi ma i yeya mukene ni gubin gukonygi. Gubino guloko rec i
yeya aryo ducu gupoŋ woko, omiyo gucako mwony.
8Ka Cimon Petero oneno, opoto piny i coŋ Yecu, owaco ni, “Rwot, cit giri, iweko,
pien an labalo.”
9Pien en ki dano ducu ma tye kwede guuro pi rec ma gumako.
10Yakobo ki Jon litino pa Jebedayo, ma gin yam ribbe ki Cimon i dog tic, bene
guuro. Yecu owaco bot Cimon ni, “Pe ilwor; cakke koni ibimako dano.”
11Ka doŋ gukelo yeyagi i wi tera, guweko gipinygi ducu gulube.
Yecu olonyo kom ladobo
(Matayo 8.1-4; Marako 1.40-45)
12Ka yam tye i gaŋ mo, dano mo obino ma dobo orwato i kome. Ka oneno Yecu, ci
oryebbe piny olege ni, “Ladit, ka imito, itwero lonya.”
13Yecu oryeyo ciŋe ogudo kome, kun wacce ni, “Amito; komi olony.” Cutcut dobo
ocaŋ ki i kome.
14 Yecu ocike ni pe myero otit bot dano mo; ento ni, “Cit, inyutte keni bot ajwaka
pa Lubaŋa, imi gityer pi komi ma doŋ ocaŋ-ŋi, kit ma yam Moses ociko, wek obed
lanyut botgi.”
15Ento pire oywek matek makato, lwak mapol ocokke ka winye dok wek ocaŋgi ki
i kom twogi.
16Ento Yecu yam lwitte kare ki kare cito ka lega i tim.
Yecu ocaŋo dano ma twoyo two akweya kom
(Matayo 9.1-8; Marako 2.1-12)
Acoli Baibul
© 1985, Bible Society of Uganda.
1617
17I nino mo acel onoŋo Yecu tye ka pwony, kun Luparicayo ki lupwony-cik ma
gua ki i kin gaŋi ducu me Galilaya ki Judaya ki Jerucalem gubedo kunnu; tek pa
Rwot me caŋo dano onoŋo tye i kome.
18Cutcut dano gukelo bote lagoro mo ma twoyo two akweya kom, ma obuto i wi
kitara. Guyenyo yo me tere i ot wek gikete i nyim Yecu;
19ento ka pe gunoŋo yo, pi pol pa lwak, guito i wi ot, gucwale ki kitarane ki i kin
mategula i dye ot i nyim Yecu.
20Ka Yecu oneno niyegi, ci owaco ni, “In ba, balli doŋ giweko woko.”
21Lupwony-cik ki Luparicayo gucako pennye kekengi, kun giwaco ni, “Man aŋa
ma loko lok me yeto Lubaŋa-ni? Aŋa ma twero weko bal, kono Lubaŋa keken?”
22Ka Yecu oniaŋ penygi, ci odok iye botgi ni, “Piŋo wutye ka pennye i cwinywu?
23Mene ma yot, me waco ni, ‘Balli doŋ giweko,’ nyo ni, ‘A, iwoti’?
24Ento meno wek muŋe ni Wod pa dano tye ki twero me weko bal i wi lobo” ci
ociko lagoro ni, “Awacci ni, A, ikwany kitarani, idok paco.”
25Cutcut oa malo ocuŋ i nyimgi, okwanyo gin ma onoŋo obuto iye odok paco kun
pako Lubaŋa.
26Dano ducu guuro matek twatwal, gupako Lubaŋa. Lworo omakogi, guwaco ni,
“Waneno gin me aura tin.”
Yecu olwoŋo Levi
(Matayo 9.9-13; Marako 2.13-17)
27Ka man otum, ci Yecu okato woko, oneno lajog-mucoro mo ma nyiŋe Levi, kun
obedo piny i ka jogo mucoro; ci owacce ni, “Luba.”
28Levi oweko jamine ducu, oa olubo kore.
29Levi otedo karama madit i ode pi Yecu, lwak lujog-mucoro mapol ki jo mukene
gubedo piny i dog cam kacel kwedgi.
30 Luparicayo ki lupwony-cik guŋur i kom lupwonnyene, kun gipenyo ni, “Piŋo
wucamo dok wumato kacel ki lujog-mucoro ki lubalo?”
31Yecu odok iye botgi ni, “Jo ma komgi yot pe gimito daktar; ento jo ma komgi lit
aye mito.
32An pe abino ka lwoŋo jo ma kitgi atir, ento lubalo, wek guŋuti.”
Peny i kom lok me ri kec
(Matayo 9.14-17; Marako 2.18-22)
33Guwacce ni, “Lupwonnye pa Jon giri kec kare ki kare, dok gilego bene, ki pa
Luparicayo bene kit meno, ento lupwonnyeni gicamo dok gimato do.”
Acoli Baibul
© 1985, Bible Society of Uganda.
1618
34Yecu openyogi ni, “Wutwero miyo luwot lanyom ri kec ma kun lanyom tye
kwedgi?
meno.”
35Ento kare bibino ma ka gikwanyo lanyom woko ki botgi, ka doŋ gibiri kec i kare
36Dok obolo botgi carolok ni, “Pe tye ŋatti mo ma yeco kiraka ki i kom ginaruka
manyenne woko, ci dabo i kom ginaruka muti; ka otimo kit meno, ci biyeco
manyen-ni woko, dok kiraka ma i kom manyen-ni pe birwatte ki muti-ni.
37Dok pe tye ŋatti mo ma piko koŋo vino manyen i kicaa macon; ka opiko, ci koŋo
vino biyeco kicaa woko, kicaa bene biballe.
38Ento koŋo vino manyen myero gipik i kicaa manyen bene.
39Pe tye ŋat mo ma ka omato koŋo vino macon ci dok mito manyenne, pien wacci,
‘Macon-ni mit.’ ”
Luka 6
Lupwonnye gurito wit bel i ceŋ cabit
(Matayo 12.1-8; Marako 2.23-28)
1 I kare meno Yecu owoto kun ŋolo ki i poto i ceŋ cabit. Lupwonnyene gurito wit
bel, gutinyo i ciŋgi, gumwodo.
2Ento jo mogo i kin Luparicayo gupenyogi ni, “Piŋo wutimo gin ma cik okwero ni
pe giti i ceŋ cabit?”
3 Yecu odok iye botgi ni, “Wun pe Wukwano gin ma nene Daudi otiyo ce? Ka nene
kec oneke, en ki jo ma onoŋo gitye kacel kwede,
4 en odonyo i ot pa Lubaŋa, ocamo mugati ma giketo i nyim Lubaŋa, ma yam cik
okwero ni dano mo pe ocam, kono ajwagi pa Lubaŋa keken, dok omiyo bot jo ma
onoŋo en tye kwede.”
5Owaco botgi ni, “Wod pa dano aye rwot me cabit.”
Labade otal
(Matayo 12.9-14; Marako 3.1-6)
6I cabit mukene Yecu odonyo i kacokke, opwonyo; onoŋo tye iye dano mo ma
bade malacuc otal.
7Lupwony-cik ki Luparicayo gukiye ka en bicaŋe i ceŋ cabit, wek giyeny yo me
kelo kop i kome.
kunnu.
8Ento Yecu oŋeyo tamgi woko, owaco bot labade otal ni, “Bin icuŋ kany.” Oa, ocuŋ
9Yecu owaco botgi ni, “Apenyowu ni, i ceŋ cabit cik ye ni gitim iye gin maber, nyo
gin marac, gilaro iye kwo nyo gineko woko?”
Acoli Baibul
© 1985, Bible Society of Uganda.
1619
10Olworo waŋe i komgi ducu, owaco bot dano-nu ni, “Rye badi.” Ci labade otal
oryweyo bade, ci bade ocaŋ.
11Ento kiniga omakogi matek, guporo lok i kingi kekengi, gin ma myero gitim i
kom Yecu.
Yecu oyero jo apar wiye aryo
(Matayo 10.1-4; Marako 3.13-19)
12I kare meno Yecu ocito i kin godi ka lega; obedo ka lego Lubaŋa dyewor
benebene.
13Ka piny oru, olwoŋo lupwonnyene bote, oyero jo apar wiye aryo ki i kingi,
omiyogi nyiŋ ni gin lukwena; gin ene:
14Cimon ma en ocako nyiŋe ni Petero, ki Anderiya ominne, Yakobo ki Jon, Pilipo
ki Bartolomayo,
15Matayo ki Tomaci, Yakobo wod pa Alipayo, Cimon ma gilwoŋo ni dano ma mito
locken,
16Juda wod pa Yakobo, ki Juda me Keriot, ma yam olokke odobe.
17Olor kwedgi piny, ci ocuŋ ka ma olanne. Lwak ki lupwonnyene mapol onoŋo
gitye kunnu, ki lwak dano mapol ma gua ki i Judaya ki i Jerucalem ki i dog nam
me Turo ki Cidon ma gubino pi winyo pwonnye, dok wek ocaŋgi i kom twogi;
18jo ma cen maraco yelogi gucaŋ bene.
19Lwak ducu gubedo ka yenyo yo me gudo kome, pien tek onoŋo a ki i kome ci
caŋogi ducu.
20Otiŋo waŋe bot lupwonnyene, owaco botgi ni, “Wutye ki gum, pien ker pa
Lubaŋa mewu.
21“Wutye ki gum, wun jo ma kec nekowu koni, pien wubiyeŋ. “Wutye ki gum, wun
jo ma wukok koni, pien wubinyero.
22 “Wutye ki gum ka dano dagwu, ka ce gityemowu woko ki i kingi, ka giŋalowu,
ka gicayo nyiŋwu ni rac, pi Wod pa dano!
23 Cwinywu obed yom i nino meno, kun wupye ki yomcwiny, pien bakacic ma
gibimiyowu me pwoc dit, tye i polo; pien kwarigi yam gutimo lunebi kit meno.
24“Ento wubineno can, wun lulonyo pien doŋ wutyeko gamo gin maber me
kweyo cwinywu.
25“Wubineno can, wun jo ma yeŋ koni, pien kec binekowu. “Wubineno can, wun
jo ma nyero koni, pien wubikumo, wubikok.
26“Wubineno can, ka dano ducu pwoyowu, pien kwarigi yam gupwoyo lunebi ma
lugoba kit meno.
Acoli Baibul
© 1985, Bible Society of Uganda.
1620
27“Ento wun jo ma winyo, awaco botwu ni, Wumar lukworwu, wutim ber bot jo
ma dagwu.
28Wulam gum i kom jo ma cenowu, wuleg pi jo ma nywarowu.
29Ŋat ma owoŋo lemi tuŋcel, lokke tuŋcel bene; ŋat ma omayo kanyini, pe
itwonne koti bene.
30Mi bot dano ducu ma legi; ŋat ma omayo jami ni, pe ipenygi doki ki bote.
31 Kit ma wumito dano gutimwu, wun bene wutimgi kumeno
32“Ka wumaro dano ma marowu, pwoc aŋo ma wulimo iye? Pien lubalo bene
maro jo ma marogi.
33Ka wumito ber bot dano ma timowu ber, pwoc aŋo ma wubilimo iye? Pien
lubalo bene gimito kit meno.
34Dok ka wumiyo banya bot dano ma wugeno ni gitwero culowu, pwoc aŋo ma
wulimo iye? Lubalo bene miyo banya bot lubalo wek giculgi marom.
35Ento wumar lukworwu, wutim ber, wumi banya, kun pe wugeno ni gibiculowu,
ci mot me pwoyowu bibedo madwoŋ, dok wubibedo litino pa En Mamalo Twal;
pien en timo ber bot jo ma pe pwoye ki bot jo maraco.
36Wubed lukica macalo wunwu lakica.
Ŋolo kop i kom jo mukene
(Matayo 7.1-5)
37“Pe wuŋol kop i kom jo mukene, wek wun bene pe gibiŋol kop i komwu; pe
wuŋol kop olo jo mukene, wun bene pe gibiŋolo kop loyowu. Wutim kica bot
dano pi balgi, ci wun bene gibiweko balwu.
38Wumi, gibimiyowu. Gibimiyowu gin ma gipimo maber i korwu, ma gidilo, ma
giyeŋo, ma o. Pien kit gin ma wupimo kwede jami en aye bene gibipimo kwede
Jami botwu.”
39 Yecu obolo botgi carolok. Owacci, “Latowaŋ twero peyo latowaŋ lawote Gin
aryo ducu pe gibipoto woko i bur?
40 Lapwonnye pe dit kato dano ma pwonye; ento dano ducu ka doŋ gipwonyogi
maber, gibidoko macalo lapwonygi.
41Piŋo ineno cuŋ kal ma tye i waŋ omeru, ento dul yat ma tye i waŋi in kikomi pe
ineno.
42Nyo itwero waco bot omeru niŋniŋ ni, ‘Omera, wek akwany cuŋ kal ma tye i
waŋi-ni woko,’ kun in kikomi pe ineno dul yat ma tye i waŋi In lagoba, koŋ ikwoŋ
kwanyo dul yat ma tye i waŋi-ni woko, ci miyo doŋ ineno piny maber me kwanyo
cuŋ kal ma tye i waŋ omeru ca.
Yat maber giŋeyo i kom nyige
Acoli Baibul
© 1985, Bible Society of Uganda.
1621
(Matayo 7.17-20;12.34b-35)
43“Pien pe tye yat maber ma twero nyako nyige maraco; ki yat marac bene pe
twero nyako nyige mabeco;
44 yat acel acel giŋeyo pi nyige. Pe gipwono olam ki i kom oryaŋ, dok bene pe
gipwono olok ki i kom ocok.
45 Dano maber kwanyo gin maber i kin jami mabeco ma en okano i cwinye, dano
marac kwanyo gin marac ma i kin jami maraco ma en okano, pien dog dano loko
gin ma opoŋ i cwinye.
Odi aryo ma gigero
(Matayo 7.24-27)
46“Piŋo wulwoŋa ni, ‘Rwot, Rwot,’ kun pe wutiyo gin ma acikowu?
47Dano ducu ma bino bota ma winyo lokka, dok tiyo, abinyuto botwu ŋat ma en
cal kwede.
48Rom ki dano ma ogero ot ma okwinyo matut, ma ocibo guti i kom pata got; ka
pii opoŋ, ci kulu ocorre i kom ot, ento pe otwero yeŋone, pien bigero maber.
49Ento dano ma winyo lokka kun pe tiyo, rom ki dano ma ogero ot i ŋom laboŋo
guti; ka kulu omol ki tek i kome, oyotoyot opoto, ogannye woko piny lirubuku.”
Luka 7
Yecu ocaŋo latic pa ladit ma loyo askari
(Matayo 8.5-13)
1Ka Yecu doŋ otyeko lokke ducu kun dano giwinyo, ci odonyo i Kapernaum.
2Ladit mo ma Laroma ma loyo askari miya yam tye ki laticce ma en maro
twatwal, ma kome lit, cok to.
3Ka en owinyo pi Yecu, ci ooro ludoŋo pa Lujudaya bote kun lege ni obin ocaŋ
laticce.
4Ka gubino bot Yecu, gubako doggi bote ki cwinygi ducu kun giwaco ni, “En ber,
myero itimme man,
5pien maro rokwa, en aye ogero kacokkewa.”
6Yecu ocito kacel kwedgi. Ka doŋ oo cok ki gaŋ, ladit ma loyo askari ooro lureme
bote, kun wacce ni, “Ladit, pe icanne, pien an pe amyero me wek ibin idony i oda,
7en aye gin mumiyo atamo ni, kadi an bene pe aromo bino boti. Ento wac lok
awaca keken ci laticca bicaŋ.
8Pien an bene a dano ma giloya aloya i dog tic, atye ki askari bene ma an aloyogi.
Ka awaco bot askari mo acel ni, ‘Citi,’ ci cito, dok ka awaco bot ŋat mukene ni,
‘Bin’, ci bino dok ka awaco bene bot laticca ni, ‘Tim man,’ ci timo.”
Acoli Baibul
© 1985, Bible Society of Uganda.
1622
9Yecu ka owinyo man, ci ouro twatwal, olokke bot lwak ma lube, owaco botgi ni,
“Atito botwu ni, peya anoŋo niye ma rom ki man, kadi i Icrael.”
10Ka luor doŋ gudok paco, gunoŋo latic doŋ kome yot.
Yecu ocero wod pa da-to i Nain
11 Ka kare okato manok, ocito i gaŋ ma gilwoŋo Nain; lupwonnyene ki lwak
madwoŋ guwoto kacel kwede.
12Ka doŋ onyiko cok ki dogcel me gaŋ, nen, gitye ka lebo dano muto, latin ma
minne onoŋo onywale en kene, minne yam da-to. Lwak dano ma gua ki i gaŋ
onoŋo gitye kacel kwede.
13Ka Rwot onene, kica omake i kome, owacce ni, “Wek koko obedi.”
14En obino ogudo kitara, ci jo ma gitye ka lebo lato gucuŋ mot. Yecu owaco ni,
“Awobi, awacci, a malo.”
15Dano ma oto-ni oa, obedo, ocako lok. Yecu omiye bot minne.
16Lworo omakogi ducu, gupako Lubaŋa kun giwaco ni, “Lanebi madit doŋ onen i
kinwa!” dok ni, “Lubaŋa doŋ olimo jone!”
17Lok man ma en otiyo-ni oywek i lobo Judaya ducu ki i lobo ducu ma orumo.
Jo ma Jon Labatija oorogi bot Yecu
(Matayo 11.2-19)
18Lupwonnye pa Jon gutito lok magi ducu bote.
19Jon olwoŋo jo aryo ki i kin lupwonnyene oorogi bot Rwot ka penye ni, “In aye
ŋat ma myero obin-ni, nyo dok wakur ŋat mukene?”
20Ka jo-nu gubino bot Yecu, guwacce, ni, “Jon oorowa boti, kun penyo ni, ‘In aye i
ŋat ma myero obin-ni, nyo dok wakur ŋat mukene?’ “
21I kare meno onoŋo Yecu ocaŋo lutwo mapol ma gitye ki arem ki cen maraco,
omiyo lutowaŋ mapol guneno piny.
22 Yecu odok iye botgi ni, “Wucitit bot Jon gin ma wuneno ki ma wuwinyo;
lutowaŋ guneno piny, luŋolo guwoto, ludobo gilonyogi, ludiŋit guwinyo lok, ki jo
muto gicerogi woko, ki lucan bene gitito botgi lok me kwena maber.
23Dano ma tamme pe oballe i koma tye ki gum.”
24Ka doŋ lukwena pa Jon gudok, Yecu ocako lok ki lwak i kom Jon ni, “Onoŋo
wucito i tim ka neno gin aŋo? Onoŋo wucito ka neno lagada ma yamo obedo ka
yeŋone?
25Onoŋo wucito kunnu kono ka neno gin aŋo? Wucito ka neno dano ma oruko
boŋŋi mabeco? Nen, jo ma ruko boŋŋi me deyo, dok ma bedo ki jami me wel,
gibedo i gaŋ kal pa luker.
Acoli Baibul
© 1985, Bible Society of Uganda.
1623
26Doŋ onoŋo wucito kunnu ka neno gin aŋo? Wucito ka neno lanebi mo? Iyo,
awaco botwu ni ŋat madit makato lanebi.
27 Man aye ŋat ma yam gicoyo lok i kome ni, ‘Nen, acwalo lakwenana otelo nyimi,
ma bigero yoni ma peya in ibino.’
28Awaco botwu ni, pe tye dano mo ki i kin jo ma mon onywalogi ma kato Jon ki
dit; ento ŋat matidi twatwal i ker pa Lubaŋa aye kate.”
29 Ka guwinyo lok man, lwak ducu wa lujog-mucoro guye ni Lubaŋa oporre, pien
yam gibatijagi ki batija pa Jon,
30ento Luparicayo ki lupwony-cik gukwero gin ma Lubaŋa oyubo pigi, pien nene
pe gulimo batija ki bot Jon.
31Yecu dok owacci, “Doŋ abiporo jo me kare man ki gin aŋo? Gin calo aŋo?
32Girom ki litino ma gibedo i cuk ma gilwoŋo litino wadigi kun giwaco ni, ‘Yam
wakuto nyamulere botwu wun pe wumyelo; wawero wer lyel, wun pe wukok.’
33Pien Jon Labatija doŋ obino kun pe camo kwon, pe mato koŋ vino bene wun
wuwaco ni, ‘En tye ki cen marac.’
34Wod pa dano dok obino kun camo dok mato bene, wun wuwaco ni, ‘Nen, dano
ma owor ki lameno, larem lujogmucoro ki lubalo.’
35Ento ryeko pa Lubaŋa oloyo kop pi litinone ducu.”
Yecu i ot pa Cimon ma Laparicayo
36Ŋat acel i kin Luparicayo olwoŋe ka cam bote; Yecu ocito i ot pa Laparicayo ci
obedo piny i dog cam.
37 Nen, tye dako mo ma labalo i gaŋ meno. Ka oŋeyo ni Yecu tye ka cam i ot pa
Laparicayo, ci okelo adomo moo ma ŋwece kur.
38Ocuŋ i ŋe Yecu tuŋ tyene kun kok, pig waŋe oton i tyen Yecu, obedo ka jwayo ki
yer wiye kun noto tyene, owiro ki moo.
39Ka Laparicayo ma onoŋo olwoŋe-ni oneno, oloko i iye kekene ni, “Kono dano
man lanebi, kono oniaŋ i kom dako ma ogude-ni, ki kite, ni en labalo.”
40Yecu odokke iye ni, “Cimon, atye ki lok mo ma amito awacci.” Cimon ogamo ni,
“Wacca, Lapwony.”
41Yecu ogamo ni, “Ŋat mo ma lami-banya yam tye ki dano aryo ma gucamo banya
bote. Ŋat acel onoŋo tye ki banya me ciliŋ miya abic, ŋat mukene pyerabic.
42Ka culone oloyogi, otimo kica botgi gin aryo ducu. Mene i kingi ma bimare
makato?”
43Cimon odokke iye ni, “Atamo ni en ma gitimo kica pi wel banya madwoŋ-ŋi.”
Ogamo ni, “Iŋolo kakare.”
Acoli Baibul
© 1985, Bible Society of Uganda.
1624
44Olokke bot dako, openyo Cimon ni, “Ineno dako man? Adonyo i odi, pe imiya pii
me lwoko tyena, ento en otono pig waŋe i tyena, ojwayo ki yer wiye.
45In pe imota kun inoto lema, ento cakke i kare ma adonyo i ot, en pe oweko noto
tyena.
46In pe iwiro wiya ki moo, ento en owiro tyena ki moo ma ŋwece kur.
47Pi meno atitti ni, doŋ giweko balle mapol-gu ducu, kit ma marre madwoŋ-ŋi
nyuto-ni; ento ŋat ma giweko balle manok, marre nok.
48Owaco bot dako ni, ‘Balli doŋ giweko.’”
49Jo ma onoŋo tye i dog cam gucako lok i kingi kekengi ni, “Man aŋa, ma weko
bal-li?”
50Owaco bot dako ni, “Niyeni olari; wot doŋ giri ki kuc.”
Luka 8
Mon mogo guwoto kacel ki Yecu
1Ka kare okato manok, Yecu owoto i kin gaŋi madoŋo ki matino kun tito dok
nyuto lok me kwena maber i kom ker pa Lubaŋa. Jone apar wiye aryo onoŋo tye
kwede,
2 kacel ki mon mogo ma yam en ocaŋogi i kom cen maraco ki i kom two; Maliam
ma gilwoŋo ni Maliam me Magdala, ma cen maraco abiro yam oa woko ki i kome,
3Joana dako pa Kuja, lagwok-lim pa Kerode, Cucana, ki mon mukene mapol, ma
yam gikonye ki limgi.
Carolok i kom lacoc
(Matayo 13.1-9; Marako 4.1-9)
4Ka lwak mapol gucokke kacel, kun dano gubino bote ma gia ki i gaŋi mapol, Yecu
oloko i carolok ni,
5“Lacoc ocito ka coyo kodine. Ka kun coyo, ci kodi mogo okir i ŋet yo, dano
gunyono, winyo me polo gubino gucamo woko.
6Kodi mukene okir i kom pata; ka odoŋo, otwo woko, pien pii pe i tere.
7Kodi mukene okir i kin okuto; okuto odoŋo kacel kwede, odiye.
8Kodi mukene okir i ŋom maber, ci odoŋo, guceko ma dodo tyen miya.” Ka doŋ
oloko lok man, ci odaŋŋe owaco ni, “Ŋat ma tye ki it me winyone, owiny.”
Pwony i kom carolok
(Matayo 13.10-17; Marako 4.10-12)
9Ka lupwonnyene gupenye te lok me carolok man,
Acoli Baibul
© 1985, Bible Society of Uganda.
1625
10 ci en ogamo ni, “Wun gimiyowu me ŋeyo muŋ me ker pa Lubaŋa; ento jo
mukene gimiyogi i carolok wek ka gineno, pe gunen, dok ka giwinyo, pe guniaŋ
tere.
Yecu otito te carolok i kom lacoc
(Matayo 13.18-23; Marako 4.13-20)
11“Carolok-ki tere ene: Kodi aye lok pa Lubaŋa.
12Gin ma i ŋet yo gin aye jo ma winyo; lacen Catan bino, kwanyo lok ki i cwinygi
woko, wek pe guye, pe gularre.
13Gin ma i kom pata aye jo ma winyo, ci gigamo lok ki yomcwiny; ento pe gitye ki
cwitgi, giye pi Kare manok, ento i kare me omo cwiny gipoto woko.
14Gin ma okir i kin okuto, gin aye jo ma winyo, ento ka kare okato, ci tam mapol,
ki lim, ki yomcwiny me kwo man diyogi, nyiggi pe cek maber.
15Gin ma i ŋom maber, gin aye jo ma ka guwinyo lok, ci gimako matek ki cwiny
ma genne ki maber, ginyak nyiggi kun gidiyo cwinygi.
Mac tara ma giumo ki aduku
(Marako 4.21-25)
16 “Pe tye ŋat mo ma cwinyo tara, ci dok umo woko ki aduku, nyo keto i te
kitanda, ento keto i wi okar, wek jo ma bino i ot gunen mac.
17 Pien pe tye gin mo ma gikano ma pe binen ka maleŋ, dok pe tye gin mo ma
giumo ma pe gibiŋeyo, dok ma pe gibiyabo ka maleŋ.
18 Pi meno wugwokke kit ma wuwinyo ki lok; pien ŋat ma mere tye gibimedde,
ŋat ma mere pe, gibikwanyo woko ki bote kadi wa gin ma en tamo ni etye
kwede.”
Min Yecu ki omegi Yecu
(Matayo 12.46-50; Marako 3.31-35)
19Minne ki omegine gubino, ento onoŋo pe gitwero o bote pi lwak.
20Gititte ni, “Meni ki omegini gitye gucuŋ woko, gimito neni.”
21Ento Yecu odok iye botgi ni, “Maa ki omegina gin aye jo ma winyo lok pa
Lubaŋa, dok gitiyo.”
Yecu ojuko yamo ki nam
(Matayo 8.23-27; Marako 4.35-41)
22I nino mo acel Yecu odonyo i yeya kacel ki lupwonnyene, owaco botgi ni,
“Wakatu wacitu loka nam tuŋ ca.” Gucako wot;
23i kare ma gitye ka wot ki yeya, Yecu onino woko. Yamo okodo matek i dye nam,
pii ocako poŋ i yeya, onoŋo gitye marac!
Acoli Baibul
© 1985, Bible Society of Uganda.
1626
24Guwoto, gucoye kun giwaco ni, “Ladit, wato woko do!” Yecu oco, ci ojuko yamo,
ki pii ma onoŋo twagge; opye mot, ki nam oliŋ.
25Openyogi ni, “Niyewu tye kwene?” Lworo omakogi, guuro kun gupennye
kekengi ni, “Man aŋa kono kaa, ma ciko yamo ki pii, ci giwinye-ni?”
Yecu ocaŋo dano ma tye ki cen marac i Geraca
(Matayo 8.28-34; Marako 5.1-20)
26Gubino i lobo pa Lugeraca, ma okemme ki Galilaya.
27Ka Yecu okato i wi tera, ci dano mo me gaŋ meno ma tye ki cen obino bote.
Dano-nu onoŋo ori pi kare malac ma pe ruko boŋo, pe bedo i ot bene, ento bedo
mere i kin lyel keken.
28Ka oneno Yecu, ci odaŋŋe oryebbe i nyime, owaco ki dwan maloŋo ni, “Ilaro aŋo
kweda, Yecu, Wod pa Lubaŋa Mamalo Twal? Abako doga boti, pe iyela.”
29Pien onoŋo Yecu ociko cen marac ni oa woko ki i kom dano-nu. Pien tyen mapol
dwogo i kome. Onoŋo gigwoke agwoka kun gitweye ki nyor ki nyonyo, ento yam
turo gin ma gitweye kwede woko, cen ryeme, tere i tim.
30Yecu openye ni, “Nyiŋi aŋa?” Ogamo ni, “Legion” ; pien cen mapol onoŋo tye i
kome.
31Cen gubako doggi bote ni pe ocikgi ni gicit i Bur.
32Lwak opego mapol onoŋo gitye ka cam i kor got kunnu. Cen gubako doggi bote
ni owek gidony i opego.
33Cen gua ki i kom dano-nu, gudonyo i opego, lwak opego gutwarre ki ŋwec nia ki
i kor got malo, ci gumwony woko i nam.
34Ka lukwat guneno gin ma otimme, ci guriŋo, gutero lokke i gaŋ madit ki i kin
paco.
35Dano gucito ka neno gin ma otimme, gubino bot Yecu, gunoŋo dano ma cen oa
ki i kome-ni obedo ka tyen Yecu, oruko boŋo, odoko dano; lworo omakogi.
36Jo ma guneno lok man gutito botgi kit ma dano meno ma yam tye ki cen ocaŋ
kwede.
37Jo ducu ma gibedo i lobo pa Lugeraca ma orumo kunnu gulego Yecu ni myero
oa woko ki botgi, pien onoŋo lworo omakogi matek; omiyo Yecu odonyo i yeya,
odok cen.
38Dano ma cen oa ki i komeni obako doge bot Yecu ni myero ebed bote; ento Yecu
ocwale kun cike ni,
39“Dok i paconi, icitit gin madit ma Lubaŋa otimo i komi.” Ocito otito i kin gaŋa
meno ducu lok madit ma Yecu otimo i kome.
Nya pa Yairo ki dako ma ogudo dog boŋo pa Yecu
Acoli Baibul
© 1985, Bible Society of Uganda.
1627
(Matayo 9.18-26; Marako 5.21-43)
40Ka Yecu odwogo, lwak gujole ki yomcwiny, pien onoŋo gin ducu gitye ka kure.
41Dano mo obino, nyiŋe Yairo, ma onoŋo ladit me kacokke. Oryebbe piny ka tyen
Yecu, obako doge bote ni obin i ode,
42pien onoŋo yam tye ki nyare ma onywalo acel keken ma onoŋo doŋ cok to;
mwaka me ditte mito romo apar wiye aryo. I kare ma Yecu tye ka wot, lwak
odiye.
43Dako mo onoŋo tye kunnu ma yam onoŋo twoyo two agobi pi mwaka apar wiye
aryo, ma doŋ obalo limme ducu bot daktar, ento pe otwero caŋ.
44Obino cok i ŋe Yecu, ci ogudo dog ginarukane; cutcut remo ma cwer ocok woko.
45Yecu openyo ni, “Aŋa ma oguda-ni?” Ka dano ducu gukwero woko, ci Petero ki
jo ma tye kacel kwede, gugamo ni, “Ladit, lwak orumi dyere, gidine i komi.”
46Ento Yecu owaco ni, “Ŋat mo oguda gire, pien awinyo tek oa woko ki i koma.”
47Dako-nu oneno ni pe etwero kanne, ci obino kun kome myel, oryebbe i nyime,
otito i nyim lwak ducu gin ma omiyo egude, ki kit ma ecaŋ kwede oyotoyot.
48Yecu owacce ni, “Nyara, niyeni ocaŋi; wot ki kuc.”
49I kare ma Yecu pud tye ka lok, dano mo obino ma oa ki i gaŋ pa ladit me
kacokke, owaco ni, “Nyari doŋ oto woko, pe doŋ iyel Lapwony.”
50Ento ka Yecu owinyo, owacce ni, “Pe ilwor, ye ayeya keken, ci en bicaŋ.”
51Ka obino i ot, pe oye ni dano mo odony kwede i ot, kono Petero ki Jon, ki
Yakobo, ki won latin ki minne keken.
52Dano ducu onoŋo gitye ka koko kun gikumo pire; ento Yecu owaco ni, “Wuwek
koko obedi; pien nyako-ni pe oto, ento onino anina.”
53Gunyere matek, pien giŋeyo ni nyako-ni oto woko.
54En omako bad latin, olwoŋe, owacce ni, “Nyako, a malo.”
55Ci cwinye odwogo, oa malo oyotoyot, Yecu ociko ni gimine cam.
56Lunyodone guuro mada; ento Yecu ocikogi matek ni pe myero gutit pi gin ma
otimme-ne bot dano mo.
Luka 9
Yecu ooro lupwonnye apar wiye aryo
(Matayo 10.5-15; Marako 6.7-13)
1Yecu olwoŋo jone apar wiye aryo kacel, omiyo botgi tek ki twero i kom cen ducu,
ki me caŋo two,
2oorogi ka tito lok i kom ker pa Lubaŋa ki ka caŋo lutwo.
Acoli Baibul
© 1985, Bible Society of Uganda.
1628
3 Ocikogi ni, “Pe wuwot ki gin mo, kadi ki odoo, kadi kicaa, kadi kwon, kadi lim,
dok pe wubed ki kanyi aryo.
4Ot ma wubidonyo iye, wubed kunnu, nio ka wubia, wucito giwu.
5Ka ma pe gijolowu iye, ka wua ki i gaŋ meno, wuteŋ apwa tyenwu obed caden
botgi.”
ducu.
6Gua gucito i kin gaŋ, gutito lok me kwena maber kun gicaŋo lutwo bene i kabedo
Wi Kerode ocuŋ woko
(Matayo 14.1-12; Marako 6.14-29)
7 Ento Kerode rwot madit ka owinyo pi gin ducu ma obedo ka timme, wiye ocuŋ
woko, pien jo mogo guwaco ni Jon Labatija aye ocer ki i kin jo muto,
8jo mukene ni, Elia aye doŋ onen, jo mukene ni, ŋat acel i kin lunebi macon aye
ocer.
9Kerode owaco ni, “Jo yam atoŋo wiye woko do; ento man aŋa ma dok awinyo lok
macalo magi i komeni?” Oparo pi nene twatwal.
Yecu omiyo cam ki jo alip abic
(Matayo 14.13-21; Marako 6.30-44; Jon 6.1-14)
10Ka lukwena gudwogo, gutitte lok ducu ma gutiyo. Yecu oterogi, ocito kwedgi i
gaŋ ma gilwoŋo Betecaida i muŋ.
11Ka lwak guwinyo, ci gulubo kore, en ojologi, otito botgi lok i kom ker pa
Lubaŋa, ocaŋo jo ma komgi lit.
12Ka piny doŋ mito yuto, jone apar wiye aryo gubino bote, guwacce ni, “Cwal
lwak gucit i kin gaŋ ki i pacci ma orumo kany, wek guyeny kabuto, gunoŋ cam;
pien kany watye i dye tim.”
13Ento Yecu odok iye botgi ni, “Wun wumi botgi cam.” Gugamo ni, “Watye ki
mugati abic ki rec aryo keken, nyo ka ce imito waciwil cam pi lwak man ducu.”
14Pien onoŋo gimito romo dano alip abic. Ociko lupwonnyene ni, “Wumi dano
gubed piny i dul, i dul acel acel dano pyerabic.”
15Gutimo kumeno, gumiyo dano ducu gubedo piny.
16Yecu okwanyo mugati abic ki rec aryo-nu, oneno malo i polo, olego iye gum,
obaro iye, omiyo bot lupwonnyene wek guket i nyim lwak.
17Gin ducu gucamo guyeŋ. Gicoko ŋide mudoŋ oromo aduku apar wiye aryo.
Petero otuco lok i kom Yecu
(Matayo 16.13-19; Marako 8.27-29)
18Ka onoŋo en tye ka lega kaikene, kun lupwonnyene bene tye kacel kwede, en
openyogi ni, “Dano mono giwacci an aŋa?”
Acoli Baibul
© 1985, Bible Society of Uganda.
1629
19 Gudok iye ni, “Jon Labatija, jo mukene giwacci Elia, ki jo mukene ni ŋatti mo
acel i kin lunebi macon aye doŋ ocer.”
20 Openyogi ni, “Wun kono wuwacci an aŋa?” Petero ogamo ni, “In i Kricito ma
Lubaŋa oyero.”
Yecu otito pi tone
(Matayo 16.20-28; Marako 8.30–9.1)
21Ento Yecu ocikogi matek ni pe myero gutit lok man bot dano mo.
22Dok owaco ni, “Wod pa dano myerone okany can madwoŋ, dok ludoŋo ki
ajwagi madito pa Lubaŋa ki lupwony-cik myero gukwere woko, ci guneke, ento
myero gicere woko i nino me adekke.”
23 Dok owaco bot dano ducu ni, “Ka dano mo mito lubo kora, myero okwoŋ
kwerre kekene, otiŋ yatariyane nino ducu, ci olub ki kora.
24Pien dano ma mito laro kwone, birwenyone arwenya, ento dano ma rwenyo
kwone pira, bilaro kwone.
25Pien konyo dano ma olimo lobo ducu ki gin aŋo kun kwone rwennye woko, nyo
balle?
26Dano ma lewic make pira ki pi lokka, Wod pa dano bene lewic bimake i kome, i
kare ma en bidwogo i deyone ki deyo pa Lubaŋa Won kacel ki pa lumalaika
maleŋ.
27Ento atito botwu ni, tye jo mogo ma gucuŋ kany ma pe gibibilo to, ma pud peya
guneno ker pa Lubaŋa.”
Kom Yecu olokke mapat
(Matayo 17.1-8; Marako 9.2-8)
28 Ka nino ma mito romo aboro okato i ŋe lok magi, Yecu otero Petero ki Jon ki
Yakobo, oito kwedgi i wi got ka lega.
29I kare ma onoŋo en tye ka lega, waŋe olokke mapat, ginarukane odoko matar
ma ryeny lidaŋdaŋ.
30Nen, jo aryo gubedo ka lok kwede, jo-nu onoŋo aye Moses ki Elia,
31ma gunen kun gitye ki deyo, guloko pi ane ki i lobo man, ma en myero ocob i
Jerucalem.
32Petero ki jo ma tye kacel kwedgi onoŋo nino omako waŋgi matek, ento gubedo
ma waŋgi twolo, guneno deyone ki jo aryo ma gucuŋ kacel kwede.
33Ka jo aryo-nu mito a woko ki bote, ci Petero owaco ni, “Ladit, bedo kany ber;
kono wagero aduc adek, acel meri, acel pa Moses, ki acel pa Elia”. Onoŋo Petero
pe ŋeyo gin ma myero eloki.
34Ka pud loko lok man, pol obino, oumogi; lworo omakogi ka gidonyo i pol.
Acoli Baibul
© 1985, Bible Society of Uganda.
1630
35 Dwan oa i polo ni, “Man aye Woda ma doŋ ayero; wuwinye.”
36Ka dwan man doŋ oloko, ci ginoŋo Yecu odoŋ kene. Lupwonnye guliŋ aliŋa; i
kare meno, pe gutito bot dano mo lok mo i kom gin ma guneno.
Yecu ocaŋo awobi ma tye ki cen marac
(Matayo 17.14-21; Marako 9.14-29)
37Orwone, ka doŋ gulor piny ki i wi got, lwak madwoŋ gurwatte kwede.
38Nen, laco acel ki i kin lwak odaŋŋe ni, “Lapwony, abako doga boti, inen woda,
pien anywalo en acel kene.
39Nen, cen bino i kome, ci miyo kok cut; ryeye, kelo bwoyo i doge, nyoŋo kome
woko, pe a ki i kome oyotoyot.
40Abako doga bot lupwonnyeni ni guryem woko, ento ryemone oloyogi.”
41Yecu odok iye ni, “Wun yalwak me kare man, pe wutye ki niye, kitwu doŋ oballe
woko. Abibedo kwedwu wa awene? Abidiyo cwinya i kwomwu nio wa awene?
Kel wodi kany.”
42Ka onoŋo tye ka bino, cen orete woko piny, oryeye matek. Ento Yecu ogerre i wi
cen marac, ocaŋo awobi-nu, odwoke bot wonne.
43Dano ducu guuro dit pa Lubaŋa.
Yecu dok otito pi tone
(Matayo 17.22-23; Marako 9.30-32)
Ento ka pud gitye ka uro gin ducu ma en otiyo, Yecu owaco bot lupwonnyene ni,
44“Wuwek lok man odony i itwu; pien Wod pa dano gibimiye i ciŋ dano.”
45Ento lupwonnyene pe guniaŋ lok man; lok man okanne woko ki botgi wek pe
guniaŋ iye; ci gulworo penye pi lok meno.
Aŋa ma loyo ki dit?
(Matayo 18.1-5; Marako 9.33-37)
46 Pyem yam ocakke i kingi, ni aŋa ma i kingi ma loyo ki dit.
47Yecu ka oŋeyo pyem ma i cwinygi, okwanyo latin matidi, omiye ocuŋ i ŋete,
48 owaco botgi ni, “Dano ducu ma jolo latin man i nyiŋa, noŋo ojolo an, dano ducu
ma jolo an, noŋo ojolo ŋat ma oora; pien ŋat matidi twatwal i kinwu ducu en aye
ŋat madit.”
Ŋat ma pe lakworwu tye tuŋ botwu
(Marako 9.38-40)
49Jon ogamo ni, “Ladit, waneno ŋat mo ma ryemo cen i nyiŋi, wageŋe, pien en
onoŋo pe lubi kacel kwedwa.”
50Ento Yecu odok iye ni, “Pe wugeŋe, pien ŋat ma pe lakworwu, noŋo tye tuŋ
botwu.”
Acoli Baibul
© 1985, Bible Society of Uganda.
1631
Lucamaria mogo gukwero jolo Yecu i gaŋgi
51Ka kare doŋ mito romo me tiŋe malo, ociko waŋe matek me cito i Jerucalem.
52Ooro lukwena gukwoŋo nyime; gucito, gudonyo i gaŋ mo pa Lucamaria pi
yubbe kabedo.
53Ento Lucamaria pe gujole, pien waŋe okemo Jerucalem.
54 Ka lupwonnyene Yakobo ki Jon guneno, guwaco ni, “Rwot, imito wacik mac oa
ki i polo, otyekgi woko?”
55Ento Yecu olokke, ojukogi, [kun waco ni, “Pe wuŋeyo kit cwiny ma wutye
kwede;
56pien Wod pa dano pe obino ka tyeko kwo pa dano, ento pi larogi.”] Gucito i gaŋ
mukene.
Jo mogo ma onoŋo gimito lubo Yecu
(Matayo 8.19-22)
57Ka gitye ka wot i yo, dano mo owacce ni, Abilubi ka ma ibicito iye ducu.
58Yecu odokke iye ni, “Too tye ki boro, winyo me polo tye ki odigi, ento Wod pa
dano pe tye ki ka ma myero epyel iye wiye.”
59Owaco bot dano mukene ni, “Luba.” Ento danonu ogamo ni, “Ladit, koŋ iwek
aciyik wora.”
60Yecu odokke iye ni, “Wek jo muto guyik jo muto wadigi; ento in iciti, inya lok i
kom ker pa Lubaŋa.”
61 Ŋat mukene owaco ni, “Abilubi, ladit; ento koŋ iwek acit, acik jotuwa.”
62Yecu owacce ni, “Pe tye dano mo ma mako kweri dyaŋ, ka dok neno ŋeye, ma
biromo bedo i ker pa Lubaŋa.”
Luka 10
Yecu ooro jo pyerabiro i kom tic
1Ka man otum, Rwot oyero jo mukene pyerabiro, oorogi ki aryo aryo wek
gukwoŋ nyime, me cito i gaŋi ducu ki i kabedo ducu ka ma en kikome bibino iye.
2 Owaco botgi ni, “Kac tye dwoŋ, ento lukac aye nok; pi meno wuleg Won poto,
wek ocwal lutic ka kac.
3 Wucit giwu; nen, acwalowu macalo litino romi i kin orudi.
4 Pe wuwot ki kicaa lim nyo opiro, kadi war; pe wumot ŋat mo i waŋayo.
5Ot ducu ma wudonyo iye, wukwoŋ waco ni, ‘Kuc obed i ot man.’
6Ka latin me kuc tye kunnu, ci kucwu bibedo i kome; ento ka pe, ci kucwu
bidwogo botwu.
Acoli Baibul
© 1985, Bible Society of Uganda.
1632
7 Wubed i ot meno, kun wucamo dok wumato gin ma gimiyowu, pien latic myero
gimiye mucarane. Pe wubed ka kobo i ot ki ot.
8Ka wudonyo i gaŋ mo, ce gijolowu, wucam gin ma giketo i nyimwu;
9wucaŋ lutwo ma tye iye, wutit botgi ni, ‘Ker pa Lubaŋa doŋ onyiko cok botwu.’
10 Ento ka wudonyo i gaŋ mo, ce pe gijolowu, ci wucit i waŋayo me gaŋ meno,
wuwac ni,
11‘Wa apwa me gaŋwu ma omoko i tyenwa, wateŋo i komwu; kadi bed kit meno,
myero wuŋe man ni, ker pa Lubaŋa doŋ onyiko cok.’
12 Atito botwu ni, i nino meno can pa Codom bibedo twaratwara makato pa gaŋ
meno.
Can bipoto i kom gaŋi mogo ma jo ma iye pe guŋut
(Matayo 11.20-24)
13 “Ibikoko aŋee, in Korajin! Ibikoko aŋee, in Betecaida! Pien kono yam tic madito
me twer ma gitiyo botwu gitiyo i Turo ki Cidon, kono jone guŋut wa con, kun
giruko boŋo cola ma gibedo i buru bene.
14Ento can pa Turo ki Cidon bibedo twaratwara i nino me ŋolo kop, makato can
ma bipoto i komi.
15 Ki in Kapernaum, gibitiŋi woko malo i polo? Pe kumeno, gibidwoki woko piny i
Lyel.
16 “Ŋat ma winyowu, noŋo owinyo an, ŋat ma kwerowu, noŋo okwero an; ŋat ma
kwera, noŋo okwero ŋat ma oora.”
Dano pyerabiro-nu gudwogo cen
17Dano pyerabiro-nu gudwogo cen ki yomcwiny, kun giwaco ni, “Rwot, wa cen
maraco bene guwinyo cikwa pi nyiŋi!”
18En odok iye ni, “Yam aneno Catan kun poto piny nia ki i polo macalo lutkot.
19 Nen, doŋ amiyowu twero me nyono twol ki oton, ki me loyo tek ducu pa
lakwor; gin mo pe bitimowu marac.
20Kadi bed kumeno cwinywu pe obed yom pi man ni, cen guwinyo cikwu; ento
cwinywu obed yom, pien nyiŋwu gicoyo i wi polo.”
Yecu obedo ki yomcwiny
(Matayo 11.25-27;13.16-17)
21I cawa meno Yecu obedo ki yomcwiny i Cwiny Maleŋ kun waco ni, “Apwoyi,
Wora, in Rwot me polo ki me lobo, pien ikano lok magi woko ki bot luryeko ki
luŋe-piny, ci inyutogi bot litino lukere; iyo, Wora, pien onoŋo ipwoyo kit yo
macalo meno.
Acoli Baibul
© 1985, Bible Society of Uganda.
1633
22 Jami ducu doŋ Wora otyeko miyogi woko bota; ŋat mo pe ma ŋeyo ni Wod en
aŋa, kono Wod keken, dok bene ŋat mo pe ma ŋeyo ni Wod en aŋa, kono Won
keken, ki ŋat ma Wod oyero me nyuto Won bote.”
23Yecu olokke bot lupwonnyene, owaco botgi i muŋ ni, “Tye ki gum, dano ma
neno gin ma wun wuneno!
24Pien atittiwu ni, lunebi ki luker mapol yam guparo pi neno gin ma wun wuneno,
ento pe guneno, ki winyo gin ma wun wuwinyo, ento pe guwinyo.”
Lacamaria maber
25 Nen, ŋat mo acel lapwony-cik oa malo, otemo i Yecu kun penye ni, “Lapwony,
atim aŋo wek alim kwo ma pe tum?”
26Yecu openye ni, “Gicoyo ni ŋo i cik? Ikwano niŋniŋ?”
27 Odok iye ni, “Mar Rwot Lubaŋani ki cwinyi ducu, ki tiponi ducu; ki tekki ducu,
ki tammi ducu; mar lawoti bene macalo imarre keni.”
28 Yecu ogamo doge ni, “Idok iye kakare; tim kit meno, ci ibikwo.”
29Ento dano-nu pi mito loyo kop, openyo Yecu ni, “Lawota aŋa?”
30Yecu odok iye ni, “Yam tye dano mo ma oa ki i Jerucalem, cito piny tuŋ Jeriko, ci
orwatte ki luyak; gulunyo boŋŋine ki i kome, gupwode, gucito, guweke kun doŋ
cok to.
31Ajwaka mo pa Lubaŋa onoŋo bene tye ka lubo yo meno; ka onene, ci obarre
okato ki i ŋete.
32Kit meno Lalevi ka oo i kabedo meno, onene, obarre okato ki i ŋete.
33Ento Lacamaria mo ma onoŋo bene tye ka wot i yo-nu, oo ka ma en tye iye. Ka
onene, kica omake i kome.
34Ocito bote, oonyo moo jeituni ki koŋo vino i waŋ rette, otweyo. Lacen okete i wi
kanane, otere i ot welo, ogwoke.
35Orwone okwanyo lim, omiyo bot ŋat ma gwoko ot welo, ocike ni, ‘Twoye; gin
ducu ma ibimiyo makato, an abiculi ka adwogo.’
36Aŋa i kin jo adek-ki ma itamo ni obedo lawot dano-nu ma orwatte ki luyak-ki?”
37Odok iye ni, “Ŋat ma otime kicani.” Yecu owacce ni, “In bene cit, icitim kit
meno.”
Yecu olimo Marita ki Maliam
38 Ka gitye ka wot i yo, ci Yecu odonyo i gaŋ mo, ci dako mo ma nyiŋe Marita ojole
i ode.
39Yam tye ki laminne nyiŋe Maliam ma obedo ka tyen Yecu kun winyo lokke.
Acoli Baibul
© 1985, Bible Society of Uganda.
1634
40Ento Marita onoŋo obedo ka canne ki tic mapol; ocito bot Yecu, openye ni,
“Ladit, pe iparo ni lamera oweka atye ka tic kena? Wac bote wek okonya.”
41Ento Rwot ogamo ni, “Marita, Marita, ibedo ki tam mapol, cwinyi oŋabbe pi
jami mapol,
42ento tye gin acel keken ma mitte. Maliam oyero dul maber ma pe gibikwanyo
woko ki bote.”
Luka 11
Lok ma Yecu opwonyo i kom lega
(Matayo 6.9-15;7.7-11)
1Yecu onoŋo yam tye ka lega i kabedo mo; ka doŋ otyeko, ci ŋat acel i kin
lupwonnyene owacce ni, “Rwot, pwonywa ki lega, kit macalo yam Jon opwonyo
lupwonnyene.”
2Yecu odok iye botgi ni, “Ka wulego, wuwac kit man ni, ‘Wonwa, giwor nyiŋi
maleŋ. Ker meri obin.
3Miwa nino ki nino camwa me nino ducu.
4Iwek balwa, pien wan kikomwa waweko bal pa dano ducu ma gibalo botwa. Pe
iterwa i abita.’”
5Dok owaco bitgi ni, “Aŋa i kinwu ma tye ki lareme ci bicito bote cwiny dyewor
ka penye ni, ‘Larema, konya ki mugati adek;
6pien larema mo oa i wot, ocora, ci pe atye ki cam mo ma myero aket i nyime.’
7En bidokke iye ki i ot ni, ‘Wek yela; doŋ acego doggola woko, wan ki litinona doŋ
wabuto; pe atwero a malo ka mini gin mo.’
8Atito botwu ni, kadi bed en pe bia malo ka miye gin mo pi bedo lareme, ento pi
dide ci bia, bimiye gin ducu ma en mito.
9Dok acikowu ni, Wulegi, ci gibimiyo botwu; wuyeny, ci wubinoŋo, wudwoŋ
doggola, gibiyabo botwu.
10Pien dano ma lego gimiye, ki ŋat ma yenyo bene, noŋo; ŋat ma dwoŋo doggola
bene, gibiyabo doggola bote.
11Aŋa i kinwu ma won latin, ka latinne olege ni omiye rec, ci bimiye twol ma ka
rec?
12Nyo ka olege ni omiye toŋŋweno, ci bimiye oton?
13Ka wun jo maraco wuŋeyo miyo mot mabeco bot litinowu, ci Wonwu ma tye i
polo pe bikatowu, bimiyo Cwiny Maleŋ makato bot jo ma lege?”
Yecu ki Beeljebul
(Matayo 12.22-30; Marako 3.20-27)
Acoli Baibul
© 1985, Bible Society of Uganda.
1635
14Yam onoŋo Yecu tye ka ryemo cen ma pe loko; ka cen doŋ oa ki i kom dano ma
onoŋo tye ki cen, ma te lebe oto, oloko, ci lwak guuro.
15Ento jo mogo i kingi guwaco ni, “En ryemo cen pi twero pa Beeljebul ladit pa
cen.”
16 Jo mukene onoŋo giyenyo lanyut ki bote ma a ki i polo, pi teme.
17Ento Yecu oŋeyo tamgi, ci owaco botgi ni, “Ka ker iye opokke aryo, ci ker meno
lobone balle woko; ot poto i wi wadi.
18Catan bene ka opokke kene i dul aryo, ci kerre bicuŋ niŋniŋ? Pien wun wuwaco
ni aryemo cen pi twero pa Beeljebul.
19Ka an aryemo cen pi twero pa Beeljebul, ci litinowu kono giryemo cen pi twero
pa aŋa? Pi meno gin aye gibibedo luŋolkopwu.
20Ento ka ce an aryemo cen pi ciŋ Lubaŋa, ci doŋ wuŋe ni ker pa Lubaŋa doŋ
obino botwu.
21Ka oteka ma oruko jami lwennye ducu tye ka gwoko gaŋ kalle, jamine ducu
bedo ki kuc,
22ento ka dano ma kate ki tek olwenyo i kome ce oloye, bicoko jami lwennye ma
ya en geno, bipoko jami ma yam en oyako ki bote.
23 Ŋat ma pe tuŋ bota, meno noŋo en lakworra, dok ŋat ma pe nywako coko
kweda, keto mere aketa.
Kit ma cen marac dwogo kwede i kom dano
(Matayo 12.43-45)
24“Ka cen marac doŋ oa ki i kom dano mo, ci cito wirre i kabedo ma pii pe iye kun
yenyo ka ma ebiywe iye; ento ka noŋone oloye woko, ci wacci, ‘Abidok gira i oda
ka ma yam aa ki iye-ni.’
25Ka obino, ci noŋo giyweyo i ot woko maleŋ, giyubo maber.
26En dok, cito kelo cen mukene abiro ma giraco gikate woko, ci gidonyo gibedo i
ode-ni; lacen dano-nu bibedo marac makato kit ma onoŋo yam obedo kwede
con.”
Gum me ada
27Ka oloko lok man, ci dako mo ki i kin lwak owoto dwane, owacce ni, “Tye ki
gum ic ma onywali, ki tuno ma idoto!”
28Ento Yecu ogamo ni, “Makato gitye ki gum, jo ma giwinyo lok pa Lubaŋa, dok
gigwoko!”
Yalwak pa jo maraco gimito neno lanyut
(Matayo 12.38-42; Marako 8.11-12)
Acoli Baibul
© 1985, Bible Society of Uganda.
1636
29 Ka lwak gumedde mapol, ci Yecu ocako waco ni, “Yalwak pa jo maraco giyenyo
lanyut, ento pe gibimiyo botgi lanyut mo, kono lanyut pa lanebi Yona keken.
30 Pien kit macalo Yona yam odoko lanyut bot jo Nineve, kit meno Wod pa dano
bene bidoko lanyut bot yalwak me kare man.
31 Kabaka ma dako ma tye yo tuŋ acuc bicuŋ kacel ki yalwak me kare man i kare
me ŋolo kop, ci miyo kop loyogi; pien en oa ki i agikki lobo obino ka winyo ryeko
pa Solomon, ento nen, gin madit makato Solomon tye kany.
32 Jo Nineve bicuŋ kacel ki yalwak man i kare me ŋolo kop, ci miyo kop loyogi,
pien gin yam guŋut pi lok ma Yona onoŋo otito, ento nen, gin madit makato Yona
tye kany.
Tara me kom
(Matayo 5.15;6.22-23)
33 “Pe tye ŋatti mo ma cwinyo tara ci kano i gul, nyo umo auma ki aduku; ento
cibo i wi okar, wek dano ducu ma gibino i ot gunen derone.
34Tara me komi aye waŋi; ka ce waŋi bal mo pe iye, ci komi kulu bibedo leŋ. Ento
ka ce waŋi tye ki bal mo i kome, ci komi kulu bibedo i colpiny.
35Gwokke wek leŋo ma tye i ii-ni pe odok col.
36Doŋ ka komi kulu bedo i leŋo, kun colpiny pe iye, ci komi kulu bibedo leŋ,
macalo tara ma menyi ki derone ka tye ka lyel.”
Yecu otuco pi can ma bipoto i kom Luparicayo ki lupwony-cik
(Matayo 23.1-36; Marako 12.38-40; Luka 20.45-47)
37Ka yam onoŋo tye ka lok, Laparicayo mo olwoŋe ka cam bote; Yecu odonyo i ot,
obedo i dog cam.
38Laparicayo ouro ka oneno ni ocako cam ma pe koŋ ologo ciŋe.
39Rwot owacce ni, “Wun Luparicayo wulwoko ŋe kikopo ki ŋe atabo, kun iwu
opoŋ yak ki tim maraco.
40Wun lumiŋmiŋ! Ŋat ma tiyo gin ma woko pe en aye bene otiyo gin ma i iye?
41Wumi gin ma i atabowu bot lucan wek okonygi; ci nen, jami ducu bibedo maleŋ
botwu.
42 “Ento wubineno can, wun Luparicayo, pien wumiyo dul me apar me oyado ki
ocobo ki kit pot dekwu ducu, kun wuweko ŋolo kop atir ki maro Lubaŋa; meno
ducu myero wutim kun pe wuweko magi bene.
43Wubineno can, wun Luparicayo, pien wumaro kabedo me dito i kacokke, dok
wumito ni dano gumotwu i cuk.
44Wubineno can! Pien wurom ki lyel ma pe ginen ma dano woto i wigi kun pe
giŋeyo.”
Acoli Baibul
© 1985, Bible Society of Uganda.
1637
45Ŋat acel i kin lupwony-cik ogamo doge ni, “Lapwony, ka iwaco kit man nyuto ni
iyeto wa wan bene.”
46Yecu odokke iye ni, “Wubineno can, wun lupwony-cik bene! Pien wumiyo dano
yeyo yec mapek, ma yeyone tek, kun wun kikomwu pe wugudo kadi ki lwet
ciŋwu acel.
47Wubineno can, pien wucano got i wi lyel pa lunebi ma yam kwariwu guneko.
48Kit meno wun wucaden, wupwoyo tic pa kwariwu, pien gin guneko, wun
wucano got i wi lyelgi.
49Pi man Ryeko pa Lubaŋa owaco ni, ‘Abioro botgi lunebi ki lukwena, jo mogo i
kingi gibinekogi gibilibogi,’
50wek remo pa lunebi ducu ma gionyo nia i acakki piny gicul kworre i kom
yalwak me kare man,
51 cakke i kom remo pa Abel nio kwede i kom remo pa Jekaria ma oto i kin keno
tyer pa Lubaŋa ki kabedo maleŋ. Iyo atito botwu ni, gibiculo kworre i kom
yalwak me kare man.
52Wubineno can, wun lupwony-cik, pien wumayo layab me ŋeyo piny woko, kun
wun kikomwu pe wudonyo iye, dok wugeŋo dano ma mito donyo iye bene.”
53Ka doŋ oa ki kunnu, ci lupwonycik ki Luparicayo gucako dine matek ma girobo
doge ki peny mapol,
54kun gikiye wek gimak lok ma a ki i doge.
Luka 12
Dano myero gugwokke i kom lok buta
1 I kare meno, lwak dano alip ki alip gucokke kacel, kun doŋ ginyonne kekengi.
Mukwoŋo, Yecu ocako waco bot lupwonnyene ni, “Wugwokke i kom tobi pa
Luparicayo, ma en aye buta.
2 Pe tye gin mo ma giumo ma pe gibiyabo ka maleŋ, kadi gin ma gikano ma pe
biŋene.
3Lok ducu ma wuloko i colpiny biwinnye i leŋpiny; dok gin ducu ma wukwilo
lokke i tyelo, gibitito lokke i wi ot malo.
Ŋat ma myero dano olwor
(Matayo 10.28-31)
4“Lurema, atito botwu ni, pe wulwor jo ma neko kom, ma pe dok gitwero timo
gin mo makato meno.
5Ento abinyuto botwu ŋat ma myero wulwor; wulwor ŋat ma ka doŋ oneko, ci tye
ki twero me bolo i Geena; iyo, atito ni, wulwore.
Acoli Baibul
© 1985, Bible Society of Uganda.
1638
6Ojwinyojwiny abic pe gicato pi cente pyeraryo? Ento pe tye mo acel i kingi ma
wi Lubaŋa twero wil iye.
7Kadi bed wa yer wiwu ducu bene doŋ gikwanogi woko liweŋ. Pe wulwor; pien
piwu tek twatwal makato pi ojwinyojwiny mapol.
Tuco nyiŋ Yecu i nyim dano
(Matayo 10.32-33;12.32;10.19-20)
8“Atito botwu ni, dano ducu ma tuco nyiŋa i nyim dano, Wod pa dano bene bituco
nyiŋe i nyim lumalaika pa Lubaŋa;
9ento ŋat ma kwera i nyim dano, gibikwere bene i nyim lumalaika pa Lubaŋa.
10 Dano ducu ma loko lok marac i kom Wod pa dano gibiweko balle; ento ŋat ma
yeto Cwiny Maleŋ pe gibiweko balle.
11 Ka giterowu i nyim kacokke ki i nyim luloc ki wegi twer, pe wubed ka tamo kit
ma myero wulok kwede, nyo ni wubigamo niŋniŋ, nyo ni kit lok aŋo ma
wubiloko.
12Pien Cwiny Maleŋ bipwonyowu i cawa meno i gin ma myero wuwaci.”
Lalonyo ma lamiŋ
13Ŋat acel i kin lwak owaco bot Yecu ni, “Lapwony, wac bot omera wek wapok
ginaleya kwede.”
14Ento Yecu ogamo doge ni, “Nyeri, aŋa ma oketa me bedo laŋolkop ki lapok
jamiwu?”
15Owaco botgi ni, “Wunen, wugwokke i paro lim; pien kwo pa dano pe cuŋ i wel
lim mapol ma en tye kwede.”
16Obolo botgi carolok ni, “Yam tye dano mo ma lalonyo ma cam ocek madwoŋ i
potone.
17Dano-nu opennye kekene ki i cwinye ni, ‘Abitimo aŋo, pien pe atye ki ka onyo
bella?’
18Owaco ni ‘Abitimo kit man: abimuko derona ducu, abigoyo mukene maditone,
abionyo bella ki jamina ducu i igi.
19Abiwaco ki cwinya ni, Cwinya, itye ki jami mapol ma birommi pi mwaka mapol;
ywe, cam, mati, bed ki yomcwiny.’
20Ento Lubaŋa owacce ni, ‘In lamiŋ! I dyewor ma tin gibikwanyo kwoni woko ki
boti; jami ma iyubo-ni bibedo pa aŋa ce?’
21Tye kit meno ŋat ma kano lonyo pire kene, kun pe tye ki lonyo bot Lubaŋa.”
Bedo ki tam mapol
(Matayo 6.25-34)
Acoli Baibul
© 1985, Bible Society of Uganda.
1639
22Yecu owaco bot lupwonnyene ni, “Pi meno awaco botwu ni, pe wubed ki tam
mapol pi kwowu, ni wubicamo aŋo; nyo pi komwu, ni wubiruko aŋo.
23Pien kwo pire tek kato cam, kom pire tek kato ginaruka.
24Koŋ wupar mono pi agak; pe gicoyo kodi, dok bene pe gikayo, pe gitye ki dula
kadi dero, ento Lubaŋa pitogi. Wun pe piwu tek kato pi winyo?
25Aŋa i kinwu ma twero medo mwaka acel i kom kwone pi bedo ki tam mapol?
26Ka gin manok macalo man timone loyowu, piŋo wubedo ki tam mapol pi lok
mukene?
27 Koŋ wutam pi lega me tim, kit ma gidoŋo kwede; pe giwiyo uci, dok bene pe
gicweyo boŋo; pud amedde ki waco botwu ni, kadi bed Solomon yam orukke ki
deyone ducu, ento pe orukke macalo mo acel i kingi.
28Ka ce Lubaŋa ruko lum ma i tim kit meno, ma bedo tye pi nino ma tin keken,
ento diki inoŋo gibolo woko i keno, ci en pe birukowu makato, wun jo ma niyewu
nok?
29Pe wuyeny gin ma wubicamo, nyo gin ma wubimato; cwinywu pe obed ka tamo
lok mapol.
wumitogi.
botwu.
30Pien rok ducu ma i wi lobo yenyo jami magi; Wonwu ma tye i polo ŋeyo ni
31Ento ma ka meno, wuket cwinywu i kom kerre, ci jami magi ducu gibimedo
Lonyo ma gikano i polo
(Matayo 6.19-21)
32“Pe wulwor, wun romi manok, pien Wonwu oye atika me miyo botwu ker.
33Wucat jamiwu, wukony ki lucan; wukwo kicaa lim ma pe ti, wukan lonyo ma pe
tum i polo, ka ma lakwo pe o iye, dok nyenye pe balo.
34Pien ka ma lonyowu tye iye, cwinywu bene bedo iye.
Lutic ma kuro laditgi
35 “Wubed ma wutweyo pyerwu, kun tarawu lyel;
36 wubed macalo jo ma kuro laditgi ka bidwogo nia ki i karama me nyom, wek
giyabbe doggola oyotoyot ka en obino, odwoŋo.
37Tye ki gum lutic meno ma laditgi ka odwogo noŋo peya gunino. Ada awaco
botwuni, en bitweyo pyere kene, bimiyo gibedo i dog cam, ci bibino, cako miyogi
cam.
38Ka obino cwiny dyewor nyo okogweno, kun onoŋogi kit meno, lutic meno gitye
ki gum.
Acoli Baibul
© 1985, Bible Society of Uganda.
1640
39 Ento myero wuŋe man ni, Kono nene won ot ŋeyo cawa ma lakwo bibino iye
kono okiyo ma pe oweko dano oturo ode.
40Pi meno, wun wubed ma wuyubbe pien Wod pa dano bibino i cawa ma pe
wutamo.”
Latic ma lagen ki ma pe lagen
(Matayo 24.45-51)
41Petero openyo ni, “Rwot, ibolo carolok man botwa keken, nyo bot dano ducu?”
42Rwot ogamo ni, “Aŋa ma lagwok-ot ma lagen dok ma laryeko, ma laditte
biweko dano ducu ma bedo i ode i te locce, wek opok botgi camgi i kare ma
mitte?
43Latic meno tye ki gum, ma laditte ka odwogo binoŋe kun tye ka tiyo ticce meno.
44Ada awaco botwu ni, ladit-tu bimiye twero me loyo jamine woko ducu.
45Ento ka litic meno oloko kekene ni, ‘Laditta doŋ ogalle ka bino’, ci cako goyo
lutic ma co ki ma mon, kun camo, mato, dok mer,
46ladit pa latic meno bidwogo i nino ma en pe tamo pi dwogone, dok i cawa ma en
pe ŋeyo; bipwode, bikete i kin jo ma pe genne.
47Latic meno ma oŋeyo gin ma laditte mito, ento pe oyubbe iye, dok pe olubo gin
ma laditte mito, gibipwode matek twatwal.
48Ento ŋat ma pe oŋeyo, ce otiyo gin ma twero miyo gipwode pire, gibipwode
manok. Dano ma gimiye madwoŋ, gibimito madwoŋ ki bote; dok ŋat ma gikano
jami mapol bote, gibipenye mapol makato.
Yecu okelo apokapoka
(Matayo 10.34-36)
49“Abino ka cwinyo mac i lobo; kono doŋ omoko, kono ber!
50 Atye ki batija ma myero abatija kwede; kit ma aridde kwede nio ka ocobbe!
51Wun wutamo ni abino ka kelo kuc i lobo? Atito botwu ni pe; kono apokapoka.
52Cakke tin jo abic ma i ot acel gibibedo kun gipokke; jo adek bikwero jo aryo, jo
aryo bikwero jo adek.
53 Won latin bipokke woko ki latinne, latin bene bipokke woko ki wonne; mego
bipokke ki nyare, nyako bipokke woko ki minne; dayo bipokke woko ki ci-wode,
ki ci-wod bene bipokke woko ki daane.”
Poko kare
(Matayo 16.2-3)
54Yecu dok owaco bot lwak ni, “Ka wuneno pol otiŋŋe tuŋ potoceŋ, oyotoyot
wuwaco ni, ‘Kot koni cwer’; ci cwer bene.
Acoli Baibul
© 1985, Bible Society of Uganda.
1641
55Dok ka wuneno yamo kodo ki i but piny tuŋ acuc, wun wuwaco ni, ‘Piny bibedo
lyet matek’; ci timme bene.
56Wun lubuta! Wuŋeyo poko kin gin ma nen i lobo ki i polo; piŋo pe wuŋeyo poko
kin lanyut me kare man?
Yubo lok ki ŋat ma doti
(Matayo 5.25-26)
57“Piŋo pe wuŋolo gin ma tye atir piwu kenwu?
58Ka icito bot laŋolkop kun inywako yo ki ŋat ma doti, tem matek me yubo lok
kwede ma kun pud wutye i yo, wek pe oteri i nyim laŋolkop, laŋolkop owek miyi
bot askari, askari owek teri i mabuc.
59Atitti ni, pe ibia ki kunnu nio ka iculo ducu ma wi cente mo pe orem.”
Luka 13
Ka pe wuŋut, ci wun ducu wubito
1I kare meno onoŋo tye jo mogo kunnu ma gutitte pi Lugalilaya mogo ma yam
Pilato orubo remogi kigitumgi.
2En odok iye botgi ni, “Wutamo ni Lugalilaya meno gin lubalo makato Lugalilaya
mukene ducu, ma omiyo guneno can kit meno-ni?
3Atito botwu ni, pe; ento ka pe wuŋut, ci wun ducu wubito kit meno.
4Nyo jo apar wiye aboro meno ma yam ot ma wiye bor opoto i komgi onekogi i
Ciloam, wutamo ni gin onoŋo gutimo bal makato jo mukene ducu ma bedo i
Jerucalem?
5Atito botwu ni, pe; ento ka pe wuŋut, ci wun ducu wubito kit meno.”
Carolok i kom oduro ma pe nyak
6Yecu obolo carolok ni, “Yam tye dano mo ma onoŋo tye ki oduro ma gipito i poto
olokke. En obino kun yenyo nyige, ento pe onoŋo.
7Owaco bot lapur ni, ‘Nen, koni doŋ odoko mwaka adek kun abino, ayenyo nyig
oduro man, pe anoŋo. Toŋ woko; piŋo balo ŋom nono?’
8Lapur odokke iye ni, ‘Ladit, koŋ iwek obed pi mwaka man doki, nio ka abako
ŋom i tere, aonyo iye cet dyaŋ mutwo.
9Ka binyak i mwaka ma bino-ni, ci ber; ento ka pe, ci ibitoŋo giri.’ ”
Gicaŋo dako ma cen ogomo i ceŋ cabit
10Yam onoŋo Yecu tye ka pwony i kacokke mo i ceŋ cabit.
11Dako mo onoŋo tye kunnu ma tye ki cen ma okelo goro i kome pi mwaka apar
wiye aboro; onoŋo doŋ ogome woko, ma pe twero tirre.
Acoli Baibul
© 1985, Bible Society of Uganda.
1642
12Ka Yecu onene, olwoŋe, owacce ni, “Dako, gigonyi woko i kom goroni.”
13Oketo ciŋe i kome; cutcut dako-nu otirre, ci opako Lubaŋa.
14 Ento kiniga omako ladit me kacokke, pien Yecu ocaŋo dano i ceŋ cabit. Owaco
bot lwak ni, “Tye nino abicel ma myero giti iye tic; wubin i nino meno wek
gicaŋwu, pe i ceŋ cabit.”
15Rwot odokke iye ni, “Wun lubuta! Ŋat acel acel ki i kinwu pe gonyo twonne nyo
kanane ki i ka-camgi, ci tero i pii i ceŋ cabit.
16Dako man, ma en nya pa Abraim,, ma ceŋ Catan otweye pi mwaka apar wiye
aboro kulu, pe myero gigonye ki i twec man i ceŋ cabit?”
17I kare ma Yecu oloko lok man, ci lewic omako lukworre ducu; lwak ducu
cwinygi obedo yom pi tic me deyo ducu ma en otiyo.
Carolok i kom kodi karadali
(Matayo 13.31-32; Marako 4.30-32)
18Pi meno en owaco ni, “Ker pa Lubaŋa rom ki gin aŋo? Abiporo ki gin aŋo?
19Rom ki kodi dek karadali ma dano mo okwanyo, ocoyo i potone; ci odoŋo,
odoko yat madit, winyo me polo gibino gigero odigi i jaŋe.”
Carolok i kom tobi
(Matayo 13.33)
20Dok owaco ni, “Abiporo ker pa Lubaŋa ki gin aŋo?
21Rom ki tobi ma dako mo okwanyo, orubo ki moko mugati ma romo adita adek,
nio ka moko ducu oyenyo, okwot.”
Doggola madiŋ
(Matayo 7.13-14,21-23)
22Yecu omedde ki wotte i kin gaŋi madito ki matino, kun pwonyo, dok kwede tuŋ
Jerucalem.
23Ŋat mo openye ni, “Jo manok aye bilarre?” Yecu owaco botgi ni,
24“Wuket tek wek wudony ki i doggola madiŋ; pien awaco botwu ni, jo mapol
gibitemo donyo, ento pe gibitwero.
25Ka won ot doŋ oa malo ocego doggola, wun wubicuŋ ki woko wudwoŋo
doggola kun wuwaco ni, ‘Ladit, yab botwa doggola ba!’ En bidok iye botwu ni, ‘An
pe aŋeyo ka ma wua iye.’
26Ci wun wubiwaco ni, ‘Yam wacamo dok wamato kacel kwedi, dok bene
ipwonyo dano i dye gaŋwa.’
27 Ento en biwaco botwu ni, ‘Awaco botwu ni, pe aŋeyo ka ma wua iye; wua woko
ki i nyima, wun lutim maraco ducu!’
Acoli Baibul
© 1985, Bible Society of Uganda.
1643
28 Kunnu wubikok, wubikayo lakwu, ka wuneno Abraim ki Icaka ki Yakobo ki
lunebi ducu kun gitye i ker pa Lubaŋa, ento wun kikomwu gibolowu woko.
29Dano gibibino kun gia ki tuŋ wokceŋ, ki tuŋ potoceŋ, ki yo tuŋ acam, ki tuŋ yo
acuc, gibibedo piny i dog cam i ker pa Lubaŋa.
30 Nen, jo mogo ma lacen gibibedo meati, ki jo mogo meati gibibedo me lacen.”
Yecu okok pi Jerucalem
(Matayo 23.37-39)
31I cawa meno luparicayo mogo gubino, guwaco bot Yecu ni, “Cit woko ki kany,
pien Kerode mito neki.”
32Yecu odok iye botgi ni, “Wucit, wuwac bot too can ni, ‘Nen, abiryemo cen dok
abicaŋo dano tin ki diki, i nino me adekke abicobone.
33Kadi bed kit meno, myero amedde gira ki wotta, tin ki diki ki diki maca; pien
lanebi pe myero oto ka mukene ma pe i Jerucalem.’
34Jerucalem, Jerucalem, in ma ineko lunebi, ma icelo dano ma gioro boti woko ki
got, tyen adi ma nene amito coko litinoni woko, macalo min gweno coko litinone i
te bwome, ento wun pe wuye giwu!
35 Nen, doŋ gitenyo otwu botwu. Atito botwu ni, pe wubinena nio ka wubiwacci,
‘Gipwo ŋat ma bino i nyiŋ Rwot.’ ”
Luka 14
Yecu ocaŋo latwo akwota kom
1I ceŋ cabit mo acel, ka Yecu ocito ka cam i ot pa laloc mo ma Laparicayo, gubedo
ka kiye matek.
2Onoŋo tye i nyime dano mo ma twoyo two akwota kom.
3Yecu openyo lupwony-cik ki Luparicayo ni, “Cik ye ni gicaŋ dano i ceŋ cabit, nyo
pe?”
4Ento guliŋ aliŋa. Yecu omako latwoni, ci ocaŋe, ocike ni ocit gire.
5 Openyogi ni, “Aŋa i kinwu ma ka tye ki kanane nyo twonne ka opoto i waŋ it
matut ci pe biywaye woko cutcut i ceŋ cabit?”
6Dok i lok meno oloyogi woko.
Pwony bot welo ki bot lalwoŋo
7Ka oneno kit ma dano ma gilwoŋogi giyero ki kabedo mabeco, ci obolo botgi
carolok ni,
8 “Ka gilwoŋi i karama me nyom, pe icibed i kabedo maber; gwok nyo gilwoŋo
bene dano madit makati,
Acoli Baibul
© 1985, Bible Society of Uganda.
1644
9ci lalwoŋ wun aryo ducu bibino, biwaco ni, ‘Wek kabedo bot dano man.’ Ibidok i
kabedo mapiny ki lewic madwoŋ.
10Ento ka gilwoŋi, cit ibed i kabedo mapiny, wek ka dano ma olwoŋi obino en
biwacci ni, ‘Larema, nyik i kom mamalo’, ci ibibedo ki deyo i nyim dano ducu ma
wubedo kwedgi i dog cam.
11 Pien ŋat ma kette kene ni edit, gibidwoke piny, ŋat ma mwolle kene gibimiye
doko dit.”
12Owaco bene bot dano ma olwoŋe ni, “Ka ilwoŋo dano i cam me dyeceŋ nyo me
otyeno, pe ilwoŋ luremi, nyo omegini, nyo watti, nyo lulonyo ma bedo cok ka
ŋeti; wek gin bene guwek lwoŋi, wek gucul waŋ lwoŋoni.
13Ento ka itedo karama, lwoŋ lucan, luŋolo, jo ma komo, ki kutowaŋ,
14ci ibibedo ki gum, pien pe gitwero culo waŋ lwoŋoni. Culi bibedo i kare ma jo
ma kitgi atir bicer iye.”
Carolok i kom karama madit
(Matayo 22.1-10)
15Ka ŋat acel ma gubedo kwede i dog cam owinyo lok man, owaco ni, “Tye ki gum
dano ma bicamo kwon i ker pa Lubaŋa!”
16Ento Yecu odokke iye ni, “Dano mo yam otedo karama madit, olwoŋo iye jo
mapol.
17Ka kare me karama oromo, ci en ooro laticce ka poyo wi jo ma gilwoŋogi ni,
‘Wubin, pien doŋ giyubo jami ducu.’
18Ento gin ducu gucako bako doggi ni gitim kica botgi. Ŋat mukwoŋo owacce ni
‘Awilo poto, myero acit ka nenone alegi itima kic.’
19Dano me aryo owaco ni, ‘Awilo twoni apar me pur, acito ka ŋiyogi, alegi itima
kica.’
20Ŋat mukene owaco ni, ‘Pud anyomo dako anyoma nyen, pi meno pe atwero
bino.’
21Latic-cu odwogo otito bot laditte kit meno. Kiniga omako won ot, owaco ni, ‘Cit
oyotoyot i waŋayo, ki i kin gaŋ, icikel lucan, luŋolo, lutowaŋ ki jo ma komo.’
22Ci latic owaco ni, ‘Ladit, watimo gin ma iciko, ento kabedo gire pud tye.’
23Ladit owaco bot laticce-nu ni, ‘Cit i gudo madito ki i ŋet yo, icuk dano ki tek wek
gudony i ot, wek odaa opoŋ.
24Pien atito botwu ni, pe tye ŋatti mo i kin jo ma yam gilwoŋogi ma bibilo
karamana.’ ”
Lubo Yecu tek
(Matayo 10.37-38)
Acoli Baibul
© 1985, Bible Society of Uganda.
1645
25Lwak mapol guwoto kacel ki Yecu, ci Yecu olokke botgi owaco botgi ni,
26 “Ka ŋat mo obino bota, ma kun pe okwero wonne ki minne, dakone ki litinone,
omegine ki nyimegine, kadi wa kwone kikome, pe twero bedo lapwonynyena.
27 Ŋat ma pe tiŋo yatariyane, kun luba, pe twero bedo lapwonnyena.
28Pien aŋa i kinwu ka mito gero ot ma wiye bor, ci pe koŋ kwoŋo bedo piny ka
kwano wel lim ma mitte, ka ce etye kwede ma eromo tyekone?
29Ka pe kumeno, miyo ka ocibo guti, ma tyekone oloye woko, dano ducu ma
gibineno gibicako ŋale,
30kun giwaco ni, ‘Dano man ocako gedo, ento tyekone oloye woko.’
31Nyo kabaka mene, ma oecito i mony ka lweny ki kabaka mukene, pe koŋ bedo
piny poro lok, ka ce etwero tero dano alip apar me romo ki jo alip pyeraryo?
32Ka pe kumeno, en cwalo kwena ma kabaka ca pud tye ka mabor, pi ribbe kwede
ki kuc.
33Kit meno, dano ducu ma i kinwu ma iye pe twero cayo gin ducu ma etye kwede,
pe twero bedo lapwonnyena.
Kado mabot
(Matayo 5.13; Marako 9.50)
34“Kado ber; ento ka doŋ odoko bot gibitimo niŋniŋ wek odok mit?
35Pe doŋ ber me aketa i poto, dano gibolo woko ata. Ŋat ma tye ki it me winyo
lok, owiny.”
Luka 15
Carolok i kom latin romo murwenyo
(Matayo 18.10-14)
1 Lujog-mucoro ki lubalo onoŋo yam ginyiko cok ka winyo lok pa Yecu.
2Luparicayo ki lupwony-cik guŋur kun giwaco ni, “Dano man jolo lubalo dok
camo kwedgi.”
3Omiyo Yecu obolo botgi carolok man ni,
4“Aŋa i kinwu ma tye ki romi miya acel, ka ŋat acel i kingi orwenyo, pe biweko
romi pyeraboŋwen wiye aboŋwen i olet, ci cito ka yenyo en murwenyo-ni, nio
waŋ ma onoŋe?
5Ka onoŋe, ci bolo i wi gwoke, kun cwinye yom.
6Ka oo paco, lwoŋo lureme ki luwote kacel, ci waco botgi ni, ‘Cwinywu obed yom
kacel kweda, pien doŋ anoŋo romona ma yam orwenyo-ni.’
Acoli Baibul
© 1985, Bible Society of Uganda.
1646
7Kit meno atito botwu ni, bibedo yomcwiny madit twatwal i wi polo i kom labalo
acel ma oŋut, makato i kom jo pyeraboŋwen wiye aboŋwen ma kitgi atir ma pe
mito ŋut.
Carolok i kom ciliŋ murwenyo
8“Nyo dako mene, ma tye ki ciliŋ apar, ka ciliŋ acel orwenyo pe bicwinyo mac
tara, ci yweyo ot kun yenyo matek nio waŋ ma onoŋo?
9Ka doŋ onoŋo, ci lwoŋo lureme ki luwote kacel, kun waco botgi ni, ‘Cwinywu
obed yom kacel kweda, pien doŋ anoŋo ciliŋ-ŋa ma onoŋo orwenyo-ni.’
10Kit meno atito botwu ni, bibedo yomcwiny i nyim lumalaika pa Lubaŋa i kom
labalo acel ma oŋut.”
Carolok i kom latin murwenyo
11Dok owaco ni, “Yam tye dano mo ma tye ki awobene aryo.
12Matidine owaco bot wonne ni, ‘Aba, miya dul lim ma ka mera.’ Wongi opoko
limme i kingi.
13Lacen ka nino okato manoknok, awobi matidi-ni ocoko jamine ducu, ocako
wotte me cito i lobo mabor; obalo limme kunnu pi bedo me carocaro.
14Ka limme doŋ otum ducu, ci kec laparanat matek opoto i lobo meno, awobi-nu
ocako mal ata.
15Ocito odak bot ŋat mo ma i lobo meno; dano nu ocwale i olette ka kwayo opego.
16Iye oparo yeŋ ki pok cam ma opego camo; pe tye ŋat mo ma omiye gin mo.
17Ento ka oniaŋ pire kene, ci owaco ni, ‘Lutic pa wora tye adi ma gicamo kwon
loyogi, ento an kono ato kec kany!
18Abia, acito bot wora, abiwacce ni, “Aba, doŋ abalo bot polo ki i nyimi;
19doŋ pe amyero gilwoŋa ni an a wodi; loka abed macalo ŋat acel i kin liticci.” ‘
20Ci oa obino bot wonne. Ento ka onoŋo pud tye cen ka mabor, wonne onene.
Kica omake i kome, oriŋo okwako ŋute, onoto leme.
21Wode owacce ni, ‘Aba, doŋ abalo bot polo ki i nyimi, pe doŋ amyero gilwoŋa ni
an a wodi.’
22Ento wonne owaco bot luticce ni, ‘Wukel jor maber makato ducu oyot, wuruk i
kome; wurwak agit i lwet ciŋe, ki war i tyene.
23Wukel bene wod twon mucwe, wuneki, wek wacamu, wabed ki yomcwiny;
24pien latinna-ni yam oto, koni doŋ kwo; yam orwenyo, doŋ ginoŋe.’ Gucako bedo
ki yomcwiny.
Acoli Baibul
© 1985, Bible Society of Uganda.
1647
25“Wode madit onoŋo tye i poto; ka dwogo ma onyiko cok ki ot, owinyo wer ki
myel.
26Olwoŋo ŋat acel i kin lutic, openye ni, ‘Man kono gin aŋo ma tye ka timme-ni?’
27Latic-cu odokke iye ni, ‘Omeru doŋ odwogo, woru onekke wod twon mucwe,
pien ogame ma kome yot kun kwo.’
28Ento kiniga omake, okwero donyo i ot. Wonne okatti woko obako doge bote,
29ento en odokke iye ni, ‘Nen, pi mwaka magi mapol ata an atiyo boti, ma naka
yam peya akwero winyo cikki, ento peya imiya kadi ma latin dyel mamwa, wek
cwinya obed yom ki lurema.
30Ento latinni man obino ma olanyo limmi ducu i kom mon ma lucoco, in inekke
wod twon mucwe!’
31Wonne ogamo doge ni, ‘Latinna, in nino ducu itye kweda, jamina ducu meri.
32Ber wacam kun wabedo ki yomcwiny, pien omeruni yam oto, koni doŋ kwo,
yam orwenyo, doŋ ginoŋe.’ ”
Luka 16
Carolok i kom lagwok-jami ma pe lagen
1Yecu owaco bot lupwonnyene ni, “Yam tye ŋat mo ma lalonyo, ma tye ki lagwok-
jamine. Gidoto danonu bote ni tye ka lanyo jamine.
2Olwoŋe, openye ni, ‘Lok aŋo mono ma awinyo i komi-ni? Kella wel jami ma
ikano, pien pe dok itwero bedo lagwok-jami.’
3Lagwok-jamine oloko kekene ni, ‘Abitimo gin aŋo? Pien laditta mito kwanya
woko ki i tic me gwoko jami. Pe atek ma aromo pur, lewic bene maka ka lego lim
alega.
4Aŋeyo gin ma abitimo, ka giryema woko ki i tic me gwoko jami, wek dano gujola
i odigi.’
5Olwoŋo lubanya pa laditte ki acel acel, owaco bot dano mukwoŋo ni, ‘Wel banya
adi pa laditta ma tye boti?’
6En odokke iye ni, ‘Moo jeituni ma romo agulu miya acel.’ Owacce ni, ‘Kwany
waraga banyani, ibed piny oyotoyot, ico pyerabic.’
7Lacen openyo ŋat mukene ni, ‘In kono itye ki wel banya adi?’ En ogamo ni, ‘Ŋano
ma romo dwoŋo miya acel.’ Owacce ni, ‘Kwany waraga banyani, ico pyeraboro.’
8Laditte opwoyo lagwok-jami ma pe lagen, pien otiyo ki ryeko; pien dano me lobo
man giryek i yalwakgi, makato dano me ceŋ.
Acoli Baibul
© 1985, Bible Society of Uganda.
1648
9Atito botwu ni, wumak lurem pi tic ki lim ma pe atir, wek ka bitum, gijolwu i
kabedo ma bedo matwal.
10“Ŋat ma lagen i kom jami matidi mo, bibedo lagen bene i kom jami madwoŋ;
ŋat ma pe lagen i kom jami matidi mo, pe bibedo lagen bene i kom jami madwoŋ.
11Doŋ ka yam pe wubedo lugen i kom lim ma pe atir, aŋa ma bimiyowu lonyo me
ada?
12Ka yam pe wubedo lugen i kom jami pa dano mukene, aŋa ma bimiyowu
jamiwu kikome?
13 Pe tye latic mo ma twero tiyo ki rwodi aryo; pien bikwero ŋat acel, bimaro ŋat
mukene, nyo bimoko i kom ŋat acel, bicayo ŋat mukene. Pe itwero tic pi Lubaŋa
ka dok pi lim bene.”
Cik ki ker pa Lubaŋa
14Luparicayo ma yam lumar lim guwinyo lok man ducu, ci gunyware.
15Ento Yecu owaco botgi ni, “Wun aye jo ma nyuto kit ma atirwu bot dano, ento
Lubaŋa ŋeyo cwinywu; pien gin ma dano dworo, en aye gin me kwer i nyim
Lubaŋa.
16 “Cik ki lunebi obedo tye nio wa i kare pa Jon; cakke i kare meno gitito lok me
kwena maber i kom ker pa Lubaŋa, dano ducu gitye ka donyo iye ki tek.
17 Ento bedo yot bot polo ki lobo me tum woko, makato ton acel me cik me balle.
Lok ma Yecu owpnyo i kom keto nyom
(Matayo 19.1-12; Marako 10.1-12)
18 “Dano ducu ma oryemo dakone, ka dok onyomo mukene otimo abor, ki ŋat ma
onyomo dako ma cware oryemo bene otimo abor.
Lalonyo ki Lajaro
19“Yam tye dano mo ma lalonyo ma ruko boŋo ma lamar lamar ki kanyi maber
me boŋo camanini kun camo cam me wel madwoŋ nino ducu.
20I dog gaŋŋe lacan mo onoŋo buto iye, nyiŋe Lajaro, ma kome orwato bur,
21kun iye paro yeŋo ki gin ma oo piny ki i wi meja pa lalonyo-nu; gwogi bene
onoŋo gibino ginaŋo waŋ burre.
22Ka lacan oto, ci lumalaika gutiŋe, gutere i kor Abraim. Lalonyo bene oto, ci
giyike woko.
23Oilo waŋe ki i Lyel kun tye ki can, oneno Abraim tye ka mabor kun Lajaro
ojeŋŋe i kore.
24Odaŋŋe ni, ‘Wora Abraim, tima kica, cwal Lajaro olut lwet ciŋe i pii, okwe ki
leba, pien atye ki arem madwoŋ i mac man.’
Acoli Baibul
© 1985, Bible Society of Uganda.
1649
25Ento Abraim odokke iye ni, ‘Woda, po ni, i kare me kwoni gimiyi gin mabeco, ki
Lajaro kit meno gimiye gin maraco; ento koni doŋ gikweyo cwinye kany, in kono
itye ki arem.
26Dok bene i kom lok man ducu, i kin wan ki wun giketo iye loŋo matut, wek ka jo
ma gimito ŋolo nia ki kany, me bino botwu, pe otwerre, wek ŋat mo bene pe oŋol
nia ki kunnu me bino botwa kany.’
27En owaco ni, ‘Doŋ alegi ba, wora, ore i ot pa abana,
28pien atye ki omegina abic, wek en ocitit botgi, gin bene guwek bino i kabedo
man me can.’
29Ento Abraim odokke iye ni, ‘Gitye ki Moses ki lunebi; wek guwiny lokgi.’
30En owaco ni, ‘Pe, wora Abraim; ento ka ŋat mo i kin jo muto ocito botgi, ci
gibiŋut.’
31Abraim owacce ni, ‘Ka pe giwinyo lok pa Moses ki lunebi, ci kadi bed ŋat mo oa
ki i kin jo muto bene, pe gibiye lokke.’ ”
Luka 17
Gin ma miyo dano poto i bal
(Matayo 18.6-7,21-22; Marako 9.42)
1Yecu owaco bot lupwonnyene ni, “Gin ma miyo dano poto i bal pe bigeŋŋe; ento
bineno can ŋat ma kelo gin ma miyo dano poto i bal!
2Kono obedo ber bot dano meno ka gitweyo kidi rego i ŋute, gibolo kwede i nam,
kato ma en weko ŋat acel i kin litino matino magi poto i bal.
3Wugwokke kenwu; ka omeru obalo, juke, ka oŋut, ci timme kica.
4 Ka otimo bal i komi tyen abiro i nino acel, ce olokke boti tyen abiro, kun legi ni,
‘Aŋut,’ time kica.”
Med niyewa
(Matayo 17.20)
5Lukwena guwaco bot Rwot ni, “Med niyewa!”
6Rwot ogamo ni, “Kono yam wutye ki niye macalo nyig kodi dek karadali, kono
wuwaco ki yat man ni, ‘Putte keni, ipitte i dye nam,’ kono owinyo dogwu.
Tic pa latic
7“Aŋa i kinwu ma tye ki laticce ma puro ki kweri dyaŋ nyo kwayo romi, ma ka
odwogo ki i poto ci wacce ni, ‘Bin oyotoyot ibed piny ka cam’?
8Pe koŋ en biwacce ni, ‘Yubba cam me otyeno, itwe pyeri ikella cam, nio ka an
acamo, amato, lacen in ibicamo ibimato’?
9En pwoyo latic-cu pien olubo lok ma gicike kwede?
Acoli Baibul
© 1985, Bible Society of Uganda.
1650
10Pe gire. Wun bene kit meno, ka wutyeko tiyo gin ducu ma gicikowu, myero
wuwac ni, ‘Wan lutic ma pe konyo gin mo; watiyo gin ma myero keken.’ ”
Yecu olonyo ludobo apar
11Ka onoŋo Yecu oecito Jerucalem, ci owok ki i waŋ apokki me Camaria ki
Galilaya.
12Ka odonyo i paco mo, ci ludobo guromo kwede, kun gucuŋ ka mabor,
13gudaŋŋe ni, “Yecu, Ladit, timwa kica.”
14 Yecu onenogi, owaco botgi ni, “Wucit wunyutte kenwu bot ajwagi pa Lubaŋa.”
Man pud gitye ka cito, komgi olony.
15Ŋat acel i kingi ka oneno ni ecaŋ woko, ci odwogo cen kun pako Lubaŋa ki
dwan maloŋo;
16oryebbe piny ka tyen Yecu, kun pwoye. En onoŋo Lacamaria.
17Yecu openyo ni, “Yam pe gilonyo dano apar? Jo aboŋwen kono gitye kwene?
18Pe tye ŋat mo i kingi ma odwogo cen ka pako Lubaŋa, ento kono larok man
keken?”
19Owacce ni, “A, icit giri, niyeni ocaŋi.”
Bino me ker pa Lubaŋa
(Matayo 24.23-28,36-41)
20Luparicayo gupenyo Yecu ni, “Ker pa Lubaŋa bibino awene?” En odok iye botgi
ni, “Ker pe Lubaŋa pe bibino ki lanyut ma gineno.
21Pe gibiwaco botwu ni, ‘Nen, en ene!’ nyo ni, ‘En ca!’ pien nen, ker pa Lubaŋa doŋ
tye i kinwu.”
22Owaco bot lupwonnyene ni, “Kare bibino ma wubiparo pi neno nino acel mo pa
Wod pa dano, ento pe wubineno.
23Gibiwaco botwu ni, ‘Nen, en ene!’ nyo ni, ‘Nen, en ca!’ Pe wucit iye, pe wulubgi.
24Pien macalo lutkot wil, ci menyo but lobo tuŋcel nio tuŋcel, Wod pa dano bene
bibedo kit meno i ninone.
25Ento myero koŋ okany can madwoŋ, kun yalwak me kare man gikwere.
26 Macalo yam otimme i kare pa Nua, bitimme kit meno bene i kare pa Wod pa
dano.
27 Yam gicamo, gimato, awobegi ki anyira ginyomme, nio i nino ma Nua odonyo
kwede i yeya, pii aluka ocorre otyekogi ducu.
28 Kit meno bene i kare pa Lot, onoŋo gicamo, gimato, giwilo jami, gicato jami,
gipito ginapita, gigero odi;
Acoli Baibul
© 1985, Bible Society of Uganda.
1651
29ento i nino ma Lot oa woko ki i Codom mac ki gweŋ calfa ma mac oliyo ocwer ki
i polo, otyekogi ducu.
30Bibedo kit meno i kare ma gibinyuto iye Wod pa dano.
31 I nino-nu, ŋat ma tye i wi ot kun jamine tye i ot, pe myero olor piny ka cokogi;
kit meno bene ŋat ma tye i poto pe myero odwog paco.
32 Wupo mono i kom dako pa Lot.
33 Ŋat ma mito laro kwone birwenyone, ento ŋat ma rwenyo kwone, bigwoko.
34Atittiwu ni,, i dyewor meno co aryo bibuto wi kitanda acel, gibikwanyo ŋat acel,
gibiweko ŋat acel doŋ.
35Mon aryo gibibedo ka rego kacel; gibikwanyo ŋat acel, gibiweko ŋat mukene
doŋ.
36Co aryo bibedo i poto, gibikwanyo ŋat acel, gibiweko ŋat acel doŋ.”
37Gupenye ni, “Kwene, Rwot?” En owaco botgi ni, “Ka ma kom dano muto tye iye,
acut bene gicokke kunnu.”
Luka 18
Carolok i kom dato ki laŋolkop
1Obolo botgi carolok ma pwonyogi ni myero guleg jwijwi, guwek ol.
2Owaco botgi ni, “Yam tye laŋolkop i gaŋ mo, ma pe lworo Lubaŋa kadi woro
dano.
3I gaŋ meno yam tye iye dato mo ma bino bote jwijwi kun wacce ni, ‘Cul kworra i
kom lukworra.’
4Tyen mapol laŋolkop obedo ka kwero; ento lacen oloko kekene ni, ‘Kadi bed pe
alworo Lubaŋa ba, kadi woro dano,
5ento dato man yela, abiculo kworre; gwok nyo bijonya nono ki bino bota nino
ducu.’ “
6Rwot owaco ni, “Wuwiny lok ma laŋolkop ma pe kite atir owaco.
7Lubaŋa pe biculo kwor pa jo ma en oyero, ma gikok bote dyeceŋ ki dyewor? En
bigalle ma pe timo gin mo i komgi?
8Atito botwu ni, en biculo kworgi oyotoyot. Ento Wod pa dano ka bibino, tika
binoŋo niye i lobo?”
Carolok i kom Laparicayo ki lajog-mucoro
9Dok obolo carolok bot jo ma genne kengi, ni kitgi atir, kun gicayo jo mukene.
Owaco ni,
Acoli Baibul
© 1985, Bible Society of Uganda.
1652
10“Jo aryo yam gucito ka lega i ot pa Lubaŋa, ŋat acel Laparicayo, ŋat mukene
lajog-mucoro.
11Laparicayo ocuŋ, olego gire kene kun waco ni, ‘Lubaŋa, apwoyi pien an pe acalo
jo mukene, lubuma, jo ma pe genne, lutim abor, pe bene acalo lajogmucoro man.
12Ari kec kiryo i cabit acel; amiyo dul me apar me jamina ducu ma alimo.’
13Ento lajog-mucoro ocuŋ ka mabor, onoŋo pe mito ilo waŋe malo i plo, ento en
odoŋo kore, kun waco ni, ‘Lubaŋa, tima kica, pien an labalo!’
14 Atito botwu ni, dano man odok i ode kun oloyo kop makato ŋat mukene ca;
pien dano ducu ma kette kene ni edit gibidwoke piny, ento ŋat ma mwolle kene
gibimiye doko dit.”
Yecu omiyo gum i kom litino
(Matayo 19.13-15; Marako 10.13-16)
15Gukelo bote litino matino, wek oket ciŋe i komgi; ka lupwonnyene guneno,
gujukogi.
16Ento Yecu olwoŋogi bote, owaco ni, “Wuwek litino gubin bota, pe wugeŋgi; pien
ker pa Lubaŋa tye pi jo macalo gin.
17Ada awaco botwu ni, ŋat ma pe jolo ker pa Lubaŋa macalo latin matidi, pe
bidonyo iye.”
Awobi ma lalonyo
(Matayo 19.16-30; Marako 10.17-31)
18Laloc mo openye ni, “Lapwony maber, atim gin aŋo wek alim kwo ma pe tum?”
19Yecu openye ni, “Piŋo ilwoŋa ni aber? Pe tye ŋat mo maber kono Lubaŋa keken.
20 Iŋeyo cik, ni, ‘Pe itim abor, Pe ineki, Pe ibed caden me goba, Wor woru ki meni.’
“
21Ogamo ni, “Amako lok magi ducu cakke wa ka tinona.”
22Ka Yecu owinyo, ci owacce ni, “Pud iweko lok acel; cat jami ducu ma itye
kwede, mi limme ki lucan, ci ibibedo ki lwak lonyo ma gikano piri i polo; ka doŋ
ibin icak lubo kora.”
23Ento ka owinyo lok man, okumo, pien onoŋo en lalonyo twatwal.
24Yecu kun tye ka nene, owaco ni, “Tek mada bot lulonyo me donyo i ker pa
Lubaŋa!
25Pien bedo yot bot kinaga me donyo ki i waŋ libira, kato lalonyo me donyo i ker
pa Lubaŋa.”
26Dano ducu ma guwinyo guwaco ni, “Ci aŋa ma twero larre?”
Acoli Baibul
© 1985, Bible Society of Uganda.
1653
27Ento Yecu owaco ni, “Gin man pe twerre ki bot dano, ento ki bot Lubaŋa
twerre.”
28Petero owaco ni, “Nen, wan waweko pacciwa, walubi.”
29Owaco botgi ni, “Ada, awacciwu ni, pe tye ŋatti mo ma oweko ode, nyo dakone,
nyo omegine, nyo lunyodone, nyo litinone, pi ker pa Lubaŋa,
30ma pe bilimo makato meno tyen mapol i kare man, ki i kare ma bibino anyim en
binoŋo kwo ma pe tum.”
Yecu dok onwoyo tito pi tone tyen me adekke
(Matayo 20.17-19; Marako 10.32-34)
31Yecu otero jone apar wiye aryo i muŋ, owaco botgi ni, “Wunen, waecito
Jerucalem, lok ducu ma lunebi gucoyo i kom Wod pa dano bicobbe kakare.
32Pien gibimiye bot Lurok, gibiŋale, gibitimo aranyi i kome, gibiŋulo laa i kome;
33gibipwode ki del anino, gibineke, i nino me adekke en bicer.”
34Ento pe guniaŋ lok ma en owaco; gikano te lok man woko botgi, pe gumedo ki
ŋeyo lok ma giwaco botgi.
Yecu ocaŋo latowaŋ cok ki Jeriko
(Matayo 20.29-34; Marako 10.46-52)
35Ka doŋ gunyiko cok ki Jeriko, latowaŋ mo onoŋo obedo piny i ŋet yo kun lego
lim.
36Ka owinyo lwak tye ka mol ki ka ŋete, ci openyo ni, “Meno kono gin aŋo?”
37Gititte ni, “Yecu me Najaret aye tye ka kato.”
38Latowaŋ odaŋŋe ni, “Yecu Lakwar Daudi, tima kica ba!”
39Dano ma onoŋo gutelo nyim Yecu gujuke ni, “Liŋ, nye;” ento en omedde ameda
ki daŋŋe ni, “Lakwar Daudi, tima kica!”
40Yecu ocuŋ, ociko ni gikele bote. Ka obino cok, Yecu openye ni,
41“Imito atimmi gin aŋo?” Latowaŋ ogamo ni, “Ladit, amito waŋa onen piny.”
42Yecu owacce ni, “Nen giri piny, niyeni ocaŋi.”
43Oyotoyot ocako neno piny, ci olubo kor Yecu kun miyo deyo bot Lubaŋa. Dano
ducu ka guneno, ci gupako Lubaŋa.
Luka 19
Yecu ki Jakayo
1Yecu odonyo i Jeriko kun oekato akata.
Acoli Baibul
© 1985, Bible Society of Uganda.
1654
2Onoŋo tye kunnu dano mo ma nyiŋe Jakayo, lajogmucoro madit, dok lalonyo
bene.
3Oparo pi neno Yecu, ento pe otwero pi lwak, pien en cek.
4Oriŋo anyim, oito i wi yat olam wek enen, pien Yecu onoŋo oewok ki i yo-nu.
5Ka Yecu oo i kabedo-nu, oneno malo, owacce ni, “Jakayo, lor piny oyotoyot; pien
tin myero abed i odi.”
6Jakayo olor oyotoyot, ojole ki yomcwiny.
7Ka dano ducu guneno, ci guŋur kun giwaco ni, “En odonyo i ot ka bedo welo pa
dano ma labalo.”
8Jakayo oa malo, owaco bot Rwot ni, “Nen, Ladit, abimiyo nucu jamina bot lucan;
ka abumo ŋat mo i gin mo, abicule waŋ aŋwen.”
9Yecu owacce ni, “Tin lar obino i ot man, pien en bene lakwar Abraim.
10 Pien Wod pa dano obino ka yenyo ki ka laro jo ma orwenyo.”
Carolok i kom ciliŋ alip acel
(Matayo 25.14-30)
11 Ka pud giwinyo lok man, Yecu omedde ki lokke, obolo botgi carolok, pien
onoŋo doŋ cok ki Jerucalem, dok pien onoŋo gitamo ni ker pa Lubaŋa binen
cutcut.
12Pi meno owaco ni, “Yam tye wod ker mo ma oa ocito i lobo mabor ka limo
twerone me loc ka doŋ odwog cen.
13Olwoŋo luticce apar, opoko botgi ciliŋ alip acel, owaco botgi ni, ‘Wucat ki wil
nio waŋ ma an adwogo.’
14Ento dano me lobone gukwere, gucwalo lukwena i kore ki lok ni, ‘Pe wamito
dano man olowa.’
15Ka doŋ en odwogo, ma doŋ ocamo ker, ociko ni gilwoŋ lutic ma yam emiyogi
lim-mi, wek eŋe wel magoba ma gulimo i cato wilgi.
16Dano mukwoŋo obino i nyime, owaco ni, ‘Ladit, ciliŋ miya ma imiya-ni omedde
iye ciliŋ alip acel mukene.’
17Ogamo ni, ‘Ber, in latic maber! Pien yam ibedo lagen i kom jami matidi mo,
ibibedo ki twero i kom gaŋi apar.’
18Dano me aryone obino, owaco ni, ‘Ladit, ciliŋ miya dok omedde iye ciliŋ miya
abic mukene.’
19Owacce ni, ‘In bene ibibedo ki twero i kom gaŋi abic.’
Acoli Baibul
© 1985, Bible Society of Uganda.
1655
20Ŋat mukene dok obino, owaco mere ni, ‘Ladit, limmi en, agwoko, aboyo i
kitambara,
21pien onoŋo alwori, pien in i dano magwa; ikwanyo gin ma pe ikano, ikayo ka
ma pe icoyo.’
22Owacce ni, ‘Abiŋolo kop loyi kun lubo lok ma oa ki i dogi keni, in latic marac!
Yam iŋeyo ni an a dano magwa, akwanyo gin ma pe akano, akayo ka ma pe acoyo,
23piŋo doŋ pe ikano limma i beŋŋe, wek ka adwogo, anoŋ kun acoko limma ki
magobane?’
24Owaco bot jo ma gucuŋ ka ŋete ni, ‘Wugam ciliŋ miya-ni woko ki bote wumi bot
won ciliŋ alip acel-li.’
25Guwacce ni, ‘Ladit, en doŋ tye ki ciliŋ alip acel!’
26 Ci en owacci, ‘Atito botwu ni, dano ducu ma mere tye gibimedo bote gin mo;
ento ŋat ma mere pe, gibikwanyo woko ki bote kadi wa gin ma tye bote.
27Ento lukworra magi, ma gin gukwera ni pe alogi-ni, wukelgi kany, wunekgi ki
pala lucwan i nyima.’ ”
Yecu odonyo i Jerucalem calo kabaka
(Matayo 21.1-11; Marako 11.1-11; Jon 12.12-19)
28Ka Yecu otyeko loko lok man, ci owoto anyim kun cito malo i Jerucalem.
29Ka doŋ onyiko cok ki Betepage ki Betania, i te got ma gilwoŋo Jeituni, Yecu
ocako oro jo aryo ki i kin lupwonynyene,
30kun cikogi ni, “Wucit i gaŋ ma tye i nyimwu. Ka ce wudonyo iye wubinoŋo latin
kana ma gitweyo, ma ŋat mo peya oito i wiye; ci wugony, wukel kany.
31Ka ŋatti mo openyowu ni, ‘Wugonye piŋo?’ wun wubidok iye kit man ni, ‘Rwot
aye mito.’ “
32Kit meno jo ma giorogi gucito, ci gunoŋo kit macalo Yecu otito botgi-ni.
33Ka gitye ka gonyo latin kana, wegine gupenyogi ni, “Wugonyo latin kana piŋo?”
34Gudok iye botgi ni, “Rwot aye mito.”
35Gukelo latin kana bot Yecu. Ka doŋ gupeto ginarukagi i wiye, ci gicibo Yecu i
wiye.
36Ka en oewoto, gipeto ginarukagi i waŋayo.
37Ma doŋ onyiko cok ki Jerucalem, i luŋ me got Jeituni, lwak lupwonnyene ducu
cwinygi obedo yom, gupako Lubaŋa ki dwan maloŋo pi tic madito ma guneno,
38 kun giwaco ni, “Lubaŋa omi gum i kom Kabaka ma bino i nyiŋ Rwot! Kuc obed i
wi polo, ki deyo obed i kabedo ma malo twal!”
Acoli Baibul
© 1985, Bible Society of Uganda.
1656
39Luparicayo mogo ma i kin lwak guwacce ni, “Lapwony, juk lupwonnyeni.”
40Yecu odok iye ni, “Atito botwu ni, ka kono jo-ni guliŋ, godi magi kikomgi kono
gudaŋŋe.”
41Ka doŋ onyiko cok, ma oneno gaŋ, okok pire,
42kun waco ni, “Tin-ni ka kono iŋeyo lok ma kelo kuc boti, kono ber! Ento koni
gikano woko ki boti.
43Pien kare bibino i komi ma lukworri gibitoro lobo rumi dyere, gibidiri tuŋŋi ki
tuŋŋi,
44gibireti piny, in ki litinoni; pe gibiweko gweŋ mo acel i ii doŋ ma ododde i wi
wadi; pien yam pe iŋeyo kare ma gibilimi iye.”
Yecu olonyo ot pa Lubaŋa
(Matayo 21.12-17; Marako 11.15-17; Jon 2.13-22)
45Yecu odonyo i ot pa Lubaŋa, ocako ryemo lucat-wil woko ki iye,
46kun waco botgi ni, “Yam gicoyo ni ‘Oda bibedo ot me lega’; ento wun wuloko
odoko boro pa luyak.”
47 Yecu obedo ka pwony i ot pa Lubaŋa nino ducu. Ajwagi madito pa Lubaŋa ki
lupwony-cik ki jo madito i kin lwak guyenyo yo me neke;
48ento pe gunoŋo gin mo ma myero gutim i kome, pien dano ducu guketo cwinygi
ka winyo lokke.
Luka 20
Gipenyo kit twer pa Yecu
(Matayo 21.23-27; Marako 11.27-33)
1I nino mo acel ka Yecu tye ka pwonyo dano i ot pa Lubaŋa kun tito lok me kwena
maber, ajwagi ki lupwony-cik ki ludoŋo gubino,
2gupenye ni, “Tit botwa, twer aŋo mumiyo itimo gin magi; nyo aŋa ma omiyoni
twero man?”
3Yecu odok iye botgi ni, “An bene abipenyowu ki peny acel; wudokka iye.
4Batija pa Jon twerone oa ki i polo nyo ki bot dano?”
5Guporo lok kekengi kun giwaco ni, “Ka wawacci, ‘Oa ki i polo,’ en bipenyowa ni,
‘Piŋo pe wuye en?’
6Ento ka wawaco ni, ‘Oa ki bot dano,’ dano ducu bicelowa ki got; pien dano ducu
giye atika ni Jon aye lanebi.”
7Mumiyo gudok iye bot Yecu ni pe giŋeyo ka ma oa iye.
8Yecu owaco botgi ni, “An bene pe abitito botwu kit twer mumiyo atiyo lok magi.”
Acoli Baibul
© 1985, Bible Society of Uganda.
1657
Carolok i kom poto olok ki lupur
(Matayo 21.33-46; Marako 12.1-12)
9 Yecu ocako bolo carolok man bot lwak ni, “Yam tye dano mo ma opito olok i
potone, ci oweko bot lupur, ocito woko wa i lobo mukene, ori kunnu pi kare
malac.
10Ka kare oromo, ci ooro luticce bot lupur ni myero gumine nyig olok mogo; ento
lupur gugoye, guryeme ci odok ki ciŋe nono.
11En dok ooro latic mukene; gin gugoyo en bene, gutimo tim aranyi i kome,
guryeme kwede odok ki ciŋe nono.
12Dok ooro me adekke; guketo ret i kom man, gucwale woko.
13Lacen won poto olok owaco ni, ‘Abitimo gin aŋo doŋ? Abioro woda ma amaro;
gwok nyo gibiwore.’
14Ento ka lupur gunene, guloko kekengi ni, ‘Man aye doŋ lale lim; waneke woko,
wek lim ma en bileyo-ni obed mewa.’
15Gucwale woko ki i poto olok, guneke. Won poto bitimogi niŋniŋ?
16En bibino, ci neko lupur meno woko ducu, miyo poto olok bot jo mukene.” Ka
guwinyo lok man, guwaco ni, “Pe kumeno!”
17 Ento Yecu ociko waŋe i komgi, owaco ni, “Man kono gin aŋo ma yam gicoyo ni,
‘Got ma lugedo gukwero-ni en aye odoko got madit ma i twok ot’?
18Dano ducu ma poto i kom got man bitur woko; ento ka got man opoto i kom ŋat
mo, binyote woko.”
19Lupwony-cik ki ajwagi madito pa Lubaŋa gumito make i cawa-nu, ento gulworo
lwak; pien guniaŋ ni en obolo carolok man i komgi.
Culo mucoro bot Cecar
(Matayo 22.15-22; Marako 12.13-17)
20Giŋiyo kare maber, ci gioro lurot, ma giporo bedo ni gin jo ma genne, wek
gimak lok ma a i doge, wek gimiye i te loc ki twero pa laloyo.
21Gupenye ni, “Lapwony, waŋeyo ni in iloko dok ipwonyo lok ma tye atir, pe
ipoko kin dano, ento ipwonyo yo pa Lubaŋa ki ada.
22Myero wacul mucoro bot Cecar nyo pe?”
23Ento en oniaŋ ryekogi, openyogi ni,
24“Koŋ wunyutta lim ma giculo kwede. Cal ki coc ma tye i kome-ni pa aŋa?”
Gugamo ni, “Pa Cecar.”
25Yecu owaco ni, “Wudwok jami pa Cecar bot Cecar, ki jami pa Lubaŋa wudwok
bot Lubaŋa.”
Acoli Baibul
© 1985, Bible Society of Uganda.
1658
26Pe gutwero mako lok mo ma oa ki i doge i nyim lwak; ento guuro kit ma en
ogamo kwede lok, ci guliŋ aliŋa.
Peny i kom cer ki i kin jo muto
(Matayo 22.23-33; Marako 12.18-27)
27 Lucadukayo mogo gubino bot Yecu, gin aye jo ma onoŋo giwacci jo muto pe
gicer.
28 Gupenye ni, “Lapwony, Moses yam ocoyo botwa ni, ka laco mo oto woko
oweko dakone ma pe ki litino, ominne myero olak dako-nu, wek onywal kwede
litino ka wi ominne.
29Yam tye omego abiro; ŋat mukwoŋo onyomo dako, ci oto laboŋo litino;
30me aryone,
31ki me adekke bene gulako dako-nu, kit meno gin abiro ducu gubedo ki dako-nu,
guto laboŋo litino.
32Lacen dako-nu bene oto.
33I kare me cer ki i kin jo muto, dako-nu bibedo dako pa aŋa i kingi? Pien gin co
abiro-ni ducu gubedo kwede.”
34Yecu owaco botgi ni, “Jo me kare man ginyomme;
35ento jo ma gikwanogi ni myero guo i lobo maca, ki i cer ki i kin jo muto, pe
ginyomo, pe gibigero co,
36pien pe dok gitwero to, doŋ girom ki lumalaika; gin litino pa Lubaŋa, ma gin
litino me cer.
37 Ento ni jo muto twero cer, Moses kikome bene onyuto, i dul ma gikwano iye
lok i kom caka, ka ma en olwoŋo iye Rwot ni, ‘Lubaŋa pa Abraim, Lubaŋa pa
Icaka, ki Lubaŋa pa Yakobo.’
38Doŋ Lubaŋa pe Lubaŋa pa jo muto, ento Lubaŋa pa jo makwo; pien dano ducu
bedo kwo pire.”
39Jo mogo i kin lupwony-cik gugamo doge ni, “Lapwony, iwaco kakare.”
40Pien pe dok gudiyo cwinygi me penye ki lok mo.
Peny pi lakwar Daudi
(Matayo 22.41-46; Marako 12.35-37)
41Ento Yecu openyogi ni, “Giwaco niŋniŋ ni Kricito ma Lubaŋa oyero en lakwar
Daudi?
42 Pien Daudi kikome bene owaco i buk me Jabuli ni ‘Rwot owaco bot Rwoda ni,
Bed i kom bada malacuc, i kabedo me deyo
43nio ka abimiyo lukworri doko kom me teno tyeni.’
Acoli Baibul
© 1985, Bible Society of Uganda.
1659
44Kit meno ka ce Daudi yam olwoŋe ni Rwot, ci dok en bedo lakwarre niŋniŋ?”
Yecu otuco pi can ma bipoto i kom lupwony-cik
(Matayo 23.1-36; Marako 12.38-40; Luka 11.37-54)
45I kare ma lwak ducu winyo lokke, Yecu owaco bot lupwonnyene ni,
46“Wugwokke i kom lupwony-cik ma gimaro wot ma guruko boŋŋi maboco, dok
gimito ni dano gubed ka motogi wa i cuk-gu, gimaro bedo i kom pa wa ludito, ka
gitye i kacokke, dok gimaro bedo i kabedo me deyo i karama.
47Gin gimayo odi pa mon-to, dok gibedo ka lego lega maboco me buta keken.
Giŋolo kop madit i wigi makato.”
Luka 21
Mot ma dato omiy
(Marako 12.41-44)
1Yecu otiŋo waŋe malo, ci oneno lulonyo kun gibolo motgi i canduk lim i ot pa
Lubaŋa.
2Oneno dato mo ma lacan, ma obolo cente aryo ma rom ki cente abic me kare-ni.
3Owaco ni, “Adada awaco botwu ni, dato man ma lacan-ni obolo lim madwoŋ
makato dano ducu;
4pien gin ducu gugito but limgi madwoŋ-ŋi aye gubolo, ento en i canne-ni, obolo
lim ducu ma tye bote, ma konyo kwone.”
Yecu otito pi muko ot pa Lubaŋa woko
(Matayo 24.1-2; Marako 13.1-2)
5Ka onoŋo jo mogo i kin lupwonnyene gubedo ka lok pi ot pa Lubaŋa, kit macalo
gideyo kwede ki godi mabeco ki gityer ma gimiyo pire, ci Yecu owaco ni,
6“Gin magi ducu ma wuneno-ni, kare bibino, ma pe gibiweko got acel mo ma
ododde i wi wadi ma pe gibicoro woko piny.”
Can ma bipoto i lobo
(Matayo 24.3-14; Marako 13.3-13)
7Lupwonnye gupenyo Yecu ni, “Lapwony, man bitimme awene, dok kit gin aŋo
ma binyuto ka man doŋ cok timme?”
8Yecu ogamo ni, “Wugokke, ŋatti mo owek rwenyowu; pien jo mapol gibibino i
nyiŋa, ma giwacci, ‘An aye a en!’ dok ni, ‘Kare doŋ onyiko cok!’ Pe wulubgi.
9Dok ka wubiwinyo pi lweny ki pi arubaruba, pe wubed ki lworo, pien meno koŋ
myero otimme, ento agik pe bibino oyotoyot.”
10Lacen owaco botgi ni, “Rok bilweny ki rok wadi, ker bilweny ki ker wadi;
Acoli Baibul
© 1985, Bible Society of Uganda.
1660
11ki oyeŋyeŋ madoŋo biyeŋo lobo, kec laparanat ki two gemo mapatpat bipoto i
kabedo mapol; ki gin ma miyo lworo mako dano, ki lanyut madoŋo bene, bia ki i
polo.
12Ento ma peya gin meno ducu otimme, koŋ gibimakowu, gibilibowu, gibiterowu
i nyim kacokke, gibitweyowu i mabuc, gibikelowu i nyim luker ki i nyim luloc pi
nyiŋa.
13Man aye bibedo kare botwu me tito lok me caden i koma.
14 Pi meno, wumok i tamwu ni pe wubitamo con kit ma wubidok iye,
15pien abimiyowu twero me dok ki ryeko, ma ŋat mo i kin lukworwu pe bitwero
ette i kome, kadi pyem kwede.
16Kadi wa lunyodowu ki omegiwu ki wadiwu ki luremwu bene gibidobowu, jo
mogo i kinwu gibinekogi;
17dano ducu bimon kwedwu pi nyiŋa.
18Ento yer wiwu acel mo pe birwenyo.
19Ka wudiyo cwinywu, ci wubilaro kwowu.
Yecu otito pi keto Jerucalem
(Matayo 24.15-21; Marako 13.14-19)
20“Ento ka wuneno mony orumo Jerucalem, ci wuŋe ni kare me ketone doŋ
onyiko cok.
21Jo ma tye i Judaya myero guriŋ i wi godi, jo ma tye i gaŋ myero guriŋ woko ki
iye, jo ma tye woko i kin paco pe dok gudony i Jerucalem.
22 Pien kare meno bibedo kare me culo kwor, ki cobo lok ducu ma yam gicoyo.
23Dok mon ma giyac gibineno cam i kare meno, ki mon ma gidoto litino bene!
Pien can man madit bipoto i lobo, ki kiniga madwoŋ bipoto i kom jo me rok man.
24Gibinekogi ki pala lucwan, gibiterogi me bedo opii i kin rok ducu; Lurok
gibinyono Jerucalem piny, nio ka kare pa Lurok ocobo kakare.
Kit ma Wod pa dano bidwogo kwede
(Matayo 24.29-31; Marako 13.24-27)
25 “Lanyut binen i kom ceŋ, i kom dwe ki i kom lakalatwe, rok mapol ma i wi lobo
bikumo kun noŋo cwinygi oŋabbe aŋaba pi mor me biamwonyi.
26Kom dano bimyel ki lworo, ka gibitamo gin ma bipoto i kom lobo; pien twer
ducu ma i polo biyeŋŋe.
27 Lacen gibineno Wod pa dano kun bino i wi pol ki tek ki deyo madit.
28Ka gin magi ocako timme, myero wunen malo, myero wutiŋ wiwu malo, pien
kare me kokowu doŋ onyiko cok.”
Acoli Baibul
© 1985, Bible Society of Uganda.
1661
Pwony i kom yat oduro
(Matayo 24.32-35; Marako 13.28-31)
29Dok obolo carolok botgi ni, “Koŋ wunen yat oduro, ki yadi mukene ducu;
30ka doŋ olot, wuneno piwu kenwu, ci wuŋeyo ni oro doŋ cok.
31Kit meno wun bene, ka wuneno gin magi otimme, myero wuŋe ni ker pa
Lubaŋa doŋ onyiko cok.
32Ada awaco botwu ni, yalwak me kare man pe bitum nio waŋ ma lok magi ducu
otimme.
33Polo ki lobo gibitum, ento lokka pe bitum.
Wubed ma waŋwu twolo
34“Ento wugwokke kenwu, cwinywu owek doko nwaŋ pi woro cam, ki mero
koŋo, ki pi lok me kwo man ma miyo wubedo ki tam mapol, wek nino-nu pe obin
oumwu atura macalo akum;
35pien bibino i kom jo ducu ma bedo i wi lobo ducu.
36Ento wubed ma waŋwu twolo i kare ducu, kun wulego ni myero wubed ki tek
me bwot ki i lok magi ducu ma bitimme, ki cuŋ i nyim Wod pa dano.”
37 Nino ducu onoŋo Yecu pwonyo i ot pa Lubaŋa dyeceŋ, ento dyewor woto buto i
wi got ma gilwoŋo got Jeituni.
38Odiko con dano ducu gibino bote i ot pa Lubaŋa ka winyo lokke.
Luka 22
Ludito gupiro lok i kom Yecu
(Matayo 26.1-5; Marako 14.1-2; Jon 11.45-53)
1 Nino madito me Mugati ma Tobi Pe Iye ma gilwoŋo Kato (Paska) onoŋo onyiko
cok.
2Ajwagi madito pa Lubaŋa ki lupwony-cik gubedo ka yenyo kit yo ma myero
gineke kwede; pien onoŋo gilworo lwak.
Juda oye me dobo Yecu
(Matayo 26.1-5; Marako 14.10-11)
3Catan odonyo i cwiny Juda Lakeriot ma en onoŋo dano acel i kin jo apar wiye
aryo-ni.
4Ocito oporo lok ki ajwagi madito pa Lubaŋa ki ludito askari me ot pa Lubaŋa, kit
ma myero emiye kwede botgi.
5Cwinygi obedo yom, gucako cikke me miye lim.
6Omiyo Juda oye, ci oyenyo kare maber ma myero emiye kwede botgi ma noŋo
lwak pe.
Acoli Baibul
© 1985, Bible Society of Uganda.
1662
Yecu ocamo cam me Kato (Paska) kacel ki lpwonnyene
(Matayo 26.17-25; Marako 14.12-21; Jon 13.21-30)
7Nino me Mugati ma Tobi Pe Iye oromo, ma gitumo iye latin romo me Kato.
8Yecu ooro Petero ki Jon, kun cikogi ni, “Wucit wuyub cam me Kato piwa, wek
wacam.”
9Gupenye ni, “Imito ni waciyub kwene?”
10Yecu owaco botgi ni, “Nen, ka wudonyo i gaŋ me Jerucalem, ci laco mo birwatte
kwedwu kun oyeyo agulu pii; en aye wulub kore wa i ot ma en bidonyo iye,
11wutit bot won ot ni, ‘Lapwony penyi ni, Ot welo tye kwene, ka ma abicamo iye
cam me Kato kacel ki lupwonnyena?’
12Ci en binyuto botwu kicika ot malac ma malo ma gipeto, giyubo maber; wuyub
kabedo kunnu.”
13Gucito gunoŋo kit macalo Yecu owaco botgi-ni, guyubo cam me Kato kunnu.
14Ka cawa oromo, Yecu obedo piny i dog cam, kacel ki lukwena.
Acakki lok i kom Cam pa Rwotwa
(Matayo 26.26-30; Marako 14.22-26;1 Kor 11.23-26)
15Yecu owaco botgi ni, “Abedo ka paro mada me camo cam me Kato man
kwedwu, ma kun pud peya aneno can;
16pien awaco botwu ni, pe dok abicamo nio ka ocobo kakare i ker pa Lubaŋa.”
17Ci otiŋo kikopo, ka doŋ orwoyo owaco ni, “Wumak man, wupok i kinwu;
18pien awaco botwu ni, nia koni pe dok abimato pig olok nio waŋ ma ker pa
Lubaŋa obino.”
19Omako mugati, ka doŋ opwoyo, ci obaro iye, omiyogi kun wacci, “Man aye koma
[ma gimiyo piwu, wutim kuman me po pira.”
20 Kumeno ka gucamo otum otiŋo kikopo, kun wacci, “Kikopo man aye gicikke
manyen i remona ma oo piwu.]
21 Ento, nen, ŋat ma bidoba ciŋe tye kacel kweda i dog cam.
22Pien Wod pa dano cito gire kit macalo yam giciko; ento dano meno ma dobo
Wod pa dano bineno can!”
23Lupwonnye gucako pennye kekengi ni, aŋa i kingi ma bitimo lok man.
Pyem pi laro dito
24 Pyem bene ocakke i kin lupwonnye ni aŋa i kingi ma gitamo ni bedo ladit.
25 Yecu owaco botgi ni, “Luker pa Lurok gibwoyo lwakgi ki tek, jo ma tye ki twero
i komgi gilwoŋogi ni lutim-ber.
Acoli Baibul
© 1985, Bible Society of Uganda.
1663
26 Ento pe kit meno botwu; ŋat madit i kinwu myero odok macalo ŋat matidi, ki
latel-wic myero obed macalo ŋat ma tiyo pi dano.
27Pien aŋa madit, ŋat ma bedo i dog cam, kece mono ŋat ma kelle cam? Pe ŋat ma
bedo i dog cam? Ento an abedo i kinwu macalo ŋat ma tiyo pi dano.
28“Wun aye jo ma wubedo ka ŋeta jwijwi i kare ducu ma gibedo ka tema.
29Macalo Wora omiya ker, an bene abimiyowu,
30wek wucam, wumati i dog mejana i kerra, dok wubed i wi komker kun wuŋolo
kop ki kaka apar wiye aryo pa jo Icrael.
Yecu otito ni Petero bikwere woko
(Matayo 26.31-35; Marako 14.27-31; Jon 13.36-38)
31“Cimon, Cimon, nen Catan otyeko penyo piwu me apyeta macalo bel,
32ento alego piri ni niyeni pe odok cen. In bene ka doŋ ilokke, myero ijiŋ cwiny
utmegini.”
33Petero owacce ni, “Rwot, doŋ ayubbe me cito kwedi i mabuc ki i to.”
34Yecu odokke iye ni, “Petero, awacci ni, tin twon gweno pe bikok, nio waŋ ma
ikwera tyen adek ni pe iŋeya.”
Kicaa lim, opiro, ki pala lucwan
35 Yecu openyo lupwonnyene ni, “I kare ma yam aorowu laboŋo kicaa lim, nyo
opiro, kadi war, gin mo oremowu?” Gugamo ni, “Pe.”
36Ocikogi ni, “Ento koni, ŋat ma tye ki kicaa lim, myero oter, ki opiro bene kit
meno. Ŋat ma pe ki pala lucwan myero ocat kanyine, wek owil kwede,
37 pien awaco botwu ni, ginacoya man myero ocobbe kakare i koma ni, ‘Gikwane
kacel ki lubalo’; pien lok ma gicoyo i koma tye ka cobbe kakare.”
38Guwacce ni, “Rwot, nen, pala lucwan tye kany aryo.” En odok iye botgi ni,
“Meno romo.”
Yecu olego i poto Gececemane
(Matayo 26.36-46; Marako 14.32-42)
39Yecu okato woko, ocito i wi got Jeituni macalo kite tye; lupwonnye gulubo kore.
40Ka oo i kabedo meno, ci owaco botgi ni, “Wuleg Lubaŋa, wek pe wudony i abita
mo.”
41Opokke kwedgi ma rom ki ka ma gibayo iye lakidi, ci otumo coŋe piny, olego ni,
42“Wora, ka imito, kwany kikopo man woko ki bota, ento pe obed macalo an
amito; gin ma in imito aye myero otimme.”
43Lamalaika ma oa ki i polo onen bote kun miye tek.
Acoli Baibul
© 1985, Bible Society of Uganda.
1664
44Ka kun onoŋo tye ki kumo twatwal, omedde ki lega matek; omiyo kwok ocorre i
kome macalo remo ma ton cwer i ŋom.
45Ka oa ki ka lega, obino bot lupwonynye, onoŋo gunino woko pi cwercwiny,
46openyogi ni, “Wunino piŋo? Wua, wuleg Lubaŋa, wek pe wudony i abita mo.”
Gimiyo Yecu i ciŋ lumonene ci gumake
(Matayo 26.47-56; Marako 14.43-50; Jon 18.3-11)
47Ka onoŋo Yecu pud tye ka lok, lwak gubino, kun dano ma nyiŋe Juda aye otelo
wigi, en ŋat acel i kin jo apar wiye aryo-ni. Onyiko cok bot Yecu wek emote kun
enoto leme.
48Ento Yecu openye ni, “Juda, in idobo Wod pa dano ki noto lem?”
49Ka jo ma i ŋete guneno gin ma mito timme, ci gupenyo ni, “Rwot, watoŋ dano ki
pala lucwan?”
50Ŋat acel i kingi otoŋo opii pa ajwaka madit pa Lubaŋa, oŋuno ite malacuc woko.
51Ento Yecu owacci, “Ogik doŋ ki man keken!” Oboŋo ite, ocaŋe.
52Lacen Yecu owaco bot ajwagi madito pa Lubaŋa ki ludito pa askari me ot pa
Lubaŋa, ki ludoŋo ma gubino i kome, ni, “Wubino i koma ki pala lucwan ki odoo-
gu me maka macalo wubino i kom layak mo?
53 Yam abedo kwedwu jwijwi i ot pa Lubaŋa, pe wumaka. Ento koni aye karewu
ki twero me colpiny.”
Petero okwero Yecu
(Matayo 26.57-58,69-75; Marako 14.53-54,66-72; Jon 18.12-18,25-27)
54Ci gumako Yecu, gutere, gukele i ot pa ajwaka madit pa Lubaŋa. Petero olubo
kore kun tye ki cen ka mabor.
55Ka gimoko mac i dyekal, ma gubedo piny kacel, Petero bene obedo piny i kingi.
56Aŋeca mo onene kun obedo ka ma mac ocaro; ka oŋiye matek, ci owaco ni,
“Dano man bene nakanen tye kacel kwede.”
57Ento Petero okwero woko kun waco ni, “Dako, pe aŋeye gira.”
58Kare okato manok, ŋat mukene onene, owacci, “In bene i ŋat acel i kingi.” Ento
Petero owaco ni, “Nye, an ko!”
59Ka kare okato ma mito romo cawa acel, ŋat mukene oloko kun moko ni, “Ada,
dano man nakanen tye kacel kwede; pien en Lagalilaya.”
60Ento Petero ogamo ni, “Nye, an akwiya lok ma itye ka wacone-ni.” Cutcut ma
pud en waco lok man, twon gweno otugi kok.
61Rwot olokke oneno Petero. Ci Petero opo lok pa Rwot, kit macalo nene Yecu
owacce ni, “Ma noŋo twon gweno peya okok tin, ibikwera woko tyen adek kulu.”
Acoli Baibul
© 1985, Bible Society of Uganda.
1665
62Ci okato woko okok ki cwercwiny madwoŋ.
Ginywaro Yecu, gigoye
(Matayo 26.67-68; Marako 14.65)
63Jo ma gumako Yecu gunyware, gugoye;
64guboyo waŋe woko bene ki kitambara kun gipenye ni, “Ka in lanebi tuci! Aŋa
mugoyi?”
65Guloko lok mukene mapol i kome, kun giyete.
Yecu ocuŋ i nyim lukiko ka pido
(Matayo 26.59-66; Marako 14.55-64; Jon 18.19-24)
66Ka piny doŋ oru, ludoŋo pa lwak, kacel ki ajwagi madito pa Lubaŋa ki lupwony-
cik, gucokke kacel; gukele i nyim Lukikogi, guwaco ni,
67“Tit botwa ka ce in aye i Kricito ma Lubaŋa oyero.” Ento Yecu owaco botgi ni,
“Ka atito botwu, wun pe wubiye;
68ka apenyowu wun pe wubidokka iye.
69Ento nia koni Wod pa dano bibedo piny i kabedo me deyo ka ŋet Lubaŋa Won
Twer tuŋ lacuc.”
70Gin ducu gugamo ni, “Doŋ in i Wod pa Lubaŋa do?” Yecu ogamo ni, “Wun
wuwaco ni an a en.”
71Guwaco ni, “Dok wamito caden me ŋo? Wan doŋ wawinyo piwa kenwa ki i doge
kene.”
Luka 23
Yecu i nyim Pilato
(Matayo 27.1-2,11-14; Marako 15.1-5; Jon 18.28-38)
1Lwak ducu gutwarre, gutero Yecu i nyim Pilato.
2Gudote kun giwaco ni, “Dano man wanoŋo tye ka rwenyo rokwa, ogeŋowa ni pe
wacul mucoro bot Cecar, kun lwoŋŋe kene ni en Kricito, kabaka.”
3Pilato openye ni, “In i Kabaka pa Lujudaya bo?” Yecu ogamo ni, “Iwaco kakare
gire.”
4Pilato owaco bot ajwagi madito pa Lubaŋa ki lwak ducu ni, “Pe anoŋo kop marac
i kom dano man.”
5Ento gin gudiye kun giwaco ni, “Dano-nu poyo lwak, kun pwonyo i lobo Judaya
ducu, cakke ki i Galilaya nio kwede wa kany.”
Yecu ocuŋ i nyim Kerode
6Ka Pilato owinyo lok man openyo ka gwok nyo Yecu Lagalilaya.
Acoli Baibul
© 1985, Bible Society of Uganda.
1666
7Ka oniaŋ ni en tye i te loc pa Kerode, ci ocwale bot Kerode, ma en kikome bene
onoŋo tye i Jerucalem i kare-nu.
8Ka Kerode oneno Yecu, cwinye obedo yom twatwal, pien onoŋo yam con paro pi
nene, pien owinyo pire, dok onoŋo geno ni ebineno lanyut mo ma en bitiyo.
9Omiyo Kerode openyo Yecu ki peny mapolpol; ento Yecu pe omedo ki dok iye
lok mo.
10Ajwagi madito pa Lubaŋa ki lupwony-cik gucuŋ i ŋete kun gidote ki tek.
11Kerode ki askarine bene guŋale, gunyware; guruke ki boŋo me deyo, gudwoke
kwede bot Pilato.
12Kerode ki Pilato gudoko lurem i nino meno cut, pien yam con onoŋo gimon
kekengi.
Giŋolo Yecu kop me to
(Matayo 27.15-26; Marako 15.6-15; Jon 18.39–19.16)
13Pilato olwoŋo ajwagi madito pa Lubaŋa ki luloc ki lwak kacel,
14owaco botgi ni, “Wun wukelo dano man bota ni en ŋat ma rwenyo lwak, an
apenye i nyimwu, ci nen, pe anoŋo kop mo marac i kome i kom lok ducu ma
wudote kwede;
15kadi Kerode bene pe onoŋo, pien Kerode odwoko en botwa. Nen, pe otimo gin
mo ma myero gineke pire;
16pi meno abigoye, ci abigonye.
[17I kare me karama, yam mitte ni myero ogony botgi ŋat acel pigi.]”
18Ento lwak ducu gudaŋŋe lawaŋacel ni, “Tere woko! Gony botwa Baraba!”
19Baraba kono yam dano ma gitweye i mabuc pi tugo lwak i Jerucalem ki pi nek.
20Pilato dok oloko botgi, kun mito gonyo Yecu;
21ento lwak gumedde ki daŋŋe ni “Gure woko i kom yatariya, gure woko i kom
yatariya!”
22Pilato owaco botgi tyen me adekke ni, “Piŋo kaa? Otimo kit gin aŋo marac? An
gira pe anoŋo kop mo marac i kome ma myero gineke pire; pi meno abigoye, ci
abigonye.”
23Ento lwak guwo ki daŋŋe kun gidiye ni myero gigure i kom yatariya. Dwangi
oloyo.
24Omiyo Pilato oŋolo kop ni myero gitim Yecu kit macalo gimito.
25Ogonyo dano ma yam gitweyo i mabuc pi tugo dano ki pi nek, ma lwak gubako
doggi bote pire; ento omiyo Yecu botgi wek gutime kit macalo gimito.
Acoli Baibul
© 1985, Bible Society of Uganda.
1667
Giguro Yecu i kom yatariya
(Matayo 27.32-44; Marako 15.21-32; Jon 19.17-27)
26Ka gitye ka tere doŋ woko, ci gimako Cimon, dano mo me Cirene ma onoŋo
donyo i gaŋ kun oa ki i kin paco, gucibo yatariya i kome, wek otiŋ, olub ki kor
Yecu.
27Lwak dano madwoŋ gulube, ki mon mapol ma gikumo kun gikok pire.
28Ento Yecu olokke botgi owaco ni, “Anyira Jerucalem, pe wukok pira, ento
wukok piwu kenwu ki pi litinowu.
29Pien nen, kare bibino ma gibiwaco ni, ‘Tye ki gum lulur, kiot nyodo ma pe
nywal, ki tuno ma pe gidoto!’
30 Lacen dano biwaco bot godi matino ni, ‘Wupot i komwa’; ki bot godi matino ni,
‘Umwa.’
31Pien ka gitimo man ma yat pud dyak, bibedo niŋniŋ ka yat doŋ otwo?”
32Jo aryo mukene bene, ma lutim maraco, giterogi wek ginekgi kacel kwede.
33Ka guo i kabedo ma gilwoŋo Cogo Wic, gigure i kom yatariya kunnu, ki lutim
maraco, ŋat acel tuŋ lacuc, ŋat acel tuŋ lacam.
34 Yecu owaco ni, “Aba, wayi tim kica botgi, pien pe giŋeyo gin ma gitye ka
tiyone.” Gubolo kwir pi poko ginarukane.
35 Lwak gucuŋ kun gineno; ento luloc guŋale kun giwaco ni, “Yam olaro jo
mukene, koŋ olarre kene ka en Kricito pa Lubaŋa, ma en oyero!”
36Askari bene gunyware, gubino gumine koŋo vino mawac,
37kun giwaco ni, “Ka in i Kabaka pa Lujudaya, larre keni!”
38I waraga ma giketo ka wiye, gicoyo nukuta me leb Grik, ki me leb Roma, ki me
leb Ibru ni, “Man aye Kabaka pa Lujudaya.”
39Ŋat acel i kin lutim maraco ma giguro kacel kwede ocaye kun waco ni, “In pe i
Kricito ma Lubaŋa oyero ce? Larre keni wa ki wan bene!”
40Ento lawote-ni ojuke kun waco ni, “In pe ilworo Lubaŋa, ma kun giŋolo kop i
komi kwede ma rom?
41Wan giwa giŋolo kop i komwa kakare; pien watye ka limo cul ma myero, pi
timwa; ento dano man pe otimo gin mo marac wacel.”
42Ci owaco ni, “Yecu, po pira ka ibidonyo i kerri.”
43Yecu odok iye bote ni, “Ada, awacci ni, tin wabibedo kwedi i Paradic.”
Yecu oto
(Matayo 27.45-56; Marako 15.33-41; Jon 19.28-30)
Acoli Baibul
© 1985, Bible Society of Uganda.
1668
44Ka cawa doŋ mito romo abicel, piny ocido macol i wi lobo ducu nio wa i cawa
aboŋwen,
45 kun waŋ ceŋ oumme woko; boŋo kicika me ot pa Lubaŋa obar, dyere opokke
aryo.
46 Yecu odaŋŋe ki dwan matek, owaco ni, “Aba, amiyo cwinya i ciŋi!” Ka owaco
lok man, ci oto.
47Ka ladit ma loyo askari oneno gin ma otimme, opako Lubaŋa kun waco ni, “Ada,
dano man kara dano ma kite atir!”
48Lwak ducu ma gucokke ka nene, ka guneno gin ma otimme, gudok paco kun
gidoŋo korgi.
49Lureme ducu ki mon ma yam gubino kwede nia i Galilaya, gucuŋ ki cen kun
gineno gin man.
Giyiko kom Yecu i lyel
(Matayo 27.57-61; Marako 15.42-47; Jon 19.38-42)
50I kare-nu onoŋo dano mo ma nyiŋe Yucepu tye kunnu ma oa ki i gaŋ mo pa
Lujudaya ma gilwoŋo Arimataya. En onoŋo ŋat acel i kin jo ma bedo i Lukiko, en
dano maber, dok kite atir,
51yam pe ocwako tamgi kadi ki ticgi, ento onoŋo kuro ker pa Lubaŋa.
52Dano man ocito bot Pilato, olego pi kom Yecu.
53Okwanye ki i kom yatariya, ci oboye ki boŋo camanini maleŋŋe, ka opyele i lyel
ma gikwinyo i got, ka ma peya gipyelo iye kom ŋat mo.
54Nino-nu onoŋo nino me Yubbe, cabit bene onoŋo doŋ cok cakke.
55Mon ma yam gubino kwede nia ki i Galilaya, guneno lyelle, ki kit ma gipyelo
kwede kome;
56 gudok, guyubo aŋwece ki moo wir. I cabit, guywe kit macalo cik tye.
Luka 24
Yecu ocer
(Matayo 28.1-10; Marako 16.1-8; Jon 20.1-10)
1I nino mukwoŋo me cabit, mon gupuk kwarpiny, gubino i wi lyel, kun gikelo
aŋwecegi ma guyubo.
2Gunoŋo ni giloro got woko ki i dog lyel,
3ento ka gudonyo iye, pe gunoŋo kom Rwot Yecu.
4Ka onoŋo pud guro lok man, nen, co aryo gucuŋ i ŋetgi ma guruko jor ma ryeny
lidaŋdaŋ.
Acoli Baibul
© 1985, Bible Society of Uganda.
1669
5Ka komgi oryaŋŋe, ci guryebbe piny, co-nu gupenyogi ni, “Piŋo wuyenyo dano
makwo i kin jo muto?
[6En pe tye kany, ento ocer woko.] Wupo lok ma yam en owaco botwu i kare ma
pud en tye i Galilaya,
7ni, Wod pa dano myero gimiye i ciŋ lubalo, gigure i kom yatariya, ki cer woko i
nino me adekke.”
8Gupo lokke,
9ka gua ki i wi lyel gudok, gutito lok man ducu bot jo apar wiye acel ca, ki bot jo
mukene ducu.
10Jo ma yam gutito lok man bot lukwena gin aye Maliam Lamagdala, Joana, ki
Maliam min Yakobo, ki mon mukene ma onoŋo tye kwedgi.
11Lokdgi obedo calo lok miŋo ki bot lukwena, pe guye lokgi.
[12Ento Petero oa, oriŋo wa i wi lyel; ka ocuŋ oneno lyel, oneno boŋŋi camanini
ma tye kengi pat; odok paco kun uro gin ma otimme.]
Wot me cito Emau
(Marako 16.12-13)
13I nino-nu kikome jo aryo ki i kingi onoŋo nene gicito i paco ma gilwoŋo ni
Emau, ma mito romo mairo abiro ki i Jerucalem,
14kun giboko lok kekengi i kom gin ma otimme.
15Ka kun giboko lok ma bene gilaro kacel, Yecu kikome onyiko cok, owoto
kwedgi.
16Ento waŋgi oumme woko, pe guŋeye.
17Owaco botgi ni, “Wularo lok aŋo kekenwu kun wutye ka wot-ti?” Gucuŋ ma
waŋgi nen ki can.
18Ŋat acel i kingi ma nyiŋe Kelopa, odok iye bote ni, “In i welo keni i Jerucalem ce,
ma pe iŋeyo lok ma otimme kunnu i kare man?”
19Yecu openyogi ni “Gin aŋo?” Gudokke iye ni, “Lok i kom Yecu Lanajaret, ma yam
obedo lanebi matek i lokke ki i ticce i nyim Lubaŋa, ki i nyim dano ducu,
20ki kit ma ajwagi madito pa Lubaŋa ki lulocwa gudobe wek giŋol kop i kome me
neke, gugure i kom yataria.
21Ento yam wageno ni en aye ŋat ma bikoko Icrael. Iyo, medo i kom meno ducu,
tin doŋ nino me adek nia ma lok man otimme.
22Mon mogo i kinwa bene gumiyowa ur. Gupuk i wi lyel odiko con,
Acoli Baibul
© 1985, Bible Society of Uganda.
1670
23pe gunoŋo kome; gudwogo cen kun giwaco ni guneno lumalaika ma onyutte
botgi, kun giwaco ni en kwo gire.
24Jo mukene ma onoŋo tye kacel kwedwa gucito i wi lyel, gunoŋo tye kit macalo
mon guwaco; ento pe guneno kome.”
25Yecu owaco botgi ni, “Wun lumiŋ, ki luwackom i cwinywu pi ye lok ducu ma
lunebi yam guloko!
26Pe myero ni Kricito ma Lubaŋa oyero onen can magi, wek odony i deyone?”
27Cakke wa i kom Moses, ki lunebi ducu, en ogonyo botgi lok ducu ma i ginacoya
ma mako kome.
28Ka gunyiko cok ki paco ma onoŋo gicito iye-ni, Yecu otimo macalo mito kato
akata ki wotte,
29ento gudiye matek kun giwaco ni, “Bed botwa, pien piny doŋ cok yuto, ceŋ bene
doŋ cok poto woko.” Odonyo i ot obedo kwedgi.
30Ka tye i dog cam kacel kwedgi, omako mugati, opwoyo, obaro iye, omiyo botgi.
31Waŋgi oyabbe, guŋeye; ci cutcut orwenyo woko ki i waŋgi.
32Gupennye kekengi ni, “Cwinywa nakanen pe obedo ka pukke i kare ma en tye
ka lok kwedwa i waŋayo, kun yabbiwa ginacoya?”
33Gua i cawa-nu, gudok i Jerucalem; gunoŋo jo apar wiye acel ca gucokke kacel, ki
jo ma onoŋo tye botgi.
34Jo-nu guwaco ni, “Rwot ocer ada, onyutte bot Cimon!”
35Gutito lok ma otimme i waŋayo, ki kit ma giŋeye kwede i kare ma obaro mugati.
Yecu onyutte bot lupwonnyene
(Matayo 28.16-20; Marako 14.14-18; Jon 20.19-23; Tic 1.6-8)
36Ka pud gitye ka loko lok man, Yecu kikome ocuŋ i kingi, [owaco botgi ni, “Kuc
obed i komwu!”]
37Ento komgi oto woko lirut, gulworo kun gitamo ni gineno tipo.
38Yecu openyogi ni, “Piŋo cwinywu opoto? Piŋo wupennye kekenwu i cwinywu?
39Wunen ciŋa, ki tyena, man an kikoma; wuboŋa, wunena; pien tipo pe tye ki kom
ki cogo kit macalo wuneno an atye kwede.”
[40Ka doŋ owaco lok man, ci onyuto ciŋe ki tyene botgi.]
41Ento ka pud peya giye pi yomcwiny, kun giuro, owaco botgi ni, “Wutye ki gin
mo kany me acama?”
42Gumiye but rec ma gubulo,
Acoli Baibul
© 1985, Bible Society of Uganda.
1671
43ogamo, ci ocamo i nyimgi.
44Lacen owaco botgi ni, “Man aye lokka ma yam aloko botwu i kare ma onoŋo
pud atye kwedwu, ni, lok ducu ma gicoyo i koma i cik pa Moses, ki i lunebi, ki i
jabuli myero ocobbe kakare.”
45Oyabo tamgi wek giniaŋ ginacoya,,
46owaco botgi ni, “Yam gicoyo kit man ni, Kricito ma Lubaŋa oyero myero onen
can, ci i nino me adekke myero ocer ki i kin jo muto,
47dok myero gitit lok i kom ŋut ma kelo weko bal i nyiŋe bot rok ducu kun gicako
ki i Jerucalem.
48Wun wucaden me lok man.
49 Nen, abicwalo botwu gin ma Wora ociko; ento myero wubed i Jerucalem, nio
ka gibirukowu ki tek ma a ki i polo.”
Yecu ocito i polo
(Marako 16.19-20; Tic 1.9-11)
50 Lacen oterogi woko nio wa Betania, otiŋo ciŋe malo olamo gum i komgi.
51Ma kun pud lamo gum i komgi, ci opokke woko ki botgi, [gitiŋe, gitere i polo.]
52Guwore, lacen gudwogo i Jerucalem ki yomcwiny madwoŋ,
53guri i ot pa Lubaŋa jwijwi, kun gipwoyo Lubaŋa.
Acoli Baibul
© 1985, Bible Society of Uganda.
1672
Jon
Jon 1
Lok odoko dano
1I acakki piny Lok onoŋo tye, Lok tye bot Lubaŋa, Lok en Lubaŋa.
2En ceŋ tye bot Lubaŋa i acakki piny;
3jami ducu en aye ceŋ otiyo, pe tye gin mo ma ceŋ giketo laboŋo en.
4I en con tye kwo, kwo meno con ceŋ pa dano.
5Ceŋ oryeny i piny macol, ento piny macol pe ogeŋo ryeny.
6 Yam tye dano mo ma Lubaŋa ooro, nyiŋe Jon.
7En obino pi bedo caden me tito lok i kom ceŋ, wek dano ducu guye pi lokke.
8En kikome onoŋo pe ceŋ, ento obino pi tito lok me caden i kom ceŋ.
9Ceŋ me ada ma menyo dano ducu onoŋo oebino i lobo.
10En con tye i lobo, en aye ceŋ otiyo lobo, ento lobo pe obedo ki ŋec i kome.
11En obino tugi, ento jone pe gujole.
12Ento dano ducu ma ceŋ gujole, ma guye nyiŋe, omiyogi twero me doko litino pa
Lubaŋa;
13ma pe ginywalogi ki remo, kadi pi miti me kom, kadi pi mit pa dano, ento pi miti
pa Lubaŋa.
14Lok odoko dano, obedo i kinwa, kun opoŋ ki kica ki ada; wan waneno deyone,
deyo macalo pa latin acel keken ma oa bot Won.
15Jon obolo lok me caden i kome kun daŋŋe ni, “Man aye ŋat ma yam atittiwu pire
ni, ‘Ŋat ma bino i ŋeya kata ki dit, pien en okwoŋo nyima con.’ “
16Nia i lonyone mapol wan ducu gimiyowa kica i kom kica.
17Pien cik yam gimiyo kun wok ki bot Moses, ento kica ki ada, Yecu Kricito aye
okelo.
18Pe tye ŋat mo ma yam oneno Lubaŋa; Wod acel keken, ma tye i kor Won, omiyo
Won oŋene.
Lok me caden ma Jon otito
(Matayo 3.1-12; Marako 1.1-8;3.1-18)
19Man lok me caden ma Jon obolo, ka Lujudaya guoro ajwagi ki jo Levi nia
Jerucalem pi penye ni, “In aŋa?”
20En otuco ka maleŋ, pe omuŋo, otuco ni, “An pe a Kricito ma Lubaŋa oyero.”
Acoli Baibul
© 1985, Bible Society of Uganda.
1673
21 Gupenye ni, “In doŋ aŋa? In Elia bo?” En odok iye ni, “Pe.” “In lanebi meno?” En
ogamo ni, “Pe”.
22Dok gupenye ni, “In aŋa kaa? Tittiwa, wek wadwok lok bot jo muorowa.
Ilwoŋŋe kekeni ni in aŋa?”
23 En odok iye ni, “An a dwan ŋat ma daŋŋe i tim ni, ‘Wutir yo pa Rwot ocuŋ atir,’
macalo lanebi Icaya owaco.”
24Jo mogo ma ceŋ gioro nia i kin Luparicayo
25gupenye ni, “Doŋ piŋo ibatija dano, ka in pe i Kricito ma Lubaŋa oyero, nyo Elia,
nyo lanebi meno?”
26Jon odokkigi iye ni, “An abatija dano ki pii; ento i kinwu ocuŋ ŋatti mo ma wun
wukwiya,
27en aye ŋat ma bino ki i ŋeya, ma an pe amyero ka gonyo del warre.”
28Lok man ducu otimme i Betania loka Jordan, ka ma Jon yam obedo ka batija iye
dano.
Latin-romo pa Lubaŋa
29Orwone Jon oneno Yecu kun woto bino tuŋ bote, owaco ni, “Nen Latinromo pa
Lubaŋa ma kwanyo bal me lobo!
30Man aye ŋat ma yam awaco pire ni, ‘I ŋeya bibino ŋat ma kata ki dit, pien en
okwoŋo nyima con.’
31An kikoma onoŋo pe aŋeye, ento pi lok man omiya abino kun abatija dano ki
pii, wek ginyute bot jo Icrael.”
32Jon otito lok me caden i kome ni, “Ceŋ aneno Cwiny Maleŋ kun bino nia ki i polo
macalo amam, opye, obedo i kome.
33An kikoma yam pe aŋeye; ento ŋat ma oora ka batija dano ki pii-ni owacca ni,
‘Ŋat ma ibineno Cwiny Maleŋ bino, pye, bedo i kome, en aye ŋat ma bibatija dano
ki Cwiny Maleŋ.’
34Doŋ aneno, dok atito lok me caden i kome ni, man en Wod pa Lubaŋa.”
Lupwonnye ma gukwoŋo lubo Yecu
35Orwone doki, Jon ka ocuŋ ki jo aryo i kom lupwonnyene,
36oneno Yecu kun woto, owaco ni, “Nen Latin-romo pa Lubaŋa!”
37Lupwonnye meno aryo guwinyo kun waco lok man, ci gulubo Yecu.
38Yecu olokke, onenogi kun gilube, openyogi ni, “Wuyenyo aŋo?” Gin gupenye ni,
“Rabbi (ma te lokke ni, Lapwony) ibedo kwene?”
Acoli Baibul
© 1985, Bible Society of Uganda.
1674
39Odok ki gin ni, “Wubin, wunen.” Gubino, guneno ka ma en onoŋo bedo iye; ci
gubedo bote i nino meno, pien cawa doŋ onoŋo cok romo apar.
40Ŋat acel i kin jo aryo ma yam guwinyo Jon kun loko, ci gulubo Yecu, onoŋo
Anderiya, omin Cimon Petero.
41En okwoŋo noŋo ominne Cimon, owacce ni, “Watyeko noŋo Meciya” (ma te
lokke ni, Kricito).
42En okele bot Yecu. Yecu onene, owacce ni, “In aye Cimon, wod pa Jon? Gibilwoŋi
ni, Kepa” (ma te lokke ni, Petero ).
Yecu olwoŋo Pilipo ki Natanael
43Orwone Yecu omito cito i Galilaya. Orwatte ki Pilipo, owacce ni, “Luba.”
44Pilipo yam Labetecaida, ma gaŋgi kacel ki Anderiya ki Petero.
45Pilipo onoŋo Natanael, otitte ni, “Watyeko noŋo ŋat ma Moses yam ocoyo pire i
cik, ma lunebi bene gucoyo pire, en aye Yecu me Najaret, wod pa Yucepu.”
46Natanael openye ni, “Gin mo maber twero katti ki i Najaret?” Pilipo odokke iye
ni, “Bin, inen.”
47Yecu oneno Natanael kun bino bote, oloko i kome ni, “Nen Laicrael me ada, ma
pe tye ki goba mo i cwinye!”
48Natanael openye ni, “Iŋeya niŋniŋ?” Yecu odokke iye ni, “Ma peya Pilipo olwoŋi,
kun ibedo i te olam, an aneni.”
49Natanael odokke iye ni, “Lapwony, in giri i Wod pa Lubaŋa. In i Kabaka me
Icrael!”
50Yecu odokke iye ni, “In iye pien awacci ni, ‘Aneni kun ibedo i te olam’? Ibineno
lok madito makato magi.”
51 Dok owacce ni, “Adada awacciwu ni, wubineno polo kun oyabbe, kun
lumalaika pa Lubaŋa giito dok gilor piny i kom Wod pa dano.”
Jon 2
Nyom i kana me Galilaya
1I nino me adekke nyom obedo i Kana, gaŋ mo me Galilaya. Min Yecu onoŋo tye
kunnu,
2Yecu ki lupwonnyene bene gilwoŋogi i nyom.
3Ka koŋo vino otum, min Yecu otitte ni, “Vinogi doŋ pe.”
4Yecu odokke iye ni, “Maa, walaro aŋo wan kwedi? Cawana pud peya oromo.”
5Minne ociko lutic ni, “Wutim gin ducu ma en biwacciwu.”
Acoli Baibul
© 1985, Bible Society of Uganda.
1675
6Onoŋo tye kunnu dak pii me got abicel ma gicibo pi kit me lonnye pa Lujudaya; i
dak acel acel twero a iye agulu abic nyo abicel.
7Yecu owaccigi ni, “Wuony pii i dak” Guonyo opoŋ woko libyeny.
8Owaccigi ni, “Doŋ wutwom, wuter bot ladit me nyom”; gutero.
9Ka ladit me nyom obilo pii ma doŋ olokke odoko vino, kun pe oŋeyo ka ma oa
iye (ento lutic ma gutwomo pii giŋeyo), ladit me nyom olwoŋo lanyom,
10owacce ni, “Dano ducu koŋ kwoŋo miyo jo vino mamit; ka doŋ dano gumato
oromogi, ka gikelo ma pe mit twatwalle; ento in ikano meri vino maber nio koni.”
11Lanyut meno mukwoŋo Yecu otiyo i Kana me Galilaya, kun nyuto kwede
deyone; lupwonnyene guye en.
12 Ka man otum, Yecu ocito i Kapernaum kacel ki minne ki omegine ki
lupwonnyene; guri kunnu pi kare manok.
Yecu olonyo ot pa Lubaŋa
13 Kato (Paska) pa Lujudaya onoŋo doŋ tye cok, omiyo Yecu ocito malo i
Jerucalem.
14I ot pa Lubaŋa onoŋo tye iye jo ma cato twoni ki romi ki amam, ki lulok-cente
ma gubedo piny.
15Yecu okedo anino ogwil matino, ci oryemogi ducu woko ki i ot pa Lubaŋa, kacel
ki romi ki twoni. Oketo lim pa lulok-cente, oryebo mejagi.
16Ociko lucat amam ni, “Teru jami magi woko, pe wulok ot pa Abana odok cuk.”
17 Lupwonnyene gupo lok ma yam gicoyo ni, “Arima pi odi mito neka woko.”
18Pi man Lujudaya gupenye ni, “Lanyut aŋo ma inyuttiwa ma omiyo itiyo jami
magi?”
19 Yecu ogamo doggi ni, “Wuket ot pa Lubaŋa man woko, an abigerone pi nino
adek.”
20Lujudaya guwacce ni, “Ot pa Lubaŋa man gigero pi mwaka pyeraŋwen wiye
abicel kulu. In ibigerone pi nino adek keken?”
21Ento en onoŋo loko pi kome ma ot pa Lubaŋani.
22Ka doŋ gicere ki i kin jo muto, lupwonnyene gupo ni yam owaco lok man; ci
guye ginacoya ki lok ma yam Yecu oloko.
Yecu ŋeyo dano ducu
23Ka onoŋo en tye i Jerucalem i nino madit me Kato (Paska), jo mapol guye nyiŋe
pi neno lanyut ma en obedo ka tiyogi;
24ento Yecu kikome pe obedo ki gen i komgi,
Acoli Baibul
© 1985, Bible Society of Uganda.
1676
25pien en ŋeyo jo ducu, pe omito ni ŋat mo otit lok i kom dano mo bote, pien en
kikome ŋeyo gin ma tye i cwiny dano.
Jon 3
Yecu gin ki Nikodemo
1Ceŋ tye dano mo i kin Luparicayo ma nyiŋe Nikodemo, ma en ŋat acel i kin jo
madito me Judaya.
2En obino bot Yecu dyewor, owacce ni, “Lapwony, waŋeyo ni in lapwony ma ia ki
bot Lubaŋa; pien pe tye ŋatti mo ma twero tiyo lanyut meno ma in itiyo, ka
Lubaŋa pe tye kwede.”
3Yecu odokke iye ni, “Adada awacci ni, dano ka pe ginywale tyen me aryo pe
twero neno ker pa Lubaŋa.”
4Nikodemo openye ni, “Dano gitwero nywale niŋniŋ ka doŋ oti? Twero donyo
doki i ot nyodo pa minne tyen me aryo, ci ginywale?”
5Yecu odok iye ni, “Adada awacci ni, dano ka pe ginywale ki pii ki Cwiny, pe
twero donyo i ker pa Lubaŋa.
6Ma ginywale ki kom en kom, ma ginywale ki Cwiny en cwiny.
7Pe iŋur pien awacci ni, ‘Myero ginywalwu tyen me aryo.’
8Yamo kodo dok ka ma en mito; iwinyo dwane, ento pe iŋeyo ka ma oa iye, nyo
ka ma dok iye; dano ducu ma ginywale ki Cwiny tye kameno.”
9Nikodemo openye ni, “Man twero timme niŋniŋ?”
10Yecu odokke iye ni, “In lapwony pa Icrael, pe iŋeyo lok man?
11Adada awacci ni, wan waloko i kom gin ma waŋeyo, wabedo caden i kom gin
ma waneno, ento wun pe wuye lok ma watito botwu.
12Ka attitiwu lok me lobo, wun pe wuye, wubiye niŋniŋ ka atittiwu lok me polo?
13Pe tye ŋat mo ma yam oito i wi polo, kono en ma ceŋ olor piny nia ki i polo, en
aye Wod pa dano, ma bedo i polo.
14 Kit macalo Moses yam otiŋo twol malo i tim-mi, Wod pa dano bene myero
gitiŋe malo kumeno,
15wek dano ducu ma ye en olim kwo ma pe tum.”
16Pien Lubaŋa con omaro lobo kumeno, omiyo iye Wode acel keken, wek dano
ducu ma ye en owek to, ento obed ki kwo ma pe tum.
17Lubaŋa pe ooro Wode i lobo ni oŋol kop i kom lobo, ento wek lobo olarre pi en.
Acoli Baibul
© 1985, Bible Society of Uganda.
1677
18Ŋat ma ye en pe doŋ giŋolo kop i kome, ento ŋat ma pe ye en, doŋ giŋolo kop
oloye con; pien pe oye nyiŋ Wod acel keken pa Lubaŋa.
19Ŋolo kop tye kit man, ceŋ con obino i lobo, ento dano gumaro piny macol
makato ceŋ, pien timgi rac.
20Pien dano ducu ma timo gin marac dag ceŋ, pe bino i ceŋ, wek timme pe onen
ka maleŋ.
21Ento ŋat ma timo gin me ada bino i ceŋ, wek ticce onen ka maleŋ, ni en tiyo i
Lubaŋa.
En myero omedde, an myero adok piny
22Ka man otum, Yecu ocito i lobo Judaya kacel ki lupwonnyene; obedo kwedgi
kunnu kun batija dano.
23Jon bene onoŋo tye ka batija dano i Ainon, cok ki Calim; pien pii onoŋo dwoŋ
kunnu, dano gubino, en obatijagi.
24 Onoŋo peya gitweyo Jon i mabuc.
25Pyem ocakke i kin lupwonnye mogo pa Jon ki Lajudaya mo i kom lok me
lonnye.
26Gubino bot Jon, guwacce ni, “Lapwony, ŋat ma ceŋ itye kwede loka Jordan, ma
ceŋ ibolo lok me caden i kome-ni, nen, en tye ka batija dano, jo ducu gibino bote.”
27Jon odok iye ni, “Dano pe twero noŋo gin mo pire kene, ka pe gimiye nia ki i
polo.
28 Wun kikomwu onoŋo wubedo cadenna ni yam atito ni, ‘An pe a Kricito ma
Lubaŋa oyero ento giora akwoŋo nyime’.
29Ŋat ma cuŋ i ŋet nyako aye lanyom; larem lanyom ma cuŋ i ŋete kun winye,
cwinye bedo yom twatwal pi winyo dwan lanyom; pi meno an bene cwinya yom
kakare.
30En myero omedde, ento an myero adok piny.”
Ŋat ma oa i polo
31Ŋat ma oa ki malo loyo ducu; ŋat ma oa i lobo en dano me lobo, loko lok me
lobo; ŋat ma oa i polo loyo ducu.
32En bedo caden i kom gin ma oneno ki i kom gin ma owinyo, ento pe tye ŋat mo
ma ye lok ma en otito.
33Ŋat ma ye lokke, nyuto tamme ni, Lubaŋa en me ada.
34Ŋat ma Lubaŋa ooro loko lok pa Lubaŋa, pien Lubaŋa pe miyo Cwiny kun pimo
apima.
Acoli Baibul
© 1985, Bible Society of Uganda.
1678
35 Won omaro Wod, ci omiyo jami ducu i ciŋe.
36Dano ma ye Wod tye ki kwo ma pe tum; ŋat ma pe winyo dog Wod, pe bineno
kwo, ento kiniga pa Lubaŋa bedo i kome.
Jon 4
Yecu ki dako me Camaria
1Ka Rwot oŋeyo ni Luparicayo guwinyo ni Yecu tye ka loko jo mapol doko
lupwonnyene ki batijagi, makato Jon,
2(kun Yecu kikome pe obatija dano, kono lupwonnyene aye gubatijagi),
3ci en oa ki i lobo Judaya, odok i Galilaya.
4Ceŋ myero en oŋol ki i Camaria.
5 Obino i gaŋ mo me Camaria ma nyiŋe Cukar, cok ki poto ma Yakobo yam omiyo
bot wode Yucepu.
6Waŋ it pa Yakobo onoŋo tye kunnu; Yecu ool ki wot, ci obedo piny i ŋet waŋ it.
Onoŋo doŋ cawa oromo ka abicel.
7Dako mo me Camaria obino ka twomo pii. Yecu owacce ni, “Miya pii, amati.”
8Pien onoŋo lupwonnyene gucito i gaŋ ka wilo cam.
9 Dako Lacamaria openye ni, “In Lajudaya ikwaya pii piŋo, ma kun an a dako me
Camaria?” Pien Lujudaya pe gimer ki Lucamaria.
10Yecu odok iye bot dako ni, “Kono yam iŋeyo mot ma Lubaŋa miyo, dok ka kono
iniaŋ i kom ŋat ma kwayi ni, ‘Miya pii, amat-ti’, kono ikwayo en, kono omii pii me
kwo.”
11Dako odokke iye ni, “Ladit, in ipe ki gitwomo, waŋ it bene tut; inoŋo pii me kwo
meno ki kwene?
12In i dit ikato kwarowa Yakobo, ma yam omiyowa waŋ it man, ma omato piine,
en ki litinone ki lwak limme?”
13Yecu odokke iye ni, “Dano ducu ma mato pii man, orwo dok bineke aye;
14ento dano ma bimato pii ma an abimiye, orwo pe bineke nino ducu. Pii ma an
abimiye, bidoko waŋ it ma gunnye i iye nio wa i kwo ma pe tum.”
15Dako okwaye ni, “Ladit, miya pii meno, wek orwo pe dok oneka, awek bino wa
kany ka twomo pii.”
16Yecu owacce ni, “Cit ilwoŋ cwari, ci idwog kany.”
17Dako odokke iye ni, “An cwara pe.” Yecu owaco ki dako ni, “Iwaco kakare ni
cwari pe.
Acoli Baibul
© 1985, Bible Society of Uganda.
1679
18Yam ibedo ki co abic, man ma koni itye kwede-ni pe cwari; man iwaco kakare.”
19Dako owacce ni, “Ladit, aneno in giri lanebi.
20Kwariwa yam giworo Lubaŋa i kom got man, ento wun wuwaco ni kabedo ma
myero giwor iye Lubaŋa tye i Jerucalem.”
21Yecu ogamo dog dako ni, “Dako, ye lokka; kare bibino ma pe wubiworo Won i
kom got man, kadi i Jerucalem.
22Wun wuworo gin ma pe wuŋeyo, wan waworo gin ma waŋeyo, pien larre oa ki
bot Lujudaya.
23Ento kare bibino, dok bene doŋ oo, ma ka jo ma woro i ada gibiworo Won i
cwiny ki ada, pien Won yenyo jo macalo meno pi wore.
24Lubaŋa en cwiny, jo ma wore myero guwore i cwiny ki ada.”
25Dako owacce ni, “Aŋeyo ni Meciya bibino (en ma gilwoŋo Kricito); en ka bibino,
bitittiwa lok ducu.”
26Yecu odokke iye ni, “An a en ma loko kwedi-ni.”
27Cutcut lupwonnyene gubino. Ci guuro pien onoŋo en tye ka lok ki dako, ento pe
tye ŋat mo i kingi ma owaco ni, “Imito aŋo?” nyo ni, “Piŋo iloko kwede?”
28Dako oweko agulu piine, ocito i gaŋ, owaco bot dano ni,
29“Wubin, wunen laco mo-ni ma otitta gin ducu ma yam atiyo. Man mono pe en
aye Kricito ma Lubaŋa oyero?”
30Dano gua ki i gaŋ, gucito bote.
31I kine-nu lupwonnyene gubako doggi bote kun giwaco ni, “Lapwony, cam ba.”
32Ento en owaccigi ni, “Atye ki cam ma acamo ma wun pe wuŋeyo.”
33Omiyo lupwonnyene gupennye kekengi ni, “Ŋatti mo okelle cam?”
34Yecu owaco botgi ni, “Camma en tiyo gin ma ŋat ma oora mito, ki cobo ticce.
35Wun pe wuwaco ni, ‘Pud odoŋ dwe aŋwen me cako kac’? Atittiwu ni, wutiŋ
waŋwu malo, wunen kit ma doŋ poto ocek kwede me akaya.
36Ŋat ma kayo limo mucara, coko nyig pi kwo ma pe tum, wek lacoyone ki
lakayone igi obed yom kacel.
37Pien carolok man tye kakare ni, ‘Lacoyo pat, lakayo pat.’
38Ceŋ aorowu ka kayo gin ma yam pe wucanne iye; jo mukene gucanne iye, wun
wudonyo i cannegi.”
39Lucamaria mapol ma i gaŋ meno guye en pi lok pa dako, ma owaco ni, “Otitta
gin ducu ma yam atiyo.”
Acoli Baibul
© 1985, Bible Society of Uganda.
1680
40Ka Lucamaria gubino bote, gukwaye ni koŋ myero obed kwedgi; ci en ori kunnu
nino aryo.
41Jo mukene mapol guye en pi lokke.
42Guwaco bot dako ni, “Koni pe waye pi lokki keken, pien wawinyo giwa ki itwa,
doŋ watyeko niaŋ ni, ada dano man en Lalar me lobo.”
Yecu ocaŋo latin pa latic madit i kal pa kabaka
43Lacen ka nino aryo meno okato, en ocito i Galilaya.
44 Pien Yecu kikome otito ni, “Lanebi mo pe ma giketo deyo kome i lobo tugi.”
45Ka obino i Galilaya, Lugalilaya gujole, pien guneno gin ducu ma en otiyo i
Jerucalem i kare me nino madit, pien gin bene ceŋ gucito pi kwero nino madit.
46 En dok odwogo i Kana me Galilaya ka ma yam oloko iye pii odoko koŋo vino.
Yam tye latic mo madit i kal pa kabaka ma kom wode lit i Kapernaum.
47Ka owinyo ni Yecu oa i Judaya, obino i Galilaya, ocito obako doge bote ni obin
ocaŋ wode, pien onoŋo doŋ cok to.
48Yecu odokke iye ni, “Ka pe wuneno lanyut ki taŋo, ci pe wubiye kadi matidi
mo.”
49Latic i kal owacce ni, “Ladit, bin ma peya latinna oto.”
50Yecu owacce ni, “Cit giri, wodi bikwo.” Dano meno oye lok ma Yecu owacce, ci
ocito.
51Ka pud tye ka bino i yo, orwatte ki luticce. Guwacce ni, “Latinni doŋ kwo.”
52En openyogi cawa mene ma twone ocako dok cen. Gin gugamo ni, “Laworo
cawa abiro aye lyeto oa ki i kome.”
53Wonne oniaŋ ni meno aye cawa ma Yecu owacce iye ni, “Wodi bikwo”; omiyo
en ki jo ma i ode ducu guye.
54Man doŋ lanyut me aryo ma Yecu otiyo ka oa ki i Judaya, obino i Galilaya.
Jon 5
Yecu ocaŋo dano i dog kut
1Lacen ka man otum, Yecu ocito i Jerucalem pi nino madit pa Lujudaya ma onoŋo
tye.
2I Jerucalem, i ŋet dogcel me romo, yam tye iye kut ma gilwoŋo i dog jo Ibru ni
Beteceda, ma tye iye bolo abic.
3Lwak lutwo mapol onoŋo buto iye, lutowaŋ, luŋolo ki lugoro, [ma gikuro twagge
me pii.
Acoli Baibul
© 1985, Bible Society of Uganda.
1681
4Pien kare mogo lamalaika pa Rwot bino i kut, rubo pii. Ŋat ma okwoŋo lutte i pii
kun pud girubo aruba, caŋ i kom kit two ducu ma yam tye i kome.]
5Onoŋo tye kunnu laco mo ma twone doŋ ori i kome mwaka pyeradek wiye
aboro.
6Ka Yecu onene kun obuto, dok oŋeyo ni en ori kunnu pi kare malac, openye ni,
“Imito icaŋ?”
7Latwo ogamo ni, “Ladit, pe atye ki ŋat ma bola i kut ka pii orubbe. Ka atye ka
komo, ŋat mukene dok kwoŋo leŋŋe iye i nyima.”
8Yecu odokke iye ni, “A, ikwany gibutoni, iciti.”
9Oyotoyot dano meno ocaŋ; okwanyo gibutone, ocito gire. Onoŋo ninone ceŋ
cabit,
10 omiyo Lujudaya guwaco bot dano ma gicaŋo ni, “tin cabit, cik pe ye ni ikwany
gibutoni.”
11Ento en odok ki gin ni, “Ŋat ma ocaŋa aye owacca ni, ‘Kwany gibutoni, iciti.’ “
12Gupenye ni, “Dano meno ma owacci ni, ‘Kwany gibutoni, iciti-ni’, en aŋa?”
13Dano ma gicaŋo pe ŋeyo ŋat ma ocaŋe, pien onoŋo Yecu ocito gire woko, lwak
onoŋo opoŋ kunnu.
14Lacen Yecu onoŋe i ot pa Lubaŋa, owacce ni, “Nen, doŋ icaŋ. Pe dok ibal, wek
gin marac makato meno pe opot i komi.”
15Danonu ocito, otito bot Lujudaya ni, “Yecu aye ocaŋa.”
16En aye gin mumiyo Lujudaya gulibo Yecu, pien otimo jami magi i cabit.
17Ento Yecu odokkigi iye ni, “Wora tye ka tic nio koni, an bene atye tic.”
18En gin mumiyo Lujudaya dok gumedde ka yenyo yo me neke, pe pi turo cabit
keken, ento bene pi lwoŋo Lubaŋa ni wonne, ma kun kette kene ni erom ki
Lubaŋa.
Twer ma Wod pa Lubaŋa tye kwede
19Yecu odok iye ni, “Adada awacciwu ni, Wod pe twero tiyo gin mo pire kene,
ento tiyo gin ma eneno Won tiyo; pien gin ma en tiyo, Wod bene tiyo kit meno.
20Won maro Wod, ci nyutte gin ducu ma en tiyo; dok binyutte tic madito makato
magi, wek wuur.
21Pien macalo Won cero jo muto, miyogi kwo, kit meno Wod bene miyo kwo bot
jo ma en mito.
22Won pe ŋolo kop i kom dano mo, ento doŋ otyeko miyo twer me ŋolo kop ducu
bot Wod,
Acoli Baibul
© 1985, Bible Society of Uganda.
1682
23wek dano ducu oket deyo i kom Wod, macalo giketo deyo i kom Won. Ŋat ma
pe keto deyo i kom Wod, pe keto deyo i kom Won ma ceŋ oore.
24Adada awacciwu ni, dano ma winyo lokka, ma ye ŋat ma oora, tye ki kwo ma pe
tum; pe gibiŋolo kop i kome, ento doŋ oa i to, oo i kwo.
25“Adada awacciwu ni, kare bibino, dok bene doŋ oo, ma jo muto biwinyo iye
dwan Wod pa Lubaŋa; jo ma guwinyo bikwo.
26Pien macalo Won tye ki kwo i iye kene, kit meno en bene omiyo Wod bedo ki
kwo i iye kene,
27dok omine twer me ŋolo kop, pien en Wod pa dano.
28Pe wuur lok man; pien kare bibino ma jo ducu ma tye i lyel biwinyo iye dwane,
29 ci gibikatti woko. Jo ma ceŋ gutimo maber bidonyo i cer me kwo, jo ma ceŋ
gutimo marac bidonyo i cer me ŋolo kop.
Caden pa Yecu
30“An pe atwero tiyo gin mo pira kena; aŋolo kop kit macalo awinyo; kop ma
aŋolo tye atir, pien pe ayenyo yo me tiyo gin ma iya mito kena, ento ma ŋat ma
ceŋ oora mito.
31Ka abolo lok i koma kena, lok ma abolo pe bedo me ada.
32Tye ŋat mukene ma en aye cadenna, aŋeyo ni lok ma en bolo i koma lok me ada.
33 Wun ceŋ wuoro kwena bot Jon, en obolliwu lok me ada me caden.
34An pe aye lok ma dano bolo i koma; ento awacciwu lok magi wek wularre.
35En ceŋ tara ma gicwinyo, ma lyel, yam wumito bedo ki yomcwiny pi kare
manok i dero macce.
36Ento atye ki lok me caden ma pire dit makato pa Jon; pien tic ma Won omiya
me acoba, tic magi kikomgi ma atye ka tiyogi, bedo caden i koma ni Won aye
oora.
37 Doki Won ma ceŋ oora en kikome obedo cadenna. Wun yam pe wuwinyo
dwane, pe wuneno wa calle;
38pe wubedo ki lokke i iwu, pien pe wuye ŋat ma en ooro.
39Wuyenyo i ginacoya, pien wutamo ni i gin wutye ki kwo ma pe tum, kun gin aye
caden ma tito lok i koma;
40ento wukwero bino bota, wek wulim kwo.
41An pe alimo deyo ki bot dano,
42ento aŋeyo ni pe wutye ki mar pa Lubaŋa i iwu.
Acoli Baibul
© 1985, Bible Society of Uganda.
1683
43An abino i nyiŋ Wora, ento wun pe wujola; ka ŋat mukene obino i nyiŋe kene,
wun wubijole.
44Wun wutero ye niŋniŋ, ka ŋat acel limo deyo ki bot lawote, ento pe wuyenyo
deyo ma a bot Lubaŋa ma en acel keken?
45Pe wutam ni abidotowu bot Won; ŋat ma dotowu en Moses, ma wun wugeno.
46Ka kono wuye Moses, kono wuye an bene; pien en ocoyo lok i koma.
47Ento ka pe wuye lok ma en ocoyo, wubiye niŋniŋ lok ma an atittiwu?”
Jon 6
Yecu opito jo alip abic
(Matayo 14.13-21; Marako 6.30-44; Luka 9.10-17)
1Ka man otum, Yecu ocito loka nam Galilaya, ma en nam me Tiberia.
2Lwak madwoŋ olube, pien ceŋ guneno lanyut ma en otiyo i kom lutwo.
3Yecu oito malo i wi got, obedo piny kunnu kacel ki lupwonnyene.
4Kato (Paska), ma en nino madit pa Lujudaya, onoŋo doŋ cok.
5Ka Yecu otiŋo waŋe, oneno lwak madwoŋ kun bino bote, openyo Pilipo ni,
“Wabiwilo kwon kwene wek jo man ocam?”
6En oloko lok man pi teme, pien en kikome onoŋo ŋeyo gin ma ebitiyo.
7Pilipo odokke iye ni, “Kwon me denari miya aryo pe biromogi, wek ŋat acel acel
ogam manok.”
8Ŋat acel i kin lupwonnyene, en Anderiya omin Cimon Petero, owacce ni,
9“Latin awobi mo tye kany, ma tye ki mugati abic me cayiri, ki rec aryo; ento magi
konyo aŋo bot lwak ma rom man?”
10Yecu owacci, “Wuwek lwak obed piny.” Lum onoŋo olot twatwal i kabedo
meno; dano ma gubedo piny welgi mito romo alip abic.
11Lacen Yecu okwanyo mugati, opwoyo, opoko bot jo ma gubedo piny, ki rec
bene, kit macalo gimito.
12Ka doŋ guyeŋ, ci owaco bot lupwonnyene ni, “Wucok ŋide ma odoŋ, gin mo
owek rwenyo.”
13Gucoko ŋide, gupoŋo aduku apar wiye aryo ki i kom mugati abic me cayiri ma
lwak gucamo odoŋ.
14Ka lwak oneno lanyut ma en otiyo, guwaco ni, “Ada, man en lanebi meno ma
bino i lobo.”
Acoli Baibul
© 1985, Bible Society of Uganda.
1684
15Ka Yecu oniaŋ ni gimito bino ka make tetek pi kete me bedo kabaka, ci olwi,
ocito i wi got kene.
Yecu owoto i wi nam ki tyene
(Matayo 14.22-33; Marako 6.45-52)
16Ka piny oyuto, lupwonnyene gucito i dog nam,
17gudonyo i yeya, gucako ŋolo dye nam me cito Kapernaum. Piny onoŋo doŋ col,
Yecu onoŋo peya obino botgi.
18Nam otiŋŋe pi yamo ma onoŋo tye ka kodo.
19Ka onoŋo doŋ gucero yeya ma romo mairo adek nyo aŋwen, ci guneno Yecu
kun woto i wi nam ki tyene. Lworo omakogi,
20ento en owaccigi ni, “An ennu, gwok wulwor”,
21omiyo guye odonyo i yeya. Cutcut yeya oo i wi tera ka ma gimito cito iye.
Lwak guyenyo Yecu
22Orwone jo ma yam gudoŋ loka nam tuŋcel guneno ni onoŋo tye yeya acel keken
kunnu, dok ni Yecu nene pe oito i yeya kacel ki lupwonnyene, ento lupwonnyene
ceŋ gucito kengi.
23Kadi bed kumeno, yeya mukene ma gia Tiberia gubino cok ki kabedo ka ma
dano gucamo iye kwon ma Rwot opwoyo.
24Ka lwak guneno ni Yecu pe kunnu, kadi wa lupwonnyene bene, gin kikomgi
guito i yeya, gucito Kapernaum ka yenyo Yecu.
Yecu en kwon me kwo
25Ka gunoŋe loka nam tuŋ ca, gupenye ni, “Lapwony, ibino kany awene?”
26Yecu odokkigi iye ni, “Adada awacciwu ni, wutye ka yenya pe ni pien yam
wuneno lanyut, ento ni pien wucamo kwon, wuyeŋ.
27Pe wuti pi cam ma top woko, ento pi cam ma ri nio wa i kwo ma pe tum, ma
Wod pa dano bimiyowu; pien Lubaŋa Won oketo lanen mere i kome.”
28Gin dok gupenye ni, “Myero watim gin aŋo wek wati tic pa Lubaŋa?”
29Yecu odok iye botgi ni, “Man en tic pa Lubaŋa, ni wubed ki niye i kom ŋat ma en
ooro.”
30Gupenye ni, “Lanyut aŋo ma in itiyo, wek wanen, waye in? Tic aŋo ma in itiyo?
31 Kwariwa yam gucamo manna i tim, macalo gicoyo ni, ‘Omiyogi kwon me acama
mua ki i polo.’ “
32Yecu ogamo doggi ni, “Adada awacciwu ni, pe Moses aye yam omiyowu kwon
meno mua ki i polo; ento Wora en aye tye ka miyowu kwon me ada nia ki i polo.
Acoli Baibul
© 1985, Bible Society of Uganda.
1685
33Pien kwon pa Lubaŋa en kwon ma bino piny nia ki i polo, ma miyo kwo ki lobo.”
34Guwacce ni, “Rwot, miwa kwon meno nino ducu.”
35Yecu owaco botgi ni, “An a kwon me kwo; ŋat ma bino bota, kec pe bineke; ŋat
ma ye an, orwo pe dok bineke matwal.
36Ento yam atito botwu ni, wun doŋ wunena, ento pe wuye.
37Dano ducu ma Wora omiya bibino bota; ŋat ma bino bota, pe abiryeme.
38Pien doŋ alor piny ki i polo, pe ka tiyo gin ma iya mito pira kena, ento ka tiyo
gin ma ŋat ma yam oora mito.
39Man en gin ma ŋat ma oora mito, ni i kom dano ducu ma en omiya awek
rwenyo iye ŋatti mo, ento acergi woko ducu i nino me agik.
40Man en gin ma wora mito, ni, dano ducu ma neno Wod, ma ye en, myero olim
kwo ma pe tum; ci an abicere woko i nino me agik.”
41Lujudaya guŋur i kome pien owaco ni, “An a kwon ma olor piny nia i polo.”
42Guwaco ni, “Man pe Yecu, wod pa Yucepu, ma wonne ki minne waŋeyo? Piŋo en
dok waco ni, ‘An alor piny nia i polo’?”
43Yecu odok iye ki gin ni, “Pe wuŋur i kinwu kenwu.
44Dano mo pe twero bino bota, ka Wora ma yam oora pe opeye; ci an bene
abicere woko i nino me agik.
45 Gicoyo i buk pa lunebi ni, ‘Lubaŋa bipwonyogi ducu.’ Dano ducu ma owinyo lok
ki bot Won, ce omako lokke, bino bota.
46Pe ni ŋat mo yam oneno Won, kono ŋat ma yam oa bot Lubaŋa, en aye oneno
Won.
47Adada awacciwu ni, ŋat ma ye an tye ki kwo ma pe tum.
48An a kwon me kwo.
49Kwariwu yam gucamo manna i tim, guto woko.
50Man en kwon ma lor piny nia i polo, ma ka dano mo ocamo, pe bito.
51An a kwon makwo, ma olor piny nia i polo; ka ŋat mo ocamo kwon man, en
bibedo kwo nakanaka. Kwon ma abimiyo en koma, ma amiyo wek lobo obed ki
kwo.”
52Lujudaya guero pyem i kingi kekengi, kun giwaco ni, “Dano man twero miyowa
kome me acama niŋniŋ?”
53Yecu owaccigi ni, “Adada awacciwu ni, ka pe wucamo kom Wod pa dano,
wumato remone, pe wutye ki kwo i iwu.
Acoli Baibul
© 1985, Bible Society of Uganda.
1686
54Ŋat ma camo koma, ma mato remona, tye ki kwo ma pe tum, ci an abicere woko
i nino me agik.
55Pien koma en cam meada, remona en ginamata meada.
56Ŋat ma camo koma, ma mato remona, bedo i an, an bene abedo i iye.
57Macalo Won makwo ceŋ oora, kun an abedo kwo pi Won kit meno ŋat ma cama
bikwo pira.
58Man en kwon ma olor piny nia i polo, pe kit kwon ma yam kwariwu gucamo,
guto woko; ŋat ma camo kwon man bibedo kwo nakanaka.”
59En oloko lok magi i kare ma en pwonyo i kacokke i Kapernaum.
Lok me kwo ma pe tum
60Lupwonnyene mapol ka guwinyo, guwacci, “Man lok matek; aŋa ma twero
winyo?”
61Ento Yecu ka oŋeyo ki i cwinye kene ni lupwonnyene tye ka ŋur i kom lok man,
openyogi ni, “Lok man obalo tamwu?
62Bibedo niŋniŋ ka kono wuneno Wod pa dano kun ito ka ma yam en tye iye con?
63Gin ma miyo kwo en aye cwiny, kom pe konyo gin mo; lok ducu ma awacciwu
gin aye cwiny ki kwo.
64Ento tye jo mogo i kinwu ma pe giye.” Pien nia i acakki Yecu onoŋo ŋeyo jo
meno ma pe ye, ki ŋat ma bidobe.
65En dok owaco ni, “Man en gin mumiyo ceŋ atittiwu ni, pe tye ŋat mo ma twero
bino bota, ka Won pe omiye twer.”
66Cakke i kare meno, lupwonnyene mapol gudok cen, pe dok gubedo ka wot kacel
kwede.
67Yecu openyo jone apar wiye aryo ni, “Wun bene wumito ket woto?”
68 Cimon Petero ogamo doge ni, “Rwot, wabicito bot aŋa? In itye ki lok me kwo
ma pe tum.
69Wan waye, dok watyeko niaŋ ni, in i ŋat Maleŋ pa Lubaŋa.”
70Yecu odokkigi iye ni, “Ceŋ pe ayerowu wun apar wiye aryo? Ento acel i kinwu
pa Catan.”
71En onoŋo oloko i kom Juda wod pa Cimon me Keriot, ŋat acel i kin jo-nu apar
wiye aryo, ma bidobe.
Jon 7
Omegi pa Yecu pe guye en
Acoli Baibul
© 1985, Bible Society of Uganda.
1687
1Ka man otum, Yecu obedo ka wot i kin Galilaya; pe omito cito i Judaya, pien
Lujudaya gimito neke.
2 Nino madito me Bolo pa Lujudaya onoŋo cok.
3Omegine guwacce in, “A ki kany, icit i Judaya, wek lupwonnyeni gunen tic ma in
itiyo.
4Pe tye dano mo ma tiyo tic i muŋ, ka en kikome mito ni dano guŋeye. Ka itiyo tic
magi, nyutte keni bot lobo.”
5Pien kadi omegine kikome bene pe guye en.
6Yecu owaccigi ni, “Karena pud peya oo, ento karewu nino ducu tye.
7Lobo pe twero kwerowu, ento okwero an, pien an atuco lok i kome, ni ticce ducu
racu.
8Wun wucit ka kwero nino madito; an pe acito i nino madito, pien karena peya
oromo maber.”
9Ka doŋ oloko lok man botgi, ci odoŋ i Galilaya.
Yecu i nino madito me Bolo
10Ento ka omegine doŋ gutyeko cito pi nino madito, ci en bene ocito, pe atyer,
ento i muŋ.
11Lujudaya gubedo ka yenye i nino madito kun gipenyo ni, “En tye kwene?”
12Lwak onoŋo giŋur twatwal pire. Jo mukene guwaco ni, “En gire dano maber,” jo
mukene ni, “Pe, en rwenyo lwak.”
13Ento pe tye ŋat mo ma waco nyiŋe ka maleŋ, pien gilworo Lujudaya.
14Ka doŋ oo i dye nino madito, Yecu ocito i ot pa Lubaŋa, ocako pwonyo dano.
15Lujudaya guuro, kun giwaco ni, “Dano man oŋeyo nukuta niŋniŋ, kun kono pe
okwano?”
16Yecu odok iye ki gin ni, “Pwony mera pe mera kikoma, ento pa ŋat ma ceŋ oora.
17Ka ŋat mo mito tiyo gin ma Lubaŋa mito, en biniaŋ ka ce pwony man oa ki bot
Lubaŋa, nyo ka aloko pira kena.
18Ŋat ma loko pire kene yenyo deyone pire kene, ento ŋat ma yenyo deyo pi ŋat
ma oore, dano-nu en me ada, gin ma pe atir pe i iye.
19Moses ceŋ pe omiyowu cik? Ento pe tye ŋat mo i kinwu ma gwoko cik. Piŋo
wumito neka?”
20Lwak odok iye ni, “In giri itye ki cen! Aŋa ma mito neki?”
21Yecu ogamo doggi ni, “Yam atiyo tic acel, wun ducu wuuro.
Acoli Baibul
© 1985, Bible Society of Uganda.
1688
22 Moses ceŋ omiyowu cik me lirre (pe ni oa ki bot Moses, ento ki bot kwaro),
wun bene wuliro dano i ceŋ cabit.
23 Ka giliro dano i ceŋ cabit, wek cik pa Moses pe oballe, piŋo iwu waŋ i koma pi
caŋo dano i ceŋ cabit?
24Pe wuŋol kop pi neno ki waŋ, ento wuŋol kop atir.”
Man en Kricito
25Jo mogo me Jerucalem guwaco ni, “Man pe dano ma gimito neko-ni?
26Ento, nen, en tye ka lok ka maleŋ, gin pe guwacce lok mo. Luloc tika niaŋ ni man
en Kricito ma Lubaŋa oyero?
27Ento wan waŋeyo ka ma dano man oa iye; ka Kricito binen, pe tye dano mo ma
biŋeyo ka ma en oa iye.”
28I kare ma Yecu pwonyo i ot pa Lubaŋa, en odaŋŋe, owaco ni, “Wun wuŋeya,
wuŋeyo ka ma aa iye? An pe abino pira kena. Ŋat ma oora en me ada, wun pe
wuŋeye.
29Ento an aŋeye, pien aa ki bote, en aye oora.”
30Gumito make, ento pe tye ŋat mo ma oketo ciŋe i kome, pien karene peya
oromo.
31Ento jo mapol i kin lwak guye en. Guwaco ni, “Ka Kricito ma Lubaŋa oyero
binen, bitiyo lanyut mapol makato ma dano man tiyo?”
Gicwalo askari ka mako Yecu
32Luparicayo guwinyo ka lwak tye ka ŋur i kome, omiyo ajwagi madito pa Lubaŋa
ki Luparicayo gucwalo askari ka make.
33Yecu owaco ni, “Pud dok abibedo kwedwu pi kare manok, lacen abidok bot ŋat
ma yam oora.
34Wubiyenya, ento pe wubinoŋa; ka ma abedo iye, wun pe wutwero o iye.”
35Lujudaya gupennye kekengi ni, “Dano man mito cito kwene, ma wan pe
wabinoŋe-ni? En mito cito bot jo mewa muket ata i kin jo Grik, ka pwonyo jo
Grik?
36Man te lokke niŋo, ni, ‘Wubiyenya, ento pe wubinoŋa,’ dok ni, ‘Ka ma abedo iye,
wun pe wutwero o iye’?”
Kulu me pii makwo
37 I nino me agikki me nino madito, ma en aye nino madit, Yecu oa malo, odaŋŋe,
owaco ni, “Ka orwo neko dano mo, en myero obin omat bota.
38 Ŋat ma ye an, macalo ginacoya owaco, ‘Kulu me pii makwo bimol nia i iye’.”
Acoli Baibul
© 1985, Bible Society of Uganda.
1689
39En yam oloko lok man i kom Cwiny Maleŋ, ma jo ma giye en bilimo; pien onoŋo
Cwiny Maleŋ peya gimiyo, pien onoŋo Yecu peya giketo deyo i kome.
Apokapoka obedo i kin lwak
40Ka guwinyo lok magi, jo mogo i kin lwak guwaco ni, “Adada, nye man en lanebi
meno.”
41Jo mukene guwaco ni, “Man gire Kricito ma Lubaŋa oyero.” Jo mukene dok
gipenyo apenya ni, “Kricito ma Lubaŋa oyero yam a i Galilaya?
42 Ginacoya pe tito ni, Kricito ma Lubaŋa oyero a ki i anywalli pa Daudi, ki i
Beterekem, i gaŋ ma yam Daudi bedo iye?”
43Kumeno apokapoka obedo i kin lwak pire.
44Jo mogo i kingi omito make, ento pe tye ŋat mo ma oketo ciŋe i kome.
Ludito pe guye Yecu
45Askari gudwogo bot ajwagi madito pa Lubaŋa ki Luparicayo. Gin gupenyogi ni,
“Piŋo pe wukele?”
46Askari gugamo doggi ni, “Pe tye ŋat mo ma yam oloko macalo dano man.”
47Luparicayo gudok iye ni, “Wun bene gityeko rwenyowu?
48Tye ŋat mo i kin luloc nyo i kin Luparicayo ma oye en?
49Ento lwak man ma kwiya cik doŋ gicenogi.”
50 Nikodemo ma yam obino bote, ma en bene ŋat acel i kingi, openyogi ni,
51“Cik mewa ŋolo kop i kom dano kun peya giwinyo lok ma a i doge, pi niaŋ i kom
gin ma en timo?”
52Gudokke iye ni, “In bene ia ki i Galilaya? Koŋ iyeny, ibineno ni pe tye lanebi mo
ma bia ki i Galilaya.”
[53Ŋat acel acel odok i ode.
Jon 8
Dako ma gimako ka timo abor
1Ento Yecu ocito wa i wi got Jeituni.
2Odiko con en dok odwogo i ot pa Lubaŋa; jo ducu gucokke bote, en obedo piny,
opwonyogi.
3Lupwonycik ki Luparicayo gukelo dako mo ma gimako ka timo abor. Gukete i
dyere,
4guwacce ni, “Lapwony, dako man gimako ka timo abor, ginoŋe iye kikome.
Acoli Baibul
© 1985, Bible Society of Uganda.
1690
5 I cik Moses ocikowa ni, dano macalo man myero gicel woko ki got. I kono iŋolo
niŋniŋ?”
6Guwaco lok man pi teme, wek ginoŋ lok ma gibidote kwede. Ento Yecu okulle
piny, ocoyo ŋom ki lwete.
7Ka gumedde ka penye, en oille malo, owaccigi ni, “Ŋat ma i kinwu ma pe ki bal
okwoŋ cele ki got.”
8En dok okulle piny, ocoyo ŋom ki lwete.
9Ka guwinyo lok man, ci guket ki acel acel, kun ocakke ki i kom jo madito; ci Yecu
odoŋ kene kun dako-nu pud ocuŋ i dyere.
10Yecu oille, openyo dako ni, “Dako, gin kono gitye kwene? Pe tye ŋat mo ma
oŋolo kop loyi?”
11En ogamo ni, “Pe tye ŋat mo, ladit.” Yecu owaco ni, “An bene pe abiŋolo kop
loyi. Cit giri; cakke tin pe dok ibal.”]
Yecu en ceŋ me lobo
12 Yecu dok oloko ki gin kun waco ni, “An a ceŋ me lobo; ŋat ma luba pe biwoto i
piny macol, ento bibedo ki ceŋ me kwo.”
13Luparicayo guwacce ni, “In giri ibolo lok me caden i komi keni, lok ma ibolo pe
me ada.”
14Yecu odok iye ni, “Kadi bed abolo lok i koma kena, lok ma abolo me ada, pien
aŋeyo ka ma aa iye, ki ka ma acito iye, ento wun pe wuŋeyo ka ma aa iye, ki ka ma
acito iye.
15Wun wuŋolo kop i kit pa dano, ento an pe aŋolo kop i kom ŋat mo.
16Kadi bed aŋol kop, ŋolo koppa tye atir, pien pe atye kena, ento wan ki ŋat ma
oora.
17I cikwu gicoyo ni, lok pa caden aryo bedo ada;
18an abolo lok me caden i koma kena, dok Wora ma oora bene cadenna.”
19Gipenye ni, “Woru tye kwene?” Yecu odok iye ni, “Wun pe wuŋeyo an, kadi
Wora. Kono wuŋeya, kono wuŋeyo Wora bene.”
20En oloko lok man i kare ma pwonyo dano i ot pa Lubaŋa, i ot lim, ento pe tye
ŋat mo ma omake, pien karene peya oromo.
Ka ma acito iye wun pe wutwero bino iye
21En dok owaco ki gin ni, “An abicito woko. Wun wubiyenya, wubito i balwu; ka
ma acito iye, wun pe wutwero bino iye.”
Acoli Baibul
© 1985, Bible Society of Uganda.
1691
22Lujudaya guwaco ni, “En binekke kene, pien owaco ni, ‘Ka ma acito iye wun pe
wutwero bino iye’?”
23En owaccigi ni, “Wun wua ki piny, an aa ki malo; wun jo me lobo, an pe a dano
me lobo.
24Atyeko wacciwu ni, wubito i balwu; pien wubito i balwu ka pe wuye ni an a en.”
25Gupenye ni, “In aŋa?” Yecu odok ki gin iye ni, “An a ŋat ma yam atittiwu con nia
i acakki.
26Atye ki lok mapol me aloka i komwu, ki kop mapol me aŋola; ento ŋat ma oora
en me ada, atito ki lobo gin ma doŋ awinyo ki bote.”
27Pe guniaŋ ni en tye ka tittigi pi Lubaŋa Won.
28Omiyo Yecu owaco ki gin ni, “Ka doŋ wutiŋo Wod pa dano malo, ci wubiniaŋ ni
an a en, dok ni pe atiyo gin mo pira kena, ento aloko gin ma Wora opwonya iye.
29Ŋat ma oora tye kweda; pe oweka kena, pien nino ducu atiyo gin ma iye mito.”
30Ka oloko lok man, jo mapol guye en.
Lok me ada bigonyowu
31Yecu owaco bot Lujudaya ma guye en ni, “Ka wumoko i lokka, ci wun
lupwonnyena adada;
32miyo wubiŋeyo lok me ada, lok me ada bigonyowu.”
33 Gudokke iye ni, “Wan likwayo pa Abraim; ma naka yam peya wabedo opii pa
ŋatti mo. Man doŋ in iwaco niŋniŋ ni, ‘Gibigonyowu’?”
34Yecu odokkigi iye ni, “Adada awacciwu ni, dano ducu ma timo bal, en opii me
bal.
35Opii pe bedo i ot nakanaka, ento latin anywalli bedo gire nakanaka.
36Pi meno, ka Wod ogonyowu gibigonyowu atika.
37Aŋeyo ni wun likwayo pa Abraim; ento wumito neka, pien lokka pe noŋo
kabedo i iwu.
38An aloko gin ma aneno ki bot Wora, wun wutiyo gin ma wuwinyo ki bot
wonwu.”
Wonwu Catan
39Gudok iye ni, “Abraim en wonwa.” Yecu owaccigi ni, “Kono wun litino pa
Abraim, kono wutiyo macalo Abraim.
40Ento koni wumito neka, an dano ma atittiwu lok me ada ma awinyo ki bot
Lubaŋa; Abraim yam pe otiyo kit meno.
Acoli Baibul
© 1985, Bible Society of Uganda.
1692
41Wun wutiyo gin ma wonwu otimo.” Gidok iye bote ni, “Wan pe ginywalowa i
abor; watye ki wonwa acel, en aye Lubaŋa.”
42Yecu ogamo doggi ni, “Kono Lubaŋa wonwu, kono wumara, pien an aa ki bot
Lubaŋa, koni doŋ atye kany; pe abino pira kena, en aye oora.
43Piŋo pe wuniaŋ lok ma awaco? Pien pe wutwero winyo lokka.
44Wun wua ki bot wonwu, Catan, wumito cobo gin ma wonwu mito. Nia i acakki
piny en con lanek, pe cuŋ i ada, pien lok me ada pe i iye. Ka en loko lok goba, en
lok macalo kite tye, pien en lagoba, doki won goba.
45Ento pe wuye an, pien an aloko lok me ada.
46Aŋa i kinwu ma nyuto lok me bal i koma ma loya? Ka atito lok me ada, piŋo pe
wuye an?
47Ŋat ma oa bot Lubaŋa winyo lok pa Lubaŋa; gin ma omiyo wun pe wuwinyo,
pien pe wua bot Lubaŋa.”
Ma Abraim pud pe onoŋo doŋ an atye
48Lujudaya gudokke iye ni, “Wan pe wawaco kakare ni, in Lacamaria, itye ki cen?”
49Yecu odok iye ni, “An pe atye ki cen; ento aworo Abana, wun pe wuwora.
50An pe ayenyo deyona pira kena; tye Ŋat ma yenyo ma kakara, en aye biŋolo
kop.
51Adada awacciwu ni, ka ŋat mo mako lokka, pe bito matwal.”
52Lujudaya gudokke iye ni, “Koni doŋ waniaŋ ni itye ki cen. Abraim yam oto, ki
lunebi bene guto, ento in iwaco ni, ‘Ka ŋat mo mako lokka, ci pe bibilo to matwal’.
53In i dit ikato kwarowa Abraim, ma ceŋ oto-ni? Lunebi bene guto, do! In ikette ni
in aŋa?”
54Yecu ogamo ni, “Ka aketo deyo i koma kena, deyona mwa; Wora aye keto deyo i
koma, en ma wun wuwaco ni Lubaŋawu-ni.
55Wun pe wuŋeye; ento an aŋeye. Ka kono awaco ni pe aŋeye, kono adoko lagoba
macalo wun; ento an aŋeye, amako lokke.
56Kwarowu Abraim yam obedo ki yomcwiny ni ebineno ninona; ci oneno, cwinye
obedo yom matek.”
57Lujudaya guwacce ni, “In ma mwakani bene peya oromo pyerabic-ci, ineno
Abraim?”
58Yecu ogamo doggi ni, “Adada awacciwu ni, ma Abraim pud pe, onoŋo doŋ an
atye.”
Acoli Baibul
© 1985, Bible Society of Uganda.
1693
59Omiyo gukwanyo got me cele; ento Yecu okanne, ci okato woko ki i ot pa
Lubaŋa.
Jon 9
Yecu ocaŋo dano ma ginywale ma waŋe oto
1Ka ceŋ en oekato ki i yo, oneno dano ma ginywale ma waŋe oto.
2Lupwonnyene gupenye ni, “Lapwony, aŋa ma obalo, laco man, kece nyo jo ma
gunywale, ma omiyo ginywale ma waŋe oto?”
3Yecu ogamo ni, “Laco man pe obalo, kadi jo ma gunywale, ento man otimme wek
tic pa Lubaŋa onen i kome.
4Myero wati tic pa ŋat ma oora ma ceŋ pud tye; dyewor bibino ma ŋat mo pe
twero tic.
5 Ka pud atye i lobo, an a ceŋ me lobo.”
6Ka oloko lok man, oŋulo laa piny, orubo ki ŋom, ci owiro ki waŋ laco-nu.
7Owacce ni, “Citi, ilwok i kut me Ciloam” (ma te lokke ni, Ma gioro). En ocito
olwoko, ci odwogo ma waŋe doŋ neno piny.
8Luwote ki jo ma yam ginene kun kwayo lim guwaco ni, “Man pe laco ma bedo
kun kwayo lim-mi?”
9Jo mogo guwaco ni, “En kikome”; jo mukene ni, “Pe, ento cal kwede acala.” En
ogamo ni, “An ennu, do!”
10Gupenye ni, “Waŋi oyabbe niŋniŋ?”
11En ogamo ni, “Dano ma gilwoŋo nyiŋe ni Yecu aye orubo ŋom, owiro ki waŋa, ci
ocika ni, ‘Cit ilwok i Ciloam.’ Ci acito, alwoko, acako neno piny.”
12Dok gupenye ni, “En tye kwene?” Ogamo ni, “Pe aŋeyo.”
Luparicayo giyenyo kit ma gicaŋo kwede lawaŋoto
13Gikelo dano ma yam waŋe oto-ni bot Luparicayo.
14Nino ma Yecu orubo ŋom iye, oyabo ki waŋe, onoŋo ceŋ cabit.
15Luparicayo dok gupenye ni, “Waŋi oyabbe niŋniŋ?” En odok ki gin iye ni, “En
owiro ŋom i waŋa, alwoko, ci aneno piny.”
16Luparicayo mogo guwaco ni, “Dano man pe oa ki bot Lubaŋa, pien pe gwoko
cabit.” Ento jo mukene guwaco ni, “Dano ma labalo twero tiyo lanyut ma rom
man?” Omiyo apokapoka obedo i kingi.
17Dok gupenyo dano ma yam onoŋo waŋe oto-ni ni, “In itamo lok aŋo i kome,
pien oyabo waŋi?” En odok iye ni, “En lanebi.”
Acoli Baibul
© 1985, Bible Society of Uganda.
1694
18Lujudaya pe guye ni en yam obedo lawaŋoto, dok ni giyabo waŋe, nio ka
gilwoŋo jo ma gunywalo dano ma giyabo waŋe-ni.
19Gipenyogi ni, “Man en latinwu ma wuwaco ni ginywale ma waŋe oto? Gin aŋo
ma omiyo doŋ en neno piny koni?”
20Jo ma gunywale gudok iye ni, “Waŋeyo ni man latinwa, dok yam ginywale ma
waŋe oto.
21Ento kit ma en neno ki piny koni, pe waŋeyo; dok wan pe waŋeyo ŋat ma oyabo
waŋe. Wupenye; en doŋ dit, en bilok pire kene.”
22Jo ma gunywale guwaco lok man pien gilworo Lujudaya, pien onoŋo Lujudaya
guporo lok kacel ni, ka ŋat mo otuco ni Yecu en Kricito ma Lubaŋa oyero, ci
gibiryeme woko ki i kacokke.
23En aye gin mumiyo jo ma gunywale guwaco ni, “En doŋ dit, wupenye.”
24Pi lok man omiyo gulwoŋo dano ma yam waŋe oto tyen me aryo, guwacce ni,
“Mi deyo bot Lubaŋa; wan waŋeyo ni dano man labalo.”
25En ogamo ni, “Ka en labalo, pe aŋeyo; gin acel keken ma aŋeyo, en aye ni, yam
waŋa oto, ento koni doŋ aneno piny.”
26Gin gupenye ni, “En otimmi niŋniŋ? Oyabo waŋi niŋniŋ?”
27En odokkigi iye ni, “Doŋ atittiwu con, wun pe wuwinyo. Piŋo pud wumito
winyo? Wun bene wumito doko lupwonnyene, ce?”
28Ci guyete kun giwaco ni, “In giri aye lapwonnyene ento wan giwa lupwonnye pa
Moses.
29Waŋeyo ni Lubaŋa yam oloko ki Moses, ento dano man pe waŋeyo ka ma oa
iye.”
30Dano ca odok iye ni, “Man lok me aura twatwal! Wun pe wuŋeyo ka ma en oa
iye, kun en oyabo waŋa.
31Waŋeyo ni Lubaŋa pe winyo lubalo, ento ka ŋat ma woro Lubaŋa, dok tiyo gin
ma en mito, Lubaŋa winye.
32Ma naka yam peya owinnye ni ŋat mo oyabo waŋ dano mo ma ginywale ma
waŋe oto.
33Ka kono dano man onoŋo pe oa ki bot lubaŋa, kono pe otwero timo gin mo wa
acel.”
woko.
34Gugamo doge ni, “In ma ginywali i bal keken-ni bene ipwonywa?” Ci guryeme
To-waŋ me cwiny
35Yecu ka owinyo ni giryeme woko, onoŋe, openye ni, “In iye Wod pa dano?”
Acoli Baibul
© 1985, Bible Society of Uganda.
1695
36En odok iye ni, “En aŋa, ladit, wek aye en?”
37Yecu owacce ni, “Doŋ inene, en aye ŋat ma tye ka lok kwedi-ni.”
38En owaco ni, “Aye, Rwot”; owore.
39Yecu owacce ni, “An abino i lobo ka ŋolo kop, wek jo ma pe neno piny gunen, jo
ma neno gudok luwaŋoto.”
40Luparicayo mogo ma cok kwede guwinyo lok man. Gupenye ni, “Wan bene
waŋwa oto?”
41Yecu odok iye ni, “Kono ka waŋwu oto, kono pe wutye ki bal; ento wun wuwaco
ni, ‘Waneno’; pi meno balwu pud bedo gire.
Jon 10
Carolok i kom dwol romo
1“Adada awacciwu ni, ŋat ma pe donyo i dwol romo ki i doggola, ento ito ki ka
mukene, dano meno lakwo ki layak;
2ento ŋat ma donyo ki i doggola, en lakwat romi.
3Lagwok-doggola yabbe kika, romi winyo dwane; en lwoŋo romi ki nyiŋgi, ci
terogi woko.
4“Ka doŋ ocwalo mere ducu woko, en woto i nyimgi, romi lube, pien giŋeyo
dwane.
5Pe gilubo welo, ento giriŋo woko ki bote, pien pe giŋeyo dwan welo.”
6Yecu oloko ki gin carolok man, ento pe guniaŋ lok ma en otito botgi.
Yecu en lakwat maber
7Yecu dok owaco ki gin ni, “Adada awacciwu ni, an a doggola me romi.
8Jo ducu ma yam obino okwoŋo nyima, gin lukwo dok luyak; ento romi pe
owinyo dwangi.
9An a doggola; ka ŋatti mo odonyo ki bota, en bibwot, bidonyo, bikatti woko,
binoŋo cam.
10Lakwo pe bino pi lok mo mukene, ento kono pi kwalo, pi neko ki pi tyeko; an
abino wek gunoŋ kwo, gubed kwede madwoŋ.
11An lakwat maber. Lakwat maber miyo kwone pi romi.
12Ŋat ma tiyo pi mucara, ma pe lakwat, ma romi pe mere kikome, ka oneno orudi
bino, weko romi, riŋo woko; orudi makogi, keyogi.
13En riŋo woko pien tiyo pi mucara keken, pe paro pi romi.
14An lakwat maber; aŋeyo romina, mera bene ŋeya,
Acoli Baibul
© 1985, Bible Society of Uganda.
1696
15 macalo Won ŋeya, an bene aŋeyo Won; amiyo kwona pi romi.
16Atye ki romi mukene bene, ma pe me dwol man; myero akelgi bene, gibiwinyo
dwana. Kit meno bibedo lwak acel ki lakwat acel.
17Gin mumiyo Won mara, pien amiyo kwona wek doki agam.
18Pe tye ŋatti mo ma mayo ki bota; amiyo gira pira kena. Atye ki twer me miyo
kwona, dok atye ki twer me gamo doki; alimo cik man ki bot Wora.”
19Apokapoka dok obedo i kin Lujudaya pi lok man.
20Jo mapol ki i kingi guwaco ni, “En tye ki cen, opo apoya; piŋo wuwinyo lokke?”
21Jo mukene guwaco ni, “Lok man pe pa dano ma tye ki cen. Cen twero yabo waŋ
dano ma waŋe oto?”
Lujudaya gukwero Yecu
22I kare meno nino madit me kwero ot pa Lubaŋa obedo i Jerucalem.
23Onoŋo piny cwir, Yecu onoŋo tye ka wot i ot pa Lubaŋa, i te baraja pa Solomon.
24Lujudaya gucokke, gurume i dyere, gupenye ni, “Ibimiyo wakalo akala pi kare
ma rom mene? Ka in i Kricito ma Lubaŋa oyero, tittiwa atir.”
25Yecu odokkigi iye ni, “Atyeko tittiwu, wun pe wuye. Tic ma atiyo i nyiŋ Wora
gin cadenna.
26Wun pe wuye, pien pe wutye i kin romina.
27Romina winyo dwana, an aŋeyogi, gin luba.
28Amiyogi kwo ma pe tum; gin pe bito matwal, pe tye ŋatti mo ma bimayogi ki i
ciŋa.
29Wora ma omiyogi bota dit makato ducu, pe tye ŋatti mo ma twero mayogi ki i
ciŋ Won.
30An ki Won wan acel.”
31Lujudaya dok gukwanyo got me cele.
32Yecu owaccigi ni, “Atyeko nyuttiwu tic mabeco mapol ma oa ki bot Won;
wumito cela ki got pi tic mene?”
33 Lujudaya gudokke iye ni, “Pe waceli pi tic mo maber, ento pi yeto Lubaŋa; pien
in i dano adana, ikette keni ni in Lubaŋa.”
34Yecu ogamo doggi ni, “Pe gicoyo i cik mewu ni, ‘An awaco ni wun lubaŋa’?
35Ka en lwoŋo jo ma lok pa Lubaŋa obino botgi ni gin lubaŋa (ci ginacoya pe
twero turre),
Acoli Baibul
© 1985, Bible Society of Uganda.
1697
36wun wuwaco bot ŋat ma Won olonyo, oore i lobo, ni, ‘Iyeto lubaŋa,’ pien an
awaco ni, ‘An Wod pa Lubaŋa’?
37Ka pe atiyo tic pa Wora, ci pe myero wuye an;
38ento ka atiyo ticce, kadi bed pe wuye an gira, myero wuye tic; wek wuŋe dok
wuniaŋ ni Won tye i an, ki an i Won.”
39Dok gutemo make, ento en opucce woko ki i ciŋgi.
40 En dok ocito loka Jordan, i kabedo ka ma yam Jon okwoŋo batija dano iye,
obedo kunnu.
41Jo mapol gubino bote; guwaco ni, “Jon yam pe otiyo lanyut mo ento lok ducu ma
Jon otito i kom dano man obedo me ada.”
42Jo mapol guye en ki kunnu.
Jon 11
Lajaro oto
1 Ceŋ tye dano mo ma kome lit i Betania ma nyiŋe Lajaro, i paco pa Maliam ki
laminne Marita.
2 En Maliam ma yam owiro Rwot ki moo, dok ojwayo tyene ki yer wiye, aye
ominne kome lit-ti.
3Nyimege gucwalo kwena bote kun giwaco ni, “Rwot, ŋat ma imaro kome lit.”
4Ento ka Yecu owinyo, owaco ni, “Two man pe obino pi neke, ento pi kelo deyo
bot Lubaŋa, wek pire gimi deyo bot Wod pa Lubaŋa.”
5Yecu yam maro marita ki laminne ki Lajaro.
6Ka owinyo ni kome lit, ci omedde ki ri doki nino aryo i kabedo ma yam en tye
iye.
7Lacen owaco bot lupwonnyene ni, “Wadoku doki i Judaya.”
8Lupwonnyene gudokke iye ni, “Lapwony, Lujudaya nene gimito celi ki got, in
dok idok kunnu?”
9Yecu ogamo ni, “Cawa me dyeceŋ pe apar wiye aryo? Ka ŋatti mo woto i dyeceŋ,
pe yokke, pien neno ceŋ me lobo man.
10Ento ka ŋatti mo woto dyewor, yokke, pien ceŋ pe i iye.”
11En owaco kit man, lacen owaco botgi ni, “Laremwa Lajaro doŋ onino, acito wek
acicoye woko ki i waŋ nino.”
12Lupwonnyene guwacce ni, “Rwot, ka onino, ci bicaŋ.”
13Yecu onoŋo loko pi to mere, ento gin gitamo ni oloko pi yweyo me nino.
Acoli Baibul
© 1985, Bible Society of Uganda.
1698
14Lacen Yecu otittigi atir ni, “Lajaro doŋ oto;
15cwinya yom piwu pien onoŋo pe atye kunnu, wek wun wuye. Ci doŋ wacitu
bote.”
16Tomaci (ma te lokke ni, Baŋi) owaco bot lupwonnye luwote ni, “Wan bene
wacitu, wek watoyu kacel kwede.”
Yecu en nicer ki kwo
17Ka Yecu oo, onono ni Lajaro doŋ ori i lyel nino aŋwen.
18Betania onoŋo cok ki Jerucalem, mito romo mairo aryo;
19jo mapol i kin Lujudaya onoŋo gubino bot Marita ki Maliam pi kweyo cwinygi pi
omingi.
20Ka Marita owinyo ni Yecu oebino, en ocito, oromo kwede, ento Maliam odoŋ,
obedo i ot.
21Marita owaco bot Yecu ni, “Rwot, kono nene itye kany, kono omera pe oto.
22Dok koni aŋeyo ni gin ducu ma ibilego ki bot Lubaŋa, Lubaŋa bimiyi.”
23Yecu owacce ni, “Omeru bicer.”
24Marita ogamo doge ni, “Aŋeyo ni en bicer i cer me nino me agik.”
25Yecu owacce ki, “An nicer ki kwo; ŋat ma ye an, nadi oto, dok bikwo;
26dano ducu makwo ma ye an, pe bito matwal. In iye man?”
27En odok iye ni, “Iyo Rwot; doŋ aye ni in i Kricito ma Lubaŋa oyero, Wod pa
Lubaŋa, ma bino i lobo.”
Yecu okok ki pig waŋe
28Ka Marita oloko lok man, ci ocito olwoŋo laminne Maliam, okwille ni, “Lapwony
tye kany, lwoŋi.”
29Ka en owinyo, ci oa oyotoyot, ocito bote.
30Yecu onoŋo peya oo i gaŋ-ŋu, ento onoŋo pud tye ka ma Marita oromo iye
kwede.
31Ka Lujudaya ma onoŋo gitye bote i ot kun gikweyo cwinye guneno Maliam oa
malo oyotoyot, okato woko, gulubo kore, kun gitamo ni en cito i wi lyel ka koko
kunnu.
32Ka Maliam oo ka ma Yecu tye iye, ka onene, ci opoto piny ka tyene, owacce ni,
“Rwot, kono nene itye kany, kono omera pe oto.”
33Ka Yecu onene kun kok, ki Lujudaya ma gubino kwede bene gikok, cwinye
opoto, iye owaŋ matek.
Acoli Baibul
© 1985, Bible Society of Uganda.
1699
34Openyo ni, “Wukete kwene?” Gudokke iye ni, “Rwot, bin inen.”
35Yecu okok ki pig waŋe.
36Omiyo Lujudaya guwaco ni, “Nen, yam mare mada.”
37Ento jo mogo i kingi guwaco ni, “En ma ceŋ oyabo waŋ lawaŋoto pe twero geŋo
dano man to?”
Yecu ocero Lajaro
38Yecu dok iye owaŋ matek, ojwat, ci obino i lyel; lyel meno onoŋo yam obedo
boro got, ma giloro doge ki got.
39Yecu owaco ni, “Kwanyu got woko.” Marita lamin dano ma oto-ni owaco ni,
“Rwot, koni doŋ ŋwe, pien ori nino aŋwen.”
40Yecu odokke iye ni, “Nakanen pe awacci ni, ka iye, ci ibineno deyo pa Lubaŋa?”
41Ci gikwanyo got woko. Yecu otiŋo waŋe malo, owaco ni, “Aba, apwoyi pien doŋ
iwinya.
42An aŋeyo con ni iwinya kare ducu, ento awaco lok man pi lwak ma gucuŋ ka
ŋeta, wek guye ni in yam iora.”
43Ka doŋ owaco lok man, ci odaŋŋe ki dwan madit ni, “Lajaro, katti woko!”
44En ma ceŋ oto-ni okatti woko, kun ciŋe ki tyene giriyo ki boŋo, waŋe giboyo ki
kitambara. Yecu ocikogi ni, “Wugonye, wuweke ociti.”
Giporo lok me neko Yecu
(Matayo 26.1-5; Marako 14.1-2; Luka 22.1-2)
45Jo mapol i kin Lujudaya ma gubino kacel ki Maliam, ka guneno gin ma Yecu
otiyo, guye en.
46Ento jo mukene i kingi gucito bot Luparicayo, gutittigi gin ma Yecu otiyo.
47Omiyo ajwagi madito pa Lubaŋa ki Luparicayo gulwoŋo Lukiko, guwaco ni,
“Wabitimo gin aŋo? Pien dano man tye ka tiyo lanyut mapol.
48Ka waweke kit meno, ci dano biye en, Luroma bibino, gibiketo kabedowa maleŋ
ki rokwa woko.”
49Ento ŋat acel i kingi, en Kayapa, ma en ajwaka madit i mwaka meno, owaco ki
gin ni, “Wun pe wuŋeyo gin mo kadi matidi mo,
50dok pe wutamo ni bibedo ber botwu ka dano acel oto pi lwak, wek pe gityek
rokwa.”
51En pe owaco lok man pire kene, ento pi bedo ajwaka madit i mwaka meno ceŋ
en otito macalo lanebi ni Yecu bito pi rok meno;
52pe pi rok meno keken, ento wek ocok litino pa Lubaŋa ma guket ata, gubed acel.
Acoli Baibul
© 1985, Bible Society of Uganda.
1700
53Cakke i nino meno guribo lok me neke.
54Pi meno Yecu pe dok obedo ka wot ka maleŋ i kin Lujudaya, ento oa ki kunnu,
ocito i lobo ma cok ki tim, i gaŋ ma gilwoŋo Epraim; obedo kunnu ki
lupwonnyene.
55Kato (Paska) pa Lujudaya onoŋo doŋ tye cok. Jo mapol gia ki i kin pacci gicito
Jerucalem ma peya Kato (Paska) oromo, wek gilonnye kengi.
56Giyenyo Yecu, kun giloko kekengi ma gicuŋ i ot pa Lubaŋa ni, “Wutamo niŋniŋ?
Nyo en pe bibino pi nino madit?”
57Ajwagi madito pa Lubaŋa ki Luparicayo onoŋo doŋ guciko dano ni, ka ŋat mo
oŋeyo ka ma en tye iye, myero onyuttigi, wek gimake.
Jon 12
Giwiro Yecu ki moo i Betania
(Matayo 26.6-13; Marako 14.3-9)
1Ka ceŋ odoŋ nino abicel me o i Kato (Paska), Yecu obino i Betania, ka ma Lajaro
bedo iye, en ma ceŋ Yecu ocere ki i kin jo muto-ni.
2Gitedde cam me otyeno kunnu; Marita obedo ka poko cam, Lajaro onoŋo ŋat
acel i kin jo ma obedo kwede i dog cam.
3 Maliam okwanyo moo ma ŋwece kur me wel madwoŋ, moo nard magili, ma
romo ratili acel, owiro ki tyen Yecu, ojwayo tyen Yecu ki yer wiye; ci ŋwec moo
oromo i ot ducu.
4Ento Juda me Keriot, ŋat acel i kin lupwonnyene, en ma bidobe, openyo ni,
5“Piŋo moo man pe gicato i wel me ciliŋ miya adek, wek gimi bot lucan?”
6En owaco lok man, pe ni en paro pi lucan, ento pien en yam lakwo, yam gwoko
kicaa lim, ci kwanyo gin ma gibolo iye.
7Yecu owaco ni, “Wuweke, wek en okan pi nino me yika.
8 Lucan wutye kwedgi nino ducu, ento an pe abibedo kwedwu nino ducu.”
Giporo lok me neko Lajaro
9Ka lwak Lujudaya madwoŋ guniaŋ ni en tye kunnu, ci gubino, pe pi Yecu keken,
ento bene pi neno Lajaro ma en ocero ki i kin jo muto.
10Pi meno ajwagi madito pa Lubaŋa guyubo lok me neko Lajaro bene,
11pien pire Lujudaya mapol gua woko ki botgi, guye Yecu.
Yecu odonyo i Jerucalem macalo kabaka
(Matayo 21.1-11; Marako 11.1-11; Luka 19.28-40)
Acoli Baibul
© 1985, Bible Society of Uganda.
1701
12Orwone lwak jo mapol ma yam gubino i nino madit guwinyo ni Yecu bino i
Jerucalem.
13 Gukwanyo jaŋ otit, gukato ka jole, kun gidaŋŋe ni, “Ojana! Lubaŋa o mi gum i
kom ŋat ma bino i nyiŋ Rwot, ma en Kabaka pa Icrael!”
14Yecu onoŋo latin kana, obedo i wiye, kit macalo gicoyo ni,
15 “Pe wulwor, wun jo Cion. Nen, kabakawu bino botwu, obedo i wi latin kana!”
16Lupwonnyene pe guniaŋ man koŋ; ento ka doŋ giketo deyo i kom Yecu, ci gupo
ni ceŋ gicoyo lok magi i kome, dok ni gitimo i kome.
17Lwak ma yam onoŋo tye bote ka en lwoŋo Lajaro ki i lyel me cere ki i kin jo
muto gutito pire.
18En aye mumiyo lwak ocito ka jole, pien guwinyo ni en otiyo lanyut man.
19Luparicayo guloko kekengi ni, “Doŋ wuneno ni pe wukonyo gin mo. Nen, lobo
ducu doŋ owirre ka lube.”
Lugrik mogo gumito neno Yecu
20I kin jo ma yam gucito ka woro Lubaŋa i nino madit onoŋo jo mogo Lugrik.
21Jo-nu gucito bot Pilipo me Betecaida ma tye i Galilaya, guwacce ni, “Ladit,
wamito neno Yecu.”
22Pilipo ocito, otito bot Anderiya; Anderiya ocito kacel ki Pilipo, gutito bot Yecu.
23Yecu odokkigi iye ni, “Cawa doŋ oromo me keto deyo i kom Wod pa dano.
24Adada awacciwu ni, nyig bel ka pe opoto i ŋom, oto, bedo kene; ento ka oto, ci
ceko nyige mapol.
25 Ŋat ma maro kwo mere, birwenyone; ŋat ma kwero kwone i lobo man,
bigwoko nio i kom kwo ma pe tum.
26Ka ŋat mo tiyo pira, myero oluba; ka ma an abedo iye, laticca bene bibedo
kunnu; ka ŋat mo tiyo pira, ci Won binyuto worone i kome.
Wod pa dano myero gitiŋe malo
27“Cwinya koni oŋabbe aŋaba. Abiwaco lok aŋo? Abana, lara i kom cawa man?
Ento pi lok man omiyo ao i kom cawa-ni.
28Abana, ket deyo i kom nyiŋi.” Dwan oa ki i polo ni, “Doŋ aketo deyo i kome, dok
abiketo aye.”
29Lwak ma gucuŋ ka ŋete guwinyo, ci guwaco ni, “Polo omor.” Jo mukene ni,
“Lamalaika oloko kwede.”
30Yecu ogamo ni, “Dwan man pe obino pira, ento piwu.
31Koni gitye ka ŋolo kop i kom lobo man; koni lalo lobo man gibibole woko.
Acoli Baibul
© 1985, Bible Society of Uganda.
1702
32An ka gitiŋa malo nia i lobo, ci abipeyo dano ducu bota.”
33En oloko lok man pi nyuto kit to ma ebito kwede
34Lwak gugamo doge ni, “Wan wawinyo ki i cik ni Kricito ma Lubaŋa oyero bedo
nakanaka. In dok iwaco niŋniŋ ni Wod pa dano myero gitiŋe malo? Wod pa dano
man en aŋa?”
35Yecu owaccigi ni, “Ceŋ pud tye botwu pi kare manok. Wuwot ma kun wutye ki
ceŋ, wek piny macol pe oŋukwu. Ŋat ma woto i piny macol pe ŋeyo ka ma ecito
iye.
36Ka pud wutye ki ceŋ, wuye ceŋ, wek wudok litino me ceŋ.”
Lujudaya pe guye Yecu
Yecu ka oloko lok man, ci opokke ki botgi, okanne woko ki botgi.
37Kadi bed otiyo lanyut ma rom meno i nyimgi, pe guye en;
38 wek lok pa lanebi Icaya ocobbe kakare, ni, “Rwot, aŋa ma oye lok ma watito?
Dok aŋa ma Rwot onyuto tekone bote?”
39Man en gin mumiyo pe gitwero ye, pien Icaya dok owaco ni,
40 “En oneko waŋgi, omiyo cwinygi odoko nwaŋ, wek pe gunen ki waŋgi, pe bene
guniaŋ ki cwinygi, wek omi pe gulokke gudwog bota acaŋgi.”
41Icaya owaco lok man pien oneno deyo mere, oloko pire,
42Kadi bed kit meno, jo mapol ma i kin luloc bene guye en, ento pi lworo
Luparicayo omiyo pe gituco, wek pe giryemgi woko ki i kacokke;
43pien gimaro deyo ma dano keto i komgi makato ma Lubaŋa miyo.
Lok ma Yecu loko ŋolo kop i kom dano
44Yecu odaŋŋe, owacci, “Ŋat ma ye an, pe oye an, ento oye ŋat ma oora.
45Ŋat ma onena, noŋo oneno ŋat ma oora.
46An abino i lobo pi bedo ceŋ me lobo, wek dano ducu ma ye an owek bedo i piny
macol.
47Ka dano mo winyo lokka ci pe mako, an pe aŋolo kop i kome; pien pe abino ka
ŋolo kop i kom lobo, ento abino ka laro lobo.
48Ŋat ma kwera, ma pe winyo lokka, tye ki ŋat ma biŋolo kop i kome; lok ma
aloko biŋolo kop i kome i nino me agik.
49Pien pe aloko pira kena: Won ma oora, en kikome aye omiya cik, i gin ma myero
awaci ki ma myero aloki.
50Aŋeyo ni cikke en kwo ma pe tum; pi meno gin ma awaco, awaco macalo Won
oloko bota.”
Acoli Baibul
© 1985, Bible Society of Uganda.
1703
Jon 13
Yecu olwoko tyen lupwonnyene
1Ma peya nino madit me Kato (Paska) oo, Yecu onoŋo ŋeyo ni cawane doŋ oromo
me weko lobo man me dok bot Won; yam maro jone ma tye i lobo man; omarogi
nio i agik,
2Ka pud gitye ka camo cam me otyeno, ma doŋ Catan oketo tam i cwiny Juda wod
pa Cimon me Keriot me dobe,
3Yecu onoŋo ŋeyo ni Won otyeko miyo jami ducu i ciŋe, dok ni ea ki bot Lubaŋa,
dok edok bot Lubaŋa.
4Oa malo ki i dog cam, olunyo boŋŋine oketo teŋe, okwanyo taulo, otweyo i
pyere.
5Oonyo pii i becen, ci ocako lwoko tyen lupwonnye, ojwayo ki taulo ma otweyo i
pyere.
6Ka en oo bot Cimon Petero, Petero openye ni, “Rwot, in kulu aye ilwoko tyena?”
7Yecu odokke iye ni, “In pe iŋeyo gin ma atye ka tiyo, ento ibiniaŋ lacen.”
8Petero owacce ni, “In pe ibilwoko tyena matwal.” Yecu odokke iye ni, “Ka pe
alwoki, noŋo ribbe pe i kinwa.”
9Cimon Petero owacce ni, “Rwot, pe doŋ tyena keken, ento ciŋa ki wiya bene.”
10Yecu owacce ni, “Ŋat ma doŋ olwokke, pe doŋ myero olwok kome, ento kono
tyene keken, pien noŋo kome ducu leŋ. Wun wuleŋ, ento pe wun ducu.”
11En onoŋo oŋeyo ŋat ma bidobe; en aye gin mumiyo en owaco ni, “Pe wun ducu
wuleŋ.”
12 Ka doŋ olwoko tyengi, okwanyo boŋŋine, odok i kabedone, openyogi ni,
“Wuniaŋ gin ma atimo i komwu?
13Wulwoŋa ni Lapwony dok ni Rwot; meno ber, pien atye kit meno.
14Ka an a Rwotwu ki Lapwonywu, alwoko tyenwu, wun bene myero wulwok
tyenwu kekenwu;
15pien an anyuttiwu lanen, wek wun bene wutim gin ma an atimo i komwu.
16 Adada awacciwu ni, latic pe bedo dit makato laditte, ŋat ma gioro pe dit kato
ŋat ma oore.
17Ka wuŋeyo lok man, ci wubibedo ki yomcwiny ka wutiyogi.
18 Pe aloko man i komwu ducu; aŋeyo jo ma doŋ ayero; ento wek ginacoya
ocobbe kakare, ni, ‘Ŋat ma camo kwon kacel kweda otiŋo opunye i koma.’
19Koni atittiwu lok man ma peya otimme, wek ka bitime, wuye ni an atye.
Acoli Baibul
© 1985, Bible Society of Uganda.
1704
20 Adada awacciwu ni, ŋat ma jolo dano ma an aoro, noŋo ojolo an; ŋat ma jolo an,
ojolo ŋat ma oora.”
Yecu otito ni gibidobe
(Matayo 26.20-25; Marako 14.17-21; Luka 22.21-23)
21Ka Yecu oloko lok man, ci cwinye opoto, oloko atyer ni, “Adada awacciwu ni,
ŋat acel i kinwu bidoba.”
22Lupwonnye gunenne kekengi, pe guniaŋ ŋat ma en oloko i kome.
23Ŋat acel i kin lupwonnye, en ma Yecu maro, onoŋo obuto cok ki kor Yecu.
24Cimon Petero ogwele, owacce ni, “Tucciwa ŋat ma en oloko i kome.”
25En ma ojeŋŋe i kor Yecu openye ni, “Aŋa, Rwot?”
26Yecu ogamo ni, “En aye ŋat ma abigweyo dek, amiyo bote.” Ka doŋ ogweyo dek,
ci omiyo bot Juda wod pa Cimon me Keriot.
27Ka doŋ ogamo, ci Catan odonyo i iye. Yecu owacce ni, “Gin ma imito timo, tim
oyot.”
28Pe tye ŋat mo i dog cam ma oniaŋ gin ma omiyo oloko lok man bote.
29Jo mogo gutamo ni, pien Juda onoŋo gwoko kicaa limgi, mumiyo Yecu owacce
ni, “Wil jami ma mitte pi nino madit”; nyo ni myero omi gin mo bot lucan.
30Ka en doŋ ocamo dek ma gigwene, ci okato woko cut; onoŋo piny doŋ col.
Cik manyen ma Yecu omiyo
31Ka doŋ okato woko, Yecu owaco ni, “Koni doŋ giketo deyo i kom Wod pa dano,
dok giketo deyo i kom Lubaŋa pire.
32Ka giketo deyo i kom Lubaŋa pire, Lubaŋa bene biketo deyo i kome pire kene,
biketo deyo i kome oyotoyot.
33 Litino aduno, pud atye kwedwu pi kare manok. Wubiyenya, ento macalo ceŋ
atito bot Lujudaya, kit meno atittiwu bene koni ni, ‘Ka ma acito iye, wun pe
wutwero bino iye.’
34 Amiyowu cik manyen, ni, wumarre kekenwu; wumarre kekenwu macalo ceŋ
amarowu.
35Pi man dano ducu biŋeyo ni wun lupwonnyena, ka mer tye i kinwu.”
Yecu otito ni Petero bikwere
(Matayo 26.31-35; Marako 14.27-31; Luka 22.31-34)
36Cimon Petero openye ni, “Rwot, icito kwene?” Yecu ogamo ni, “Ka ma acito iye,
pe itwero luba koni, ento ibiluba lacen.”
37Petero dok openye ni, “Rwot, piŋo pe atwero lubi koni? Abimiyo kwona piri.”
Acoli Baibul
© 1985, Bible Society of Uganda.
1705
38Yecu ogamo ni, “Ibimiyo kwoni pira? Adada awacci ni, twon gweno pe bikok,
nio ka koŋ ikwera tyen adek.
Jon 14
Yecu en yo me o bot Lubaŋa Won
1“Cwinywu owek ŋabbe aŋaba; wuye Lubaŋa, wuye an bene.
2I ot pa Abana tye iye kabedo mapol; kono pe kit meno, kono atittiwu ni acito ka
yubo ki wun kabedo?
3Ka acito, ayubo ki wun kabedo, dok abidwogo ka omowu bota, wek ka ma an
abedo iye, wun bene wubed iye.
4Ka ma an acito iye, wun wuŋeyo yone.”
5Tomaci owacce ni, “Rwot, wan pe waŋeyo ka ma icito iye; watwero ŋeyo yone
niŋniŋ?”
6Yecu odokke iye ni, “An a yo, ki ada, ki kwo: pe tye ŋat mo ma bino bot Won,
kono ki i an keken.
7Kono ceŋ wuŋeya, kono wuŋeyo Wora bene; nia koni wuŋeye, doŋ wunene.”
8Pilipo ogamo doge ni, “Rwot, nyuttiwa Won, ci biromowa.”
9Yecu odokke iye ni, “Doŋ ari kwedwu kare malac rom man, pud peya iŋeya,
Pilipo? Ŋat ma oneno an doŋ oneno Won: itwero waco niŋniŋ ni, ‘Nyuttiwa Won?’
10In pe iye ni, an atye i Won, ki Won i an? Lok ma aloko botwu pe aloko pira kena,
ento Won ma bedo i an aye tiyo ticce.
11Wuye ni an atye i Won, ki Won i an; nyo ka pe kit meno, wuye an pi tic keken.
12“Adada awacciwu ni, ŋat ma ye an, en bene bitiyo tic ma an atiyo; dok bitiyo tic
madito makato man, pien acito bot Won.
13Gin ducu ma wubilego i nyiŋa, abitiyone, wek giket deyo i kom Won pi Wod;
14ka wubilego gin mo i nyiŋa, abitiyo.
Yecu ocikke ni ebicwalo Cwiny Maleŋ
15“Ka wumara, ci wubigwoko cikka.
16Abilego Won, en bimiyowu Lacuŋudwar mukene ma bibedo kwedwu nakanaka,
17en Cwiny me ada, ma lobo pe twero limo, pien lobo pe nene, dok pe ŋeye. Wun
wuŋeye, pien en bedo kwedwu, dok bibedo i iwu.
18“Pe abiwekowu macalo litino kic; abidwogo botwu.
19Odoŋ kare manok, lobo pe dok binena, ento wun wubinena; pien an akwo, wun
bene wubikwo.
Acoli Baibul
© 1985, Bible Society of Uganda.
1706
20I nino meno wubiŋeyo ni an atye i Won, ki wun i an, ki an i wun.
21Ŋat ma tye ki cikka, ma gwokogi, en aye ŋat ma mara; ŋat ma mara Wora
bimare, an bene abimare, abinyutte kena bote.”
22Juda ma pe me Keriot openye ni, “Rwot, man bibedo niŋniŋ, ni ibinyutte keni
botwa, ento pe bot lobo?”
23Yecu odokke iye ni, “Ka ŋat mo mara, en bimako lok mera; Wora bimare,
wabibino bote, wabiyubo kabedo piwa kenwa bote.
24Ŋat ma pe mara, pe mako lokka; lok ma wuwinyo pe mera, ento pa Won ma ceŋ
oora.
25“Lok man atittiwu kun pud atye botwu.
26Ento Lacuŋudwar, ma en Cwiny Maleŋ, ma Won bicwalo i nyiŋa, en
bipwonyowu jami ducu, en bipoyo wiwu i lok ducu ma yam atittiwu.
27Awekkiwu kuc, kuc mera amiyo botwu. Amiyowu, pe macalo lobo miyo.
Cwinywu owek ŋabbe aŋaba, pe wulwor.
28Doŋ wuwinyo awacciwu ni, an abicito woko, dok abidwogo botwu. Kono
wumara, kono cwinywu yom, pien acito bot Won; pien Won dit kata.
29Koni atittiwu lok man ma peya otimme, wek ka bitimme, wuye.
30Pe dok abiduro lwak lok mapol kwedwu, pien lalo lobo man tye ka bino. En pe
tye ki twer i koma;
31ento man timme wek lobo oŋe ni, an amaro Won, atiyo macalo Won ocika. “Ayu,
wacitu.
Jon 16
1“Atyeko tittiwu lok man wek pe komwu oryaŋŋe.
2Gibiryemowu woko ki i kacokke; kare bibino ma dano ducu ma nekowu bitamo
ni etye ka tic pi Lubaŋa.
3Gibitimo man i komwu pien pe giŋeyo Won, kadi an.
4Ento atittiwu lok magi wek ka karegi bio, wupo ni yam atittiwu pigi.
Tic pa Cwiny Maleŋ
“Yam pe atito lok man botwu i acakki, pien onoŋo pud atye kwedwu.
5Ento koni adok bot ŋat ma ceŋ oora. Pe tye ŋat mo i kinwu ma penya ni. ‘Icito
kwene?’
6Cwinywu opoŋ ki kumu pien atittiwu lok man.
Acoli Baibul
© 1985, Bible Society of Uganda.
1707
7Ento atye ka tittiwu lok ada, ni, bibedo ber botwu ka an acito; pien ka pe acito, ci
Lacuŋudwar pe bibino botwu. Ento ka acito, ci abiore botwu.
8En ka obino, bimiyo lobo niaŋ i kom bal, ki kit ma atir, ki ŋolo kop;
9i kom bal, pien pe giye an;
10i kom kit ma atir, pien adok bot Won, pe dok wubinena;
11i kom ŋolo kop, pien laloc me lobo man doŋ giŋolle kop woko.
12“Pud atye ki lok mapol me awaca botwu, ento pe wutwero kanyo koni.
13Ka Cwiny me ada bibino, en bitelowu i ada ducu; pien en pe bilok pire kene,
ento gin ducu ma en biwinyo, biwaco botwu, bitittiwu gin ma bitimme anyim.
14En biketo deyo i koma, pien bikwanyo gin ma tuŋ bota, nyuttiwu.
15Gin ducu ma Won tye kwede mega; en mumiyo awacciwu ni, en bikwanyo gin
ma tuŋ bota, nyuttiwu.
Cwercwinygi bilokke doko yomcwiny
16“Odoŋ kare manok, pe dok wubinena; dok odoŋ kare manok, wubinena.”
17Lupwonnyene mogo guloko kekengi ni, “Man gin aŋo ma en waco botwa, ni,
‘Odoŋ kare manok, pe wubinena, dok odoŋ kare manok, wubinena’; dok ni, ‘Pien
adok bot Won’?”
18Guwaco ni, “Man kono te lokke niŋo, ni, ‘Odoŋ kare manok’? Pe waniaŋ gin ma
en tye ka waco.”
19Yecu oŋeyo ni gin mito penye, omiyo en owaccigi ni, “Wutye ka pennye
kekenwu pi lok ma nen awacciwu, ni, ‘odoŋ kare manok, pe dok wubinena; dok
odoŋ kare manok, wabinena’?
20Adada awacciwu ni, wubikok, wubikumo, ento lobo cwinye bibedo yom;
cwinywu bicwer, ento cwercwinywu bilokke doko yomcwiny.
21Ka mwoc ogoyo dako, kumo, pien cawane doŋ oromo; ento ka doŋ onywal, pe
po i can pien noŋo cwinye yom pi nywalo dano i lobo.
22Koni cwinywu cwer, ento abinenowu doki, ci cwinywu bibedo yom, pe tye ŋat
mo ma bikwanyo yomcwinywu ki botwu.
23I nino meno pe wubipenya lok mo. Adada awacciwu ni, ka wubilego gin mo bot
Won, en bimiyowu i nyiŋa.
24Nio koni yam pe wulego gin mo i nyiŋa; wulegi, wubinoŋo, wek wupoŋ ki
yomcwiny.
An doŋ aloyo lobo
Acoli Baibul
© 1985, Bible Society of Uganda.
1708
25“Lok man atittiwu i carolok; kare bibino ma pe dok abilok kwedwu i carolok,
ento abitittiwu ka maleŋ lok i kom Won.
26I nino meno wubilego i nyiŋa. Pe awacciwu ni abilego Won piwu,
27pien Won kikome marowu, pien wun wumara, dok wuye ni an aa bot Won.
28An aa bot Won, abino i lobo; doki aweko lobo, adok bot Won.”
29Lupwonnyene guwaco ni, “Nen, koni iloko ka maleŋ, pe i carolok.
30Koni waŋeyo ni, in iŋeyo gin ducu, dok penyi pe dok mitte; pi man waye ni ia ki
bot Lubaŋa.”
31Yecu odok iye ki gin ni, “Koni doŋ wuye?
32Kare bibino, bene doŋ oo, ma wubiket woko, ŋat acel acel i pacone, wubiweka
kena. Ento pe atye kena, pien Won tye kweda.
33Awaco lok man botwu wek wubed ki kuc i an I lobo wutye ki can; ento wudi
cwinywu, an doŋ aloyo lobo.”
Jon 17
Yecu olego pi lupwonnyene
1Yecu ka oloko man, otiŋo waŋe malo i polo, owaco ni, “Abana, kare doŋ oromo;
ket deyo i kom Wodi, wek Wodi bene oket deyo i komi,
2macalo yam imiye twero i kom gin ducu ma tye ki kom, wek omi kwo ma pe tum
bot jo ducu ma ceŋ imiyo bote.
3Man en kwo ma pe tum, ni giŋe in Lubaŋa acel me ada, ki Yecu Kricito ma yam
ioro.
4Doŋ aketo deyo i komi i lobo, kun acobo tic ma ceŋ imiya me atiya.
5Doŋ koni, Abana, ket deyo i koma i nyimi, ki deyo ma yam abedo kwede i nyimi
ma peya iketo lobo.
6“Atyeko nyuto nyiŋi bot jo ma ceŋ imiya ki i lobo. Gin ceŋ meri, in imiyogi bota,
gin gugwoko lokki.
7Koni giŋeyo ni jami ducu ma imiya oa ki boti;
8pien doŋ amiyogi lok ma ceŋ imiya, gin doŋ gujolo, giŋeyo atikatika ni an aa ki
boti; dok giye ni in iora.
9Alego pi gin; pe alego pi lobo, ento pi jo ma ceŋ imiya, pien gin meri.
10Jamina ducu meri, ki meri ducu mera, alimo deyo pigi.
11An pe dok abedo i lobo, ento gin gitye i lobo, an abino boti. Won Maleŋ, gwokgi i
nyiŋi ma con imiya, wek gibed acel macalo wan acel.
Acoli Baibul
© 1985, Bible Society of Uganda.
1709
12 Ka ceŋ atye kwedgi kacel, agwokogi i nyiŋi ma imiya; akurogi, pe tye mo ma
orwenyo ki i kingi, kono dano ma myero orweny, wek ginacoya ocobbe kakare.
13Ento koni abino boti; lok man aloko i lobo, wek gubed ki yomcwiny mera,
gupoŋ kwede.
14Atyeko miyogi lok meri; ci lobo okwerogi, pien gin pe jo me lobo, macalo an pe
a dano me lobo.
15Pe alego ni myero ikwanygi woko ki i lobo, ento ni igwokgi ki i kom gin marac.
16Gin pe jo me lobo, macalo ceŋ an pe a dano me lobo.
17Lonygi i ada gibed maleŋ: lokki en ada.
18Macalo iora i lobo, an bene aorogi i lobo.
19An alonnye kena pigi, wek gin bene gilonygi i ada.
20“Pe alego pi jo man keken, ento pi jo ma biye an pi lokgi,
21ni gin ducu gubed acel macalo in, Abana, ibedo i an, an bene i in, gin ducu gubed
i wan, wek lobo oye ni in iora.
22Deyo ma ceŋ imiya, an amiyo botgi, wek gubed acel macalo wan acel,
23an i gin ki in i an, gubed acel atika, wek lobo oŋe ni in iora, dok imarogi macalo
imara.
24Abana, amito jo-ni, ma gin mot ma imiya, gibed bota ka ma an atye iye, wek
ginen deyo mera ma imiya pi mar meri ma imara kwede ma ocakke ma peya
icibo guti me lobo.
25Ai Won muporre, lobo con pe oŋeyi, ento an aŋeyi; jo man ŋeyo ni in iora.
26Amiyo nyiŋi oŋene botgi, dok abimiyo ŋene, wek mar ma imara kwede obed i
gin, ki an i igi.”
Jon 18
Gidobo Yecu gimake
(Matayo 26.47-56; Marako 14.43-50; Luka 22.47-50)
1Ka Yecu doŋ oloko man, ocito kacel ki lupwonnyene, guŋolo nota me Kidron, ka
ma onoŋo tye iye poto; odonyo iye kacel ki lupwonnyene.
2Juda, ma ceŋ odobe, bene onoŋo ŋeyo kabedo meno, pien Yecu ki lupwonnyene
yam gimaro cokke kunnu.
3Juda ogamo lwak askari ki ludito tic mogo ki bot ajwagi madito pa Lubaŋa ki
Luparicayo, gucito kunnu ki tara ki mac raa ki jami lweny.
4Yecu onoŋo ŋeyo gin ducu ma bitimme i kome; okato botgi, openyogi ni,
“Wuyenyo aŋa?”
Acoli Baibul
© 1985, Bible Society of Uganda.
1710
5Gudokke iye ni, “Yecu me Najaret.” Yecu ogamo ni, “An a en.” Juda ma odobe
onoŋo ocuŋ kacel kwedgi.
6Ka Yecu owaco ki gin ni, “An a en,” gujer ki ŋegi, gupoto piny.
7Dok openyogi ni, “Wuyenyo aŋa?” Gudokke iye ni, “Yecu me Najaret.”
8Yecu owaco ni, “Atyeko tittiwu ni an a en; ka wuyenya, wuwek jo man guciti.”
9Man otimme wek lok ma ceŋ en oloko ocobbe kakare, ni, “I kin jo ma ceŋ imiya,
pe tye mo ma orwenyo.”
10Cimon Petero onoŋo tye ki pala lucwan; ci owoto, otoŋo ki opii pa ajwaka
madit, oŋuno ite malacuc. Nyiŋ opii meno Maliko.
11Yecu ociko Petero ni, “Dwok palani i akurane. Kikopo ma Abana omiya pe
abimato?”
Gitero Yecu i nyim ajwaka madit
12Lwak askari ki laditgi ki lutic pa Lujudaya gumako Yecu, gutweye.
13Gukwoŋo tere bot Anac, ma Kayapa onyomo nyare, ma onoŋo en ajwaka madit
i mwaka meno.
14 Kayapa en aye ceŋ omiyo tam bot Lujudaya ni ber dano acel oto pi lwak.
Petero okwero Yecu
(Matayo 26.69-70; Marako 14.66-68; Luka 22.55-57)
15Cimon Petero olubo kor Yecu, kacel ki lapwonnye meno mukene. Lapwonnye
man onoŋo ŋeyo ajwaka madit, omiyo en odonyo i dyekal pa ajwaka madit kacel
ki Yecu;
16ento Petero ocuŋ woko i doggaŋ. Lapwonnye meno ma ajwaka madit ŋeyo
ocito, oloko ki aŋeca ma gwoko doggaŋ, ci okelo Petero i gaŋ.
17Aŋeca ma gwoko doggaŋ openyo Petero ni, “In bene pe itye i kin lupwonnye pa
dano man?” En ogamo ni, “An a pe i kingi.”
18Lutic ki ludito tic onoŋo gumoko mac miri, pien piny onoŋo ŋic, ci gicuŋ kun
gioyo mac. Petero bene onoŋo ocuŋ kacel kwedgi ka oyo mac.
Ajwaka madit openyo Yecu
(Matayo 26.59-66; Marako 14.55-64; Luka 22.66-71)
19Ajwaka madit openyo Yecu pi lupwonnyene, ki i kom lok ma en pwonyo.
20Yecu odokke iye ni, “Yam aloko ka maleŋ bot lobo; nino ducu abedo ka pwony i
kacokke ki i ot pa Lubaŋa, ka ma Lujudaya ducu gicokke iye. Pe aloko lok mo i
muŋ.
21Ipenya piŋo? Peny jo ma yam guwinyo lok ma awaco botgi; gin ŋeyo lok ma
awaco.”
Acoli Baibul
© 1985, Bible Society of Uganda.
1711
22Ka oloko lok man, ci ŋat acel i kin ludito tic ma ocuŋ i ŋete odoŋo lem Yecu, kun
waco ni, “Igamo dog ajwaka madit kumeno?”
23Yecu ogamo ni, “Ka aloko marac, nyut caden me gin marac; ento ka aloko
maber, ci idoŋa piŋo?”
24Lacen Anac ocwale bot Kayapa, ajwaka madit, kun pud gitweye.
Petero dok okwero Yecu
(Matayo 26.71-75; Marako 14.69-72; Luka 22.58-62)
25Cimon Petero onoŋo ocuŋ kun oyo mac. Gupenye ni, “In bene pe i ŋat acel i kin
lupwonnyene?” En okwero woko, owaco ni, “An ko.”
26Ŋat acel i kin opii pa ajwaka madit, wat pa dano ma Petero oŋuno ite-ni, openye
ni, “Nanen pe aneni kacel kwede i poto?”
27Petero dok okwero; ci twon gweno otugi kok cut.
Yecu i nyim Pilato
(Matayo 27.1-2,11-14; Marako 15.1-5; Luka 23.1-5)
28Lacen gikwanyo Yecu ki i ot pa Kayapa, gitere i Praitorion. Onoŋo piny doŋ cok
ru. Gin kikomgi pe gudonyo i Praitorion, pien pe gimito balle, ento koŋ gicam
Kato (Paska).
29Pi man omiyo Pilato okato woko botgi, openyogi ni, “Wudoto dano man pi kop
aŋo?”
30Gudokke iye ni, “Kono dano man pe latim marac, kono pe wakele boti.”
31Pilato owaccigi ni, “Wun kikomwu wutere, wuŋolle kop kun wulubo cikwu.”
Lujudaya gudokke iye ni, “Pe giye wan wanek dano mo.”
32 Man otimme wek lok ma Yecu owaco ocobbe kakare, kun nyuto kit to ma ebito
kwede.
33Pilato dok odonyo i Praitorion, olwoŋo Yecu, openye ni, “In i Kabaka pa
Lujudaya?”
34Yecu ogamo ni, “In iwaco lok man piri keni, kece mono jo mukene aye gutitti?”
35Pilato odok iye ni, “An Lajudaya? Rokki ki ajwagi madito pa Lubaŋa gukeli bota.
In itimo gin aŋo?”
36Yecu ogamo ni, “Kerra pe me lobo man. Kono kerra me lobo man, kono jona
gulwenyo pira, wek pe gimiya i ciŋ Lujudaya; ento kerra pe me lobo man.”
37Pilato openye ni, “In doŋ i kabaka, bo?” Yecu ogamo ni, “In iwaco ni an a kabaka.
Ginywala pi man, abino i lobo bene pi man, pi bedo caden me lok ada. Dano ducu
me ada winyo dwana.”
38Pilato openye ni. “Ada en gin aŋo?”
Acoli Baibul
© 1985, Bible Society of Uganda.
1712
Giŋolo ki Yecu kop me to
(Matayo 27.15-31; Marako 15.6-20; Luka 23.13-25)
Ka owaco lok man, ci okato woko bot Lujudaya, otittigi ni, “An gira pe anoŋo kop
mo i kome.
39Ento wun wutye ki kitwu ni myero agonnyiwu ŋat acel i kare me Kato (Paska).
Wumito agonnyiwu Kabaka pa Lujudaya?”
40Gin dok guwo ni, “Pe en, ento Baraba.” Baraba kono ceŋ layak.
Jon 19
1Pilato otero Yecu, ogoye ki anino.
2Askari gucweyo lalukana okuto, gurwako i wiye, dok guruke ki boŋo makwar.
3Gibino bote kun guwaco ni, “Amoti, Kabaka pa Lujudaya!” gidoŋe.
4Pilato dok okato woko botgi, owaco ki gin ni, “Nen, akelo en botwu, wek wuŋe ni
pe anoŋo kop mo i kome.”
5Yecu okatti woko botgi kun oruko lalukana okuto ki boŋo makwar. Pilato
owaccigi ni, “Nenu dano man.”
6Ka ajwagi madito pa Lubaŋa ki ludito tic gunene, guwo ni. “Gure kom yat! Gure
kom yat!” Pilato owaco botgi ni, “Wun wutere, wugure kom yat, pien an gira pe
anoŋo kop mo i kome.”
7Lujudaya gugamo doge ni, “Wan watye ki cik; pi cik meno en myero oto, pien
okette kene ni en Wod pa Lubaŋa.”
8Ka Pilato owinyo lok man, lworo omedde i kome.
9Dok odok i Praitorion, openyo Yecu ni, “In ia ki kwene?” Ento Yecu pe ogamo
doge.
10Omiyo Pilato owacce ni, “Pe igamo doga? Pe iŋeyo ni atye ki twer me gonyi, ki
twer me guri kom yatariya?”
11Yecu odokke iye ni, “Kono nene pe gimiyi twer ma oa ki malo kono pe ibedo ki
twer i koma; pi meno ŋat ma omiya boti tye ki bal madit makato.”
12Nia i kare meno Pilato ocako yenyo yo me gonye, ento Lujudaya guwo ni, “Ka
igonyo dano man, ci in pe larem Cecar. Dano ducu ma kette kene bedo kabaka,
noŋo pyem ki Cecar.”
13Ka Pilato owinyo lok man, okelo Yecu woko, obedo i wi kom me ŋolo kop i
kabedo ma gicano iye got; i leb Ibru gilwoŋo ni, Gabbata.
14Onoŋo nino ca nino me Yubbe me Kato (Paska), cawa cok romo abicel. En
owaco bot Lujudaya ni, “Nenu, Kabakawu en!”
Acoli Baibul
© 1985, Bible Society of Uganda.
1713
15Dano guwo ni, “Tere woko! Tere woko! Gure i kom yatariya!” Pilato openyogi
ni, “Agur kabakawu i kom yatariya?” Ajwagi madito pa Lubaŋa gudok iye ni,
“Wan pe watye ki kabaka, kono Cecar keken.”
16Omiye botgi wek gigure i kom yatariya.
Giguro Yecu i kom yatariya
(Matayo 27.32-34; Marako 15.21-32; Luka 23.26-43)
17Gitero Yecu, okato woko kun tiŋo yatariyane, ocito i kabedo ma gilwoŋo Cogo
Wic; i leb Ibru gilwoŋo ni, Golgota.
18Gigure i kom yatariya kunnu, ki jo mukene aryo kacel kwede, acel tuŋcel, acel
tuŋcel, kun Yecu tye i dyere.
19Pilato ocoyo lok, oguro i wi yatariya; gicoyo ni, “Yecu me Najaret, Kabaka pa
Lujudaya.”
20Lujudaya mapol gukwano lok man, pien ka ma giguro iye Yecu onoŋo tye cok ki
gaŋ, dok gicoyo i leb Ibru, i leb Roma ki i leb Grik.
21Ajwagi madito pa Lubaŋa pa Lujudaya guwaco bot Pilato ni, “Pe ico ni, ‘Kabaka
pa Lujudaya,’ ento ni, ‘Dano man owaco ni, An Kabaka pa Lujudaya.’ “
22Ento Pilato odok iye ni, “Gin ma acoyo, doŋ acoyo.”
23Ka askari gutyeko guro Yecu i kom yatariya, gukwanyo ginarukane, gupoko i
dul aŋwen, dul acel pi askari acel acel; ki kanyine bene. Kanyine onoŋo pe
gikwoyo akwoya, ento gicweyo acweya, cakke ki malo.
24Guloko kekengi ni, “Pe myero wayecu, ento wabol kwir iye, wek wanen ŋat ma
bitero.” Man otimme wek ginacoya ocobbe kakare, ni, “Gipoko ginarukana i kingi,
gibolo kwir i kom boŋona.”
25Askari gutimo man; ento min Yecu ki lamin minne, Maliam dako pa Kelopa, ki
Maliam Lamagdala onoŋo gucuŋ i te yatariyane.
26Ka Yecu oneno minne, ki lapwonnye meno ma en maro kun gucuŋ i ŋete, owaco
bot minne ni, “Maa, nen wodi!”
27Ka dok owaco bot lapwonnye meno ni, “Nen meni.” Nia i cawa meno lapwonnye
meno otere paco, ogwoke.
Yecu oto
(Matayo 27.45-56; Marako 15.33-41; Luka 23.44-49)
28 Lacen ka man otum, Yecu oŋeyo ni ducu doŋ otum; wek ginacoya ocobbe
kakare, owaco ni, “Orwo neka.”
29Agulu koŋo vino mawac onoŋo gicibo kunnu; girwako amor ma opoŋ iye koŋo
vino mawac i wi anyero, giketo i doge.
Acoli Baibul
© 1985, Bible Society of Uganda.
1714
30Ka Yecu doŋ omato koŋo vino mawac, owaco ni, “Doŋ otum.” Okulo wiye, omiyo
cwinye.
Gicobo lakŋet Yecu
31Nino meno obedo ceŋ me Yubbe, omiyo Lujudaya gukwayo Pilato ni myero
gitur tyen dano ma gigurogi, gitergi woko, wek komgi pe ori i wi yat i ceŋ cabit,
pien cabit meno en nino madit.
32Askari gubino, guturo tyen dano mukwoŋo, ki tyen dano me aryone ma ceŋ
giguro kacel kwede;
33ento ka guo i kom Yecu, guneno ni doŋ otyeko to woko, ci pe dok guturo tyene.
34Ento ŋat acel i kin askari ocobo lakŋete ki toŋ; ci oyotoyot oa iye remo ki pii.
35Ŋat ma ceŋ oneno obedo caden, lok ma en obolo tye ada, en ŋeyo ni ebolo lok
ada, wek wun bene wuye.
36 Pien meno ducu otimme wek ginacoya ocobbe kakare, ni, “Cogone mo pe
gibituro.”
37 Dok dul ginacoya mukene owaco ni, “Gibineno ŋat ma gicobo.”
Giyiko kom Yecu i lyel
(Matayo 27.57-61; Marako 15.42-47; Luka 23.50-56)
38Ka man otum, Yucepu me Arimataya, ma onoŋo en lapwonnye pa Yecu, ento i
muŋ, pi lworo Lujudaya, olego Pilato ni myero eter kom Yecu; ci Pilato oye.
Obino, otero kome.
39 Nikodemo bene, ma yam ocito bot Yecu dyewor, obino kun okelo murra ma
girubo ki atakarac, ma pekke mito romo ratili miya.
40Gutero kom Yecu, guboyo ki boŋo camanini, kacel ki aŋwece, macalo kit me yik
pa Lujudaya tye.
41Ka ma gigure iye onoŋo tye poto, i poto meno onoŋo tye iye lyel manyen ka ma
yam peya giyiko iye ŋat mo.
42Pi ceŋ me Yubbe pa Lujudaya, dok pien lyel meno obedo cok, omiyo giyiko Yecu
kunnu.
Jon 20
Yecu ocer
(Matayo 28.1-8; Marako 16.1-8; Luka 24.1-12)
1I nino mukwoŋo me cabit, Maliam Lamagdala opuk i lyel odiko con ma piny pud
col oneno ni gikwanyo got woko ki i dog lyel.
2En oriŋo, ocito bot Cimon Petero, ki bot lapwonnye meno mukene ma Yecu
maro, otittigi ni, “Gikwanyo Rwot woko ki i lyel, pe waŋeyo ka ma gikete iye.”
Acoli Baibul
© 1985, Bible Society of Uganda.
1715
3Petero ki lapwonnye meno mukene gumako yo, gucito i lyel.
4Gin aryo ducu guriŋo kacel, lapwonnye meno oyomo Petero ki ŋwec, okwoŋo o i
lyel.
5Oguŋo, oŋiyo iye, oneno boŋŋi camanini ma giboye kwede gudoŋ kakare; ento
pe odonyo iye.
6Cimon Petero obino kun lube, odonyo i lyel, oneno boŋŋi camanini gudoŋ
kakare,
7ki kitambara ma ceŋ tye i wiye, pe tye kacel ki boŋŋi camanini, ento odolle, tye
kene pat.
8Lacen lapwonnye meno mukene ma okwoŋo o i lyel bene odonyo iye; oneno, ci
oye.
9Pien ceŋ peya giniaŋ ginacoya, ni myerone ocer ki i kin jo muto.
10Lupwonnye meno gudok paco.
Yecu onyutte bot Maliam me Magdala
(Matayo 28.9-10; Marako 16.9-11)
11Ento Maliam ocuŋ i ŋet lyel kun kok; ka tye ka koko, ci oguŋo, oŋiyo i lyel.
12Oneno lumalaika aryo ma rukgi tar, kun gubedo ka ma gipyelo kom Yecu iye,
acel tuŋ wiye, acel tuŋ tyene.
13Gupenye ni, “Dako, ikok piŋo?” Odok iye ki gin ni, “Gikwanyo Rwoda woko, pe
aŋeyo ka ma gikete iye.”
14Ka doŋ oloko lok man, ci olokke, oneno Yecu kun ocuŋ i ŋeye, ento pe oŋeyo ni
en Yecu.
15Yecu openye ni, “Dako, ikok piŋo? Iyenyo aŋa?” Otamo ni gwok nyo en lapur-
poto, owacce ni, “Ladit, ka in aye itere, titta ka ma ikete iye, wek acikwanye.”
16Yecu olwoŋe ni, “Maliam.” En olokke, owacce i leb Ibru ni, “Rabboni!” ma te
lokke ni, Lapwony.
17Yecu owacce ni, “Wek maka, pien peya acito bot Won. Ento cit bot utmega,
itittigi ni, acito bot Wora ki bot Wonwu, bot Lubaŋa na ki bot Lubaŋawu.”
18Maliam Lamagdala ocito, owaco bot lupwonnye ni. “Aneno Rwot”; otittigi ni en
owaco lok man bote.
Yecu onyutte bot lupwonnyene
(Matayo 28.16-20; Marako 16.14-15; Luka 24.36-49)
19Otyeno me nino meno, ma en nino mukwoŋo me cabit, ma kun gicego doggola
ka ma lupwonnye gucokke iye, pi lworo Lujudaya, Yecu obino, ocuŋ i dyegi,
owaco ki gin ni, “Kuc obed botwu.”
Acoli Baibul
© 1985, Bible Society of Uganda.
1716
20Ka owaco lok man, ci onyuttigi ciŋe ki lakŋete. Lupwonnye cwinygi obedo yom
ka guneno Rwot.
21Yecu dok owaco ki gin ni, “Kuc obed botwu. Macalo Won ceŋ oora, an bene
aorowu.”
22Ka en owaco man, ci oywe i komgi, owaco ki gin ni, “Wugam Cwiny Maleŋ.
23 Ka wugonyo bal pa ŋat mo, ci doŋ gigonyo; ka pe wugonyo bal pa ŋat mo, ci
doŋ pe gigonyo.”
Tomaci okwero ye
24Tomaci, ŋat acel i kin jo apar wiye aryo, ma gilwoŋo ni Baŋi, onoŋo pe botgi i
kare ma Yecu obino.
25Lupwonnye mukene gutitte ni, “Waneno Rwot.” Ento en odok iye ki gin ni, “Ka
pe aneno poyo me cumar i ciŋe, ki keto nyig ciŋa i waŋ poyo me cumar, ki keto
ciŋa i lakŋete, pe abiye kadi matidi mo.”
26Ka nino aboro okato, lupwonnyene doki gubedo i ot, Tomaci bene onoŋo tye
kwedgi. Onoŋo gucego doggola, ento Yecu obino, ocuŋ i dyegi, owaco ni, “Kuc
obed botwu.”
27Lacen owaco bot Tomaci ni, “Cwal nyig ciŋi kany, inen ciŋa; rye ciŋi, iket i
lakŋeta; iwek bedo ma pe iye, ento ma ye.”
28Tomaci ogamo ni, “In i Rwoda ki Lubaŋana”
29Yecu openye ni, “Pien inena omiyo iye? Tye ki gum dano ma pe guneno, ma
guye.”
Lok mumiyo gicoyo buk man
30Yecu otiyo lanyut mapol i nyim lupwonnyene, ma pe gicoyogi i buk man.
31Ento magi gicoyo wek wuye ni, Yecu en Kricito ma Lubaŋa oyero, Wod pa
Lubaŋa, ci ka wuye, wek wubed ki kwo i nyiŋe.
Jon 21
Yecu onen bot lupwonnye abiro
1Ka man otum, Yecu dok onyutte bot lupwonnyene i dog nam Tiberia, onyutte kit
man.
2Cimon Petero, Tomaci ma gilwoŋo ni Baŋi, Natanael me Kana me Galilaya, litino
pa Jebedayo ki jo aryo mukene i kin lupwonnyene onoŋo gitye kacel.
3 Cimon Petero owaco ki gin ni, “Acito ka mako rec.” Gugamo doge ni, “Wan
wacito kwedi.” Gucito, gudonyo i yeya; ento i dyewor meno pe gumako gin mo.
Acoli Baibul
© 1985, Bible Society of Uganda.
1717
4Ka piny pud oru aruya, Yecu ocuŋ i wi tera, ento lupwonnyene pe giŋeyo ni en
Yecu.
5Yecu openyogi ni, “Litino, wunoŋo dek mo twal?” Gudokke iye ni, “Pe”.
6 En owaccigi ni, “Wubol obwo tuŋ malacuc me yeya, ci wubinoŋo.” Gubolo, tiŋo
obwo oŋayogi pi pol rec.
7Lapwonnye meno ma Yecu maro owaco ki petero ni, “Meno Rwot!” Ka Cimon
Petero owinyo ni meno Rwot, oruko boŋŋine, pien onoŋo ogonyogi woko pi tic,
okworre i nam.
8Ento lupwonnye mukene gubino i yeya, kun giywayo obwo ma opoŋ ki rec, pien
onoŋo pe gibor ki wi tera, mito romo tyen miya acel.
9Ka doŋ gukatti woko i wi tera, guneno mac miri kunnu, ma giketo rec i wiye, ki
mugati.
10Yecu owaccigi ni, “Wukel rec mogo ma pud wumako amaka-ni.”
11Cimon Petero oito i yeya, oywayo obwo, okelo i wi tera, kun opoŋ ki rec madito,
miya acel ki pyerabic wiye adek. Kadi bed gipol ento obwo pe oyec.
12Yecu owaccigi ni, “Wubin ka cam.” Pe tye ŋat mo i kin lupwonnye ma odiyo
cwinye me penye ni, “In aŋa?” Pien giŋeyo ni en Rwot.
13Yecu obino, okwanyo mugati, opokkigi, ki rec bene kit meno.
14Man doŋ tyen me adekke ma Yecu onyutte kwede bot lupwonnyene, ma doŋ en
ocer ki i kin jo muto.
Kwa romina
15Ka doŋ gicamo otum, Yecu openyo Cimon Petero ni, “Cimon wod pa Jon, in
imara makato jo-ni?” En ogamo ni, “Iyo, Rwot, in iŋeyo an amari.” Ocike ni, “Kwa
litino romina.”
16Openye tyen me aryo ni, “Cimon wod pa Jon, in imara?” En ogamo ni, “Iyo Rwot,
in iŋeyo an amari.” Ocike ni, “Gwok romina.”
17Dok openye tyen me adekke ni, “Cimon wod pa Jon, in imara?” Petero okumo
pien openye tyen me adekke ni, “Imara?” Owacce ni, “Rwot, in iŋeyo jami ducu; in
iŋeyo an amari.” Yecu ocike ni, “Kwa romina.
18Adada awacci ni, ka ceŋ in pud awobi, itweyo boŋoni keni, iwoto ka ma imito;
ento ka doŋ iti, ibiryeyo badi, ci ŋat mukene bitweni boŋoni, biteri ka ma pe
imito.”
19Owaco man pi nyuto kit to ma en biketo kwede deyo i kom Lubaŋa. Ka oloko
lok man, owacce ni, “Luba.”
Lapwonnye ma Yecu maro
Acoli Baibul
© 1985, Bible Society of Uganda.
1718
20 Petero olokke, oneno lapwonnye meno ma Yecu maro kun lubogi, en aye ŋat
ma ceŋ ojeŋŋe i kor Yecu i dog cam me otyeno, ma owaco ni, “Rwot, aŋa ma
bidobi?”
21Ka Petero onene, openyo Yecu ni, “Rwot, danoni kono?”
22Yecu owacce ni, “Ka amito ni en ori nio ka abidwogo, ilaro aŋo iye? In luba.”
23Lok man oywek i kin utmego, ni lapwonnye man pe bito; ento Yecu ceŋ pe
owaco ni en pe bito, ento ni, “Ka amito ni en ori nio ka abidwogo, ilaro aŋo iye?”
24Man aye lapwonnye ma obedo caden i kom lok magi, dok ocoyogi; wan bene
waŋeyo ni lok ma en obolo obedo ada.
Lok me agikki
25Tye bene gin mukene mapol ma Yecu otiyo; ka kono gicoyogi ki acel acel, atamo
ni kadi lobo kulu pe twero romo buk ma gicoyo.
Acoli Baibul
© 1985, Bible Society of Uganda.
1719
Tic Pa Lukwena
Tic Pa Lukwena 1
Lubaŋa ociko pi bino pa Cwiny Maleŋ
1 I buk mukwoŋo; Teopilo, acoyo iye lok ducu ma yam Yecu ocako tiyo ki
pwonyone,
2nio kwede wa i nino ma gitere kwede i polo, i ŋe miyo cik i tek pa Cwiny Maleŋ
bot lukwenane ma yam oyerogi.
3Obedo ka nen botgi tyen mapol pi moko ni etye makwo lacen ki i ŋe tone. Obedo
ka nen botgi pi nino pyeraŋwen,
4 kun pwonyogi ki lok i kom ker pa Lubaŋa. I kare ma obedo kwedgi, ocikogi ni pe
gua ki i Jerucalem, ento gukur gin ma Lubaŋa Won ociko pire, kun wacci, “En gin
ma con wuwinyo ki bota-ni.
5 Jon yam batija dano ki pii, ento odoŋ nino manok ma wun gibibatijawu ki Cwiny
Maleŋ.”
Yecu ocito i polo
6Ka gucokke kacel, ci gupenye ni, “Rwot, i kare man en aye ibidwoko iye ker bot
jo Icrael bo?”
7En ogamo ni, “Pe wun aye myero wuŋe kare wa nino ma yam Lubaŋa Won
omoko i te twero mere.
8 Ento wun wubilimo tek ka Cwiny Maleŋ bibino i komwu, ci wubibedo
lucadenna i Jerucalem ki i Judaya ducu ki i Camaria, wa i agikki lobo ducu.”
9 Ka doŋ otyeko loko lok meno, ci gitiŋe malo, ma gin bene gineno, ka pol ogame
woko ki i nyimgi.
10Ka giciko waŋgi malo i kore ma kun en cito, ci nen, jo aryo gucuŋ ka ŋetgi ma
guruko kanyi matar,
11ma giwaco ni, “Wun Lugalilaya, piŋo wucuŋ wuneno malo i polo? Yecu man ma
doŋ gitiŋo malo ki botwu gitere i polo, bidwogo doki kit macalo wuneno gitere
kwede i polo-ni.”
Giyero dano ma myero ole ka tyen Juda
12Ka doŋ gucako dok i Jerucalem ki i wi got Jeituni, ma cok ki Jerucalem, rom ki
wot me ceŋ cabit.
13 Ka gudonyo i gaŋ ci gucito i kicika ma malo, ka ma yam gibedo iye-nu, gin aye
Petero ki Jon ki Yakobo ki Anderiya, Pilipo ki Tomaci, Bartolomayo ki Matayo,
Yakobo wod pa Alipayo, Cimon ma yam obedo i kin jo ma gimito locken, ki Juda
wod pa Yakobo.
Acoli Baibul
© 1985, Bible Society of Uganda.
1720
14Gin ducu gumine ka lega ki cwiny acel, kacel ki mon ki Maliam min Yecu ki
omegine.
kun wacci,
15I kare meno Petero ocuŋ i kin lwak utmego ma giromo miya acel ki pyeraryo
16“Utmego, lok ma yam gicoyo myero ocobbe kakare, macalo yam Cwiny Maleŋ
oloko ki i dog Daudi i kom Juda ma otelo wi jo ma gumako Yecu ca.
17Pien yam gikwano en i kinwa, en bene obedo i dog tic man.”
18 Dano meno owilo poto ki lim ma onoŋo pi tim aranyine, ka opoto aryeba cwiny
ci iye otyer obar woko, cin iye owukke woko ducu.
19Lok man oŋene bot jo ducu ma gibedo i Jerucalem, ci poto meno gilwoŋo ki i
lebgi ni Akel-dama, en aye Poto me Remo.
20 Petero omedo lokke kun wacci, “Lokke gicoyo i buk me Jabuli ni, ‘Wek
kabedone obakke woko, wek ŋatti mo pe obed iye’; dok ni, ‘Ticce ŋat mukene
oter.’
21Myero giyer ki i kin jo man ma gubedo kwedwa i kare ducu ma Rwot Yecu
obedo ka wirre i kinwa,
22 ma gucako nia wa i kom batija pa Jon nio wa onyoo ma doŋ gitiŋe kwede malo
ki i kinwa; wek ŋat acel i kin jo man gikwan kwedwa me bedo lacaden me cerre.”
23Ci gukelo dano aryo. Yucepu ma gilwoŋo Barcaba ma nyiŋe mukene Yucito, ki
Matiya.
24Ka gucako lega kun giwaco ni, “Rwot ma iŋeyo cwiny dano ducu, nyut botwa i
kin jo man aryo-ni ŋat ma in doŋ iyero,
25me leyo kabedo me tic man ki tero kwenane, ma yam Juda oweko ci olokke
odok cen, odok gire i kabedone.”
26Gubolo kwir pigi, ci kwir opoto i kom Matiya, ka giketo en i kom wel lukwena
apar wiye acel-li.
Bino pa Cwiny Maleŋ
Tic Pa Lukwena 3
Petero ocaŋo laput i doggola ot pa Lubaŋa
1I nino mo Petero ki Jon guito malo i ot pa Lubaŋa i cawa me lega, cawa aboŋwen
2Onoŋo tye dano mo laput nia i kare ma ginywale ma gitiŋo ci giketo i doggola ot
pa Lubaŋa ma gilwoŋo Maber, pi lego kony bot jo ma gidonyo i ot.
3Ka oneno Petero ki Jon gimito donyo i ot pa Lubaŋa, ci openyogi ni gumiye kony.
4Petero kacel ki Jon guciko waŋgi i kome, ci Petero owacci, “Nen komwa.”
Acoli Baibul
© 1985, Bible Society of Uganda.
1721
5Ci oketo cwinye ka nenogi, kun geno ni gibimiye gin mo.
6Ento Petero owacci, “Pe atye ki lim mo, ento amii gin ma atye kwede; i nyiŋ Yecu
Kricito Lanajaret, woti.”
7Ka omako bade lacuc ci otiŋe kwede malo; ci tyene ki odilo tyene omoko woko
matek cut.
8Oa, otirre ocuŋ, owoto odonyo kwedgi i ot pa Lubaŋa, ma woto kun pye, dok
pako Lubaŋa.
9Lwak jo mapol ducu gunene ka woto kun pako kwede Lubaŋa,
10ci guniaŋ ni en dano ma yam lego kony i doggola Maber-ri. Guuro matek ma
doggi otwo woko pi gin ma otimme i kome-ni.
Lok ma Petero otito i te baraja pa Solomon
11Ka pud omoko i kom Petero ki Jon, ci lwak dano ducu guriŋo gucokke botgi i te
baraja ma gilwoŋo ni pa Solomon.
12Ka Petero onenogi, ci owaco bot lwak ni, “Wun jo Icrael wuuro lok man piŋo?
Piŋo wuciko waŋwu i komwa macalo wan aye ma watimo lok man ki tekwa, nyo
ni pien wan jo ma lworo Lubaŋa omiyo dano-ni owoto?
13 Lubaŋa pa Abraim, ki pa Icaka ki pa Yakobo, Lubaŋa pa kwarowa, yam oketo
deyo i kom laticce Yecu ma wun wumiyo i ciŋ Pilato kun wukwere woko i kare
ma Pilato oyubbe me gonyo en.
14 Ento wun wukwero en Ŋat Maleŋ ki ma Kite Atir-ri, kun wulego ni omi botwu
lanek,
15ci wuneko Won Kwo. Ento Lubaŋa ocere woko ki i kin jo muto, wan lucaden i
kom lok man.
16Pi nyiŋe, ki pi ye nyiŋe, en aye omiyo kom laco man odoko tek macalo wuneno
dok wuŋeyo; pi ye Yecu omiyo laco man olimo yotkom i nyimwu ducu.
17“Iyo, utmega, aŋeyo ni yam wutimo man ma onoŋo wukwiya, macalo luditowu
bene.
18Ento macalo yam Lubaŋa oloko i dog lunebine ducu ni Kricito mere myero onen
can, ci doŋ omiyo ocobbe kakare kumeno.
19Iyo, wuŋut, wudwog cen, wek balwu gijwa woko, wek nino me yweyo ma a ki
bot Rwot obin botwu,
20wek en ocwal Kricito ma oyero piwu, en Yecu,
21ma myero gijole i polo nio ka kare oromo me dwoko jami ducu kakare, ma yam
Lubaŋa oloko pire i dog lunebine maleŋ nia wa con.
Acoli Baibul
© 1985, Bible Society of Uganda.
1722
22 Moses yam owacci, ‘Rwot Lubaŋa bicwalo lanebi mo piwu ma bia ki i kin
utmegiwu macalo ocwalo an. Wubiwinyo en i lok ducu ma bititowu.
23Dok ka obinen dano mo ma pe biwinyo lanebi meno, waŋe birwenyo woko ki i
kin lutugi.’
24Ki lwak lunebi ducu ma yam guloko, cakke wa i kom Camuel ki jo ma gulubo
kore, gutito bene pi kare man.
25 Wun likwayo pa lunebi, ki lule gicikke ma yam Lubaŋa omiyo bot kwarowu,
kun waco bot Abraim ni, ‘Rok ducu gibilimo gumgi ki i kom likwayi.’
26Ka doŋ Lubaŋa otyeko keto laticce, okwoŋo cwale botwu pi kelliwu gum ma
miyo ŋat acel acel lokke weko timo bal.”
Tic Pa Lukwena 4
Gitero Petero ki Jon i nyim lukiko
1Ka pud gitye ka lok ki dano, ci ajwagi ki ladit askari me ot pa Lubaŋa ki
Lucadukayo gubino botgi,
2ma gujul woko, pien onoŋo gipwonyo lwak kun gitito pi cer pa Yecu ki i kin jo
muto atyer.
3Ka gumakogi ci guketogi i mabuc nio wa odiko, pien onoŋo piny doŋ oyuto
woko.
4Ento lwak jo mapol i kin jo ma guwinyo lokgi guye, wel dano omedde oo alip
abic.
5Ka piny oru, ci luloc ki ludoŋo ki lupwony-cik gucokke i Jerucalem,
6kacel ki Anac, ajwaka madit, ki Kayapa ki Jon ki Alegijanda, ki lwak ducu ma
gitye i doggola pa ajwagi madito.
7Ka giketogi i dyere, gupenyogi ni, “Wun wutiyo man pi kit tek aŋo, nyo pi nyiŋ
aŋa?”
8Ka Petero opoŋ ki cwiny Maleŋ, ci owaco botgi ni, “Wun lulo lwak ki ludoŋo,
9ka tin gipenyowa lok mudok i kom gin maber ma otimme i kom laput, ki kit ma
dano man ocaŋ kwede,
10wek oŋene botwu ducu ki bot lwak jo Icrael ducu ni, pi nyiŋ Yecu Lanajaret, ma
wun wuguro i kom yatariya, ma Lubaŋa ocero woko ki i kin jo muto-ni aye laco
man ocuŋ i nyimwu ma kome yot.
11 Man aye got ma wun lugedo wukwero woko ento ma odoko got madit me twok
ot.
Acoli Baibul
© 1985, Bible Society of Uganda.
1723
12Pe tye larre mo i ŋat mukene, pien pe tye nyiŋ mo mukene i wi lobo man ma
gimiyo ki wan dano ma myero walarre iye.”
13Ka doŋ guneno tekcwiny pa Petero ki Jon, ma guniaŋ bene ni gin jo mogo ata
ma pe gupwonnye, ci guuro; ka doŋ guniaŋ ni gin yam gubedo kacel ki Yecu.
14Ento ka guneno laco ma gicaŋo-ni ocuŋ ka ŋetgi, lok mo ma myero guwac doŋ
obedo pe.
15Ka gucikogi ni koŋ gukat woko ki i Lukiko, ci guyubo lok kekengi,
16kun giwaco ni, “Jo man wabitimogi niŋniŋ? Pien gutyeko tiyo lanyut ma kome
nen bot dano ducu ma gibedo i Jerucalem, wan bene pe watwero kwerone.
17Ento pi kit me juko wek pe oket orom kin dano, ber wajukugi ni pe gimedde ki
tito bot ŋat mo pi nyiŋ man.”
18Ci gulwoŋogi gucikogi ni pe gutit kadi pwonyo lok mo i nyiŋ Yecu kadi matidi
mo.
19Ento Petero ki Jon gugamo ni, “Wun wuŋol ka ce nen ber i waŋ Lubaŋa me
winyowu makato winyo Lubaŋa;
20pien wan pe watwero weko tito pi gin ma yam waneno ki ma wawinyo.”
21Ka doŋ guburogi matek, ci guwekogi gucito; pe gunoŋo yo me keto can i komgi
pi lwak dano, pien gin ducu gubedo ka pako Lubaŋa pi gin mutimme-ni.
22Dano ma lanyut me twer me caŋo dano otimme i kome-ni onoŋo doŋ dit ma
mwakane kato ka pyeraŋwen woko.
Jo muye Yecu gulego Lubaŋa ni omigi tekcwiny
23Ka gigonyogi ci gucito bot luremgi ka gutito botgi gin ma ajwagi madito pa
Lubaŋa ki ludoŋo guwaco botgi.
24 Ka guwinyo, ci gutiŋo dwangi malo kacel bot Lubaŋa kun giwaco ni, “Ai Rwot
Lubaŋa, in ma con iketo polo ki lobo ki jami ducu ma tye i igi,
25 con iloko i dog kwarowa Daudi ma laticci i tek pa Cwiny Maleŋ ma owaco ni,
‘Piŋo Lurok gitye ka wo kacel, dok piŋo rok mapol gipiro lok ma konnye pe?
26Luker me lobo gurye i tyeŋ, ki luloc bene gucokke gugurre kacel i kom Rwot ki i
kom ŋat ma en oyero ka doŋ owiro.’
27 “Adada gucokke gugurre kacel i gaŋ man i kom laticci maleŋ twal Yecu, en ma
in iwiro ki moo, gin Kerode ki Pontio Pilato, kacel ki Lurok ki jo Icrael ducu,
28pi tiyo ducu ma yam iyubo pi tweroni ki mitti ni myero otimme.
29Iyo, Rwot, doŋ inen bura megi, ci imi wan luticci watit lokki ki tekcwiny laboŋo
lworo mo,
Acoli Baibul
© 1985, Bible Society of Uganda.
1724
30kun in iryeyo ciŋi me caŋo dano, wek lanyut ki taŋo mapol otimme i nyiŋ laticci
Yecu maleŋ twal.”
31Ka gutyeko lega, ci kabedo ma gugurre iye-ni oyeŋŋe, gin ducu gupoŋ ki Cwiny
Maleŋ, ci gutito lok pa Lubaŋa ki tekcwiny laboŋo lworo.
Gunywako jami ducu kacel
32 Lwak jo muye ducu gubedo ki cwiny acel ki tam acel, kun pe tye ŋat mo ma
waco ni lim ma etye kwede-ni mere kene, ento gunywako jami ducu kacel.
33Lukwena gubolo lok i kom cer pa Yecu ki tek, ci gum madit opoto i komgi ducu.
34Pe tye ŋat mo i kingi ma gin mo orem bote, pien jo ma gitye ki pottigi nyo odigi
gucatogi woko, ka gukelo lim mua iye,
35guketo ka tyen lukwena, ka gupoko kit ma mitte bot ŋat acel acel.
36Kit meno Yucepu ma nyiŋe me aryone lukwena gucako ni Barnaba (ma te lokke
ni ŋat ma jiŋo cwiny dano), Lalevi ma ginywalo i Caiprac,
37ocato potone ma en tye kwede, ci okelo limme oketo ka tyen lukwena.
Tic Pa Lukwena 5
Anania ki Capira
1Ento laco mo ma nyiŋe Anania ki dakone Capira gucato jamigi,
2ci en okano dul lim mogo woko ma dakone bene ŋeyo, ka okelo dul acel, ci oketo
ka tyen lukwena.
3Ento Petero owacce ni, “Anania, piŋo Catan opoŋo cwinyi, omiyo itemo bwolo
Cwiny Maleŋ kun ikano dul lim ma oa i loboni?
4Ka nene pe icato, kono pe obedo meri giri? Dok ka doŋ icato, pe onoŋo tye giri i
te twerri? Piŋo itamo lok macalo meno i cwinyi? Pe ibwolo dano ento ibwolo
Lubaŋa giri.”
5Ka Anania owinyo lok meno, ci opoto piny oto woko cut, ci lworo madit omako
jo ducu ma guwinyo pire.
6Litino awobe gua ci guboyo kome, ka gutere woko ka yike.
7Lacen ka cawa okato kine ka adek, ci dakone obino odonyo, kun pe ŋeyo gin
mutimme-ni.
8Petero owacce ni, “Titta ka onoŋo wucato lobowu i wel ma rom meno.”
9Ento Petero owacce ni, “Piŋo wun aryo ducu wuribbe ka bwolo Cwiny pa Rwot?
Nen, tyen jo muyiko cwari ka tye i doggola, in bene gibiteri woko.”
10Ci dako opoto piny ka tyene, oto woko cut, ka litino awobe gubino gudonyo i ot,
ci gunoŋo en oto, ci gutere woko, guyike ka ŋet cware.
Acoli Baibul
© 1985, Bible Society of Uganda.
1725
11Lworo madit omako lwak jo muye Yecu ducu, ki jo ducu ma guwinyo lokke.
Lanyut ki taŋo mapol otimme
12Lwak lanyut ki taŋo mapol otimme i kin dano ki i ciŋ lukwena. Onoŋo gin ducu
gibedo kacel i te baraja pa Solomon.
13Pe tye ŋat mo ma oette me ribbe kwedgi, ento onoŋo dano guketo deyo madit i
komgi.
14Lwak jo mapol ma guye gumedde bot Rwot, co wa ki mon,
15mumiyo gikelo lutwo wa i yo, gipyelogi i wi kitanda ki i wi gibuto, wek ka
Petero kato ka ŋetgi, ci tipone owok i kom jo mogo i kingi.
16Lwak dano bene gua ki i gaŋ murumo Jerucalem, gucokke kun gikelo lutwo ki jo
ma cen marac yelogi, ci gin ducu gucaŋ.
Giuno lukwena
17Ento ajwaka madit oa kacel ki jo ma gitye kwede, ma gin aye dul pa
Lucadukayo, ma nyeko omakogi matek,
18gumako lukwena guketogi i mabuc.
19Ento i dyewor lamalaika pa Rwot oyabo dog ot mabuc, ci okelogi woko kun
waco ni,
20“Wucit wucuŋ i ot pa Lubaŋa, wutit bot dano lok me Kwo man ducu.”
21Ka guwinyo lok man, ci gudonyo i ot pa Lubaŋa okogweno gubedo ka pwonyo
dano. Ka ajwaka madit obino ki jo ma onoŋo gitye kwede, ci gucoko Lukiko kacel
ki ludoŋwo ducu pa jo Icrael, ka gucwalo kwena ka omogi ki i mabuc.
22Ento ka ludito pa askari gucito, pe gunoŋogi i buc, ka gudwoko lok ni,
23“Wanoŋo ot kol giloro maber, kun lukur-piny bene gucuŋ i doggola, ento ka
wayabo ci pe wanoŋo ŋat mo iye.”
24Ka ladit pa askari me ot pa Lubaŋa ki ajwaka madit guwinyo lok meno, ci tamgi
ocuŋ woko, kun gipennye kekengi kit ma lokke bitum kwede.
25Ka ŋat mo obino otittigi ni, “Jo ma wuketogi i ot kol-li, gitye gucuŋ i ot pa
Lubaŋa ka pwonyo dano.”
26Ci ladit ki askarine gucito gukelogi, ento pe ki tek mo, pien onoŋo gilworo ni
lwak celogi ki got.
27Ka doŋ gukelogi, ci guketogi i nyim lukiko, ka ajwaka madit openyogi,
28 kun waco ni, “Wan wacikowu matek ni pe wupwony lok mo i nyiŋ man ento
koni wupoŋo i Jerucalem woko pi pwonywu-ni, dok wumoko tamwu me kelo
remo pa dano man i komwa.”
Acoli Baibul
© 1985, Bible Society of Uganda.
1726
29Ento Petero ki lukwena mukene gudok iye ni, “Myero wawiny Lubaŋa makato
dano.
30Lubaŋa pa kwarowa ocero Yecu ma wun wuneko ku wuŋabe i kom yat.
31Lubaŋa otiŋe malo i ŋete yo tuŋ acuc i kabedo me deyo pi bedo Laker ki Lalar,
wek jo Icrael gunoŋ kare me ŋut ci en owek balgi.
32Wan aye lucaden me lok meno, kacel ki Cwiny Maleŋ ma Lubaŋa omiyo bot jo
ma giwinye.”
Lok pa Gamaliel
33Ka guwinyo lok man, ci gutugge ki akeca ma gimito nekogi.
34Ento Laparicayo mo ma i lukiko ma nyiŋe Gamaliel, lapwony-cik ma dano ducu
giworo, oa malo ci ociko ni koŋ gicwalgi woko pi kare manok.
35Ka owaco bot jo mucokke ni, “Jo Icrael, ber wugwokke i gin ma wutimo i kom jo
man.
36Pien yam con i kare ca Teyuda otuc ci omine kene ni en e dano madit, ki jo
mogo ma giromo ka miya aŋwen guribbe kwede; ento gineke woko ki jo ma
gilube ducu guket woko ata.
37Dok i ŋeye Juda ma Lagalilaya dok otuc io kare me kwano wel dano, ci otero jo
mukene ma gilube; en bene oto, jo ma gilube bene guket woko ata.
38Iyo, i lok ma tye kombeddi atito botwu ni cwinywu oa woko i kom jo man,
wuwek gubedi; pien ka ce yub man nyo tic man pa dano, ci bigik ata,
39ento ka pa Lubaŋa, ci pe wubiloyogi, wun bene wubinen macalo wulwenyo i
kom Lubaŋa!”
40Ci gujolo tamme, ka gilwoŋo lukwena gudwogo, ci gugoyogi kun gicikogi ni pe
gulok i nyiŋ Yecu, ka doŋ giwekogi gucito.
41Gua woko ki i nyim Lukiko ma onoŋo cwinygi yom pien Lubaŋa otamo ni
gimyero pi dit man me noŋo lewic pi nyiŋ Yecu.
42Dok nino ducu pe guweko pwonyo dano ki tito lok me kwena maber ni Yecu en
aye Kricito ma Lubaŋa oyero i ot pa Lubaŋa ki i paco pa dano.
Tic Pa Lukwena 6
Giyero lukony abiro
1I kare meno ka lupwonnye welgi omedde, ci Lujudaya ma giloko leb Grik gubedo
ki ŋuro i kom Lujudaya ma giloko leb Ibru, ni pien nino ducu ka gipoko lim pe
giparo pi mon togi.
2Ka lukwena apar wiye aryo gulwoŋo lwak lupwonnye kacel ci guwaco botgi ni,
“Pe myero wabwot tito lok pa Lubaŋa pi tic i kom meja.
Acoli Baibul
© 1985, Bible Society of Uganda.
1727
3Pienno, utmego, wuyer i kinwu jo ma giloko nyiŋgi maber, jo ma gupoŋ ki Cwiny
Maleŋ ki ryeko, ma myero waketgi i dog tic man.
4Ento wan wabimine ka lega ki tito lok.”
5Lokgi oyomo cwiny lwak ducu, ci guyero Citefano, en dano ma opoŋ ki niye ki
Cwiny Maleŋ, ki Pilipo, ki Porokulo, ki Nikanori, ki Timon, ki Parmena, ki Nikolao
ma en aye dano me Antiokia ma doŋ gigamo i dini pa Lujudaya.
6Ci giketogi i nyim lukwena, ka gulego ci guketo ciŋgi i komgi.
7Ci lok pa Lubaŋa omedde; ki wel lupwonnye bene omedde madwoŋ twatwal i
Jerucalem, ki lwak ajwagi pa Lubaŋa mapol bene gujolo niye.
Gimako Citefano
8Ka Citefano opoŋ ki kica pa Lubaŋa ki tek, ci obedo ka tiyo taŋo ki lanyut i kin
lwak.
9Ci jo mogo ma gua ki i kacokke ma gilwoŋo ni kacokke pa jo ma gigonyogi ki i
opii, kacel ki jo mogo me Cirene ki me Alegijanderia, ki jo ma gua Cilicia ki Acia,
gubedo ka pyem ki Citefano.
10Ento ryekone oloyogi, ki Cwiny Maleŋ ma en loko kwede.
11Ci gupiyo dano i muŋ kun giwaco ni, “Wawinyo en ka loko kun yeto Moses ki
Lubaŋa.”
12Ci gutugo lwak ki ludoŋo ki lupwony-cik, ka gubino gumake ci gutere i nyim
Lukiko,
13kun gikelo lucaden me goba ma giwaco ni, “Laco man pe weko loko lok marac
ma kemo kabedo man maleŋ ki cik pa Moses,
14pien wabedo ka winyo en ka loko ni Yecu man me Najaret bimuko ot man
woko, ka dok biloko kit ma yam Moses omiyowa me aluba.”
15Jo ducu ma gubedo i Lukiko guciko waŋgi i kome, ci guneno waŋe calo wan
lamalaika.
Pido pa Citefano i nyim lukiko
Tic Pa Lukwena 7
1Ka ajwaka madit openye ni, “Lok tye kit meno?”
2 Ci Citefano ogamo ni, “Utmega ki utwora, wuwiny ya. Lubaŋa me deyo yam
onyutte bot kwarowa Abraim ma onoŋo pud tye wa i Mecopotamia, ma peya
obedo i Karan,
3kun wacce ni, ‘A woko ki i lobowu ki i kin watwu, icit i lobo ma abinyutti.’
Acoli Baibul
© 1985, Bible Society of Uganda.
1728
4 Ka doŋ oa woko ki i lobo pa jo Kaldaya, ci obedo i Karan, ka lacen wonne oto, ci
Lubaŋa okwanyo en ki kunnu, okele wa i lobo man ma koni wubedo iye-ni.
5 Ento pe omiye oleyo gin mo kany, kadi wa dul lobo mo ma rom ki tyen dano,
ento ocikke me miyo bote me bedo lobone ki pa likwaye ma gibilube, kadi onoŋo
latinne mo pud pe.
6 Ci Lubaŋa owaco ni likwaye gibibedo i lobo pa jo mukene ma gibilokogi gubedo
opiigi, gitimogi marac pi mwaka miya aŋwen.
7 Ka Lubaŋa owacci, ‘Abiŋolo kop i kom jo ma giyelogi, ci lacen gibia ki kunnu, ci
gibiwora i kabedo man.’
8 Ci omiyo ki Abraim gicikke me lirre. Kit meno Abraim onywalo Icaka ci oliro en
i nino me aboro me ditte; ki Icaka onywalo Yakobo, ki Yakobo onywalo kwarowa
apar wiye aryo.
9 “Nyeko omako kwarowa i kom Yucepu, ci gucate woko i Ejipt, ento Lubaŋa
onoŋo tye kwede,
10 ci olare ki i can ducu, omiye gum ki ryeko i nyim Parao, kabaka me Ejipt, ma
oketo en me bedo laloyo ma loyo lobo Ejipt ki ot pa kabaka ducu.
11 I kare ma kec opoto i lobo Ejipt ducu ki i Kanaan, okelo can madwoŋ ma omiyo
kit me noŋo cam oloyo kwarowa woko.
12Ento ka Yakobo owinyo ni kal tye i Ejipt, ci ocwalo kwarowa kunnu tyen
mukwoŋo.
13 Ka gudok tyen me aryo, ci Yucepu onyutte kekene bot omegine ci gitito bot
Parao pi kaka pa Yucepu.
14Ka Yucepu ocwalo dano ka lwoŋo wonne ki wadigi ducu, ma gin jo pyerabiro
wiye abic,
15 Yakobo ocito i Ejipt, ci oto woko, en kikome ki kwarowa ducu,
16 ci gitiŋo komgi gidwoko cen i Cekem ci giyikogi i lyel ma yam Abraim owilo ki
lim ryal ki bot awobe pa Kamor i Cekem.
17 “Ento ka kare ma giciko onyiko cok, ma yam Lubaŋa omiyo bot Abraim, ci dano
gumedde ki nya i Ejipt,
18nio ka giketo kabaka mukene ma pe ŋeyo Yucepu.
19 En otimo aranyi i kom jo me rokwa, ci oruyo kwarowa ni myero gubol litinogi
woko wek pe gubed makwo.
20 I kare meno en aye ginywalo iye Moses. Yam onoŋo mwonya mada i waŋ
Lubaŋa, ci gibedo ka pite i ot pa wonne dwe adek.
Acoli Baibul
© 1985, Bible Society of Uganda.
1729
21 I kare ma gikane woko i dog kulu, ci nya pa Parao oloke obedo latinne, opite
macalo wode kikome.
22Ci Moses gipwonyo ki ryeko ducu pa Luejipt; yam con onoŋo en laco adada i
lokke ki i ticce.
23 “Ka doŋ mwaka me ditte oromo pyeraŋwen, ci tam obino i cwinye me limo
utmege, likwayo pa Icrael.
24Ka oneno ŋat acel i kingi gitimo marac, ci okonyo dano ma gibwoyo-ni, ka oculo
kwor ogoyo Laejipt.
25En yam otamo ni gwok nyo omegine giŋeyo ni Lubaŋa oyubo ni bimiyo gilarre
pi ticce, ento pe guniaŋ.
26Dok orwone otuc botgi ma onoŋo daa tye i kingi; onoŋo en mito ribo kingi, ci
owaco botgi ni, ‘Wun omego, piŋo wutimme marac kekenwu?’
27Ento latim lawote marac-ci ocwale cen kun wacci, ‘Aŋa ma oketo in me bedo
laŋolkop ki lalowa?
28In imito neka kit ma laworo ineko Laejipt-ti?’
29 Ci Moses oriŋo woko pi lok meno, ka ocito odoko labedo i lobo Midian,
onywalo iye litino awobe aryo.
30 “Ka mwaka okato pyeraŋwen, ci lamalaika onen bote i tim ma i ŋet got Cinai i
leb mac ma lyel i caka.
31Ka Moses oneno, ouro kite; ka onyiko cok ka neno, ci dwan obino,
32ni, ‘An Lubaŋa pa kwarowu, Lubaŋa pa Abraim, ki pa Icaka, ki pa Yakobo.’ Ci
kom Moses omyel, lworo ogeŋe nenone.
33Ka Rwot owaco bote ni, ‘Luny war woko ki i tyeni, pien kabedo ma in icuŋ iye-
ni ŋom maleŋ.
34An doŋ aneno adada atwom pa jona ma gitye i Ejipt, awinyo wa cur megi, an
doŋ alor piny ka larogi. Bin doŋ acwali i Ejipt.’
35 “Moses man onoŋo yam gukwero woko kun gipenyo ni, ‘Aŋa muketo in me
bedo lalowa ki laŋolkopwa?’ Lubaŋa ocwale macalo laloc ki lalar ki i ciŋ
lamalaika ma onen bote i cakani.
36 Okwanyogi woko ki i Ejipt kun tiyo taŋo ki lanyut mapol i Ejipt ki i Nam
Makwar ki i tim mwaka pyeraŋwen.
37 Moses man aye ceŋ otitc bot jo Icrael ni, ‘Lubaŋa bicwalo lanebi piwu ma bia ki
i kin utmegiwu macalo ocwalo an-ni.’
Acoli Baibul
© 1985, Bible Society of Uganda.
1730
38 Man aye ŋat ma onoŋo yam tye i kin lwak ma i tim kacel ki lamalaika ma oloko
kwede i got Cinai, ma oloko bene ki kwarowa; kunnu olimo iye lok makwo me
akela botwa.
39Kwarowa yam gukwero winyo lokke ento gucwale woko cen, dok cwinygi odok
woko cen i Ejipt,
40kun giwaco bot Aron ni, ‘Tim ki wan lubaŋa ma bitelo wiwa, pien Moses man
ma okwanyowa woko ki i lobo Ejipt, pe doŋ waŋeyo ka ma odok iye,’
41 Ci gitimo cal wod twon i kare meno, gucako tyero gitum bot cal lubaŋa-nu, ma
cwinygi obedo yom i kom tic me ciŋgi.
42 Ci Lubaŋa olokke omiyogi kare me woro mony me polo, kit ma yam gicoyo i
buk pa lunebi ni, ‘Wun jo me ot pa Icrael, yam koŋ wunekka lee me gitum pi
mwaka pyeraŋwen i tim? Pe kumeno.
43Yam wutiŋo kema pa jok Molok, ka cal lakalatwe pa lubaŋa ma nyiŋe Repan, ma
gin cal jogiwu ma wupayogi me awora. Pi meno an bene abikobowu woko wa i ŋe
Babilon.’
44 “Kwarowa yam gitye ki kema lok me caden i tim, ma Lubaŋa ma yam loko ki
Moses ociko ni otim kun lubo cal ma en oneno.
45Kwarowa bene gukelo ka gubino ki Yocwa i kare ma gicamo lobo pa rok mapol
ma Lubaŋa oryemogi woko ki i nyim kwarowa. Con tye botgi nio kwede wa i kare
pa Daudi,
46 ma olimo gum mua ki bot Lubaŋa dok openyo ni giwek eyeny kabedo pi
Lubaŋa pa Yakobo.
47 Ento Solomon aye ogero ot pire.
48Kadi bed kumeno, en Ŋat Mamalo Twal pe bedo i ot ma gitiyo ki ciŋ; macalo
yam lanebi owaco ni,
49 ‘Polo aye komkerra, man Rwot aye ma owaco, lobo obedo kom me teno tyena.
Kit ot aŋo ma wubigero pira? Ka yweyona kono onoŋo bedo kwene?
50Pe ciŋa aye otiyo lwak jami-ni ducu?’
51 “Wun jo ma ŋutwu tek, jo ma pe wulirre i cwinywu, ma itwu bene odiŋ, wun
wulwenyo ki Cwiny Maleŋ jwijwi; macalo yam kwarowu gutiyo, wun bene wutiyo
kit meno.
52Lanebi mene ma yam kwarowu pe gulibo? Dok guneko jo ma yam gutuco con pi
bino pa Ŋat ma Kite Atir-ri ma wun wuketo roro i kome ci wuneko woko,
53wun jo ma gimiyowu cik pa Lubaŋa ma lumalaika yam gukelo, ci pe wulubo.”
Gicelo Citefano ki got
Acoli Baibul
© 1985, Bible Society of Uganda.
1731
54Ka guwinyo lok meno, ci gutugge ma gukayo lakgi woko likiŋ
55Ento Citefano noŋo opoŋ ki Cwiny Maleŋ, ci ociko waŋe i polo oneno deyo pa
Lubaŋa, kun Yecu ocuŋ i ŋet Lubaŋa yo tuŋ acuc,
56ci owacci, “Nen, aneno polo oyabbe ki Wod pa dano ocuŋ i ŋet Lubaŋa yo tuŋ
acuc.”
57Ci gudaŋŋe, guwo ki dwangi matek ma gidino itgi woko, ci gucorre i kome kacel.
58Ka gubole woko i ŋe gaŋ, ci gucele ki got, ka lucaden gupyelo ginarukagi ka tyen
awobi mo ma nyiŋe Caulo.
59I kare ma gitye ka celo Citefano ki got, en olego ni, “Rwot Yecu, gam cwinya,”
60Ka orumo coŋe piny, ci odaŋŋe ki dwane matek ni, “Rwot, pe iket bal man i
komgi.” Ka otyeko lok kit man, ci oto.
Tic Pa Lukwena 8
1Caulo bene opwoyo tone apwoya.
Caulo ouno lwak muye Yecu
I kare meno ayelayela madwoŋ opoto i kom jo muye Yecu ma i Jerucalem; ci gin
ducu guket woko ata i lobo ducu me Judaya ki Camaria, lukwena keken aye
gudoŋ.
2Jo ma giworo Lubaŋa aye guyiko Citefano, kun gikoke matek twatwal.
3 Ento Caulo onoŋo mito ni etyek lwak jo muye Kricito woko ducu; donyo i ot ki
ot ci ywayo co wa ki mon ka tweyogi i mabuc.
Gituco lok me kwena maber i lobo Camaria
4Jo ducu ma guket ata guwoto kun gitito lok me kwena maber.
5Pilipo ocito i gaŋ mo me lobo Camaria ci otuco botgi pi Kricito ma Lubaŋa oyero.
6Ci lwak ma gucokke gujolo lok ma Pilipo otito botgi ki cwiny acel i kare ma
guwinyo, kun gineno bene lanyut ma en otiyo.
7Pien jo mapol ma cen marac omakogi, cen oa woko ki i komgi kun gidaŋŋe ki
koko matek; ki lwak lutwo akweya ki lugoro bene gucaŋ woko.
8Kit meno yomcwiny obedo dwoŋ i gaŋ meno.
9Ento yam onoŋo tye dano mo i gaŋ meno ma nyiŋe Cimon ma en lajok. En miyo
rok pa jo Camaria giuro mada kun en wacce kekene ni en e dano madit.
10Gin ducu giketo cwinygi i lok ma en waco, litino wa ludito bene, kun giwaco ni,
“Man aye dano ma tye ki tek pa Lubaŋa ma gilwoŋo ni Madit-ti”
Acoli Baibul
© 1985, Bible Society of Uganda.
1732
11Gibedo ka keto cwinygi ka winyo lokke, pien obedo kwedgi pi kare malac kun
miyo giuro tim jokjokke.
12Ento ka guye lok me kwena maber ma Pilipo otito i kom ker pa Lubaŋa ki i kom
Yecu Kricito, ci gibatijagi, co wa ki mon.
13Kadi wa Cimon bene oye, ka gibatija en ci omedde obedo kacel ki Pilipo kun
neno lanyut ki taŋo madito ma en tiyo, ci ouro mada.
14Ka lukwena ma gitye i Jerucalem guwinyo ni Lucamaria guye lok pa Lubaŋa, ci
gucwalo botgi Petero ki Jon.
15Gin bene ka gucito kunnu, ci gulego pigi wek gulim Cwiny Maleŋ;
16pien onoŋo peya obino i kom ŋat mo i kingi, ento yam gibatijagi i nyiŋ Yecu
keken.
17Ka guketo ciŋgi i komgi, ci gulimo Cwiny Maleŋ.
18Ka Cimon oneno ni gulimo Cwiny Maleŋ pi keto bad pa lukwena, ci okelo lim
botgi
19kun waco ni, “Wumiya tek man bene, wek an bene ka aketo ciŋa i kom dano mo
olim Cwiny Maleŋ.”
20Ento Petero owacce ni, “Centeni myero orweny woko matwal, kacel ki in, pien
itamo pi wilo mot pa Lubaŋa ki lim!
21In pe itye ki gin mo nyo dul mo i lok man, pien cwinyi pe leŋ i nyim Lubaŋa.
22Doŋ iŋut i kom balli man, dok ileg Rwot, wek ka twerre lok ma tye i cwinyi
gitimi iye kica.
23Pien aneno cwinyi kec calo keda, bal otweyi woko idoko lamabucce.”
24Ci Cimon odok iye ni, “Wuleg Rwot pira wek gin ma wuwaconi pe opot i koma.”
25Ka gutyeko tito lok me caden ki tuco lok pa Rwot, ci gudok i Jerucalem, kun
gitito lok me kwena maber i paco mapol ma i Camaria.
Pilipo ki latic mo madit me Etiopia
26Ento lamalaika pa Rwot owaco ki Pilipo ni, “A iwot idok tuŋ acuc i yo ma a
Jerucalem dok piny i Gaja.” Yo ma kunnu wok ki i tim.
27Ci oa ocito. Nen, laco mo Laetiopia, ma gikolo, oa ka woro Lubaŋa i Jerucalem.
En onoŋo latic madit pa Kandake, kabaka ma dako me lobo Etiopia, ladit ma
lakan jamine ducu.
28I kare ma dok i lobogi, obedo i gadigadine kun kwano buk pa lanebi Icaya.
29Cwiny Maleŋ owaco bot Pilipo ni, “Nyik cok, irwatte ki gadigadi man.”
Acoli Baibul
© 1985, Bible Society of Uganda.
1733
30Ka Pilipo oriŋo bote, ci owinyo en ka kwano buk pa lanebi Icaya, ci openye ni,
“In iniaŋ lok ma ikwano-ni?”
31En ogamo ni, “Aniaŋ niŋniŋ kono, ka ŋat mo pe okonya?” Ci olwoŋo Pilipo ni
obed kwede kacel.
32 Dul ma en obedo ka kwanone obedo kit man: “Calo romo ma gitero ka nekone,
nyo latin romo ma oliŋ i nyim lanyar yerre, kit meno en pe oŋamo doge ka lok.
33Pi mwolo mere pe giŋolle kop ma atir. Aŋa ma twero yeko kit likwaye? Pien
kwone doŋ gikwanyo woko ki i lobo.”
34Ci laco ma gikolo owaco bot Pilipo ni, “Alegi, titta, lanebi oloko lok man i kom
aŋa, i kome kene nyo i kom ŋat mukene?”
35Ci Pilipo ocako lok; ocako ki lok man ma yam gicoyo kun tito lok me kwena
maber i kom Yecu.
36Ka guwoto kacel i yo, ci guo ka ma pii tye iye. Laco ma gikolo owacci, “Nen pii
doŋ ene! Gin aŋo ma geŋa limo batija?”
[37Ci Pilipo owacce ni, “Ka iye ki cwinyi ducu ci itwero.” En odok iye ni, “An aye
Yecu Kricito, ni en Wod pa Lubaŋa.”]
38Ci ociko ni gadigadi myero ocuŋ; gin ducu gulor i pii, Pilipo ki laco ma gikolo, ci
Pilipo obatija en.
39Ka gukatti woko ki i pii, Cwiny pa Rwot otiŋo Pilipo, otero woko, laco ma
gikolo-ni pe dok onene, ci owoto wotte ki yomcwiny.
40Ento Pilipo otuc wa i Ajota kun wirre ka tuco lok me kwena maber i gaŋi ducu
nio ka obino wa i Cecaria.
Tic Pa Lukwena 9
Caulo olokke oye Yecu
(Tic 22.6-16;26.12-18)
1Ento Caulo onoŋo pud buro lupwonnye pa Rwot kun mito nekogi, ci ocito bot
ajwaka madit pa Lubaŋa,
2olege waraga me cito kwede i Damaciko, wek ka enoŋo dano ma lubo Yo ma
gitye kunnu, co wa ki mon, ci etwegi, ekelgi i Jerucalem.
3I kare ma en tye ka wot, ma doŋ onyiko cok ki Damaciko, ci dero oa ki i polo
oryeny ocaro kome.
4Ka opoto piny ci owinyo dwan ma waco bote ni, “Caulo, Caulo, iyela piŋo?”
5Ogamo ni, “In aŋa, Rwot?” Ci owacce ni, “An aye Yecu, ma itye ka yelone-ni.
6Ento a idony i gaŋ, ci gibititti gin ma myero iti.”
Acoli Baibul
© 1985, Bible Society of Uganda.
1734
7Jo ma yam guwoto kwede gucuŋ laliŋ, ma kun giwinyo dwan ento pe gineno ŋat
mo.
8Caulo oa malo ki ka ma opoto iye piny i ŋom-mi, ento ka oyabo waŋe, ci pe
oneno gin mo. Gipeye ki ciŋe gikele i Damaciko.
9Obedo nino adek ma pe neno piny pe camo dok pe mato bene.
10Onoŋo tye lapwonnye mo i Damaciko ma nyiŋe Anania. Rwot owacce i waŋ lek
ni, “Anania.” En ogamo ni, “An atye en, Rwot.”
11Ci Rwot owaco bote ni, “A ilub yo ma gilwoŋo ni Atir, ipeny i ot pa Juda laco mo
ma nyiŋe Caulo me Taruco; en bene noŋo tye ka lega.
12En oneno dano mo i waŋ lek ma nyiŋe Anania ka donyo bote kun keto ciŋe i
kome wek waŋe oyabbe.”
13Ento Anania odok iye ni, “Rwot, yam awinyo lok i kom dano man ki bot jo
mapol pi kit ma otimo kwede joni marac i Jerucalem.
14En obino kany bene ki twero pa ajwagi madito me tweyo jo ducu ma gilwoŋo
nyiŋi.”
15Ento Rwot owacce ni, “Citi, pien en aye gin ticca ma doŋ ayero pi tero nyiŋa i
nyim Lurok ki luker ki jo Icrael.
16An kikoma abinyutte can madwoŋ ma en myero ocir pi nyiŋa.”
17Ci Anania oa ocito odonyo i ot. Oketo ciŋe i kome kun waco ni, “Ominwa Caulo,
Rwot Yecu ma onyutte boti i waŋa yo ma ibino iye-ni ocwala boti wek waŋi
oyabbe, wek ipoŋ bene ki Cwiny Maleŋ.”
18Ci gin macalo atura opoto woko ki i waŋe cut, ocako neno piny. Ka oa ci gibatija
en,
19ka lacen ocamo cam ci olimo tek.
Caulo otito lok i kom Yecu i Damaciko
Obedo kunnu pi kare manok ki lupwonnye ma i Damaciko.
20Ocako tuco lok i kom Yecu i kacokke cut kun waco ni, “En Wod pa Lubaŋa.”
21Ci jo ducu ma guwinyo lokke guuro, kun giwaco ni, “Man pe en aye laco ma yam
omito tyeko jo ma gikwoŋo nyiŋ man i Jerucalem-mi? Dok en bene obino kany pi
lok meno, pi tweyo dano wek etergi bot ajwagi madito.”
22Ento teko pa Caulo omedde ameda, omiyo lewic omako Lujudaya ma gibedo i
Damaciko, pien en onyuto atir ni Yecu en aye Kricito ma Lubaŋa oyero.
Caulo obwot ki i ciŋ Lujudaya
23 Ka nino okato mapol, ci Lujudaya gucokke, gupiro lok me neke.
Acoli Baibul
© 1985, Bible Society of Uganda.
1735
24Ento Caulo owinyo pi lok ma giyubo. Onoŋo gikuro en i dogcel me Damaciko
dyeceŋ ki dyewor wek gineke woko;
25ento lupwonnyene gutiŋe ki aduku i dyewor, ci gucwale piny ki i wi cel.
Caulo ocito Jerucalem
26Ka Caulo obino oo i Jerucalem ci otemo ribbe ki lupwonnye; ento gin ducu
guwore, pien onoŋo peya guye ni en lapwonnye pa Yecu.
27Ento Barnaba otere, ci okele bot lukwena, ka otito botgi kit ma en oneno kwede
Rwot i yo, oloko kwede, dok obedo i Damaciko ka tito lok ki tekcwiny laboŋo
lworo i nyiŋ Yecu.
28Ci doŋ en obedo kacel kwedgi, obedo ka wirre kwedgi i Jerucalem,
29kun tito lok i nyiŋ Rwot ki tekcwiny laboŋo lworo. Oloko bene ki Lujudaya ma
giloko leb Grik, kun pyem kwedgi; ento gin guyenyo yo me neke.
30Ka utmego guŋeyo lokke, ci gularo kwede i Cecaria, ci gucwale i Taruco.
31Lwak muye Yecu ma i Judaya ducu ki Galilaya ki Camaria doŋ gubedo ki kuc, ci
gudoŋo gucuŋ matek, kun gilworo Rwot i kwogi me nino ducu. Cwiny Maleŋ
obedo ka jiŋo cwinygi, welgi bene medde ameda.
Petero ocaŋo Ainea
32I kare meno Petero obedo ka wirre i kingi ducu, ci ocito piny bot jo pa Lubaŋa
ma gibedo i Lida.
33Kunnu en onoŋo iye dano ma nyiŋe Ainea, ma yam obuto i wi kitanda mwaka
aboro pi two akweya.
34Ci Petero owaco bote ni, “Ainea, Yecu Kricito ocaŋo twoni woko; a malo ipet
kabutoni.” Ci otugi a malo oyot.
35Jo ducu ma gibedo i Lida ki Caron gunene, ci gulokke bot Rwot.
Petero ocero Tabica
36Yam tye i Jopa lapwonnye ma dako ma nyiŋe Tabica, ma i leb Grik gilwoŋo ni
Dorka, te lokke Lajwa. En yam tiyo tic mabeco mapol mada, dok konyo lucan.
37I kare meno two omake ci oto woko. Ka gityeko lwoko kome ci gupyelo i kicika
ma malo.
38Macalo Lida cok ki Jopa, ka lupwonnye guwinyo ni Petero tye kunnu, ci gucwalo
dano aryo bote, gulege ni, “Tim ber, ibin oyot botwa, pe iru.”
39Petero oa, owoto kwedgi; ka oo, gutere i kicika ma malo. Mon-to ducu gucuŋ
kun gikok ka ŋete, ma ginyuto koti ki boŋŋi mukene ma Dorka okwoyo ma onoŋo
pud tye botgi.
Acoli Baibul
© 1985, Bible Society of Uganda.
1736
40Ento Petero ocwalogi ducu woko, ka orumo coŋe piny ocako lega. Lacen olokke
bot lato kun wacci “Tabica, a malo.” Ci Tabica oyabo waŋe; ka oneno Petero ci oa
obedo abeda.
41Petero omako ciŋe, ka otiŋe malo. Ka olwoŋo jo pa Lubaŋa ki mon-to, ci omiye
botgi makwo.
42Pire oywek i Jopa ducu, kun jo mapol guye Rwot.
43Petero obedo i Jopa pi nino mapol tuŋ pa dano mo ma nyiŋe Cimon, lanyoŋ
pyen.
Petero gin ki Kornelio
Tic Pa Lukwena 10
1Yam onoŋo tye laco mo i Cecaria ma nyiŋe Kornelio, ladit me dul askari ma
gilwoŋo ni me Itali,
2laco ma woro Lubaŋa, en ki jo ma i ode ducu. En yam miyo jami mapol me konyo
dano bot Lujudaya, kun lego Lubaŋa jwijwi.
3I kin cawa aboŋwen me dyeceŋ oneno lamalaika pa Lubaŋa kun bino donyo
bote, ma owacce i waŋ lek ni, “Kornelio”
4En ociko waŋe i kome ki lworo madit, ci owaco ni, “Gin aŋo ba, ladit?” Ci owaco
bote ni, “Legani ki motti me kony oito malo obedo gin me po i komi i nyim
Lubaŋa.
5Kombeddi doŋ icwal dano i Jopa, wek oom Cimon ma gilwoŋo Petero.
6En otiro bot Cimon lanyoŋ pyen, ma ode cok ki dog nam.”
7Ka lamalaika ma oloko kwede-ni otyeko wot, ci Kornelio olwoŋo luticce aryo ki
askari acel ma woro Labaŋa ki i kin jo ma gitiyo bote-ni.
8Ka otyeko tito botgi lok ducu, ci oncwalogi i Jopa.
9Orwone ka guwoto guo cok ki gaŋ ma gicito iye-ni, ci Petero oito i wi ot malo ka
lega i kin cawa abicel.
10Kec ocako neke, kun mito ni ecam gin mo, ento onoŋo pud giyubo cam ayuba; ci
owille woko,
11oneno ka polo oyabbe, ki jami mo olor piny, macalo cuka madit, kun bino piny
ma tye ki twoke aŋwen.
12Onoŋo tye iye kit kwa lee ducu, wa kwa anyai ducu ki winyo me polo.
13Ci dwan obino bote ma wacci, “Petero, a ineki wek icam.”
14Ento Petero ogamo ni, “Pe, Rwot, peya acamo jami ata me kwer.”
Acoli Baibul
© 1985, Bible Society of Uganda.
1737
15Dwan dok obino bote tyen me aryone ni, “Gin ma Lubaŋa olonyo in pe ilwoŋ ni
obedo me kwer.”
16Man otimme tyen adek, ci jami meno gidwoko woko i polo.
17I kare meno Petero iye obedo ka kalo akala kun tamo ni gin ma eneno i waŋ lek
man nyuto gin aŋo? Nen, jo ma Kornelio ocwalogi gubedo ka penyo pi ot pa
Cimon, kun gucuŋ i dog ot,
18gilwoŋo lwoŋo matek kun gipenyo ka nyo Cimon ma gilwoŋo Petero otiro
kenyo.
19I kare ma Petero iye tye ka lwodo pi lek man, Cwiny Maleŋ owacce ni, “Nen, jo
adek gitye ka yenyo in.
20A, ilor piny iwot kwedgi kun pe ikalo akala, pien an aye acwalogi.”
21Ci Petero olor piny bot jo meno kun waco ni, “An aye ŋat ma wun wuyenyoni.
Wun wubino kany piŋo?”
22Gugamo ni, “Kornelio ma ladit me askari en dano ma cwinye atir, lalwor
Lubaŋa, ma rok Lujudaya ducu giloko ki nyiŋe maber; lamalaika maleŋ aye ocike
ni ocwal dano boti wek icit wa i ode, wek owiny gin ma ibiwaco.”
23Ci olwoŋogi oterogi i ot, gubedo welone. Orwone en oa ci ocito kwedgi, ki
utmego mogo ma gibedo i Jopa gunywako kwede yo.
24Ka orwone mukene gudonyo i Cecaria, Kornelio obedo ka kurogi ma olwoŋo
lutugi ki lureme ma gicokcok kwede ci gucokke bote.
25Ka Petero oo i dog ot, ci Kornelio oromo kwede, opoto oryebbe piny i te tyene
kun wore.
26Ento Petero oile malo, kun waco ni, “A malo icuŋ; an bene adano adana.”
27Ka oloko kwede ci odonyo i ot, onoŋo lwak dano gucokke iye.
28Owaco botgi ni, “Wun wuŋeyo ni bedo me kwer bot Lujudaya me ribbe
kwedwu, kadi wa limo larok mo. Ento Lubaŋa otyeko nyuto bota ni pe alwoŋ
dano mo ni dano ata nyo ni me kwer.
29Mumiyo ka gilwoŋa ci abino laboŋo pyem mo. An dok apenyo aye ni wulwoŋa
piŋo?”
30Kornelio ogamo ni, “Tin nino me aŋwenne i kin cawa man, onoŋo atye ka lega i
oda i cawa me aboŋwen, ci nen ba, laco mo ocuŋ i nyima ma oruko boŋo ma
ryeny,
31kun waco ni, ‘Kornelio, legani otyeko winnye, ki motti me kony bene gipo pigi i
nyim Lubaŋa.
Acoli Baibul
© 1985, Bible Society of Uganda.
1738
32Mumiyo in icwal dano i Jopa gupeny pi Cimon ma gilwoŋo Petero; en tye otiro i
ot pa Cimon lanyoŋ pyen i dog nam.’
33Kit meno acwalogi boti cut, ci in bene itimo ber ibino. Kombeddi wan ducu
watye kany i nyim Lubaŋa pi winyo lok ma Rwot ociki kwede ducu.”
Lok ma Petero otito i ot pa Kornelio
34 Petero ocako lok ci owacci, “Adada aniaŋ atir ni Lubaŋa pe poko kin dano,
35ento en jolo dano ma i rok ducu ma gilworo en ki ma gitiyo gin ma tye atir.
36Wun wuŋeyo lok ma Lubaŋa ocwalo bot jo Icrael, kun tito lok me kwena maber
me kuc ma Yecu Kricito okelo; en aye Rwot pa dano ducu.
37Lok man yam gituco oromo lobo Judaya ducu kun ocakke i Galilaya i ŋe kare ma
Jon otito lok i kom batija.
38Wuŋeyo kit ma Lubaŋa owiro kwede Yecu Lanajaret ki Cwiny Maleŋ ki tek; kit
macalo en yam wirre kwede kun tiyo gin maber dok caŋo jo ducu ma Catan
yelogi; pien onoŋo Lubaŋa tye kwede.
39Dok wan lucadenne i kom gin ma en otiyo ducu i lobo Judaya ki i Jerucalem.
Yam gineke kun giŋabe i kom yat,
40ento Lubaŋa ocere woko i nino me adekke, onyute bot dano;
41pe bot dano ducu, ento bot wan jo ma yam Lubaŋa oyero pi bedo lucaden. Wan
wacamo dok wamato kwede kacel i kare ma doŋ ocer woko ki i kin jo muto.
42Dok ocikowa ni watiti lok ki dano kun wamiyo caden ni, man aye ŋat ma yam
Lubaŋa oyero me bedo laŋolkop pa jo makwo ki jo muto.
43Lunebi ducu gubedo caden ni, dano ducu ma ye en gibiweko balgi woko pi
nyiŋe.”
Lurok gulimo Cwiny Maleŋ
44I kare ma Petero pud tye ka loko lok meno, Cwiny Maleŋ opye i kom jo ducu ma
gubedo ka winyo lokke.
45Lujudaya ma guye Yecu ma onoŋo gubino ki Petero guuro mada pien mot me
Cwiny Maleŋ doŋ gionyo wa i kom Lurok.
46Guwinyo gin bene ka gidumo leb mapatpat kun gipako Lubaŋa. Petero openyo
ni,
47“Ŋat mo tye ma twero geŋo kelo pii wek pe gibatija jo man, kun noŋo doŋ
gulimo Cwiny Maleŋ macalo wan-ni?”
48Ci ociko ni gibatijagi i nyiŋ Yecu Kricito. Gin gulege ni obed kwedgi pi kare mo.
Tic Pa Lukwena 11
Acoli Baibul
© 1985, Bible Society of Uganda.
1739
Petero odwoko lok bot jo Muye Yecu ma bedo i Jerucalem
1I kare meno lukwena ki utmego ma gitye i Jerucalem guwinyo ni Lurok bene doŋ
guye lok pa Lubaŋa.
2Ka Petero ocito i Jerucalem, ci dul pa jo ma mito ni jo muye Kricito myero koŋ
gilirgi gucako ŋono en,
3kun giwaco ni, “Piŋo nene icito bot jo ma pe gilirogi ci icamo kwedgi?”
4Ento Petero ogamo, ocako tito botgi ki kore kun wacci,
5“I kare ma abedo i gaŋ me Jopa ma abedo ka lega, ci awille woko. Aneno gin mo
ma lor piny macalo cuka madit ki i waŋ lek, kun bino piny ma tye ki twoke
aŋwen, ci olor wa piny i nyima.
6Ka aŋiyo kome cok, ci aneno iye lee, ki ŋuu ma camo riŋo, ki kwa anyai ducu ki
winyo me polo.
7Ci awinyo dwan ma wacca ni, ‘Petero, a malo inek wek icam.’
8Ento agamo ni ‘Pe, Rwot, pien peya jami ata ki me kwer odonyo i doga.’
9Ento dwan odok iye ki i polo ni, ‘Gin ma Lubaŋa olonyo in pe ilwoŋ ni obedo me
kwer.’
10Man otimme tyen adek, ci jami meno gidwoko woko i polo.
11I kare meno kikome en aye jo adek ma gicwalogi bota ki i Cecaria guo kwede i
ot ma yam watye iye-ni.
12Cwiny Maleŋ otitta ni awot kwedgi, ma pe apoko kin dano. Anywako wot ki
utmego man abicel, ka wadonyo i ot pa dano meno.
13Ci en otito botwa kit ma oneno ki lamalaika ocuŋ kwede i ode kun wacce ni,
‘Cwal kwena i Jopa wek guom Cimon ma gilwoŋo Petero;
14en aye bititti lok ma bilaro in ki jo ma i odi ducu.’
15I kare ma acako lok, ci Cwiny Maleŋ opye i komgi kit ma con okwoŋo pye i
komwa-ni,
16 ci apo lok ma yam Rwot owaco, ni, ‘Jon yam obatija dano ki pii, ento wun
gibibatijawu ki Cwiny Maleŋ.’
17Ka ce Lubaŋa omiyogi mot ma rom ki ma omiyowa i kare ma waye iye Rwot
Yecu Kricito, ci an aŋa ma atwero pyem ki Lubaŋa?”
18Ka guwinyo lok man, ci guliŋ litik, ka gucako pako kun giwaco ni, “Lurok bene
Lubaŋa doŋ omiyogi ŋut me donyo i kwo.”
Lwak jo muye Kricito ma gubedo i Antiokia
Acoli Baibul
© 1985, Bible Society of Uganda.
1740
19 Jo ma yam guket i kare me libo ma ocakke i kom Citefano-ni guwoto nio wa
Poiniki ki Caiprac ki Antiokia, kun pe gitito lok bot ŋat mo, kono bot Lujudaya
keken.
20Ento jo mukene i kingi, jo me Caiprac ki me Cirene, ka guo i Antiokia ci guloko
ki Lugrik bene kun gitito pi Rwot Yecu.
21Rwot oketo ciŋe i komgi, ci lwak jo mapol gulokke bote.
22Lok man owinynye bot jo muye Kricito ma i Jerucalem, ci gucwalo Barnaba i
Antiokia.
23Ka oo ci oneno tic me kica pa Lubaŋa, cwinye obedo yom iye. Ocuko cwinygi me
moko i kom Rwot matek ki cwinygi ducu.
24Onoŋo en dano maber ma opoŋ ki Cwiny Maleŋ ki niye. Ci lwak jo mapol
gumedde bot Rwot.
25Barnaba ocito Taruco ka yenyo Paulo;
26ka onoŋe ci okele i Antiokia. Gubedo kacel ki jo muye Kricito pi mwaka kulu
kun gipwonyo lwak jo mapol. Nyiŋ lupwonye gikwoŋo lwoŋo ni Jo pa Kricito ki i
Antiokia.
27I kare meno lunebi mogo gua ki i Jerucalem gucito i Antiokia.
28Ŋat acel i kingi ma nyiŋe Agabo ocuŋ ci otito lok pi Cwiny Maleŋ ma onyutte lok
ma i anyim, ni waŋ mo kec bipoto i lobo ducu; ci otimme i kare pa Kalaudio ma
laloc madit.
29Pieno lupwonynye gumoko ni ŋat acel acel omi kony ki utmego ma gibedo i
Judaya macalo twero;
30ci gutimo kit meno, ka gucwalo bot ludoŋo kun Barnaba ki Caulo aye gitero.
Tic Pa Lukwena 12
Gineko Yakobo, gitweyo Petero i mabuc
1I kare meno kabaka Kerode oketo ciŋe i kom jo mogo i kin jo muye Kricito.
2Oneko Yakobo omin Jon ki pala lucwan;
3ka doŋ oneno ni oyomo cwiny Lujudaya, ci omako Petero bene. Man otimme i
kare me nino madito me mugati ma Tobi pe Iye.
4 Ka doŋ omake, ci okete i mabuc, omiye bot lukur-piny aŋwen aŋwen wek
gukure, kun mito ni gipid lok i kome i ŋe nino madito me Kato (Paska.)
5Gibedo ka kuro Petero i ot mabuc kit meno; ento lwak jo muye Kricito gubedo ka
lego Lubaŋa pire matek.
Lubaŋa olaro Petero ki i mabuc
Acoli Baibul
© 1985, Bible Society of Uganda.
1741
6I dyewor ma Kerode mito kele iye woko-ni, onoŋo Petero obuto onino i kin
askari aryo, ma gitweye woko ki nyor aryo, ki lukur-piny bene onoŋo gitye ka
kuro dog ot mabuc.
7Nen, lamalaika pa Rwot onen, ci dero ocaro i kicika. Ogoyo but Petero ocoye
woko, kun waco bote ni, “A malo oyot.” Ci nyor opoto woko ki i ciŋe.
8Lamalaika owacce ni, “Ruk ginarukani, irwak war i tyeni,” ci otimo kit meno. Dok
owacce ni, “Dwal boŋoni i komi ci ilub kora.”
9Ci okato woko, olubo kore. En pe oŋeyo ni gin ma lamalaika timo-ni bedo me
ada; en tamo ni etye ka lek.
10Ka doŋ gukato lukur-piny mukwoŋo ki me aryone, ci guo i dog ot ma giloro ki
nyonyo ma gikato kwede woko i dye gaŋ. Doggola oyabbe kene, ci gukato gucito
woko, gulubo yo acel, ka lamalaika oweke woko.
11Petero ocako niaŋ pire kene kun waco ni, “Doŋ atyeko niaŋ kombeddi ni Rwot
ocwalo lamalaikane olara woko ki i ciŋ Kerode ki i kom gin ducu ma Lujudaya
gigeno ni bitimme i koma-ni.”
12Ka doŋ oniaŋ, ci ocito i ot pa Maliam min Jon ma nyiŋe mukene Marako, ka ma
jo mapol gucokke gugurre iye, ma gitye ka lega.
13Ka odwoŋo dog gaŋ ma i yo, ci aŋeca ma nyiŋe Roda obino ka niaŋ i kome.
14Ka oniaŋ dwan Petero, yomcwiny ogeŋe yabo dog gaŋ woko, ento oriŋo
omwomme i ot owacci, “Petero tye ocuŋ woko i dog gaŋ.”
15Guwacce ni, “In lapoya.” Ento en orido ni tye ada. Gugamo ni, “Meno
lamalaikane!”
16Ento Petero dok omedde ki dwoŋone, ka guyabo, ci guneno en, ci guuro.
17Ka ojukogi ki ciŋe ni guliŋ, ci otito botgi kit ma Rwot okwanye kwede ki i
mabuc, kun waco ni, “Wupor lok man bot Yakobo ki bot utmego.” Ka oa woko ki
kenyo, ocito woko ka mukene.
18Ka piny oru, ci piny ocako lyetti woko ki bot askari, ni Petero man otimme
niŋniŋ.
19Ka Kerode oyenye ci pe onoŋe, ka openyo askari ma lukur-piny, ci ociko ni
ginekgi woko. Ka en oa ki i Judaya ocito i Cecaria, obedo kunnu.
To pa Kerode
20Kiniga omako Kerode i kom jo Turo ki Cidon; ci gucokke gubino bote ma onoŋo
gimer ki Blacito, ladit ma loyo ot pa kabaka. Gupenyo ni gimito kuc, pien lobogi
limo cam ma a ki i lobo pa kabaka.
21I kom nino ma giciko, Kerode oruko iye jor me kerre, oito obedo kwede i wi
komker, oyabo lok botgi.
Acoli Baibul
© 1985, Bible Society of Uganda.
1742
22Ci lwak guwo matek ni, “Dwan Lubaŋa, pe dwan dano!”
23Lamalaika pa Lubaŋa ogoye woko cut, pien pe omiyo deyo bot Lubaŋa; ci kwidi
ocamo kome ci oto woko.
24Ento lok pa Lubaŋa onya omedde ameda.
25Ka Barnaba ki Caulo gudwogo ki i Jerucalem ma doŋ gucobo tic ma giorogi iye,
ci gukelo Jon ma nyiŋe mukene Marako.
Tic Pa Lukwena 13
Gioro Barnaba ki Caulo ka tito lok pa Lubaŋa
1I kare meno lwak jo muye Yecu ma tye i Antiokia onoŋo doŋ gitye ki lutit lok pa
Lubaŋa ki lupwony, Barnaba, Cimeon ma gilwoŋo Niga, Lukia me Cirene, ki
Manaen ma odoŋ kacel ki Kerode laloyo, ki Caulo.
2I kare ma gitye ka miyo woro bot Rwot ki ri kec, ci Cwiny Maleŋ owaco ni,
“Wukwannya Barnaba ki Caulo pi tic ma alwoŋogi pire-ni.”
3Lacen ka doŋ gutyeko lega ki ri kec, ci guketo ciŋgi i komgi ka gucikogi.
Lukwena gutito lok pa Lubaŋa i Caiprac
4Ka Cwiny Maleŋ ocwalogi, ci gucito i dog nam i Celeukia; ka gua ki kunnu
gukwaŋ gucito i Caiprac.
5Ka guo i Calamic, gutuco iye lok pa Lubaŋa i kacokke ducu pa Lujudaya; onoŋo
gitye kacel ki Jon ma lakonygi.
6Ka guwoto gurumo i cula ducu nio wa i Papo, ci gurwatte ki laco mo ma obedo
latyet, lanebi ma lagoba ma Lajudaya, ma nyiŋe Bar-Yecu.
7En obedo kacel ki laloyo, Cergio Paulo, en laco ma laryeko. Laloyo olwoŋo
Barnaba ki Caulo bote kun noŋo mito winyo lok pa Lubaŋa.
8Ento Elima ma latyet (meno aye te lok me nyiŋe) ocako pyem kwedgi kun mito
ŋako laloyo woko ki i niye.
9Ento Caulo ma gilwoŋo bene ni Paulo, ka opoŋ ki Cwiny Maleŋ, ociko waŋe i
kome,
10ci owacce ni, “In latin pa Larac, in lamerok me kit ducu ma tye atir, ipoŋ ki lok
me bwola, labal wi dano, in pud ibimedo ka dwanyo yo pa Rwot mucuŋ atir-ri?
11Kombeddi ciŋ Rwot opoto i komi; waŋi bicor woko, pe ibineno ceŋ kare mo”
Lupu ocido waŋe oyotoyot, ci opaŋŋe pi yenyo dano wek omak bade opeye
kwede.
12Laloyo oye Yecu ka oneno gin ma otimme-ni, pien obedo ka uro kit pwony ma
gimiyo i kom Rwot.
Acoli Baibul
© 1985, Bible Society of Uganda.
1743
Gitito lok i Antiokia me lobo Picidia
13Lacen Paulo ki luwote gukwaŋ gua ki i Papo, gucito i Perga i lobo Pampulia. Jon
owekogi odok woko i Jerucalem.
14Ento gin gua ki i Perga gucito i Antiokia me lobo Picidia, ci gudonyo i kacokke i
nino me cabit, gubedo piny.
15Ka doŋ gityeko kwano cik pa Moses ki lok pa lunebi, ci ludito me kacokke
gucwalo lok botgi kun gipenyogi ni, “Utmego, ka wutye ki lok mo me cuko cwiny
dano, ci wuwaci.”
16Ka Paulo ocuŋ ci ojukogi ki ciŋe kun waco ni, “Jo Icrael, ki wun dano ma
wulworo Lubaŋa, wuwiny.
17 Lubaŋa pa rok man, jo Icrael, yam oyero kwarowa, ci omiyo dano gunya
madwoŋ i kare ma gubedo i Ejipt, ci oryeyo bade okwanyogi woko ki kunnu ki
tek mere.
18 Odiyo cwinye i komgi i tim mwaka pyeraŋwen.
19 Doŋ ka otyeko rok abiro ma i lobo Kanaan-ni woko, ci omiyogi lobo meno me
bedo megi pi mwaka ma romo miya aŋwen ki pyerabic.
20 Lacen omiyogi luŋolkop o wa i kom Camuel ma lanebi.
21 Dok gupenyo pi kabaka; ci Lubaŋa omiyo botgi Caulo wod pa Kic, laco ma i
kaka pa Benjamin, pi mwaka pyeraŋwen.
22 Ka doŋ okwanye woko, ci dok otiŋo Daudi, oketo me bedo kabakagi. Otito pi
Daudi kun waco ni, ‘Atyeko noŋo Daudi wod pa Yece; en laco ma yomo cwinya,
ma bitiyo gin ma amito ducu.’
23Lubaŋa okelo Lalar bot jo Icrael ki i kin likwayo pa laco meno, macalo yam,
ociko, en Yecu.
24 I kare ma peya obino, Jon otito lok i kom batija me ŋut bot jo Icrael ducu.
25 I kare ma Jon cobo ticce, owacci, ‘Wun wutamo ni an aŋa? An pe a dano ma
wukuro-ni; ento dano ma bibino ma lubo kora, an pe amyero me gonyo war
tyene.’
26“Utmego, wun likwayo ma i kaka pa Abraim, ki jo mukene ma i kinwu ma
gilworo Lubaŋa, wan aye gicwalo botwa lok man me larre.
27Ento jo ma yam gibedo i Jerucalem, ki luditogi, onoŋo pe giniaŋ i kome, pe bene
guniaŋ lok ma yam lunebi gutito ki ma gikwano nino ducu i ceŋ cabit. Ci gucobo
lok pa lunebi kun giŋolo ni kop oloyo Yecu.
28 Giŋolle kop me to, kadi pe gunoŋo bal mo i kome, ka dok gulego Pilato wek oye
gineke.
Acoli Baibul
© 1985, Bible Society of Uganda.
1744
29 Ka doŋ gutyeko cobo lok ma yam gicoyo i kome ducu, ci gukwanye woko ki i
kom yat, gupyelo kome i lyel.
30Ento Lubaŋa ocere woko ki i kin jo muto;
31 ci obedo ka nen pi nino mapol bot jo ma yam gua kwede ki i Galilaya gubino
kwede i Jerucalem, ma koni gin aye cadenne bot lwak.
32Wan bene wakelo botwu lok me kwena maber ni, gin ma yam Lubaŋa ociko
pire bot kwariwa,
33 en ocobo bot wan likwayogi pi cero Yecu, macalo yam gicoyo bene i jabuli me
aryo ni, ‘In i Woda, tin doŋ anywali.’
34 “Lok i kom cero en ki i kin jo muto, ma pe kome dok bitop woko, yam oloko kit
man ni, ‘Abimini gum maleŋ ki ma genne ma yam aciko pi Daudi.’
35 Dok owaco bene i jabuli mukene ni, ‘Pe ibiweko kom danoni ma geni top
woko.’
36Pien ka Daudi yam otyeko tic kun cobo yub pa Lubaŋa, en oto, ci giyiko kacel ki
kwarine, kome otop woko.
37Ento ŋat ma Lubaŋa ocero woko-ni kome pe otop.
38Utmego, myero wuŋe ni, pi dano man en aye Lubaŋa weko bal pa dano,
39kun kwanyo i kom ŋat acel acel ma oye en bal ducu ma pe gitwero kwanyo i
komwu i te cik pa Moses.
40Ber doŋ wugokke, wek gin ma yam lunebi guloko pire-ni pe opot i komwu.
Guwacci,
41 ‘Nen ba, wun luŋala, wuur matek, ci wubirwenyo woko matwal; pien atye ka
tiyo tic mo i karewu-ni ma pe wun wubiye kadi matidi mo, kadi ŋat mo otuco pire
botwu.’ ”
42I kare ma gikato woko, lwak gulego ni lok man myero gitit botgi odoco i cabit
ma bino.
43Ka lwak ma gubedo i kacokke doŋ guket woko, ci lwak Lujudaya ki jo mulokke
ma luworo i dini pa Lujudaya bene gulubo kor Paulo ki Barnaba, ci gin gubedo ka
lok kwedgi kun gicuko cwinygi ni myero gumedde i kica pa Lubaŋa.
44I cabit ma olubo pol dano ma i gaŋ meno gucorre gugurre kacel pi winy lok pa
Lubaŋa.
45Ento ka Lujudaya guneno lwak, ci nyeko omakogi, gucako pyem ki lok ma Paulo
tito, ci guyete bene.
46Paulo ki Barnaba guloko ki tekcwiny laboŋo lworo, kun giwaco ni, “Onoŋo
myero koŋ kikwoŋ tito lok pa Lubaŋa botwu. Ento macalo doŋ wucwalo woko
Acoli Baibul
© 1985, Bible Society of Uganda.
1745
cen-ni, doŋ wuŋolo giwu kenwu ni pe wumyero pi noŋo kwo ma pe tum. Doŋ
wunen, walokke giwa bot Lurok.
47 Pien Rwot yam ocikowa kun wacci, ‘Aketo in me bedo ceŋ bot Lurok, wek imi
larre oo wa i agikki piny ducu.’ ”
48Ka Lurok guwinyo lok man, ci cwinygi obedo yom, gucako pilo wi lok pa
Lubaŋa; ci jo ducu ma myero gunoŋ kwo ma pe tum guye Yecu.
49Lok i kom Rwot omedde oromo lobo meno ducu.
50Ento Lujudaya gurubo i mon ma giworo Lubaŋa ma gitye i rwom me dito ma
malo, kacel ki ludito me gaŋ ma giloyo dano, ci gubalo cwinygi woko; gucako yelo
Paulo ki Barnaba ka guryemogi woko ki i lobogi.
51 Ento guguteŋo apwa woko ki i tyengi me bedo caden i komgi, ka gucito i
Ikonio.
52Lupwonnye cwinygi obedo yom dok gupoŋ ki Cwiny Maleŋ.
Tic Pa Lukwena 14
1Ka doŋ gitye i Ikonio, gudonyo i kacokke pa Lujudaya i kit acel-lu, ci doŋ pi kit
ma guloko kwede omiyo lwak dano mapol guye Rwot, Lujudaya wa ki jo Grik
bene.
2Ento Lujudaya ma pe guye gutugo Lurok kun gumiyo cwinygi odoko kec i kom
utmego.
3Gubedo kunnu pi kare malac kun giloko pi Rwot ki tekcwiny laboŋo lworo, Rwot
bene omiyogi twero me tiyo lanyut ki taŋo mapol ma omoko kwede lok ma gitito
i kom kicane.
4Ento jo Ikonio igi opokke woko; dul mogo gudok kom Lujudaya, ki dul mogo i
kom lukwena.
5Ka Lurok ki Lujudaya guyutte kacel ki lulocgi pi bino ka timogi marac ki celogi ki
got,
6ka gugwilo lokke ci gupucce woko wa i Licitra ki Derube, gaŋi ma i lobo Likaonia
ki i lobo ma orumo kenyo;
7gubedo ka tuco lok me kwena maber kunnu.
Paulo ki Barnaba i Licitra ki Derube
8I Licitra onoŋo tye laco mo ma bedo abeda kun pe woto ki tyene; con en laput
nia i kare ma ginywale, pe omedo ki wot.
9En obedo ka winyo ka Paulo loko, ci Paulo ociko waŋe onene, ci oniaŋ ni en tye
ki niye ma romo miye caŋ maber.
Acoli Baibul
© 1985, Bible Society of Uganda.
1746
10Owacce matek ni, “A malo, icuŋ ki tyeni atir.” Ci oleŋŋe malo opye, ka cako wot.
11Ka lwak guneno gin ma Paulo otiyo, ci gudaŋŋe matek i leb Likaonia kun giwaco
ni, “Lubaŋa gulor piny botwa macalo dano!”
12Gulowoŋo Barnaba ni Jeuc ki Paulo ni Ermec, pien en aye lalok makato.
13Ajwagi pa Jeuc ma gitye ki ot woro jokgi i nyim gaŋ gukelo twon ma gideyo ki
ature i dog gaŋ gimito tyero gitum kacel ki lwak.
14Ento ka lukwena Barnaba ki Paulo guwinyo pire, ci guyeco boŋŋigi kun gibaro
dye lwak ki daŋŋe ni,
15 “Wun co, wutimo kuman piŋo? Wan bene wa dano, ma kitwa rom ki mewu.
Wakelo botwu lok me kwena maber, wek wun wua woko ki bot gin ma konnye
pe, wulokke bot Lubaŋa makwo ma yam oketo polo ki lobo ki nam ki jami ducu
ma tye iye.
16Yam i kare macon en oye ni rok ducu gulub yogi kengi.
17Kadi bed kumeno, kare ducu en bedo ki cadenne ma nyuto ni en tye. En
otimowu ber kun cwalo botwu kot mucwer ki i polo, dok miyowu kit cam
mapatpat ma cek ka karegi oromo ma miyo wuyeŋ ki cam, cwinywu bene bedo
yom.”
18Kadi bed guloko lok meno, juko lwak wek pe gutyer gitum botgi obedo tek
twatwal.
19Ento Lujudaya mogo gucito kunnu ma gua ki i Antiokia ki i Ikonio. Gupiyo lwak,
ka gucelo Paulo ki got ci guywayo woko gutere i ŋe gaŋ, kun gitamo ni doŋ oto
woko.
20Ento ka lupwonnye gucokke bote, ci oa malo odonyo i gaŋ. Orwone guwoto gin
ki Barnaba wa i Derube.
Gudok cen i Antiokia ma i lobo Ciria
21Ka doŋ gutuco lok me kwena maber i gaŋ meno, ki noŋo lwak lupwonnye
mapol, ci gudok cen i Licitra ki Ikonio ki Antiokia ma i lobo Picidia,
22kun gijiŋo cwiny lupwonnye, kun gicuko cwinygi ni gumedde i niye, ma giwaco
ni, myero wadony i can madoŋo ka wakat kwede i ker pa Lubaŋa.
23I lwak jo muye Yecu i kabedo acel acel guketo ludoŋo ma ka-kagi ki lega ki ri
kec, ci gumiyogi i ciŋ Rwot ma yam guye-ni.
24Ka guwoto gukato ki i Picidia, ci gubino wa i lobo Pampulia.
25Ka gutyeko tito lok pa Lubaŋa i Perga ci gucito piny i Atalia,
26ka gua ki kunnu gukwaŋ nio i Antiokia, ka ma yam gimiyogi iye i ciŋ Lubaŋa
wek en okonygi ki kicane i kom tic ma doŋ gutyeko cobone-ni.
Acoli Baibul
© 1985, Bible Society of Uganda.
1747
27Ka guo i Antiokia, gucoko lwak muye Yecu kacel, ci gutuco gin ducu ma doŋ
Lubaŋa otyeko tiyo kacel kwedgi, ki kit ma oyabo kwede doggola me niye bot
Lurok.
28Ci gubedo kunnu ki lupwonnye pi kare malac.
Tic Pa Lukwena 15
Lukiko madit ma obedo i Jerucalem
1 Ento jo mogo gubino ki i Judaya ma gupwonyo utmego ni, “Ka pe gilirowu
macalo kit pa Moses tye, pe wutwero larre.”
2Mumiyo Paulo ki Barnaba gubedo ka laro lok ki pyem kwedgi matek. Ci giyero
Paulo ki Barnaba ki jo mukene, gicwalogi Jerucalem bot lukwena ki ludoŋo pi lok
man.
3Kit meno ka lwak muye Yecu gutyeko lwokogi ci guwok ki i Poiniki ki lobo
Camaria kun gitito kit ma Lurok gulokke kwede bot Kricito ci gukelo yomcwiny
madwoŋ bot utmego ducu.
4Ka guo i Jerucalem, lwak muye Kricito, kacel ki lukwena ki ludoŋo, gujologi
maber, ci gutuco gin ducu ma Lubaŋa obedo ka tiyone kwedgi.
5Ento jo mogo ma guye ma gitye i dul pa Lubaparicayo gua malo bene kun giwaco
ni, “Myero koŋ gilirgi, ki cikogi ni gumak cik pa Moses.”
6Lukwena ki ludo jo gucokke gugurre ka laro lok man.
7 Ka pyem doŋ obedo dwoŋ, ci Petero oa malo owaco botgi ni, “Utmego, wun
wuŋeyo ni yam con Lubaŋa oyero an ki i kinwu ni Lurok gibiwinyo lok me kwena
maber ki i doga ka guye.
8Dok Lubaŋa ma ŋeyo cwiny dano ducu obedo cadengi pi miyogi cwiny Maleŋ
macalo yam omiyo botwa.
9En pe oketo nipoko i kinwa ki gin, ento olonyo cwinygi pi niye.
10Piŋo wun wutemo i Lubaŋa ma wumito riyo okol mapek i ŋut lupwonynye ma
tiŋone oloyo kwarowa kadi wa wan bene?
11Ento wan waye ni wabilarre pi kica pa Rwotwa Yecu, ki gin bene kit meno.”
12Ka doŋ jo mucokke ducu guliŋ mot, kun giwinyo ka Barnaba ki Paulo gitito kit
lanyut ki taŋo ma Lubaŋa obedo ka tiyogi ki ciŋgi i kin Lurok.
13Ka doŋ gutyeko lokgi, ci Yakobo ogamo ni, “Utmego, wuwinya.
14Cimeon doŋ otito kit ma Lubaŋa okwoŋo nyuto kwede ni eparo pi Lurok kun
okwanyo ki i kingi lwak ma gilwoŋo ki nyiŋe.
15Man aye lok ma yam lunebi gucwako, macalo gicoyo ni,
Acoli Baibul
© 1985, Bible Society of Uganda.
1748
16 ‘I ŋe meno abidwogo ci abigero aduc pa Daudi ma yam opoto piny-nyi, abigero
odoco ka ma yam oballe, abiroco odoco amiyo cuŋ maber,
17wek jo mudoŋŋe guyeny Rwot, kacel ki Lurok ducu ma gilwoŋogi ki nyiŋa.
18Meno Rwot aye ma owaco ma omiyo lok meno oŋene nia wa con.’
19Mumiyo an aŋolo ni, pe myero wayelu Lurok ma gulokke bot Lubaŋa,
20 ento myero wacoyu warag botgi ni pe gucam gin mo ma gityero i nyim jogi,
pien odoko gin me kwer, pe gutim tim tarwaŋ, pe gucam riŋo lee ma gideyo
adeya, pe gucam remo.
21Pien cakke i kare macon Moses tye ki jo ma gitito lokke i gaŋ ducu, kun gikwano
cikke i kacokke i ceŋ cabit ducu.”
Waraga bot Lurok ma guye Yecu
22Ka doŋ lukwena ki ludoŋo, kacel ki lwak muye Kricito ducu, gutamo ni ber giyer
dano ki i kingi, gicwalgi i Antiokia kacel ki Paulo ki Barnaba. Ci gucwalo Juda ma
gilwoŋo Barcaba, ki Cira, gin aye jo ma gidito i kin utmego,
23gumiyogi waraga ma kwanne kit man ni, “Bot utmego ma Lurok ma i Antiokia
ki Ciria ki Cilicia. Wan utmegiwu ma lukwena ki ludoŋo wamotowu mada.
24Wawinyo ni dano mogo ma gua ki botwa gubedo ka yelowu ki lok mapol, ki
rubo tamwu woko, kadi bed wan pe wacikogi ki kit lok macalo meno.
25Pi meno wan ka wacokke waneno ni ber wayer dano wacwalgi botwu kacel ki
Barnaba ki Paulo, ma wamarogi twatwal,
26gin jo ma doŋ gudyero kwogi pi Rwotwa Yecu Kricito.
27Mumiyo wacwalo botwu Juda ki Cira, gin bene kikomgi gibititowu lok ki doggi
ma rom ki man ma wacoyo-ni.
28Cwiny Maleŋ oneno ni ber, kacel ki wan bene, pe waket yec mapek twatwal i
komwu makato lok magi ma pigi tego:
29pe wucam gin ma gityero bot jogi, pe wucam remo ki riŋo lee ma gideyo adeya,
pe wutim tim mo me tarwaŋ. Ka wugwokke i kom meno ducu, ci wubitimo ber.
Doŋ wubed maber.”
30Kit meno ka gicwalogi, ci gin gucito i Antiokia; ka doŋ gucoko lwak kacel, ka
gimiyogi waraga.
31Ka jo kunnu gutyeko kwano, ci cwinygi obedo yom i kom lok ma gicoyo iye me
cuko cwinygi.
32Juda kacel ki Cira, ma gin bene lutit lok pa Lubaŋa, gucuko cwiny utmego ki
lwak lok mapol ma miyogi teko.
Acoli Baibul
© 1985, Bible Society of Uganda.
1749
33Ka gutyeko nino mapolpol kunnu, ci gulwokogi ki kuc i kare ma gidok bot
utmego ma yam gucwalogi-ni.
[34Ento Cira otamo ni ber edoŋo kunnu.]
35Ento Paulo ki Barnaba gudoŋ i Antiokia, kun gipwonyo dano ki tito lok pa Rwot,
kacel ki jo mukene mapol bene.
Paulo ki Barnaba gupokke woko
36I kare mo Paulo owaco ki Barnaba ni, “Bin wek wadok ka limo utmego ma i gaŋ
ducu ma yam watuco iye lok pa Rwot, wanen kit ma gitye kwede.”
37Ci Barnaba onoŋo mito ni giwot ki Jon ma nyiŋe mukene Marako,
38 ento Paulo otamo ni pe dok ber me tero dano ma yam oa owekogi i Pampulia,
pe woto kwedgi i dog tic.
39Ci gubedo ka laro lok magwa, nio ka kingi opokke woko. Barnaba owoto ki
Marako ci gukwaŋo nam gucito i Caiprac,
40ento Paulo oyero Cira ci gua ka doŋ utmego gumiyogi i ciŋ Rwot wek okonygi ki
kicane.
41Owoto obaro i Ciria ki Cilicia kun miyo tekcwiny bot lwak muye Kricito.
Tic Pa Lukwena 16
Temceo onywako wot ki Paulo ki Cira
1Ka dok oo wa i Derube ki Licitra, lapwonnye mo onoŋo tye kunnu ma nyiŋe
Temceo, wod pa dako mo ma Lajudaya ma oye Kricito, ento wonne aye Lagrik.
2Utmego ma i Licitra ki Ikonio giloko ki nyiŋ Temceo maber.
3Paulo omito ni ewot kwede; ka otere, ci olire pi Lujudaya ma gitye kunnu, pien
gin ducu onoŋo giŋeyo ni wonne Lagrik.
4I kom wotgi ducu ma giwoto iye i gaŋi mapatpat gubedo ka miyo bot dano ma
guye Kricito cik me aluba ma yam lukwena ki ludoŋo gumako i Jerucalem.
5Kit meno lwak muye Kricito i kabedo acel acel gumoko matek i niye, gubedo ka
medde mapol nino ducu.
Gin ma Paulo oneno i Teroa i waŋ lek
6Ka guwoto gubaro i lobo Perugia ki Galatia, ci Cwiny Maleŋ ogeŋogi ni pe gulok
lok pa Lubaŋa i Acia.
7Ka guo ma gukemo Micia, ci gutemo dok tuŋ Bitinia, ento Cwiny pa Yecu pe oye
ki gin,
8mumiyo gukato ki i Micia, gucito piny i Teroa.
Acoli Baibul
© 1985, Bible Society of Uganda.
1750
9Paulo oneno gin mo i waŋ lek dyewor, laco mo me Makedonia noŋo ocuŋ i
nyime, obako doge bote kun waco ni, “Kwaŋ nam ibin i Makedonia ikonywa.”
10Ka otyeko neno man i waŋ lek, ci oyotoyot wayubbe me cito i Makedonia, kun
watamo ni Lubaŋa aye olwoŋowa pi tito lok me kwena maber bot jo kunnu.
Ludia olokke bot Kricito
11Wacako kwaŋo nam ki i Teroa, wakwaŋ atir nio wa i Camotrake, ci orwone wao
i Neapoli.
12Ki kunnu wacito i Pilipi gaŋ pa jo Roma ma en aye gaŋ madit makato ma i lobo
Makedonia. Ci wabedo i gaŋ meno pi kare manok.
13I ceŋ cabit wacito woko i ŋe doggaŋ i kabedo mo ma i dog kulu, ma watamo ni
gwok nyo ka lega tye kunnu; ci wabedo piny ka lok mon ma gugurre.
14Ŋat acel ma obedo ka winyo lokwa en aye dako ma nyiŋe Ludia ma oa ki i gaŋ
ma gilwoŋo Tuatira. En lacat boŋo ma lamar lamar, dano ma woro Lubaŋa. Rwot
oyabo tamme omiyo oketo cwinye ka winyo lok ma Paulo waco.
15Ka doŋ gibatija en kacel ki jo ma i ode, en obako doge botwa kun waco ni, “Ka
wuneno ni an lagen bot Rwot, ci wubin wubed i oda,” nio ka en oridowa, wadoko
welone.
Gitweyo Paulo-gi i mabuc i Pilipi
16Ka ceŋ wacito i kabedo me lega, ci warwatte ki nyako mo ma aŋeca ma tyeto
tyet ki jok ma bedo bote, kun kelo lwak lim mapol bot luditone pi lok ma en tyeto.
17En obedo ka lubo korwa, kun daŋŋe ni, “Jo man gin aye lutic pa Lubaŋa Mamalo
Twal ma gituco botwu yo me larre.”
18En timo kit meno nino ducu. Ento kiniga omako Paulo, ci olokke owaco ki jok ni,
“Aciko in i nyiŋ Yecu Kricito, a woko ki i kome.” Ci oa woko i kome i cawa meno
cut.
19Ento ka luditone guneno ni gen me noŋo lim doŋ oa woko, gumako Paulo ki
Cira guywayogi guterogi wa i cuk i nyim luloc,
20ka guketogi i nyim luŋolkop, ci guwaco ni, “Jo man gin Lujudaya, ci gurubo
gaŋwa woko.
21Gin gipwonyo kit mogo ma cikwa pe ye ni wagam nyo walubgi, pien wan
Luroma.”
22Ci lwak guribbe ka lweny i komgi; luŋolkop bene guyeco ginarukagi ki i komgi
ci guciko ni gipwodgi ki odoo.
23Ka gityeko pwodogi matek, ci gucwalogi i mabuc, kun giciko lalo mabuc ni
ogwokgi maber.
Acoli Baibul
© 1985, Bible Society of Uganda.
1751
24Ka doŋ owinyo cik ma kit meno, oketogi i kicika ma i tyelo, oroyo okol i tyengi.
25Ento i cwiny dyewor Paulo ki Cira gubedo ka lega ki ka wero wer bot Lubaŋa
ma lumabuc bene giwinyogi.
26Ci lobo ocako yeŋŋe matek, guti me ot mabuc oyeŋŋe, ci doggola ducu guyabbe
woko cut, ki nyor pa ŋat acel acel ogony woko.
27Ka lalo mabuc oco ci onoŋo ni dog ot mabuc oyabbe woko tye twolo, owoto pala
lucwanne kun mito nekke kekene, pien otamo ni lumabuc gulwi woko.
28Ento Paulo odaŋŋe ki dwane matek ni, “Pe itimme kekeni marac, wan ducu
watye kany.”
29Lalo ot mabuc ociko ni gikel mac, ci odonyo i tyelo oyot kun kome myel ki
lworo, oryebbe piny i nyim Paulo ki Cira.
30Ka en okelogi woko ci owaccigi ni, “Luditona, myero atim aŋo wek alarre?”
31Guwaco bote ni, “Ye Rwot Yecu, ci ibilarre, in ki jo ma i odi ducu.”
32Ci guloko lok pa Rwot bote ki bot jo ducu ma i ode.
33I dyewor i cawa meno kikome oterogi olwoko waŋ retgi, ci gibatija en cut ki jo
me ode ducu.
34Ka oterogi i ode, omiyogi cam; cwinye obedo yom ki jo me ode ducu, pien doŋ
otyeko ye Lubaŋa.
35Ka piny oru, ci luŋolkop gucwalo askari ka waco ni, “Wek jo meno doŋ guciti.”
36Ci lalo mabuc otito ki Paulo ni, “Luŋolkop gucwalo lok ni myero wuciti. Wukat
woko kombeddi wuwot ki kuc.”
37Ento Paulo owaco botgi ni, “Gityeko goyowa i nyim lwak, ma peya giŋolliwa
kop, ma wan Luroma, doŋ gitweyowa i i mabuc, ka kombeddi dok gigonyowa
muŋ? Pe; wek gin aye gubin gugonywa pigi kengi.”
38Ci askari gutito lok man bot luŋolkop, ci gubedo ki lworo ka guwinyo ni gin
Luroma.
39Ka gubino gubako doggi botgi, ka gukwanyogi woko, gucikogi ni gua woko ki i
gaŋ meno.
40Ka gukato woko ki i mabuc, gucito i ot pa Ludia; ka doŋ gutyeko neno utmego,
ci gucuko cwinygi, ka gucito.
Tic Pa Lukwena 17
Woo ma obedo i Tecalonika
1Ka doŋ gutyeko wok ki i Ampipoli ki Apolonia, ci gubino i Tecalonika, ka ma
kacokke pa Lujudaya tye iye.
Acoli Baibul
© 1985, Bible Society of Uganda.
1752
2Paulo odonyo iye macalo kite tye, ori kunnu pi cabit adek kun obedo ka laro lok
kwedgi i kom lok ma i ginacoya.
3Obedo ka tito lok kikore ma moko ni Kricito myero onen can ki cer woko ki i kin
jo muto, kun waco ni, “Yecu man ma atito botwu-ni en aye Kricito ma Lubaŋa
oyero.”
4Ci jo mukene i kingi lok ocobo cwinygi, guribbe i kom Paulo ki Cira, ki lwak jo
Grik mapol ma giworo Lubaŋa, kacel ki mon madito madwoŋ.
5Ento Lujudaya nyeko omakogi, gukelo jo ma tubo kin dano atata, ci gucoko dano
gukelo woo matek i gaŋ gurumo ot pa Yacon kun giyenyo Paulo ki Cira pi kelogi
woko bot lwak ki tek.
6Ka nojogi oloyogi, ci guywayo Yacon ki utmego mogo guterogi i nyim luloc me
gaŋ kun gidaŋŋe ni, “Jo man gitito gin mapat, gitye ka loko tam pa dano me lobo
woko, gubino kwede wa kany.
7Yacon aye ojologi; gin gitye ka balo cik pa Cecar ma giwaco ni tye kabaka
mukene, en Yecu.”
8Ka lwak dano ki luloc me gaŋ guwinyo lok man, ci gucako tugge.
9Luloc gumiyo Yacon ki utmego mukene guculo lim me lajeŋ, ka lacen guwekogi
gucito.
Lukwena gucito Berea
10Utmego gucwalo Paulo ki Cira gucito woko i dyewor meno wa i Berea cut; ka
guo ci gucito i kacokke pa Lujudaya.
11Lujudaya ma kunnu onoŋo yam gin jo ma kitgi beco makato jo ma i Tecalonika.
Gujolo lok ma gitito botgi ki ciŋgi aryo, kun giŋiyo ginacoya ma yam gicoyo nino
ducu pi neno ka lok ducu tye kit meno ada.
12Mumiyo lwak jo mapol guye Yecu, ki lwak mon madito ma Lugrik ki co mapol.
13Ento ka Lujudaya ma i Tecalonika guwinyo ni Paulo ki Cira gitye ka tuco lok pa
Lubaŋa i Berea bene, gin bene gubino kunnu, gurubo dano dok gutugo lwak.
14Utmego gucwalo Paulo woko oyot i yo ma cito i dog nam, ento Cira ki Temceo
gudoŋ.
15Jo ma gulwoko Paulo-ni gutere wa i Atene; ka ocikogi pi Cira ki Temceo ni gucit
bote oyotoyot, ka gua, gudok.
Paulo i Atene
16I kare ma Paulo tye ka kurogi i Atene, ka oneno gaŋ meno opoŋ ki cal jogi, ci
olyeto cwinye mada.
Acoli Baibul
© 1985, Bible Society of Uganda.
1753
17Obedo ka laro lok ki Lujudaya ki jo ma giworo Lubaŋa i kacokkegi, ki i cuk bene
ki jo ma en rwatte kwedgi jwijwi.
18Luryeko mogo me dul pa Luepikurea ki Lucitoiki bene gurwatte kwede. Jo
mukene guwacci, “Lalok atata-ni temo tito lok i kom gin aŋo?” Jo mukene
guwacci, “En nen calo tito lok i kom jogi mogo ma welo,” pien noŋo en tye ka tito
lok me kwena maber i kom Yecu ki i kom cer i kin jo muto.
19Ci gimake gitere i nyim cokke ma yam rwatte i wi got ma gilwoŋo Areopago,
kun giwaco ni, “Wamito ŋeyo kit pwony manyen ma ikelo-ni,
20pien in dok ikelo lok ma welo twatwal i itwa, ci wamito niaŋ tere.”
21I kare meno lwak jo Atene ducu ki welo ma gibedo kunnu gityeko karegi ducu
ka tito lok ki winyo lok i kom gin manyen.
22Ka Paulo ocuŋ i dye cokke me Areopago, ci owaco ni, “Wun jo Atene, aniaŋ ni i
kit ducu wun ludini mada,
23pien i kare ma awoto i dye gaŋ aneno keno tyer mo ma gicoyo i kome ni, ‘Pa
lubaŋa ma pe ŋene.’ Gin ma wuworo ma pe wuŋeyo, man aye atuco botwu-ni.
24 Lubaŋa ma yam ocweyo lobo ki jami ducu ma tye iye-ni, en aye Rwot me polo
ki lobo, pe bedo i ot ma dano gutiyo ki ciŋgi,
25pe bene mito ni dano guwore ki gin ma gutiyo atiya ki ciŋgi, macalo gin mo
orem bote, pien en kikome aye miyo kwo ki dano ducu wa ki yweyo ki jami ducu.
26En yam ocweyo rok ducu nia ki i kom dano acel wek gubed i wi lobo ma onoŋo
en omoko kare kikome ma myero gubed iye, ki waŋ apokki lobo me kabedogi,
27wek gubed ka yenyo Lubaŋa, wek ka giboŋo aboŋa gwok nyo gugud kome ci
ginoŋe, pien en pe tye cen ka mabor ki bot ŋat acel acel i kinwa.
28‘Wakwo i en, wawoto i en, wabedo i en’, macalo ŋat mo ocoyo. Ŋat acel i kin
lucocwu bene ocoyo ni, ‘Wan bene wan litinone.’
29Kit meno ka wan litino pa Lubaŋa, pe myero watamu ni Lubaŋa cal ki cal mo me
jabu nyo ryal nyo got ma gipayo ki diro ki tam pa dano.
30I kare me kwiya piny Lubaŋa yam pe oyaro pire, ento i kare man en doŋ ociko
ni dano ducu myero guŋut i kom balgi,
31pien en doŋ otyeko moko nino ma en biŋolo iye kop i kom dano ducu ma i lobo
i kit ma atir, kun doŋ oyero dano ma myero oŋol kop ma ka-kare, omiyo bene
lanen ma nyuto ni man bitimme pi cero dano meno ki i kin jo muto.”
32Ka guwinyo Paulo ka loko lok i kom cer ki i kin jo muto, jo mogo gucako caye ki
jo mukene guwacci, “Wamito imed tito lok man botwa kare mukene.”
33Ka Paulo okato woko ki botgi, owoto gire.
Acoli Baibul
© 1985, Bible Society of Uganda.
1754
34Ento jo mukene gumako i kome, guye lokke. I kingi onoŋo tye Dionecio ma
Laareopago, ki dako mo ma nyiŋe Damali, ki jo mukene bene.
Tic Pa Lukwena 18
Tic pa Paulo i Korint
1Ka meno otum, Paulo oa ki i Atene, ocito Korint.
2Kunnu en onoŋo Lajudaya mo ma nyiŋe Akwila ma ginywalo i Ponto, ma pud
obino kenyo abina nia ki i Itali kacel ki dakone Pricikila, pien laloc madit
Kalaudio onoŋo ociko ni Lujudaya ducu myero gua woko ki i Roma. Paulo ocito
ka limogi ci obedo botgi,
3pien gin ducu gitiyo kit tic acel, ci gucako tic, pien gin lutim kema.
4En obedo ka laro lok i kacokke i nino me cabit ducu, kun temo loyo tam pa
Lujudaya ki jo Grik.
5Ka Cira ki Temceo gua ki i Makedonia, gunoŋo Paulo ogeto ka tito lok kun tito ki
Lujudaya ni Kricito ma Lubaŋa oyero-ni aye Yecu.
6Ka gilulo i kome, giyete, ka oteŋo ginarukane, owaco botgi ni, “Remowu obed i
wiwu! An iya gira leŋ. Cakke tin abicito bot Lurok.”
7Ka oa ki kunnu ci ocito i ot pa laco mo ma nyiŋe Titio Yucito, lawor Lubaŋa ma
ode tye cok ki kacokke pa Lujudaya.
8Kuricipo, ladit me kacokke, oye Rwot ki jo ma i ode ducu; ki lwak jo mapol ma i
Korint ma giwinyo lok pa Paulo guye bene, ci gibatijagi.
9Rwot onen bot Paulo i waŋ lek dyewor owacce ni, “Pe ibed i ki lworo, ento bed
ka lok, pe iliŋ;
10pien an atye kwedi, pe tye ŋat mo ma bitubbe i komi ki timi marac, pien atye ki
lwak jo mapol i gaŋ man.”
11Ci obedo kunnu mwaka acel ki dwe abicel kun pwonyo lok pa Lubaŋa i kingi.
12Ento i kare ma Galio aye obedo laloyo me lobo Akaya, ci Lujudaya gucokke
gutube i kom Paulo, ŋukele wa i nyim kom me ŋolo kop,
13kun giwaco ni, “Laco man tye ka bito dano ni guwor Lubaŋa i yo ma pe lubo
cik.”
14Ento i kare ma Paulo mito ŋamo doge ka lok, Galio owaco ki Lujudaya ni, “Ka
onoŋo lok man ocuŋ i kom tim mo marac, nyo kom bal mo marac, onoŋo myero
awiny kokowu, wun Lujudaya.
15Ento kit macalo obedo pyem i kom lok mogo nyo nyiŋ mogo ma dok i kom cik
ma mewu-ni, wun aye wunen giwu kite; an akwero bedo laŋolkop i lok macalo
meno.”
Acoli Baibul
© 1985, Bible Society of Uganda.
1755
16Ci oryemogi woko ki i nyim kom me ŋolo kop.
17Ka gin ducu gumako Cocitene, ladit me kacokke, ci gigoye i nyim kom me ŋolo
kop. Ento Galio pe oketo iye cwinye.
Paulo odok cen i Antiokia
18 Ka man otum, ci Paulo dok odikke kunnu, ka oweko utmego ci okwaŋo nam
ocito i lobo Ciria kun Pricikila ki Akwila gunywako kwede yo. Ci olyelo wiye i
Cenkeria, pien onoŋo okwoŋo kwoŋ.
19Ka gucito i Epeco, ci oweko Pricikila ki Akwila kunnu; ento en ocito i kacokke,
olaro lok ki Lujudaya.
20Ka gulego ni koŋ obed kunnu kare malac, ci okwero woko.
21Ento i kare ma en cikogi owacci, “Abidwogo botwu ka Lubaŋa biye,” ci ocako
kwaŋ nia ki i Epeco.
22Ka doŋ otyeko o i Cecaria, ci ocito i Jerucalem ka moto jo muye Kricito, ka doŋ
olor piny i Antiokia.
23Odikke koŋ kunnu, ka lacen dok oa olimo kabedo ducu ma i lobo Galatia ki
Perugia kun jiŋo cwiny lupwonnye ducu.
Apolo otito lok i Epeco
24Lajudaya mo ma nyiŋe Apolo ma ginywalo i Alegijanderia yam obino i Epeco.
En laco ma lalok twatwal, tye ki ŋec matut i ginacoya.
25Onoŋo yam gibedo ka pwonye yo pa Rwot, ma lok okur i cwinye, kun pwonyo
lok i kom Yecu atir mupye, kun kono ŋeyo lok me batija pa Jon keken.
26En yam loko ki tekcwiny laboŋo lworo i kacokke, ento ka Pricikila ki Akwila
guwinyo lokke, ci gutere gumiye pwony matut i kom Lubaŋa ma niaŋe makato.
27I kare ma en mito kwaŋ cito i Akaya, utmego gujiŋo cwinye, ka gucoyo waraga
bot lupwonnye wek gujole,. Ka ceŋ oo kunnu, ci okonyo jo ma yam gulimo gum
me niye mada,
28pien oloyo tam pa Lujudaya atyer i nyim lwak kun nyuto ki i ginacoya ni Kricito
ma Lubaŋa oyero aye Yecu.
Tic Pa Lukwena 19
Paulo i Epeco
1Ka Apolo tye i Korint, Paulo orabo piny ki malo ka obino i Epeco. Onoŋo
lupwonnye mogo kunnu,
2ci openyogi ni, “Wun yam wulimo Cwiny Maleŋ i kare ma wuye Kricito?”
Gugamo ni, “Pe, wan peya wawinyo ni Cwiny Maleŋ tye.”
Acoli Baibul
© 1985, Bible Society of Uganda.
1756
3Owaco botgi ni, “Con gibatijawu ki kit batija aŋo?” Gugamo ni, “Ki batija pa Jon.”
4 Paulo ogamo ni, “Jon yam batija dano pi ŋut i kom balgi, kun tito bot dano ni
guye ŋat ma bibino lubo kore-ni, meno en Yecu.”
5Ka guwinyo lok man, ci gibatijagi i nyiŋ Rwot Yecu.
6Ka Paulo oketo ciŋe i komgi, ci Cwiny Maleŋ obino i komgi; gucako dumo leb
mapatpat kun gitito lok pa Lubaŋa.
7Gin ducu welgi romo ka apar wiye aryo.
8Paulo odonyo i kacokke kun loko ki tekcwiny laboŋo lworo pi dwe adek, kun
laro lok ki bolo lok i kom ker pa Lubaŋa.
9Ento jo mogo ma pe guye ma gudiŋ gucako loko lok marac i kom Yo meno i nyim
lwak, ci Paulo opokke woko kwedgi, kun woto kacel ki lupwonynye, obedo ka
laro lok nino ducu i cukul pa Tirano.
10Man omedde otyeko mwaka aryo, mumiyo jo ma gibedo i Acia guwinyo lok pa
Rwot, Lujudaya ki Lugrik ducu.
Awobe pa Cekewa
11Ci Lubaŋa otiyo taŋo madoŋo ki i ciŋ Paulo.
12Wa kitambarane nyo boŋŋine me tic yam gikwanyo woko ki bote ka gitero bot
lutwo, ci two caŋ woko, ki cen bene a woko ki i kom dano.
13Lujudaya mogo ma lumalgaŋ, ma gin luryem cen, gucako tuco nyiŋ Rwot Yecu i
nyim jo ma cen omakogi kun giwaco ni, “Akwoŋowu ki nyiŋ Yecu ma Paulo tito
pire-ni.”
14Yam tye Lujudaya mo ajwaka madit ma nyiŋe Cekewa, ma awobene abiro
gitimo kit meno.
15Ento cen marac odok iye botgi ni, “Yecu aŋeyo, ki Paulo bene aŋeyo; ento wun
aŋagi?”
16Ci laco ma cen marac omako-ni okato i komgi ci obwoyogi woko, oryemogi, ci
gumwomme woko ki i ot kun gitye munero ki ret omakogi bene.
17Lok man oŋene bot jo ma gibedo i Epeco ducu, Lujudaya ki Lugrik bene; lworo
omakogi ducu, ci giworo nyiŋ Rwot Yecu.
18Ki lwak jo ma koni doŋ guye Yecu gubino kun gituco ci giyeko te tyetgi ducu.
19Ki jo ma yam lujogi gukelo buk tyetgi guguro kacel guwaŋogi woko i nyim lwak
ducu. Ka gikwano welgi ci ginoŋo romo lim ryal alip pyerabic kulu.
20Kit meno lok pa Rwot odoŋo omedde ki twero madwoŋ.
Tubo dano ma otimme i Epeco
Acoli Baibul
© 1985, Bible Society of Uganda.
1757
21Lucen ka meno otum ci Paulo otamo ki i cwinye me cito i Makedonia ki i Akaya
ka ekat kwede i Jerucalem, kun waco ni, “Myero acit anen wa Roma bene.”
22Ci ocwalo lukonnye aryo i Makedonia, Temceo ki Eracto; en kikome odoŋ i Acia
pi kare manok.
23I kare meno atubatuba magwa ocakke i kom Yo pa Kricito.
24Laco mo ma nyiŋe Demetrio latet ryal, yam teto ryal timo kwede cal jok ma
dako ma nyiŋe Atemi ci kelo kwede lim madwoŋ bot ludiro tic.
25En ocokogi ogurogi kacel ki jo mukene ma gitiyo kit tic acel-lu, ci owaco botgi
ni, “Lutuwa, wun wuŋeyo ni lonyowa a i tic man.
26Doŋ wuneno dok wuwinyo bene ni Paulo man tye ka bito dano, pe i Epeco
keken ento oromo i Acia ducu. Tye ka loko jo mapol me lubo kore, kun titogi ni
lubaŋa-gu ma gitiyo ki ciŋ pe gin lubaŋa.
27Doŋ gin marac onen, pe i kom ticwa man keken ma gilanyo pire, ento wa ot me
woro lubaŋawa madit, Atemi, bene pire doŋ biboto woko, ki deyone bene
gibikwanyo woko, en ma dano i lobo Acia ki me lobo ducu giworo-ni.”
28Ka guwinyo lok man ci gutwarre malo ki kiniga gucako wo matek ni, “Atemi pa
jo Epeco dit mada.”
29Kit meno gaŋ iye orubbe woko; gin ducu guriŋo i ka poro tuko kun giywayo
Gayo ki Aristako, Lumakedonia ma yam guwoto kacel ki Paulo.
30Paulo onoŋo mito cito ka donyo i dye lwak, ento lupwonnye pe guye.
31Ludito me lobo Acia mogo bene ma gin lureme gucwalo lok bote ni pe otem
donyo i ka poro tuko.
32Jo mogo gidaŋŋe mapat ki jo mogo giloko pat, pien lwak mucokke ducu doŋ
gukeco woko, pol pa dano bene pe giŋeyo lok ma ogurogi kacel.
33Jo mogo ma i lwak gutamo ni lokke otiko Alegijanda, pien Lujudaya gukete i
nyim cokke, ci Alegijanda ojukogi ki ciŋe kun mito pido lok i nyim lwak.
34Ento ka guniaŋ ni en Lujudaya, gucako wo awoya ci gudaŋŋe ki dwan acel pi
cawa aryo kulu ni, “Atemi pa Jo Epeco dit mada.”
35Lacen ladit ma en aye karan me gaŋ ojuko dano ci owaco botgi ni, “Wun jo
Epeco, aŋa ma pe ŋeyo ni gaŋ Epeco aye lagwok ot woro Atemi madit, ki got
maleŋ ma yam opoto ki i polo-ni?
36Lok man pyem mo pe iye, wun doŋ myero wubed mot, pe wutim gin mo ki
kurokuro.
37Wun wukelo jo man ma pe guyako gin mo ki i ot jok, pe bene guyeto lubaŋawa
ma dako-ni.
Acoli Baibul
© 1985, Bible Society of Uganda.
1758
38Ka ce Demetrio ki lutet gitye ki lok adot i kom ŋat mo, lukiko tye, luloyo bene
gitye; wek gupidde ki kunnu.
39Ento ka tye lok mukene ma wumito, meno gibityekone i cokke me nino ducu
macalo cik tye.
40Pien watwero poto i can pi gin ma otimme tin-ni kun giwacci watimo bwami,
pien pe tye tyen lok mo ma watwero nyuto pi kit woo ma otimme tin.”
41Ka otyeko loko lok man, ci oketo cokke woko.
Tic Pa Lukwena 20
Paulo ocito i Makedonia ki i lobo pa jo Grik
1Ka doŋ atubatuba ogik, Paulo olwoŋo lupwonnye bote, ka otyeko cuko cwinygi,
ci ocikogi, ocito woko i Makedonia.
2Owok i dye lobo meno kun cuko cwiny dano ki lok mapol, ka oo i lobo pa jo Grik.
3Otyeko dwe adek kunnu, ento ka oyubbe me kwaŋo nam pi cito i Ciria, Lujudaya
gupiro lok i kome, ci Paulo omoko ni doŋ ebidok ewok ki i Makedonia.
4Copater wod pa Piro olwoke, kacel ki Lutecalonika Aristako ki Cekundo, ki Gayo
Laderube, ki Temceo, kacel ki jo Acia, Tukiko ki Tropimo.
5Gin gucito anyim, gukurowa i Teroa.
6Wan wakwaŋ waa ki i Pilipi ma nino madito me Mugati ma Tobi Pe Iye doŋ
okato, ka wakwaŋ pi nino abic ci wao botgi i Teroa, watyeko kunnu nino abiro.
Paulo ociko jo Teroa
7I kom nino mukwoŋo me cabit, ka wacokke ka baro mugati, Paulo obedo ka lok
kwedgi pien onoŋo mito wot woko odiko; ci oloko kare malac nio wa i cwiny
dyewor.
8Mac tara mapol obedo ka lyel i kicika ka ma wacokke iye-ni.
9Onoŋo tye awobi mo ma nyiŋe Yutiko ma obedo i waŋ dirica. I kare ma Paulo ori
ka lok, ka nino onuro awobi-nu mada, ci opoto piny nia ki i ot me adekke, gitiŋe
ma oto woko.
10Ka Paulo olor piny, ci oryebbe i kome okwake, owaco ni, “Pe cwinywu opoti,
kwone pud tye.”
11Ka Paulo oito odok malo, ka obaro i mugati ci gucamo. Obedo ka lok kwedgi nio
kwarpiny, ka opokke kwedgi.
12Gucito ki awobi meno makwo, cwinygi obedo yom matek.
Paulo oa i Teroa ocito Mileto
Acoli Baibul
© 1985, Bible Society of Uganda.
1759
13Wan watelo yo wadonyo i mel, ci wakwaŋ wao i Acco ma wageno ni Paulo
bidonyo i mel kunnu, pien onoŋo en ociko kumeno kun mito ni ewok ki i wi tura.
14Ka oromo kwedwa i Acco, ci wagamo en i mel, wacito kwede wa i Mitulene.
15Ka wakwaŋ waa ki kunnu ci orwone wakemo Kioc; ka orwone mukene wao wa
Camoc, i ŋe nino meno wao i Mileto.
16Pien Paulo onoŋo omoko ni ebikwaŋ ewok kun ekato Epeco akata, wek pe
etyek kare i Acia, pien onoŋo nene rune wek ebed i Jerucalem ka twerre i nino me
Pentekote.
Paulo oloko ki ludoŋo me Epeco
17I kare ma en tye i Mileto ci ocwalo kwena i Epeco pi lwoŋo ludoŋo pa lwak
muye Kricito gubin bote.
18Ka guo bote, ci owaco botgi ni, “Wun kikomwu wuŋeyo kit ma yam abedo
kwede i kinwu wun ducu, nia i kare ma tyena okwoŋo nyono lobo Acia,
19kun atiyo ki Rwot ki mwolo ducu, ki pig waŋ, ki ayela mupoto i koma pi
Lujudaya ma gupiro lok i koma.
20An yam pe aŋuny adok ki ŋeya aweko tuco lok mo botwu ma twero konyowu,
kun apwonyowu i dye lwak ki i ot ki ot.
21Atito atyer bot Lujudaya ki bot jo Grik bene ni myero guŋut i kom balgi, gudwog
cen bot Lubaŋa, ci guye Rwotwa Yecu Kricito.
22Kombeddi an doŋ abecito i Jerucalem, ma an lamabuc pa Cwiny Maleŋ, kun pe
aŋeyo gin ma bipoto i koma kunnu.
23Kono Cwiny Maleŋ aye bedo ka titta ki i gaŋ ducu ni twec ki can madwoŋ aye
tye ka kura.
24 Ento kwona doŋ pe obedo gin me wel ki tuŋ bota, pe pire doŋ dit ki bota, ento
myero an doŋ acob ŋwecca keken ki dog tic ma alimo ki bot Rwotwa Yecu, me
tito lok me kwena maber me kica pa Lubaŋa.
25Kombeddi doŋ aŋeyo ni wun ducu ma yam abedo ka wot i kinwu kun
apwonyowu ki lok i kom ker pa Lubaŋa pe doŋ wubineno waŋa.
26Mumiyo atito botwu tin atyer ni, ka kwo pa ŋat mo i kinwu orwenyo, aliine pe
tye i wiya,
27pien pe aŋuny adok ki ŋeya aweko tuco botwu gin ducu ma Lubaŋa oyubo.
28Wugwokke kekenwu ki dwol romiwu ducu ma Cwiny Maleŋ oketowu me bedo
lugwokone, wek wukwa lwak pa Lubaŋa ma en owilogi ki remo me wel madwoŋ
pa Wode.
Acoli Baibul
© 1985, Bible Society of Uganda.
1760
29Aŋeyo ni ka apokke woko kwedwu, orudi mager bidonyo i kinwu ci pe gibitimo
kica bot romi.
30Dok i kin wun kikomwu bene bia iye jo ma gibiloko lok ma ŋako dano ci
gibwolo lupwonnye miyo gilubo korgi.
31Mumiyo acikowu ni wugwokke, kun wupo ni yam abedo ka pwonyo ŋat acel
acel i kinwu ma pe aliŋ pi mwaka adek kulu dyeceŋ ki dyewor kun akok ki pig
waŋa.
32Kombeddi doŋ amiyowu, i ciŋ Lubaŋa ki i lokke me kica ma twero, miyo
wudoŋo wubedo matek, miyo wunoŋo dulwu ki i kom gin ma Lubaŋa oyubbe me
miyo bot jo ducu ma en olonyogi gudoko maleŋ.
33An yam cwinya pe opukke i kom lim pa ŋat mo kadi ki ginarukane.
34Wuŋeyo kekenwu ni anoŋo gin ducu ma mitte pira ki pi jo ma atye kwedgi ki tic
ma atiyo ki ciŋa en-ni.
35I kare ducu atyeko nyuto botwu ni pi tiyo tic matek macalo meno myero
wakony lugoro kun wapo lok pa Rwotwa Yecu ma yam owaco ni, ‘Miyo mot kelo
gum makato gamo agama.’ ”
36Ka otyeko loko lok meno, ci orumo coŋe piny olego kwedgi ducu.
37Gin ducu gukok kun gikwako ŋut Paulo ki mot me mar.
38Gin mucwero cwinygi twatwal makato ducu obedo lok ma en owaco botgi ni pe
dok gibineno waŋe. Ci gulwoke wa i mel.
Tic Pa Lukwena 21
Paulo omedde ki wotte oo i Jerucalem
1Ka doŋ opokke kwedgi, wacako kwaŋ wakemo yo atir nio wa i Koc. Orwone wao
i Rodec, ka dok waa kunnu wao i Patara.
2Ka wanoŋo mel ki kunnu ma cito Poiniki, ci wadonyo iye, wacako wot.
3Ka doŋ wao ka ma waneno Caiprac, ci warabo ŋete kun waweko odoŋ tuŋ lacam,
wacito wa i lobo Ciria ka wakato woko i wi tura i Turo, pien onoŋo myero
gikwany yec woko ki i mel ki kunnu.
4Wayenyo lupwonnye ci wari kunnu nino abiro. Cwiny Maleŋ omiyo gujuko
Paulo ni pe ocit i Jerucalem.
5Ka doŋ watyeko karewa, wapokke kwedgi ci wamedde ki wotwa. Gin ducu
gulwokowa, wa mon ki litino, gukelowa wa i ŋe gaŋ; ka warumo coŋwa i dog
nam, walego, wacikke kwedgi.
6Lacen wan wadonyo i mel, ci gin gudok paco.
Acoli Baibul
© 1985, Bible Society of Uganda.
1761
7Ka watyeko kwaŋ nia ki i Turo, ci wao i Potolemai; ka wamoto utmego, ci
wabedo kwedgi nino acel.
8 Orwone wapokke kwedgi, wacito i Cecaria, ci wadonyo i ot pa Pilipo latuc lok
me kwena maber, ma yam en ŋat acel i kom jo abiro ca, wabedo bote.
9Yam en tye ki anyirane aŋwen ma pe ginyomogi, ma yam gitito lok pa Lubaŋa.
10 Ka wadikke kunnu pi nino mapolpol, lanebi mo ma nyiŋe Agabo obino kunnu
nia ki i Judaya.
11Ka obino botwa okwanyo del pyer Paulo otweyo ki tyene ki ciŋe kene, ci owaco
ni, “Cwiny Maleŋ owaco kit man ni, Lujudaya ma i Jerucalem gibitweyo won del
pyer man kit man, ci gibimiye i ciŋ Lurok.”
12Ka wawinyo lok man, wan ki jo ma kunnu walego Paulo ni pe ocit i Jerucalem.
13Paulo odok iye ni, “Wun wumito gin aŋo, ma wukok wubalo ki cwinya-ni? An pe
ayubbe pi mabuc keken, ento wa pi to i Jerucalem pi nyiŋ Rwot Yecu.”
14Ka doŋ pe oye, ci waweko kun wawaco ni, “Gin ma Rwot mito myero otimme.”
15Ka kare meno otum, wayubbe ci wacito i Jerucalem.
16Wawoto ki lua pwonnye mogo ma guwoto kwedwa nia ki i Cecaria ci guterowa
i ot pa Munacon dano me Caiprac ma yam odoko lapwonnye wa con, ka ma
myero wagony iye.
Paulo olimo Yakobo
17Ka wao i Jerucalem, utmego gujolowa ki yomcwiny.
18Orwone Paulo ocito kwedwa bot Yakobo ma onoŋo ludoŋo ducu gitye.
19Ka doŋ omotogi, Paulo otito kikore gin mapol ma Lubaŋa otiyo i kin Lurok pi
ticce.
20Ka guwinyo, gupako Lubaŋa. Ci guwaco bote ni, “Koŋ inen, ominwa, tye
Lujudaya alip adi ma gitye i kin jo ma doŋ guye Kricito. Gin ducu giryek twatwal i
kom cik pa Moses.
21Gin gubedo ka winyo lok i komi ni ipwonyo Lujudaya ducu ma gitye i kin Lurok
ni gubwot cik pa Moses woko, dok bene ni itito lok botgi kiloŋ ni pe gulir litinogi,
pe gulub kitwa.
22Gin aŋo doŋ ma myero watim? Pien gin gibiwinyo ni ibino.
23Mumiyo doŋ itim gin ma waciki. Watye ki jo aŋwen kany ma yam gukwoŋo
kwoŋ.
24Ter jo meno ci ilonnye kwedgi kacel, ci icul lim ma mitte pigi, wek gulyel wigi.
Kit meno dano ducu gibiŋeyo ni lok ma gibedo ka loko i komi pe kakare, ento in
bene itye ka gwoko cik.
Acoli Baibul
© 1985, Bible Society of Uganda.
1762
25Ento ki tuŋ bot Lurok ma guye Rwot watyeko cwalo waraga botgi ki lok ma
waŋolo ni, pe gucam gin ma gityero bot jogi, pe gucam remo, ki riŋo lee ma
gideyo adeya, gukwer bene tim tarwaŋ.”
26Paulo otero jo meno ci orone olonnye kacel kwedgi ka gucito i ot pa Lubaŋa pi
nyuto kare ma nino me lonynye megi doŋ bitum, wek gutyer tyer pi gin ki acel
acel.
Gimako Paulo i ot pa Lubaŋa
27Ka onoŋo nino abiro me lonnyegi doŋ cok tum, Lujudaya ma gua ki i Acia
guneno Paulo i ot pa Lubaŋa, ci gutugo lwak ducu, gumake,
28kun gidaŋŋe matek ni, “Wun jo Icrael, wumi kony. Man aye laco ma tye ka
pwonyo dano i kabedo ducu marac, kun kwero rokwa ki cikwa wa ki kabedo man
bene. Ki makato ducu en okelo Lugrik bene i ot pa Lubaŋa, opyedo kabedo man
maleŋ woko.”
29 Pien onoŋo guneno Tropimo ma Laepeco ma gitye kacel kwede i gaŋ, ci
gutamo ni Paulo okele i ot pa Lubaŋa.
30Ci gaŋ ducu otwarre woko, ka dano guriŋo kacel. Gumako Paulo, guywaye woko
ki i ot pa Lubaŋa, ci giloro doggola woko cut.
31Gimito neke woko, ento lok oo bot kapten me mony ni Jerucalem doŋ otugge
woko.
32En olaro kunnu ki ŋwec ki lumony mapol kacel ki luditogi ma loyo dano miya
miya, gujuko lugo Paulo. Ka lwak guneno kapten ki lumony, guweko goyo Paulo.
33Kapten ocito ka make, ka ociko ni gitweye ki nyor aryo. Ka openyo ni en aŋa,
dok obalo gin aŋo?
34Jo mogo ma i kin lwak gudaŋŋe ni pi man, ki mukene ni pi man. Ka kapten doŋ
pe oniaŋ i kom lok kikome pi woo ma obedo madwoŋ, ociko ni gitere i gogo.
35Ka guo i rwom me ito malo, lumony gutiŋo Paulo atiŋa pi gero pa lwak,
36pien lwak dano ma otubbe gilubo korgi kun gidaŋŋe ni, “Wuneke woko!”
Paulo opido i nyim lwak
37I kare ma onoŋo gidonyo ki Paulo i gogo, Paulo owaco bot kapten ni, “Ber koŋ
alok boti lok mo?” Ci ogamo ni, “In iŋeyo leb Grik?
38Pe in aye Laejipt ma yam otubo dano ci otero lunek alip aŋwen woko i tim?”
39Paulo ogamo ni, “An Lajudaya, ginywala i Taruco ma i Cilicia, gaŋ ma ŋene
mada. Alegi miya alok ki lwak.”
40Ka oye, Paulo ocuŋ i rwom ci ojuko lwak ki ciŋe. Ka piny oliŋ litik, ocako lok
kwedgi i leb Ibru kun waco ni,
Acoli Baibul
© 1985, Bible Society of Uganda.
1763
Tic Pa Lukwena 22
1“Utmego ki wego, wuwiny pido ma akelo i nyimwu.”
2Ka guwinyo en ka loko kwedgi i leb Ibru, gumedde ki liŋ mot. En owacci,
3 “An Lajudaya, ginywala i Taruco i Cilicia, ento adoŋo i gaŋ man, lapwonynya
obedo Gamaliel. Gipwonya ki cik pa kwarowa kun gimiyo agwokke twatwal;
abedo ki nyeko pi Lubaŋa macalo wun bene wutye kwede tin.
4 Abedo ka libo jo me Yo ma, anekogi bene. Atweyogi, aterogi i mabuc, co wa ki
mon;
5ajwaka madit pa Lubaŋa ki kacokke pa ludoŋo gin aye cadenna i kom lok man.
Alimo waraga ki botgi pi utmego, ci acako wot i Damaciko ka mako jo ma gitye
kunnu ki tweyogi me akela kany i Jerucalem wek giket can i komgi.
Paulo otito kit ma en olokke oye kwede Yecu
(Tic 9.1-19;26.12-18)
6“I kare ma atye ka wot ma doŋ anyiko cok ki Damaciko, cwiny dyeceŋ, ci dero
madit oa ki i polo, oryeny ocaro koma.
7Ka apoto piny, awinyo dwan ma wacca ni, ‘Caulo, Caulo, piŋo itye ka yela?’
8An agamo ni, ‘In aŋa, Rwot?’ Ci owacca ni, ‘An aye Yecu ma itye ka yela-ni.’
9Jo ma guwoto kweda guneno dero, ento pe guwinyo dwan ŋat ma tye ka lok
kweda-ni.
10Ci agamo ni, ‘Atim gin aŋo, Rwot?’ Ci Rwot owacca ni, ‘A malo idony i Damaciko,
ci gibititti ki kunnu gin ducu ma yam giyubo ni myero iti.’
11Ka pe doŋ aneno piny pi dero meno ma ocaro waŋa, ci jo ma gitye kweda
gupeya ki ciŋa nio wa i Damaciko.
12“Ŋat mo ma nyiŋe Anania, dano ma woro Lubaŋa kun lubo cikke ducu, ma
Lujudaya ducu ma gitye kunnu giloko nyiŋe maber,
13obino bota, ci ocuŋ ka ŋeta, owacca ni, ‘Ominwa Caulo, wek waŋi doŋ oyabbe!’
Ci waŋa oyabbe woko i cawa meno cut, ka aneno kome.
14Ci owacca ni, ‘Lubaŋa pa kwarowa oyero in wek iŋe gin ma en mito, inen Ŋat
ma Kite Atir, iwiny bene ka en loko ki doge;
15pien in ibibedo cadenne bot dano ducu pi gin ma ineno ki ma iwinyo.
16Man dok pud ikuro aŋo? Doŋ ia malo gibatija in, gilwok balli woko kun ilwoŋo
nyiŋe.’
Lubaŋa ooro Paulo bot Lurok
17“Ka atyeko dwogo i Jerucalem, ka atye ka lego i ot pa Lubaŋa, awille woko,
Acoli Baibul
© 1985, Bible Society of Uganda.
1764
18ci anene. En owacca ni, ‘Rune oyot, ia woko ki i Jerucalem, pien pe gibiye lok me
caden ma itito pira.’
19Agamo ni, ‘Rwot, gin kikomgi giŋeyo ni i kacokke acel acel abedo ka pwodo
dano ma guye in, atweyogi bene i mabuc.
20 Dok i kare ma gineko lacadenni Citefano an onoŋo acuŋ kunnu apwoyo gin ma
otimme, agwoko bene boŋo pa jo ma guneke.’
21Ci owacca ni, ‘A woko ki kany, pien abicwali ka mabor bot Lurok.’ ”
22Gubedo ka winyo nio wa i lok man; ento ka doŋ oloko, gucako daŋŋe ki dwan
maloŋo ni, “Wutere, wuneke woko! Dano macalo meno pe romo bedo i lobo!”
23Gubedo ka daŋŋe matek, ma giteŋo boŋŋigi, gidunyo apwa malo.
24Kapten ociko ni giter Paulo i gogo, ci gipenye kun gipwode ki del wek eniaŋ gin
mumiyo gidaŋŋe i kome kit meno.
25Ento ka doŋ gityeko tweye ki del, Paulo oloko ki ladit ma loyo dano miya ma
ocuŋ ka ŋete ni, “Cik ye ni gipwod dano ma Laroma ma peya giŋolo kop oloye
bo?”
26Ka ladit meno owinyo, ci ocito bot kapten, owacce ni, “Man ibitimo niŋniŋ?
Dano man Laroma.”
27Ci kapten obino bote openye ni, “In Laroma?” Ogamo ni, “Iyo.”
28Kapten owaco ni, “An awilo dit man ki lwak lim mabup.” Paulo owaco ni, “Ento
an ginywala kwede anywala.”
29Jo ma gubedo ka penye-ni gugwarre gucito woko cut. Kapten bene obedo ki
lworo, pien oniaŋ ni Paulo bene Laroma ma onoŋo etweyo-ni.
Paulo i nyim lukiko madit pa Lujudaya
30Orwone omito ni eniaŋ tyen lok kikome ma Lujudaya gudoto iye Pauloni, ci
ogonye woko, ka ociko ni ajwagi madito ki lumemba me Lukiko ducu myero
gugurre kacel, ka otero Paulo oketo i nyimgi.
Tic Pa Lukwena 23
1Paulo ociko waŋe i kom lumemba me Lukiko mucokke ci owacci, “Utmego, an
abedo ma cwinya leŋ i nyim Lubaŋa nio wa i kare man.”
2Ka owaco man, Anania, ajwaka madit, ociko jo ma gucuŋ ka ŋet Paulo ni gudoŋ
doge.
3 Paulo owaco bote ni, “Lubaŋa bene bidoŋi, in kor ot ma gipuyu matar-ri! In
ibedo ka ŋolla kop i te cik, dok iciko ni gidoŋa laboŋo lubo cik?”
4Jo ma gucuŋ ka ŋete guwacci, “In iyeto ajwaka madit pa Lubaŋa?”
Acoli Baibul
© 1985, Bible Society of Uganda.
1765
5 Paulo ogamo ni, “Utmego, pe onoŋo aŋeyo ni en ajwaka madit; pien gicoyo ni,
‘Pe ilok marac i kom ladit ma loyo lwak.’ ”
6 Ento ka Paulo oniaŋ ni dul acel i kingi Lucadukayo ki dul mukene i kingi
Luparicayo, ci odaŋŋe i lukiko ni, “Utmego, an Laparicayo, wod pa Luparicayo.
Lok opoto i koma pi geno cer pa jo muto.”
7Ka owaco lok man, pyem opoto i kin Luparicayo ki Lucadukayo, nio ka Lukiko
iye opokke woko.
8 Pien Lucadukayo giwaco ni cer pa jo muto pe, kadi lamalaika, kadi cwiny mo;
ento Luparicayo giye ducu.
9Ka pyem omedde matek, lupwonycik ma i dul pa Luparicayo gutwarre malo ka
guwaco ni, “Pe wanoŋo kop mo ma dano-ni, obalo. Ka cwiny nyo lamalaika aye
oloko kwede, ci timo aŋo?”
10Ka pyem otedde magwa, kapten olworo ni gibiyeco Paulo woko atata, ka ociko
lumony ni gulor piny gukwanye woko ki i kingi ki tek, gukete i gogo.
11Orwone dyewor, Rwot ocuŋ ka ŋet Paulo, owacce ni, “Di cwinyi. Macalo ibedo
ka tito lok i koma i Jerucalem, kit meno bene myero ibed cadenna bene wa i
Roma.”
Giyubo lok me neko Paulo
12Ka piny oru, Lujudaya gutudo doggi kacel kun gikwoŋo ni pe gibicamo cam kadi
wa mato pii nio ka gineko Paulo.
13Onoŋo tye jo makato pyeraŋwen ma gukwoŋo kwoŋ kit meno.
14Ka gucito bot ajwagi madito ki ludoŋo guwacci, “Wan watyeko kwoŋŋe matek
ma watweyo ni pe wabibilo cam mo nio ka waneko Paulo.
15Pi meno wun ki Lukiko wucwal lok kombeddi bot kapten wek okele piny botwu
macalo wubicito ka ŋiyo kop i kome kikore. Noŋo wan wayubbe me neke ma
peya oo botwu.”
16Ento okeyo Paulo owinyo kit ma gikiye kwede, ci ocito odonyo i gogo otito ki
Paulo.
17Paulo olwoŋo ladit mony acel lalo dano miya, owacce ni, “Ter awobi man bot
kapten. En tye ki lok mo ma mito tito bote.”
18Otere bot kapten ci owacce ni, “Paulo ma lamabuc-ci olwoŋa ci olega ni akel
awobi man boti, pien tye ki lok mo ma mito tito boti.”
19Kapten omako ciŋe, otere cen i muŋ ka openye ni, “Gin aŋo ma onoŋo imito tito
bota?”
20Ogamo ni, “Lujudaya guyubbe me penyi wek iter Paulo botgi i Lukiko, ma nen
calo gimito ni gimed penyo lok i kome wek guniaŋ iye maber.
Acoli Baibul
© 1985, Bible Society of Uganda.
1766
21Ento pe iye legagi, pien dano makato pyeraŋwen gubuto ka kiye. Gukwoŋŋe ni
pe gibicamo gin mo kadi mato pii nio ka gineko Paulo. Kombeddi doŋ guyubbe,
gikuro cik ma a ki boti.”
22Kapten ocwalo awobi-nu kun cike ni, “Pe dok itit bot ŋat mo ni itito lok man
bota.”
Gicwalo Paulo bot Pelici ma laloyo
23Ci olwoŋo lumony aryo ma lulo dano miya miya, owaco botgi ni, “Wuyubbe i
kin cawa adek me dyewor ki askari miya aryo, ki wegi aguragura pyerabiro, ki
wegi toŋ miya aryo wek gucit Cecaria.
24Dok inoŋ aguragura bene pi Paulo wek oriŋ kwede wek itere ki kuc bot Pelici
laloyo.”
25Ci ocoyo waraga ma kwanne kit man:
26“An Kalaudio Licia amoto in Laloyo Maber Pelici.
27Laco man Lujudaya aye gumako, onoŋo doŋ gicok neke woko, ka acito botgi ki
lumony alare ki i ciŋgi, pien onoŋo aniaŋ ni en Laroma.
28Pi mito niaŋ i kom lok ma gidote iye atere i Lukikogi.
29Ci anoŋo ni gidote ki adot ma dok i kom cikgi, pe onoŋo tye lok mo ma romo
ŋolo kop me to iye i kome, kadi mabuc bene.
30Ka gikwilla lok ni tye dano ma gitye ka kiyo laco man, acwale woko oyot kun
aciko ludote-gu gutit adotgi ma i kome i nyimi.”
31Lumony gutero Paulo kit ma gicikogi kwede. Gukwanye dyewor gutere wa i
Antipatric.
32Orwone gudwogo i gogo, kun giweko wegi aguragura gumedde ki wot kwede.
33Ka guo Cecaria gumiyo waraga bot laloyo, ka gutero Paulo bene i nyime.
34I kare ma laloyo doŋ okwano waraga, openye ni en oa i lobo mene. Ka oniaŋ ni
oa i lobo Cilicia,
35ci owacci, “Abiwinyo lokki ka ludoti guo.” Ociko ni gigwoke i ot madit pa
Kerode
Tic Pa Lukwena 24
Lok ma gipido ki Paulo
1Ka nino abic okato, ajwaka madit Anania obino ki ludoŋo mogo, kacel ki laplida
mo ma nyiŋe Tertulo, ci gutero adotgi i nyim laloyo pi doto Paulo.
Acoli Baibul
© 1985, Bible Society of Uganda.
1767
2Ka doŋ gilwoŋe, Tertulo ocako adotte kun waco ni, “Laloyo Maber, ladit Pelici,
wabedo ki kuc piri nia wa con, dok itamo pi rokwa, ikelo alokaloka mapol ma
okonyowa
3i kit yo ducu ki i kabedo ducu, wan bene wajolo ki yomcwiny madwoŋ, ladit.
4Ento pe doŋ agal wii, abako doga boti pi kicani iwiny lokwa macegocego-ni.
5Wanoŋo ni dano man lanek piny, en aye lakel jemo i kin Lujudaya ducu ma i lobo
ducu, en latel wi dul pa Lunajaret.
6En bene otemo pyedo wa ot pa Lubaŋa maditte, ci wamake woko. [Onoŋo
wamito ŋolo kop i kome kun walubo cikwa-ni,
7ento kapten Licia obino omaye woko ki i ciŋwa tektek,
8ci ociko ni ludote myero guo i nyimi.] Ka in kikomi ipenye, ibiniaŋ ki bote lok
ducu ma wadote iye.”
9Luyudaya bene guribbe i adot meno, kun gimoko ni lok man ducu tye kit meno.
Paulo opido lokke i nyim Pelici
10Ka laloyo ocime ni oloki, Paulo odok iye ni, “Ladit, aŋeyo ni ibedo ka ŋolo kop i
rok man pi mwaka malac, mumiyo apido lokka i nyimi ki yomcwiny.
11Macalo ni bene itwero noŋo ka ipenyo dano, wel nino ma okato nia i kare ma
acito i Jerucalem ka woro Lubaŋa peya okato apar wiye aryo.
12Pe ginoŋo ni atye ka pyem ki dano mo, nyo tubo lwak, kadi i ot pa Lubaŋa, nyo i
kacokke me lega, nyo i dye gaŋ.
13Dok bene pe gitwero nyuto ni lok ma gikelo i koma kombeddi tye kakare.
14Ento aye lok man boti ni, aworo Lubaŋa pa kwarowa kun alubo kit Yo ma gin
gilwoŋo ni dul. Aye lok ducu ma gicoyo i cik pa Moses ki i buk pa lunebi.
15Pi niyena i kom Lubaŋa atye ki gen ni dano gibecer woko, jo ma kitgi atir wa ki
jo ma kitgi pe atir, ci gin bene gitye ki kit gen acel-lu.
16Pi meno an bene atemo mada kare ducu wek abed ma cwinya leŋ i nyim
Lubaŋa ki i nyim dano.
17 “Ma doŋ abedo cen pi mwaka mapolpol acito i Jerucalem ka tero mot bot jo me
rokka pi konyo lucan, ki ka tyero gitum.
18I kare ma atye ka tiyo man, gunoŋa i ot pa Lubaŋa ma doŋ atyeko lonnye woko i
kit ma mitte. Pe abedo ki lwak mo, woo bene obedo pe. Ento Lujudaya mogo ma
gua ki i Acia,
19gin aye kono myero gubed kany i nyimi gukel adotgi, ka gitye ki lok mo i koma.
Acoli Baibul
© 1985, Bible Society of Uganda.
1768
20Nyo wek jo man kikomgi gunyut gin marac ma gunoŋo i koma i kare ma acuŋ i
nyim Lukiko.
21 Tye lok man keken, i kare ma acuŋ i kingi adaŋŋe ni, ‘Pi lok kom cer pa jo muto
aye omiyo wutye ka ŋolo lok i koma tin.’ ”
22Ento Pelici obedo ki ŋec muromo i kom Yo pa Rwot, ci pe otyeko lok woko cut.
Owacci, “Abiŋolo kopwu ka kapten Licia bibino kany.”
23Ka ociko ladit mony ma loyo dano miya ni myero ogwok Paulo i buc ento obed
laboŋo ayela mo, pe gigeŋ lureme ka gimito mine kony.
Paulo i nyim Pelici ki Drucila
24Ka kare okato manok,, Pelici obino ki dakone Drucila ma anyira Judaya. Olwoŋo
Paulo, ci obedo ka winyo ka loko i kom niye i kom Kricito Yecu.
25I kare ma en tye ka lok i kom kit ma atir ki gwokke kekene, ki ŋolo kop ma
bibedo i kare me anyim, lworo omako Pelici omiyo owacci, “Koŋ doŋ iciti; ka dok
anoŋo kare ci abilwoŋi.”
26Onoŋo bene en geno ni Paulo bimiye lim, pienno obedo ka lwoŋe jwijwi ci boko
lok kwede.
27Ento ka mwaka aryo okato, Porcio Festo oleyo ka tyen Pelici. Pelici onoŋo mito
ni Lujudaya gupwoye, omiyo oweko Paulo i mabuc.
Tic Pa Lukwena 25
Paulo okoko apil ni myero giter lokke i nyim laloc madit
1I kare ma Festo obino i lobo ma gimiye ni en olo, i ŋe nino adek, oa i Cecaria,
ocito i Jerucalem.
2Ajwagi madito pa Lubaŋa ki ludito me lobo Judaya gutitte pi lok i kom Paulo, ci
gubako doggi bote,
3ni otim ber oye cwale i Jerucalem, kun onoŋo guyubo ni dano gibikiye ci gineke
woko i waŋa yo.
4Ento Festo ogamo ni gitye ka gwoko Paulo i Cecaria, en bene emito cito kunnu i
kare macok-ki.
5Ci owacci, “Pi meno, jo ma i kinwu ma gitye ki twero myero gucit kweda. Ka
onoŋo tye roc mo i kom laco meno, wek gudote bota.”
6Obedo i Jerucalem pi nino aboro nyo apar, ka odok i Cecaria. Orwone obedo i
kom me ŋolo kop, ci ociko ni gikel Paulo.
7Ka doŋ obino, Lujudaya ma gua i Jerucalem gucuŋ ma gurume dyere, gudote ki
lwak adot mapol mapek ma pe gitwero moko kite.
Acoli Baibul
© 1985, Bible Society of Uganda.
1769
8Paulo opido ni, “Peya abalo lok mo i kom cik pa Lujudaya kadi ot pa Lubaŋa, kadi
wa bot laloc madit Cecar.”
9Ento Festo onoŋo mito ni Lujudaya gupwoye, ci owaco bot Paulo ni, “Imito giteri
i Jerucalem wek aŋol kop i komi pi adot magi ki kunnu?”
10Paulo ogamo ni, “Acuŋ kany i nyim kom me ŋolo kop pa Cecar, en aye ka ma
myero giŋolla iye kop. Pe abalo bal mo bot Lujudaya, meno in bene iŋeyo maber.
11Ka abalo bal ma romma to, lok mo pe, gitwero neka, pe akwero; ento ka adotgi i
koma tere pe, ci pe tye ŋat mo ma twero miya i ciŋgi. Abolo pi Cecar.”
12Ka Festo otyeko poro lok ki lukikone, odok iye ni, “Ibolo pi Cecar; ibicito bot
Cecar.”
Paulo i nyim Agripa ki Bernike
13Ka nino okato manok, kabaka Agripa ki Bernike guo i Cecaria ka jolo Festo.
14Ka gudikke kunnu pi kare malac, Festo oketo adot i kom Paulo i nyim kabaka
kun wacci, “Tye laco mo kany ma Pelici oweko i mabuc.
15I kare ma atye i Jerucalem, ajwagi madito pa Lubaŋa ki ludoŋo pa Lujudaya
gutitta lok i kome, ci gulega ni aŋol ni kop oloye.
16Adok iye botgi ni, pe kitwa wan Luroma me miyo dano mo i ciŋ ludote ma peya
gimiye kare me cuŋ i nyimgi waŋ ki waŋ wek opid pidone i kom lok ma gidote
iye.
17Ka gubino kany, ci an bene pe adikke, ento orwone abedo i kom me ŋolo kop ci
aciko ni kigele.
18Ka ludote gua ka lok, pe gukelo adot mo i kome ma mako bal mo marac, macalo
yam atamo;
19ento gubedo ka laro lok kwede ma dok i kom dinigi, ki i kom ŋat mo ma nyiŋe
Yecu ma yam oto, ma Paulo waco ni tye makwo.
20Yeko te lok macalo meno oloya, mumiyo apenye ka en mito cito i Jerucalem
wek giciŋol lokke ki kunnu.
21Ento Paulo okoko apil ni myero gigwoke i mabuc pi kuro ŋolo kop pa laloc
madit ma won deyo-ni. Ci aciko ni gigwoke nio ka abicwale bot Cecar.”
22Agripa owaco bot Festo ni, “An kikoma amito winyo lok pa danonu ka twerre.”
Ogamo ni, “Diki ibiwinyo lokke.”
23Orwone Agripa ki Bernike gucito ki deyo madwoŋ, ci gudonyo i kicika me
winyo ŋolo kop kacel ki kapten mogo me mony ki jo ma giŋene ma i gaŋ meno. Ka
Festo ociko, ci gikelo Paulo.
Acoli Baibul
© 1985, Bible Society of Uganda.
1770
24Festo owacci, “Kabaka Agripa ki wun ducu ma wutye kwedwa kany, wun doŋ
wuneno dano man ma lwak Lujudaya ducu gubako doggi bota pire i Jerucalem
wa ki kany bene, kun gidaŋŋe ni pe myero obed kwo.
25Ento an pe anoŋo otimo gin mo ma romo miyo giŋolle kop me to. Doŋ macalo
en aye gire okoko apil pi laloc madit, an bene amoko ni abicwale.
26Ento peya atye ki lok mo kikome ma myero aco i kome bot rwoda, en gin
mumiyo akele i nyimwu, ki makato i nyimi, in Kabaka Agripa, wek ka wabipenye
abed ki lok mo me acoya.
27Pien aneno ni kony mo pe me cwalo lamabuc ka pe ginyuto lok ma i kome.”
Tic Pa Lukwena 26
Paulo opido lokke i nyim Agripa
1Agripa owaco bot Paulo ni, “Giye ni ilok giri piri keni.” Ci Paulo oryeyo bade ka
ocako pidone kun wacci,
2“Ladit, tin koma gum mada me cuŋ i nyimi, in Kabaka Agripa, pi pido lokka i kom
kop ducu ma Lujudaya gudota iye.
3Makato ducu pien in iŋeyo maber twatwal kit pa Lujudaya ducu ki lok ma gilaro
i kingi kengi; pi meno alegi ni idi cwinyi wek iwiny lokka mot ma cwinyi opye.
4“Lujudaya ducu giŋeyo kit kwona nia ka tinona. Pi kwona ducu, cakke i acakkine,
abedo i kin rokwa ki i Jerucalem bene.
5 Giŋeyo nia wa con, ka giye tucone, ni abedo ka lubo kit pa lugwok dini matek
makato ma i kinwa, ma gin aye Luparicayo.
6Kombeddi acuŋ kany ka pido koppa pi geno cikke ma Lubaŋa omiyo bot
kwarowa,
7pi geno gin ma kakawa apar wiye aryo ducu gigeno ni gibinoŋo, kun giworo
Lubaŋa ki cwinygi ducu dyewor ki dyeceŋ. Lujudaya gitye ka pida pi gen man, ai
kabaka, macalo obedo bal!
8Piŋo pe wutwero ye ni Lubaŋa cero jo muto?
9 “Won an kikoma yam atamo ni myero ati matek pi lweny ki nyiŋ Yecu me
Najaret.
10Yam atimo kit meno i Jerucalem; atweyo jo pa Lubaŋa mapol i mabuc kun atiyo
ki twer ma anoŋo ki bot ajwagi madito. Ka ginekogi, abolo kwir ni myero gito.
11Tyen mapol aketo can i komgi i kacokke ducu, kun atemo miyogi yeto nyiŋ
Kricito; agerre i komgi, ayelogi wa i gaŋi pa lurok.
Paulo otito kit ma en olokke kwede bot Kricito
(Tic 9.1-19;22.6-16)
Acoli Baibul
© 1985, Bible Society of Uganda.
1771
12“Kit meno awoto Damaciko kun atye ki twero ki cik ma ajwagi madito gumiya.
13I cwiny dyeceŋ, kabaka, aneno ki i waŋa yo ka dero a ki i polo ma ryeny matar
makato ceŋ; oryeny oboyo koma dyere ki jo ma guwoto kweda bene.
14Wan ducu wapoto piny, ci awinyo dwan ma loko kweda i leb Ibru ni, ‘Caulo,
Caulo, iyela piŋo? Itye ka keto ret i komi keni, macalo twon ka gweyo dim.’
15Agamo ni, ‘In aŋa, Rwot?’ Ci Rwot owaco ni, ‘An aye Yecu ma itye ka yela-ni.
16Ento a icuŋ, pien anen boti pi lok man pi keti ibed laticca ki lacaden pi gin ma
ineno ma dok i koma, ki pi gin ma ibineno ka dok anyutte boti i kare me anyim.
17Abilari ki bot jo me rokwu, ki bot Lurok bene ma abiori botgi.
18Ibiyabo waŋgi wek gua woko ki i colpiny, gubed i ceŋ, gua woko ki i te twer pa
Catan, gulokke bot Lubaŋa, wek owek balgi ci gunoŋ kabedo i kin jo ma Lubaŋa
olonyogi gudoko jone, pi niyegi i koma.’
Paulo otito pi ticce
19“Kumeno, Kabaka Agripa, pe akwero winyo cik ma gimiya mua ki i polo,
20 ento acako tuco lok, mukwoŋo i Damaciko, ka lacen i Jerucalem ki lobo Judaya
ducu ki bot lurok bene, kun atito botgi ni myero guŋut i kom balgi, gulokke
gudwog cen bot Lubaŋa, dok guti kit tim ma nyuto ni doŋ guŋut.
21Pi tyen lok man aye omiyo Lujudaya gumaka i ot pa Lubaŋa, gutemo neka
woko.
22Nio wa i kare man abedo ka limo kony ma a ki bot Lubaŋa; kombeddi doŋ acuŋ
kany pi miyo caden bot jo matino ki bot ludito. Lok ma aloko en gin ma lunebi wa
ki Moses bene guwaco ni bitimme keken, pe lok mo mapat,
23 ni Kricito ma Lubaŋa oyero, myero onen can, dok ni en bikwoŋo cer ki i kin jo
muto wek otit bot rokwa ki bot Lurok bene pi ceŋ ma biryeny menyogi.”
Paulo otemo ywayo tam pa Agripa wek oye Yecu
24Ka doŋ otyeko pidone kit meno, Festo ogerre ki lok ni, “Paulo, in lapoya. Kwano
lok mapol mada omiyo ipo apoya.”
25Ento Paulo ogamo ni, “Pe an lapoya, ladit Festo, ento atye ka loko lok me ada
keken kun wiya tye ka tic.
26Kabaka Agripa ŋeyo lok man ducu, atwero lok bote laboŋo lworo mo. Aŋeyo ni
pe tye lok mo ma okato ite, pien lokke pe otimme i muŋ.
27Kabaka Agripa, in iye lok pa lunebi? Aŋeyo ni iye lokgi.”
28Agripa owaco bot Paulo ni, “Itamo ni iloka adok lalub Kricito pi kare manok mo
kuman?”
Acoli Baibul
© 1985, Bible Society of Uganda.
1772
29Paulo ogamo ni, “Kadi pi kare manok nyo madwoŋ, kono alego Lubaŋa ni idok
macalo an, pe in keken ento wa dano ducu ma gitye ka winyo lokka tin, ento
laboŋo nyor-ri aye.”
30I ŋe meno kabaka ki laloyo ki Bernike ki jo ma gubedo kwedgi gua malo.
31Ka doŋ gucito woko, guloko kekengi ni, “Laco man pe otimo gin mo ma romme
to, kadi bedo i mabuc.”
32Ci Agripa owaco bot Festo ni, “Kono dano-ni pe obolo pi Cecar, kono gitwero
gonye woko.”
Tic Pa Lukwena 27
Paulo ocako wot i Roma kun kwaŋo nam
1Ka doŋ gimoko ni doŋ wakwaŋ wacit i Itali, gimiyo Paulo ki lumabuc mukene i
ciŋ ladit mo ma nyiŋe Julio ma lalo dano miya i kin dul mony ma gilwoŋo ni pa
Augucito.
2Wadonyo i mel mo ma oa ki i Adramitio ma doŋ cok kwaŋ dok tuŋ waŋwat mogo
ma i dog nam me lobo Acia. Wanywako yo ki Aristako, Lamakedonia ma gaŋgi
Tecalonika.
3Orwone wao i Cidon, ci Julio otimo Paulo maber mada, oyene me wot ka limo
lureme wek gugwoke.
4Waa ki kunnu, wakwaŋ warabo ŋet Caiprac, pien yamo okemowa,
5ka doŋ waŋolo nam atir i ŋet lobo Cilicia ki Pampulia, wao i Mira ma i lobo Licia.
6Ki kunnu ladit mony onoŋo mel mua ki i Alegijanderia ma cito Itali, ci omiyo
wadonyo iye.
7Wakwaŋ pi nino mapol, ci wao i Kunida ki tek. Yamo ogeŋowa wot anyim atir,
mumiyo warabo ŋet Kurete cok ki Calamone.
8Warabo ŋet Kurete ki tek ka wao i kabedo ma gilwoŋo ni Waŋ Wat Mabeco, ma
cok ki gaŋ ma nyiŋe Lacea.
9Kare malac onoŋo doŋ oballe, omiyo wot i nam doŋ odoko rac pien nino madit
me ri kec bene doŋ okato woko, ci Paulo omiyo botgi ryeko,
10owacci, “Ludito, aneno ni wotwa-ni bibedo rac ci kelo lannye me jami mapol, pe
me yec ma gitiŋo i mel keken, ento wa mel kikome kadi wa kwowa bene.”
11Ento ladit mony oketo cwinye i lok pa ladit ma loyo mel ki lok pa won mel,
makato lok ma Paulo owaco.
12Waŋwat meno pe romo maber me tiro iye i kare me koyo, pi meno pol pa dano
gutamo ni ber gua ki kunnu wek ka twerre guo Poinike, ma en aye waŋwat me
Acoli Baibul
© 1985, Bible Society of Uganda.
1773
Kurete ma neno tuŋ wokceŋ tuŋ acam ki tuŋ wokceŋ tuŋ acuc, wek guri kunnu pi
kare me koyo.
Yamo otago nam marac twatwal
13Ka yamo ma a tuŋ acuc ocako kodo mot mupye, gutamo ni doŋ orwatte ki
tamgi. Guywayo lajuk mel woko ki i pii, gucako kwaŋ gurabo Kurete ma cok ki
tura.
14Ento ka kare okato manok keken, yamo lapiru mager twatwal ocoro, ma
gilwoŋo ni Yurakwilo, okodo nia ki i wi tura.
15Omako mel, opaŋo wiye ma pe doŋ twero kemo yamo, ci waweko mel doŋ woto
ka ma yamo oterowa.
16Ka warabo ŋet latin cula mo ma nyiŋe Kauda watemo ki tek me laro yeya.
17Ka lukwaŋ doŋ guywayo yeya gutiŋo ki i pii, gukelo i mel, ci guywayo tol mogo
gutweyo te mel piny ki i te pii. Lacen guywayo boŋo ma malo piny, wek yamo pe
omi mel owot oyot twatwal, pien gilworo ni gwok nyo gibidonyo i kweyo me
Cirtic i dog nam me Libya, ci guweko yamo otero mel kumeno.
18Ka doŋ biamwonyi twago pii matek, ci orwone lutic mel gucako kwanyo jami
ma i mel gubolo woko i pii.
19I nino me adekke gucako bolo jami tic me mel woko i pii ki ciŋgi.
20Wari pi nino mapol ma pe waneno ceŋ nyo lakalatwe, yamo bene obedo ka
kodo mager twatwal, ci lacen pe doŋ wabedo ki gen mo ni wabilarre.
21Ka doŋ guri pi kare malac ma pe gicamo cam mo, Paulo obino ocuŋ i dyegi ci
owacci, “Luditona, kono yam wuwinyo doga ma pe wua ki I Kurete, kono pe
wapoto i can man ki lannye pa jami.
22Ento koni acikowu ni wudi cwinywu pien kwo pa ŋat mo i kinwu pe birwenyo,
ento mel aye.
23Pien tin i dyewor man lamalaika pa Lubaŋa ma an a danone, ma an aworo-ni,
obino ocuŋ ka ŋeta,
24ci owacca ni, ‘Paulo, pe ibed ki lworo. In myero icuŋ i nyim Cecar; nen Lubaŋa
doŋ omiyo boti dano ma iwoto kwedgi ducu.’
25Pi meno wudi cwinywu, pien an ageno Lubaŋa, aŋeyo ni bitimme kit ma giwaco
bota-ni.
26Ento myero mel oyokke i cula mo aye.”
27Ka nino oromo apar wiye aŋwen, ma yamo terowa i dye nam me Adria, i cwiny
dyewor, lukwaŋ gutamo ni tye lobo mo ma cok kwedwa.
Acoli Baibul
© 1985, Bible Society of Uganda.
1774
28Ka giporo oromo futi miya acel ki pyeraryo. Ka doŋ gidirre manok, dok giporo
oromo futi pyeraboŋwen.
29Gulworo ni gwok nyo mel bicorre i kom got, ci gubolo lajuk mel aŋwen i pii ki
tuŋ tere, ci gulego ni piny myero koŋ oru.
30Lukwaŋ guyenyo yo me lwi woko ki i mel, ento ka doŋ gucwalo yeya i nam kun
gitimo macalo gimito bolo lajuk yo tuŋ nyime,
31Paulo owaco bot ladit mony ki bot lumony ni, “Ka pe jo man gubedo i mel; pe
wubilarre.”
32Ka lumony guŋolo tol yeya, guweko yeya okwaŋ ocito.
33Ka piny doŋ mito ru, Paulo odiyogi wek gin ducu gucam cam mo, ci owaco ni,
“Tin doŋ nino me apar wiye aŋwenne ma wubedo ka ri kec ma cwinywu oŋabbe
aŋaba, pe wucamo gin mo.
34Pi meno abako doga botwu ni wucam cam mo wek wunoŋ tek; pien kadi wa yer
i kinwu.”
35Ka doŋ owaco lok man, okwanyo mugati, omiyo pwoc bot Lubaŋa i nyimgi ducu
ci ocako camone.
36Ka gin ducu cwinygi odoko tek ci gucamo cam pigi kengi.
37Onoŋo wan ducu ma wabedo i mel waromo dano miya aryo ki pyerabiro wiye
abicel.
nam.
38Ka doŋ gucamo guyeŋ, ci doŋ guyako jami woko ki i mel kun gibolo ŋano woko i
Mel otur woko
39Ka piny doŋ oru, lukwaŋ pe guŋeyo lobo ma guo iye, ento guneno gul nam ma
kweyo tye iye ci gutamo ni ka twerre myero gikel mel i dog tura kunnu.
40Guŋolo tol ma mako lajuk ducu, guweko odoŋ i nam; i kare meno bene gugonyo
tol ma onoŋo gutweyo ki pol ma giwiro ki mel, ka doŋ guŋabo boŋo matidi ki tuŋ
nyime wek yamo omaki, ci guweko mel omol owoto kun kemo tura.
41Ento ka guo ka ma tol pii mager aryo oromo iye, ci nyim mel otomme ki lobo
ma i te pii, ogeto woko likiŋ, te mel bene pii otugge oturo woko.
42Askari guyubo ni ginek lumabuc woko ducu, wek acel mo pe okwaŋ oriŋ woko
matwal,
43ento ladit mony omito laro Paulo, ci ojukogi pe oye ni gulub tamgi-nu. Ociko ni
jo ma giŋeyo kwaŋ gukworre i pii wi ati gucak kwaŋ wek gukat i wi tura,
44ka lacen jo ma gudoŋ gulub korgi i wi bao mogo nyo i wi dul mel. Kit meno gin
ducu gukonnye kekengi gukato i wi tura.
Acoli Baibul
© 1985, Bible Society of Uganda.
1775
Tic Pa Lukwena 28
Paulo i cul nam ma gilwoŋo Molta
1Ka doŋ watyeko larre, ci waniaŋ ni cula meno gilwoŋo Molta.
2Wegi lobo meno gutimowa tim me kica ma pe nen atata; gumoko mac, gujolowa
ducu, pien onoŋ kot ocako cwer ki koyo bene onoŋo ŋic.
3Paulo ogwaro rido yen, obolo i mac, ci twol lacocodo omwomme woko pi lyeto
ka orine i ciŋe.
4Ka wegi lobo-nu guneno twol mulyerre ki i bade, gucako lok kekengi ni, “Ada,
laco man lanek. Kadi ka olarre ki i nam, laŋolkop atir pe ye ni obed kwo.”
5Ento Paulo oyeŋo bade obolo kwede twol i mac ma pe otime gin mo marac.
6Gukuro kun gitamo ni bade bikwot woko nyo bipoto piny ci to woko cut; ento ka
doŋ gukuro pi kare malac ci guneno ni gin mo marac pe otimme i kome, guloko
tamgi, gucako waco ni ebedo lubaŋa mo.
7Ladit ma loyo cula meno, laco ma nyiŋe Publio, onoŋo tye ki pottine cok ki
kunnu, ci ojolowa, ogwokowa pi nino adek.
8Won Publio onoŋo two kun obedo ka winyo lyeto, cado bene. Paulo olime, olego
pire kun keto ciŋe i kome, ci ocaŋe.
9Ka man otimme, lutwo mukene ducu ma i cula-nu gubino bote ci gucaŋ.
10Gumiyowa mot mapol; ka doki i kare ma wacako wot guketo jami ma mitte pi
konyowa i mel.
Paulo oo i Roma
11I ŋe dwe adek wamedo wotwa i mel mo mua ki i Alegijanderia ma tye ki cal
Rudi i nyime, ma odikke i cula meno pi kare me koyo.
12Wakwaŋ wao i Cirakuca, wadikke kunnu nino adek.
13Waa ki kunnu, warabo piny nio i Regio. Ka nino okato acel, yamo ma a tuŋ acuc
okodo, orwone wao i Puteoli.
14Wanoŋo utmego kunnu, ci gulwoŋowa, wabedo botgi nino abiro, ci wao i Roma.
15Ka utmego ma i Roma guwinyo piwa, gubino wa i Cuk pa Appio, ki i kabedo ma
gilwoŋo Ot Welo Adek pi jolowa. Ka Paulo onenogi, opwoyo Lubaŋa ci cwinye
odoko tek.
16Ka doŋ wao i Roma, giye ni Paulo obed i ode kene ki askari ma gwoke.
Paulo otito lok pa Lubaŋa i Roma
Acoli Baibul
© 1985, Bible Society of Uganda.
1776
17Ka nino okato adek, olwoŋo ludito pa Lujudaya ma gibedo kunnu. Ka gucokke
bote, owaco botgi ni, “Utmego, kadi bed pe atimo gin mo marac i kom rokwa nyo i
kom kit pa kwarowa, ento gimaka, i Jerucalem gitweya, gimiya i ciŋ Luroma.
18Ka Luroma gutyeko ŋiyo lokka, gumito ni gigonya woko, pien onoŋo pe tye tyen
kop mo ma romo neka.
19 Ento ka Lujudaya gucerre iye, meno omiyo abolo pi Cecar, pien yo mukene doŋ
onoŋo pe, kadi bed pe atye ki adot mo ma apido ki rokka.
20Meno aye gin mumiyo amito ni anenwu ci alok kwedwu, pien gitweya ki nyor
man pi gin ma gen pa jo Icrael ocuŋ iye.”
21Gugamo ni, “Pe walimo waraga ma oa ki i Jerucalem ma loko komi, pe tye ŋat
mo i kin omegiwa mua kunnu ma okelo lok mo i komi, nyo ma oloko lok mo
marac i komi.
22Ento wamito waniaŋ tammi ki boti, pien waŋeyo ni i kabedo ducu giloko lok
marac i kom dul man ma icwako-ni.”
23Guciko nino ci gubino bote i ot ma en bedo iye, mapol makato tyen mukwoŋo
ca, ci oyeko lok ducu kikore cakke odiko nio wa otyeno kun tito lok kom ker pa
Lubaŋa atyer ci otemo ywayo tamgi wek guye Yecu ki lok ma okwanyo ki i cik pa
Moses ki i buk pa lunebi.
24Jo mukene guye lok ma otitoni ento jo mukene gukwero ye.
25Ci gucako ket woko ma kingi opokke woko kumeno ka doŋ Paulo oloko lok acel
ni, “Cwiny Maleŋ yam oloko kakare bot kwarowu ki i dog lanebi Icaya ni,
26 ‘Cit iwac ki rok man ni, Winyone mere wubiwinyo, ento pe wubiniaŋ te lokke;
nenone wubineno, ento pe wubiŋeyo gin ma tye.
27Pien jo me rok man cwinygi odoko nwaŋ, itgi bene odiŋ woko, dok gumiyo
waŋgi woko wek pe ginen ki waŋgi, pe bene giwiny ki itgi, pe bene giniaŋ iye ki
cwinygi, pe gilokke gidwog bota acaŋgi.’
28Myero doŋ wuŋe ni, larre man ma Lubaŋa omiyo doŋ gicwalo woko bot Lurok;
gin gibiwinyo.”
[29Ka owaco lok meno, Lujudaya guket woko kun gitye ka pyem matek i kingi
kekengi.]
30Paulo obedo kunnu pi mwaka aryo kun kwo ki limme kene ci jolo lwak jo ducu
ma bino bote.
31Obedo ka tito lok me ker pa Lubaŋa, pwonyo bene lok kom Rwot Yecu Kricito
atyer ma pe gijuko.
Acoli Baibul
© 1985, Bible Society of Uganda.
1777
Jo Roma
Jo Roma 1
1Waraga man oa ki bot Paulo ma en latic pa Yecu Kricito, ma Lubaŋa olwoŋo me
bedo lakwena, ka doŋ gimiye tic me tito lok me kwena maber ma oa ki bot
Lubaŋa.
2Lok me kwena maber onoŋo yam Lubaŋa ociko pire con i lok ma lunebi yam
gutito, dok bene onoŋo gicoyo woko i ginacoya maleŋ.
3Lok me kwena man maber-ri gicoyo okemo Wode. I kit me kom, Wode-nu yam
ginywale i kin likwayo pa Daudi,
4ento pi Cwiny Maleŋ Lubaŋa onyuto en obedo Wode i tic matek ma ocere kwede
ki i kin jo muto, en aye Yecu Kricito Rwotwa.
5Pire omiyo wan walimo kica pa Lubaŋa, ki tic me bedo lukwena wek wami dano
ma i rok ducu gulub niye pi nyiŋe;
6ma wun bene wutye i kingi, wun dano ma doŋ gilwoŋowu me bedo jo pa Yecu
Kricito.
7Bot wun jo ducu ma wutye i Roma ma Lubaŋa marowu, dok olwoŋowu me bedo
jone kikome: Lubaŋa Wonwa ki Rwotwa Yecu Kricito omiwu kica ki kuc.
Paulo mito cito i Roma
8Mukwoŋo apwoyo Lubaŋana i Yecu Kricito pi wun ducu, pien niyewu doŋ gituco
pire oromo wi lobo woko ducu.
9Lubaŋa ma aworo ki i cwinya kun bene atito lok me kwena maber i kom Wode,
en aye cadenna ma ŋeyo ni atuco nyiŋwu i legana i kare ducu ma pe akeŋ.
10Alego ni ka twerre, ka Lubaŋa oye, olo myero anoŋ yo me bino botwu i kare-ni.
11Atye ka paro me nenowu mada, wek apok botwu mot mogo me cwiny me
jiŋowu wek wubed matek.
12Gin ma aloko en aye ni wun kacel ki an wabikonnye lawaŋacel; en aye ni niyena
bikonyowu, ki niyewu bene bikonya.
13 Gin ma amito wuŋe, utmegina, en aye ni onoŋo abedo ka tamo tyen mapol ni
myero abin botwu, wek omiya anoŋ jo mogo ki i kinwu. Lurok mukene ducu, ento
meno pe otwerre; kadi wa onyoo bene pud gigeŋa woko.
14Atye ki banya bot Lugrik ki bot lurok ma gikwiya piny, bot luryeko ki bot lumiŋ;
15en aye gin mumiyo atye ki miti me tito lok me kwena maber botwu bene wun jo
ma wubedo i Roma.
Teko me lok me kwena maber
Acoli Baibul
© 1985, Bible Society of Uganda.
1778
16 Lewic pe maka pi lok me kwena maber, ma en aye teko pa Lubaŋa me laro jo
ma tye ki niye, mukwoŋo Lujudaya, ka doŋ Lugrik bene.
17Pien lok me kwena maber nyuto kit ma Lubaŋa kwano ni dano bedo ma kite
atir, ma man timme pi niye keken, cakke ki acakkine o kwede wa i agikkine. Kit
macalo gicoyo ni, “Dano ma kite atir pi niye bibedo kwo.”
Bal pa dano
18Pien doŋ ginyuto akemo pa Lubaŋa woko ki i polo pi tim pa jo maraco ducu ma
pe giworo Lubaŋa, ma gitye ka geŋo lok ada ni pe oti tic, pi timgi maraco.
19Pien gin ma dano twero ŋeyone i kom Lubaŋa doŋ onen woko ka maleŋ botgi,
Lubaŋa doŋ onyuto botgi.
20Cakke i kare ma giketo lobo, kit pa Lubaŋa ma onoŋo pe nen doŋ onen, kun
giŋeye i jami ducu ma en otiyo, en aye tekone ma pe gik, ki dit ma en Lubaŋa tye
kwede. Mumiyo dano doŋ pe gitye ki lok mo ma myero gupid pi geŋo ŋegi;
21 pien kadi bed onoŋo yam giŋeyo Lubaŋa, ento pe guwore macalo Lubaŋa, pe
bene gupwoye, ento tamgi odwokogi i gin ma pe konyo, ki tam ma i cwinygi me
miŋomiŋo bene doŋ ocido woko odoko col.
22Gulwoŋŋe kengi ni gin luryeko, ento gulokke dok gudoko lumiŋ.
23 Ci guloko deyo pa Lubaŋa ma pe to woko, kun giporo ki cal pa dano ma to, nyo
ki cal pa winyo, nyo me pa lee, nyo me pa twol-gu.
24En mumiyo Lubaŋa otenyogi woko liyak i miti me caro ma tye i cwinygi, wek
gubal kwede deyo me komgi kekengi.
25Guloko lok ada i kom Lubaŋa guwilo woko ki goba, kun giworo dok gitiyo bot
ginaketa, ma ka woro ki tic bot Ŋat ma oketogi, ma gipwoyo nakanaka. Amen.
26Pi tyen lok man omiyo Lubaŋa otenyogi i tamgi mugom ma gitamo ma kelo
lewic. Kadi wa mongi bene guweko bedo ki co i kit ma ginywalogi ni gubed
kwede-ni, ento dok gucako tiyo gin mapat.
27Ki co bene kit meno guweko bedo ki mon woko i kit ma ginywalogi ni myero
gubed kwed-ni, ento mitigi dok ocako waŋo komgi calo mac, kun gimito ni gibed
ki luwotgi, kun co buto ki co wadgi, ma meno tim me lewic mada, ento gilimo can
malit i komgi pi kit balgi-nu.
28Doŋ kit macalo gin pe guneno gin mo ma konyogi i ŋeyo Lubaŋa-ni, Lubaŋa
bene otenyogi woko i tamgi ma konnye pe, wek doŋ gutim gin ma pe myero.
29Onoŋo yam gupoŋ ki kwa bal mapol ducu, tim maraco, woro me lim, raccwiny.
Onoŋo bene gupoŋ ki cwiny me nyeko, nek, daa, goba, ki kwarcwiny. Onoŋo bene
gubedo lukwot dano,
Acoli Baibul
© 1985, Bible Society of Uganda.
1779
30luyet dano, dok jo ma dag Lubaŋa. Gubedo luŋala, jo ma lyerre, jo ma wakke,
lurot kit me timo tim maraco, jo ma pe winyo lunyodogi,
31jo ma kwiya piny, jo ma pe genne, pe gitye ki mar i cwinygi, kica bene pe
makogi i kom dano.
32Kadi bed giŋeyo cik pa Lubaŋa ni jo ma timo gin macalo meno gibito, ento gin
pe gitimo jami macalo meno atima keken, gipwoyo bene jo ma tye ka timone.
Jo Roma 2
Lubaŋa ŋolo kop atir
1 Pi meno, gin mo ma myero ipid pire doŋ pe, in dano, kadi in aŋa, ka iŋolo kop i
kom dano lawoti; pien pi kop ma iŋolo i kom dano mukene ca, noŋo doŋ iŋolo
kop oloyi woko, pien in laŋolkop kikomi bene itimo kit gin acel-lu.
2Wan waŋeyo ni Lubaŋa ŋolo kop atir dok kakare ka oŋolo kop oloyo jo ma
gitimo gin macalo meno.
3Doŋ in dano ma iŋolo kop i kom jo mukene ma gitimo gin macalo meno-ni, kun
in kikomi bene itimo, itamo ni ibibwot ki ŋolo kop pa Lubaŋa?
4Nyo icayo lonyo me kica pa Lubaŋa ki kit ma en jukke kwede pi bal pa dano, ki
kit ma en diyo kwede cwinye. Adada in iŋeyo ni Lubaŋa lakica, pien teli wek iŋut i
kom balli.
5Ento pi tek cwinyi, en cwinyi ma idag ŋut kwede-ni, meno itye ka kano giri mono
me akemo pa Lubaŋa piri keni pi kuro nino me akemo, en kare ma gibinyuto iye
ŋolo kop ma atir pa Lubaŋa.
6 En biculo dano acel acel kun lubo kit tic ma dano mo-ni otiyo.
7Jo ma diyo cwinygi kun gicanne me tiyo gin maber, ma giyenyo deyo ki woro, ki
kwo ma pe to, en bimiyo botgi kwo ma pe tum.
8Ento dano ma gilaro dito, ma pe gilubo lok ada, ento gilubo gigi kit marac,
Lubaŋa biculogi kun timogi ki akemo dok ki kiniga mager atika.
9Can ki remcwiny bidiyo dano ducu ma timo gin marac, mukwoŋo Lujudaya ka
doŋ jo Grik bene.
10Ento dano ducu ma timo gin maber binoŋo deyo ki woro ki kuc, mukwoŋo
Lujudaya ka doŋ jo Grik bene;
11 pien Lubaŋa gire pe leŋŋe tuŋ bot dano mo pi kit ma en tye kwede.
12Jo ma gutimo bal laboŋo cik pa Moses, gibito laboŋo cik bene; ento jo ma
gutimo bal i te cik, gibiŋolo kop i komgi kun lubo cik.
Acoli Baibul
© 1985, Bible Society of Uganda.
1780
13Man pe te lokke ni jo ma winyo lok me cik awinya ki itgi gin aye jo ma kitgi atir
i nyim Lubaŋa; ento jo ma tiyo gin ma cik mito aye gibikwanogi ni gin jo ma kitgi
atir.
14Ka Lurok ma gipe ki cik gitiyo gin ma cik mito pi kitgi ma ginywalogi kwede,
meno noŋo doŋ gin kikomgi gudoko wegi cik, kadi bed cik pa Moses pe botgi.
15Ginyuto ni gin ma cik mito doŋ gicoyo woko i cwinygi, dok ŋec ma gitye kwede
ma nyuto botgi balgi bene aye bedo caden kacel kwedgi, kun tamgi bedo ka
yokke ayoka; mogo ŋolo ni kop oloyogi, ki mogo noŋo cwakogi acwaka.
16Bibedo kumeno i nino meno ma Lubaŋa biŋolo kop i kom dano pi gin ma gitiyo
i muŋ, ma miyo Yecu Kricito aye ŋolo, kun lubo lok me kwena maber ma atye ka
titone-ni.
Lujudaya ki cik pa Moses
17Ento ka ilwoŋŋe keni ni in Lajudaya kono? Noŋo i jeŋŋe i kom cik, kun iwakke
bene pi Lubaŋa,
18dok bene iŋeyo gin ma en mito, dok ipwoyo gin maber makato, pien doŋ
gipwonyi woko ki cik.
19Doŋ ki tuŋ boti, in iŋeyo ni in latel lutowaŋ, in i ceŋ ma ryeny menyo dano ma
gitye i piny macol,
20dok bene in aye ma tiro lumiŋ, in lapwony pa litino, pien i cik itye ki ŋec ki lok
ada kikome.
21Doŋ in lapwony ma ipwonyo jo mukene, pe ipwonnye kekeni bo? Itito lok ni,
“Pe ikwal”, in kono ikwalo kwo?
22Itito ni, “Pe itim abor”, in kono itimo abor? Cwinyi dag woro jogi, ento ikwalo
gin ma tye i ot jok?
23Iwakke pi cik, ento ituro cik kun icayo Lubaŋa?
24 Tye kit macalo yam gicoyo i ginacoya ni, “Giyeto nyiŋ Lubaŋa i kin Lurok
piwu.”
25Lirre konyo ka ce ilubo cik, ento ka ituro cik, dwoki cen ibedo calo pe onoŋo
giliri.
26Doŋ ka inen dano ma pe giliro olubo gin ma giciko ma tye i cik, dano ma pe
giliro-nu pe gibikwane calo ŋat ma giliro?
27Meno miyo dano ma pe gilirogi, ma gilubo cik, biŋolo kop loyi, pien itye ki cik
ma yam doŋ gicoyo woko acoya, dok bene giliri, ento pud ituro cik.
28Pien dano ma nen Lajudaya ki woko keken meno pe Lajudaya kikome; dok
bene lirre ma nen ki woko i kom, meno pe lirre kikome.
Acoli Baibul
© 1985, Bible Society of Uganda.
1781
29 Lajudaya kikome aye dano ma bedo Lajudaya ki i cwinye, dok bene lirre me
ada aye lirre ma dano bedo kwede ki i cwinye, ma en aye tic pa Cwiny Maleŋ, pe
nukuta ma gicoyo acoya. Doŋ ŋat macalo meno kadi bed dano pe gipwoye, ento
Lubaŋa pwoye.
Jo Roma 3
1Ka doŋ tye kit meno, ci Lajudaya kato jo mukene-gu ki ŋo? Nyo kony me lirre
kono gin aŋo?
2Konyo matek i yo ducu. Mukwoŋo, Lujudaya yam gimiyo botgi lok pa Lubaŋa ma
pire tek kun gigenogi ni gibigwoko.
3Lok man bedo niŋniŋ ka jo mogo i kingi onoŋo yam gin pe lugen? Kit macalo gin
pe genne-ni, man bene twero miyo Lubaŋa doko ŋat ma pe genne?
4 Pe kumeno! Waket Lubaŋa obed me ada, kadi bed dano ducu lugoba, kit macalo
gicoyo ni, “Wek gin ma iloko onyut ni kiti atir, dok bene wek ilo lok ka giŋolo kop
i komi.”
5Ento ka kitwa ma pe atir nyuto kit ma atir ma Lubaŋa tye kwede, ci wan dok
wabiwaco lok aŋo? Wabiwaco ni Lubaŋa pe kite atir pi keto akemone i komwa?
(Man atye ka lok i kit pa dano.)
6Pe kumeno! Ka tye kit meno, ci Lubaŋa twero ŋolo kop i kom dano ma gibedo i
wi lobo niŋniŋ?
7Ka ce gobana-ni miyo ada pa Lubaŋa medde ameda kun bene kelo deyo bote, ci
piŋo pud dok giŋolo kop i koma calo an labalo?
8Piŋo pe watimo gin marac wek gin maber oa iye? Pien tye jo mogo ma gicoko
dogwa ki lok goba ma giwacci wan waloko kumeno. Ka giŋolo kop oloyo jo
macalo meno noŋo giŋolo kakare.
Ŋat mo ma kite atir pe
9Gin aŋo doki? Wan Lujudaya watye maber makatogi woko? Pe wacel; pien doŋ
anyuto woko i lokka me adot ni, Lujudaya ki jo Grik ducu bal doŋ oloyogi,
10 kit macalo yam gicoyo ni, “Ŋat mo ma kite atir pe, pe kadi ki acel;
11ŋat mo ma niaŋ bene pe, ŋat mo ma yenyo Lubaŋa bene pe.
12Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin
maber, pe, kadi ki acel.”
13 “Guŋamo doggi calo lyel ma twolo, kun giloko lok mamit me bwolo dano.” “Lok
ma giloko obedo calo kwir pa ororo.”
14 “Lokgi ducu ma giloko obedo lok makec ma giceno ki dano acena.”
15 “Tyengi yot giriŋo kwede madwir ka neko dano,
Acoli Baibul
© 1985, Bible Society of Uganda.
1782
16balle me lobo ki cwercwiny keken aye tye i yo gudogi ducu,
17pe giŋeyo yo me kuc.”
18 “Pe gineno gin ma miyo gilworo Lubaŋa.”
19Waŋeyo ni gin ma cik oloko, loko bot jo ma tye i te cik, wek dano ducu guliŋ
woko pe guŋam doggi ka lok, ki wi lobo ducu myero obed i tye ŋolo kop pa
Lubaŋa.
20 Pien pe gibikwano dano mo ni kite atir i nyim Lubaŋa pi cobo cik; cik ticce aye
me niaŋo dano wek guŋe bal.
Lubaŋa kwano dano ni kite atir pi niye
21Ento kombeddi kit ma Lubaŋa kwano ki dano ni kite atir pe pi lubo cik doŋ
onen woko ka maleŋ. Cik pa Moses ki pa lunebi bene yam otito pire;
22en kit ma Lubaŋa kwano ki dano ni kite atir pi niyene i kom Yecu Kricito, dok
bene tye pi jo ducu ma ye en. Apokapoka mo pe iye;
23pien dano ducu gubalo, pe gio i kom deyo pa Lubaŋa.
24Lubaŋa kwanogi ni kitgi atir nono, miyogi macalo mot pi kicane pi kit ma Yecu
okokogi kwede.
25Lubaŋa okete me bedo gin-kok me kwanyo bal ki remone, pi jo ma ye en, wek
enyut kwede kite ma atir-ri, pien Lubaŋa yam ojukke kene, pe otimo gin mo i
kom bal ma yam dano gutimo con,
26wek enyut kit ma atir i kare man, ni, en kikome kite atir, dok ekwano dano ni
kite atir pi ye Yecu.
27Ka wakkewa kono doŋ tye kwene? Doŋ gigeŋo woko. Pi cik mene? Pi cik me tic?
Pe kumeno gire, ento pi cik me niye.
28Mumiyo wamoko tamwa ni dano gikwano ni kite atir pi niyene, ento pe pi tic
me cobo cik.
29Lubaŋa mono tye pi Lujudaya keken? Pe en bene Lubaŋa pa Lurok? Iyo, ada, en
bene Lubaŋa pa Lurok,
30 pien Lubaŋa tye acel, en bikwano dano ma gilirogi ni kitgi atir pi niyegi, dok
bene bikwano jo ma pe gilirogi ni kitgi atir pi niyegi.
31Wan mono watye ka bolo cik pa Moses woko pi man? Pe kumeno wacel, wan
giwa wamoko cik amoka.
Jo Roma 4
Lanyutte aye Abraim
Acoli Baibul
© 1985, Bible Society of Uganda.
1783
1Wan mono wabiwaco lok aŋo i kom Abraim, ma en aye kwarowa i kit me kom-
mi?
2Kono yam gikwano Abraim ni kite atir pi tic ma en otiyo, kono en tye ki gin mo
ma en otiyo, kono en tye ki gin mo ma en nyatte pire, ento pe i nyim Lubaŋa.
3 Doŋ coc ma yam gicoyo i ginacoya waco lok aŋo? Ginacoya waco ni, “Abraim
onoŋo oye Lubaŋa, mumiyo kikwane ni en dano ma kite atir.”
4Dano ma tiyo tic pe gimiye mucarane macalo mot, ento gimiye macalo jami ma
en otiyo pire.
5Ento dano ma pe tiyo, ma ye Ŋat ma kwano jo ma pe lworo Lubaŋa ni kitgi atir,
kit dano macalo meno gikwano ni kite atir pi niyene.
6I kit acel-lu, Daudi bene yam oloko pi gum ma dano tye kwede, ka Lubaŋa
okwane ni en dano ma kite atir laboŋo tic mo ma en otiyo, macalo yam gicoyo ni,
7 “Jo ma doŋ giweko balgi gitye ki gum, ma balgi bene doŋ gikwanyo woko;
8dano ma Rwot doŋ pe kwano bal mo i kome tye ki yomcwiny.”
9Gum man mono tye pi jo ma gilirogi, nyo pi jo ma pe gilirogi bene? Wawaco ni, pi
niye omiyo gikwano Abraim ni kite atir.
10Onoŋo mono yam gikwano i kome niŋniŋ? Onoŋo gikwane ma pud pe gilire,
nyo lacen ma onoŋo doŋ gityeko lire woko? Pe ma doŋ gityeko lire, ento ma pud
peya gilire.
11 Gimiye lirre macalo lanyut anyo lanen ma nyuto ni gikwano ni kite atir pi
niyene ma onoŋo peya gilire. Meno miyo Abraim bedo kwaro dano ducu ma giye
ma peya gilirogi, wek gin bene gikwangi ni kitgi atir,
12dok bene en kwaro pa jo ma gilirogi bene, pe pa dano ma gilirogi alira keken,
ento pa jo ma gilirogi ma gilubo bene niye ma yam kwarowa Abraim obedo
kwede ma onoŋo pud pe gilire.
Cikke bicobbe pi niye
13 Cikke ma onoŋo yam Lubaŋa ociko bot Abraim ki likwaye, ni, wi lobo ducu
bibedo megi, gin mumiyo ociko, pe ni Abraim yam ocobo cik, ento pein en onoŋo
oye Lubaŋa, ka doŋ gikwane ni kite atir.
14 Ka ce jo ma cobo cik gin aye jo ma wi lobo-ni ducu bedo megi, kono niye doŋ
konnye pe, ki cikke bene kono konnye pe.
15Pien cik miyo akemo mako Lubaŋa i kom dano, ento ka ma cik pe iye, turo cik
bene pe.
16 Meno aye gin mumiyo cikke pa Lubaŋa ocuŋ i kom niye, wek obed me kica, dok
pi moko cikkene bot likwayo pa Abraim ducu, pe bot jo ma lubo cik keken, ento
kadi wa bot jo ma gibedo ki niye macalo Abraim. Pien en kwarowa ducu,
Acoli Baibul
© 1985, Bible Society of Uganda.
1784
17 macalo yam gicoyo ni, “Doŋ aketi wek ibed kwaro rok mapol.” Cikke man doŋ
gimoko i nyim Lubaŋa ma yam Abraim oye-ni, en Lubaŋa ma miyo kwo i kom jo
muto, dok bene ma lwoŋo gin mogo ma yam komgi pe gibedo tye.
18 Abraim yam oye, kun onoŋo oketo genne i kom gin ma nen calo pe gitwero
geno, omiyo en odoko kwaro rok mapol, kit macalo yam gicoyo ni, “Likwayu
bibedo kit meno.”
19 En pe obedo nyap i niye i kare ma obedo ka paro pi kome kekene, ma onoŋo
yam rom aroma ki gin ma oto, pien mwaka me ditte onoŋo doŋ cok romo miya
acel kulu, dok bene medo i kom meno, dakone Cara onoŋo lalur.
20Niyene pe odok cen, pe obedo ka cabbe acaba i tamme i kom cikke pa Lubaŋa,
ento niyene omedde ameda odoko matek, kun en miyo deyo bot Lubaŋa,
21ma onoŋo lok donyo matut i cwinye ni, Lubaŋa twero tiyo gin ma ocikke pire.
22“Pi niyene omiyo gikwane ni en dano ma kite atir.”
23Ento lok man ni, “Yam gikwane” onoŋo pe gicoyo pi en kene,
24ento gicoyo pi wan bene. Wan bene gibikwanowa ni kitwa atir, wan jo ma doŋ
waye Lubaŋa ma yam ocero Rwotwa Yecu Kricito ki i kin jo muto-ni,
25en ŋat ma yam gineko pi balwa, ci Lubaŋa ocere woko wek gikwanwa ni kitwa
atir.
Jo Roma 5
Gin mua ki i kwano dano ni kite atir
1Pi meno, kit macalo gikwanowa ni kitwa atir pi niye, watye doŋ ki kuc i nyim
Lubaŋa, pi Rwotwa Yecu Kricito.
2Pire omiyo giyabo botwa yo me limo kica man ma ocuŋ pi niye-ni, kun wabedo
ki yomcwiny pi gen ma watye kwede me nywako deyo pa Lubaŋa.
3Makato meno, wabedo ki yomcwiny i can mogo mapatpat ma opoto i komwa,
kun waŋeyo ni bedo ki can kelo diyo cwiny me ciro can,
4diyo cwiny i ciro can weko gipwoyo kitwa, ka doŋ pwoyo kitwa-ni miyowa bedo
ki gen.
5Genwa meno pe kelo botwa cwercwiny, pien Cwiny Maleŋ doŋ omiyo gionyo
mar pa Lubaŋa woko i cwinywa.
6Pien i kare ma yam pud wagoro, ma kare doŋ oromo, Kricito oto pi dano ma pe
gilworo Lubaŋa.
7Kadi pi ŋat ma kite atir, bedo tek twatwal bot dano mo me to pire. Gwok nyo ka
obedo dano ma kite ber, ŋat mo twero diyo cwinye me to pire.
Acoli Baibul
© 1985, Bible Society of Uganda.
1785
8Ento Kricito yam oto piwa i kare ma pud wan lubalo; meno nyuto kit mar ma
Lubaŋa marowa kwede.
9Macalo wan i kare man gikwanowa ni kitwa atir pi remone, makato twatwal-le
wabilarre pire ki i kom akemo pa Lubaŋa.
10I kare ma onoŋo wan pud lukwor pa Lubaŋa, en odwokowa cen bote, pi to pa
Wode; ka kit meno, ma gidwokowa cen bote, wabilarre twatwal-le pi kwo pa
Wode.
11Pe meno keken, ento wabibedo ki yomcwiny i Lubaŋa pi Rwotwa Yecu Kricito,
pien en aye ma omiyo gidwokowa cen bot Lubaŋa.
Adam ki Kricito
12 Pi meno, kit macalo bal yam obino i lobo kun wok ki i dano acel, ka doŋ to
obino pi bal, kit meno bene to onya oromo kin dano ducu, pien dano ducu gubalo.
13Bal onoŋo tye i lobo con ma peya gimiyo cik, ento ka ma cik pe iye, bal bene pe
gikwano i wi ŋat mo.
14Ento to ocako loc ki i kom Adam oo kwede wa i kom Moses, ci oloyo jo ma yam
pe gutimo bal marom ki bal pa Adam, ma yam oturo cik ma gimiye. Adam aye
lanyut ma cimo ŋat ma mito bino-ni.
15Ento mot me kica ma Lubaŋa omiyo pe rom ki bal pa Adam; pien kadi bed dano
mapol yam guto pi bal pa ŋat acel ca, ento kica pa Lubaŋa ki mot me nono ma
obino pi kica pa dano acel-li, Yecu Kricito, obedo dit makato, onya oromo lwak
dano mapol ata.
16Dok mot me nono pe rom ki bal pa dano acel ca, pien pi bal pa ŋat acel ca omiyo
giŋolo kop oloyo dano ducu, ento tic me kica ma olubo bal mapol okelo loyo kop.
17Ka ce pi bal pa dano acel omiyo to obedo ka loc pi dano acel ca en Adam,
makatone jo ma gulimo kica mabup, ki mot me nono ma omiyo gikwanogi ni kitgi
atir, gibibedo kwo kun noŋo gitye ka loc, pi dano acel-lu bene, en Yecu Kricito.
18Doŋ kit macalo bal pa ŋat acel omiyo kop oloyo dano ducu, kit meno bene tic
me kit ma atir pa dano acel okelo loyo kop ki kwo pi jo ducu.
19Pien macalo pi dano acel ma pe obedo ki winy omiyo dano mapol ata gudoko
lubalo, kit meno bene pi winy pa dano acel jo mapol ata gibikwanogi ni kitgi atir.
20Cik onoŋo odonyo iye me nyayo bal; ento ka ma bal onya iye, en bene ka ma
kica onya iye makato ducu-ni.
21Kit meno, kit macalo bal yam oloyo loc i to, kica bene myero olo loc pi kwano
dano ni kitgi atir, wek omi gunoŋ kwo ma pe tum, pi Yecu Kricito Rwotwa.
Jo Roma 6
Jo ma guto ki tuŋ bot bal gin jo makwo ki tuŋ bot Kricito
Acoli Baibul
© 1985, Bible Society of Uganda.
1786
1Wan mono doki wabiwaco aŋo? Myero wamedde ki timo bal wek kica onya?
2Pe kit meno! Ci wan ma doŋ yam wato tuŋ bot bal dok watwero bedo kwo iye
niŋniŋ?
3Pe wuŋeyo ni wan ducu ma gityeko batijawa me donyo i Kricito onoŋo
gibatijawa me donyo i tone?
4 Giyikowa kacel ki Kricito i tone i batija ma walimo, wek wabed calo en. En yam
ocer woko ki i kin jo muto pi deyo pa Wonne, wek wan bene doŋ walub kit kwo
manyen-nu.
5Pien ka doŋ waribbe kacel kwede i to mo ma cal ki tone-ni, kit meno bene
wabiribbe kwede i cer ma cal ki cer ma gicero en kwede-ni.
6Pien waŋeyo man, ni, kwowa macon yam giguro kwede kacel i kom yatariya,
wek kwo me bal ma onoŋo watye kwede oto woko, wek wan doki pe wadok opii
me bal.
7Pien ŋat ma oto, balle doŋ gik woko.
8Ento ka doŋ wato kacel ki Kricito, waye ni wabibedo kwo kacel kwede bene.
9Pien waŋeyo ni Kricito ma yam doŋ ocer ki i kin jo muto-ni pe doki bito; to doŋ
pe ki loc mo i kome.
10To ma en oto, oto pi bal, tyen acel keken, ento kwo ma en kwo kwede, kwo tuŋ
bot Lubaŋa.
11Wun bene kit meno, myero wutam i komwu kekenwu ni, wun jo muto tuŋ bot
bal, ento wubedo kwo tuŋ bot Lubaŋa.
12Pe wuwek bal olo komwu ma to-ni, wek pe gumi wubed ka lubo mitigi.
13Pe dok wumi dul komwu mapatpat i timo bal, macalo jami tic me tiyo gin
marac; ento wumine kenwu bot Lubaŋa calo jo ma gua woko ki i to, ma doŋ guo i
kwo. Wumi dul komwu ducu bot Lubaŋa me tiyo gin ma tye atir.
14Pien bal pe doki bibwoyowu, pien wun doŋ pe wutye i te cik, ento wutye i te
kica pa Lubaŋa.
Opii me kit ma atir
15Gin aŋo doki? Dok watimu bal, pi te lokke ni wan pe watye i te cik ento i te kica?
Pe kumeno gire!
16Pe wuŋeyo ni ka doŋ wumine kenwu bot ŋat mo calo opii me winyo gin ma en
loko, doŋ bene wudoko opii pa ŋat ma wuwinyo lokke-ni? Nyo wudoko opii me
bal ma terowu i to, nyo wudoko opii me winyo lok pa Lubaŋa, ma telowu i kit ma
atir.
Acoli Baibul
© 1985, Bible Society of Uganda.
1787
17Ento myero wupwo iye Lubaŋa, pien yam wubedo opii me bal, ento doŋ wutye
ka lubo kit pwony ma gipwonyowu kwede ni wulube ki cwinywu ducu.
18Doŋ gityeko gonyowu woko ki i opii me bal, wudoko opii me kit ma atir.
19Atye ka lok i kit pa dano, pi gorowu ma ginywalowu kwede. Pien macalo yam
wumiyo dul komwu ducu me bedo opii me tim caro ki tim maraco, omiyo doŋ
wudoko lutim maraco, kombeddi doŋ wumi dul komwu ducu gubed opii me kit
ma atir, wek wudok jo maleŋ.
20I kare ma onoŋo pud wubedo opii me bal, onoŋo pe wubedo i te loc me kit ma
atir.
21Yam wunoŋo gin aŋo i gin ma lewicce kombeddi tye ka makowu-ni? Agikki pa
jami macalo meno ducu aye to.
22Kombeddi doŋ gigonyowu woko ki i opii me bal, doŋ wudoko opii pa Lubaŋa;
gin ma wunoŋo en aye ni wudoko doŋ jo maleŋ, agikkine en kwo ma pe tum.
23Pien mucara me bal en to, ento mot ma Lubaŋa miyowa nono, en aye kwo ma
pe tum i Yecu Kricito Rwotwa.
Jo Roma 7
Lanyut ma gikwanyo i kom nyom
1Utmegina, atye ka lok ki jo ma ŋeyo cik; pe wuŋeyo ni cik mako dano ka pud
kwo keken?
2Dako ma ginyomo bene cik tweyo i kom cware ka cware pud kwo, ento ka cware
doŋ oto, en gonnye woko i cik pa cware.
3Mumiyo ka cware pud kwo, ce dako-nu oa okobo woko bot laco mukene,
gibilwoŋe ni latim abor. Ento ka cware doŋ oto, en noŋo ogonnye woko i cik
meno; ka dok onyomme ki laco mukene noŋo pe otimo abor.
4Kumeno, utmegina, wun bene yam wuto tuŋ bot cik pi Kricito ma wuribbe i
kome-ni, wek wudok bot ŋat mukene, en aye ŋat ma yam gicere woko ki i kin jo
muto, wek wanyak nyig pi Lubaŋa.
5Pien i kare ma yam pud watye i kwo me anywalli, gin maraco me bal ma cik doŋ
otugo woko onoŋo tye ka tic i dul komwa mapatpat me nyako nyige pi to.
6Ento kombeddi doŋ gigonyowa woko i kom cik, doŋ wato ki tuŋ bot gin ma con
omakowa. Omiyo wan doŋ watye ka tic i yo manyen me Cwiny, pe dok i yo macon
ca me lubo cik ma yam gicoyo acoya.
Bal ma bedo i iwa
7 Wabiwaco lok aŋo mono? Cik mono bal? Pe kumeno gire! Ento kono yam cik pe
obedo tye, onoŋo kono gira pe aŋeyo bal. Ka kono yam cik pe owaco ni, “Cwinyi
Acoli Baibul
© 1985, Bible Society of Uganda.
1788
pe opukke i kom jami pa ŋat mukene,” kono onoŋo bene pe abedo ki miti macalo
meno.
8Ento bal onoŋo kare odonyo i cik ca, ka doŋ ocako kelo kwa miti ducu me pukke
cwiny i cwinya. Pien ka cik pe, ci bal to woko.
9Yam onoŋo abedo kwo laboŋo cik mogo, ento i kare ma cik ca obino, bal ocako
bedo kwo, an ato woko.
10Cik ca-ni kikome onoŋo myero okel kwo, ento dok okelo to bota.
11 Pien bal onoŋo kare odonyo i cik, obwola, ka doŋ oneka woko.
12Pi meno, cik leŋ, ki gin ma giciko bene leŋ, tye atir, dok ber bene.
13Gin ma yam ber ca aye dok okelo to i koma? Pe kumeno! Bal aye onoŋo mumiyo
ato, kun tiyo ki gin maber, wek omi onen woko ka maleŋ ni meno bal ennu. Kit
meno gin ma giciko ca omiyo bal odoko marac mukato kare.
14Waŋeyo ni cik obedo gin me cwiny; kun an dano me kom ma gicato woko
macalo opii i te bal.
15 Gin ma atiyo-gu ducu pe aniaŋ iye. Pien gin ma amito pe atiyo, ento dok atiyo
gin mogo ma pe amito-ni.
16Doŋ ka atiyo gin ma pe amito, noŋo aye ni cik ber.
17Meno doŋ pe an aye ma atiyo, ento bal ma bedo i iya aye ma tiyo gire.
18Pien aŋeyo ni gin mo maber pe ma bedo i iya, ma en aye i koma ma ginywala
kwede. Atwero mito gin ma atir, ento pe atwero tiyone.
19Pien pe atiyo gin maber ma amito-ni, ento gin marac ma pe amito-ni aye dok
atiyo.
20Ci ka atiyo gin ma pe amito-ni, meno doŋ noŋo pe an aye ma atiyo, ento noŋo
bal ma bedo i iya aye tiyo.
21Mumiyo doŋ onen bota macalo cik ni, ka amito tiyo gin ma atir, ci gin marac
nyiko cok kweda.
22Pien amaro kwano cik pa Lubaŋa, kun alwodo lokke ki iya.
23Ento dok aneno cik mukene i dul koma ducu, kun tye ka lweny ki cik ma i
tamma, tera i opii i te cik me bal ma bedo i dul koma ducu.
24An ma koma kec kuman-ni, aŋa ma bilara ki i kom man ma to woko-ni?
25Apwoyo Lubaŋa pi Yecu Kricito Rwotwa! Doŋ an kikoma aworo cik pa Lubaŋa
ki tamma, kun i koma ma ginywala kwede aworo cik me bal.
Jo Roma 8
Acoli Baibul
© 1985, Bible Society of Uganda.
1789
Kwo me Cwiny
1Pi meno, kombeddi pe dok giŋolo kop loyo jo ma gibedo i Kricito Yecu.
2Pien cik pa Cwiny me kwo ma tye i Kricito Yecu doŋ ogonya woko ki i te cik me
bal ki to.
3Gin ma onoŋo cik pe twero tiyo, pien kwowa ma ginywalowa kwede onoŋo
oloko odoko goro, Lubaŋa aye ma doŋ otiyo. En ooro Wode kikome me bino i kit
kom ma cal ki mewa ma bal obwoyo wokoni, macalo gitum ma gityero bot
Lubaŋa pi bal. Kombeddi doŋ en oŋolo kop oloyo bal ma tye i komwa ma
ginywalowa kwede,
4wek gin ma cik mito ocobbe i komwa, wan jo ma pe doŋ walubo kit me kom ma
ginywalowa kwede, ento walubo yo pa Cwiny Maleŋ.
5Pien jo ma gibedo i kit pa dano, giketo tamgi bene i kom gin ma lubo kit pa dano;
ento jo ma gibedo kun gilubo kit pa Cwiny Maleŋ giketo tamgi bene i kom gin me
Cwiny.
6Tam ma lubo kit pa dano kelo to, ento tam ma lubo kit pa dano kelo to, ento tam
ma lubo kit pa Cwiny Maleŋ miyo kwo ki kuc.
7Pien tam ma giketo i kit pa dano ki tuŋ bot Lubaŋa en kwor, pien pe winyo cik pa
Lubaŋa, pe bene twero winyone.
8Jo ma gibedo kun gilubo kit pa dano pe gitwero yomo cwiny Lubaŋa.
9Ento wun pe wutye i kit pa dano, wun wutye i Cwiny, ka ce Cwiny pa Lubaŋa
bedo i iwu. Ŋat mo ma pe ki Cwiny pa Kricito, noŋo en pe dano pa Kricito.
10Ento ka Kricito tye i iwu, kadi bed komwu to pi bal, ento cwinywu bedo kwo,
pien yam doŋ gikwanowu woko ni kitwu atir.
11Ka ce Cwiny pa ŋat ma ocero Yecu ki i kin jo muto-ni bedo i iwu, en Ŋat ma
ocero Kricito Yecu ki i kin jo muto-ni bene bimiyo kwo kadi wa i komwu ma doŋ
oto woko, pi Cwiny mere ma bedo i iwu-ni.
12Mumiyo utmegina, watye ki banya, ento pe me kit pa dano, me lubo kit pa dano.
13Pien ka wubedo kun wulubo kit pa dano wubito; ento ka wuneko tic me kom
woko pi Cwiny Maleŋ, ci wubibedo jo makwo.
14Pien jo ducu ma Cwiny pa Lubaŋa telogi, gin aye litino pa Lubaŋa.
15 Yam pe onoŋo wugamo cwiny me bedo opii, wek wudok cen i lworo; ento
wugamo cwiny me bedo litino me paco. Mumiyo wakok ni, “Abba! Wora!”
16Cwiny Maleŋ kikome ribbe ki cwinywa kun tuco ni, wan litino pa Lubaŋa.
Acoli Baibul
© 1985, Bible Society of Uganda.
1790
17Ka doŋ wan litino, ci wan lule jami, wan lule jami pa Lubaŋa kun wanywako
lonyone kacel ki Kricito, ka ce waciro can kacel kwede, wek bene walim deyo
kacel kwede.
Deyo ma binen i anyim
18Atamo ni can me kare man pe myero gipor ki deyo ma gibinyuto botwa.
19Pien ginaketa ducu gitye ka kuro nyuto litino pa Lubaŋa ki miti madwoŋ
mukato kare.
20 Ginaketa ducu onoŋo yam giketogi i te twero me gin ma tere pe, pe pi mitgi
kengi, ento pi mit pa Lubaŋa ma yam oketo i te twero meno; kun gen tye ni,
21ceŋ mo gibigonyo ginaketa woko ki i opii me bedo gin ma top, wek gunoŋ kuc ki
deyo ma gimiyo ki litino pa Lubaŋa.
22Waŋeyo ni jami ducu ma giketogi aketa, gubedo ka cur acura ki arem nio wa i
kare-ni.
23 Pe gin keken, wan bene ma gimiyowa Cwiny Maleŋ macalo mot mukwoŋo, ma
nyuto gin ma gibimiyowa i anyim, wan bene watye ka cur acura ki i iwa kun
wakuro kare me lokowa wek wadok litino me paco, en aye me koko komwa.
24Pien yam gilarowa pi bedo ki gen man. Pi meno gen ma kome nen noŋo pe doŋ
gen. Aŋa ma geno gin ma en neno kome?
25Ento ka ce watye ki gen me noŋo gin ma pe waneno kome, ci wakuro gin meno
kun wadiyo cwinywa.
26I kit acel-lu Cwiny Maleŋ bene konyowa ka ma wagoro iye. Pe waŋeyo lego
Lubaŋa i kit ma myero waleg kwede, ento Cwiny kikome bako doge ma ka-kawa,
kun cur laliŋliŋ.
27Ŋat ma ŋiyo cwiny dano ŋeyo tam pa Cwiny Maleŋ, pien Cwiny Maleŋ bako
doge pi jo pa Lubaŋa kun lubo gin ma Lubaŋa mito.
28Waŋeyo ni i gin ducu Lubaŋa tiyo pi kelo gin maber ki jo ducu ma gimare jo ma
en olwoŋogi kit macalo en oyubo.
29Jo ma yam en oŋeyogi con, omoko bene ni myero gunywak cal pa Wode, wek
omi Wode obed latin kayo i kin utmego mapol.
30Jo ma yam en omoko tamme i komgi con, gin aye bene en olwoŋogi, jo ma en
olwoŋogi, okwanogi ni kitgi atir; jo ma doŋ okwanogi ni kitgi atir omiyo deyo
botgi.
Mar pa Lubaŋa ma tye i Kricito
31Wabiwaco aŋo mono doki i kom lok man? Ka Lubaŋa tye tuŋ botwa, ci aŋa ma
lakworwa?
Acoli Baibul
© 1985, Bible Society of Uganda.
1791
32En yam pe oweko Wode kikome, ento omiye pi wan ducu. Pe bene doŋ
bimiyowa jami ducu kacel kwede?
33Aŋa mono ma bipido ki jo ma Lubaŋa doŋ otyeko yerogi? Lubaŋa aye ma
kwanogi ni kitgi atir.
34Aŋa ma twero ŋolo kop loyogi? Kricito Yecu aye yam oto, dok makato meno
yam gicere woko. En bene tye obedo i kabedo me deyo ka ŋet Lubaŋa yo tuŋ
acuc, en aye ma bako doge piwa.
35Aŋa ma bipokowa ki i kom mar pa Kricito? Neno can, nyo kumo, nyo ayelayela,
nyo kec, nyo bedo munero, nyo gin marac, nyo pala lucwan?
36 Kit macalo yam gicoyo ni, “Gibedo ka nekowa dyeceŋ jwi piri, gikwanowa
macalo romi me aneka.”
37Ento gin magi ducu watye ka loyogi matek pi ŋat ma ceŋ omarowa-ni.
38 Pien aŋeyo ada ni, kadi to, kadi kwo, kadi lumalaika, kadi luloc, kadi gin ma tye
i kare man, kadi gin ma mito bino, kadi teko,
39kadi gin ma tye malo, kadi gin ma tye piny, kadi ki gin mo keken i kom ginaketa
ducu, pe bibedo ki twero mo me pokowa woko ki i kom mar pa Lubaŋa ma tye i
Kricito Yecu Rwotwa.
Jo Roma 9
Lubaŋa yam oyero jo Icrael
1Atye ka loko lok ada i Kricito, pe aloko goba; ŋec ma i cwinya ma nyuto balla
bota bene bedo caden kacel ki Cwiny Maleŋ,
2ni, atye ki cwercwiny madit kun cwinya rem mada ma pe jukke.
3Pi mitta kekena, kono yam giceno an kikoma woko, wek gikwanya woko ki bot
Kricito, pi utmegina, ma gin wadina me rokka.
4 Gin jo Icrael, jo ma Lubaŋa olokogi gudoko litinone me paco, omiyogi deyone ki
gicikke ducu, omiyogi bene cik ki kit yo ma myero guwore kwede, dok bene yam
onoŋo ocikke pigi, ni ebimiyo botgi gin mogo mabeco.
5Kwarowa macon ducu yam obedo megi, dok Kricito bene ginywalo i kingi i kit
pa dano. Myero gipwo Lubaŋa ma loyo jami ducu nakanaka. Amen.
6Ento pe awacci, lok pa Lubaŋa pe otiyo gin mo; pien jo ma ginywalo i kin jo
Icrael pe gin ducu jo Icrael,
7 dok bene gin ducu pe litino pa Abraim, pien gin likwaye; ento yam gicoyo ni,
“Litino pa Icaka aye gibilwoŋogi ni likwayu.”
Acoli Baibul
© 1985, Bible Society of Uganda.
1792
8Man te lokke ni, pe litino ma ginywalogi i kit pa dano ma gin aye gibedo litino pa
Lubaŋa, ento litino ma ginywalogi pi cikke pa Lubaŋa aye gilwoŋogi ni gin
likwayo.
9 Pien man aye gin ma cikke oloko ni, “Abidwogo i kare macalo man, ka doŋ Cara
binywalo latin awobi.”
10Pe meno keken, ento i kare ma Labeka bene oyac ki laco acel, ma en aye
kwarowa Icaka,
11ento ma pud peya onywalo litinone, dok bene ma peya gutiyo gin mo maber
nyo marac, wek omi yub pa Lubaŋa me yer omedde, pe pi tic ento pi lwoŋone,
12 giwaco bot Labeka ni, “Latin matidi biloyo latin kayo.”
13 Kit macalo gicoyo ni, “Yam amaro Yakobo, ento akwero Ecau.”
14Wan doki wabiwaco gin aŋo? Wabiwaco ni Lubaŋa pe ŋolo kop atir dok kakare?
Pe kumeno!
15 Pien yam owaco bot Moses ni, “Abitimo kica bot ŋat ma abitimo kica bote, dok
bene abinyuto berra bot ŋat ma abinyuto berra bote.”
16Kumeno, pe cuŋ i kom gin ma dano mito, nyo i kom ticce ma en canne pire, ento
cuŋ i kom kica pa Lubaŋa.
17 Pien ginacoya waco bot Parao ni, “Atiŋi malo pi lok man wek omi anyut tekona
i komi, wek nyiŋa oywek i wi lobo ducu.”
18Kit meno en timo kica bot ŋat ma en mito etimme kica, dok bene loko cwiny ŋat
ma en mito doko nwaŋ.
Akemo pa Lubaŋa ki kicane
19Gwok nyo ibipenya ni, “Piŋo mono en pud waco ni wan lubalo? Aŋa ma twero
geŋo gin ma en mito?”
20 Ento in dano adana-ni in aŋa, ma igamo dog Lubaŋa? Gin ma gicweyo acweya
twero penyo ŋat mucweye ni, “Piŋo icweya kuman?”
21Lacwec pe ki twero i kom lobo, me cweyo atabo acel me wel ki mukene ma pe
me wel, kun tiyo ki lobo ma en oŋino aŋina acel madit?
22Onoŋo bedo niŋniŋ ka Lubaŋa odiyo cwinye pi kare malac i kom atabo mogo
me akemone ma doŋ guromo me aneka woko, pi mito nyuto akemone ki me miyo
tekone oŋene?
23Otimo man wek emi lonyo me deyone oŋene i kom atabo me kica, ma en yam
oyubo wa con wek obed ki deyo,
24man aye wan kikomwa, wan jo ma en olwoŋo, pe ki i kin jo Icrael keken, ento
kadi wa ki i kin Lurok ducu bene.
Acoli Baibul
© 1985, Bible Society of Uganda.
1793
25 Kit macalo yam en oloko i buk pa Kocea ni, “Jo ma yam onoŋo gin pe jona,
abilwoŋogi ni, ‘jona’, dako ma onoŋo yam pe amaro abilwoŋo ni, ‘dako ma
amaro.’ ”
26 “Dok bene i kabedo ka ma yam awaco botgi iye ni, ‘Wun pe wujona,’
gibilwoŋogi iye ni, ‘litino pa Lubaŋa makwo.’ ”
27 Icaya bene yam okok ki dwan maloŋo i kom Icrael ni, “Kadi wel jo Icrael obed
rom ki kweyo me dog nam, jo mogo manok ki i kingi ma gudoŋ aye gibibwot;
28pien Rwot biŋolo kop i wi lobo bicobo bene woko oyotoyot.”
29 Dok tye kit macalo yam Icaya oloko ni, “Kono nene Rwot me mony pe oweko
botwa likwayo mogo, kono wabedo calo Codom, kono doŋ wadoko calo Gomora.”
Icrael ki lok me kwena maber
30Wan doki wabiwaco gin aŋo? Wabiwaco ni Lurok ma yam pe guyelle pi doko jo
ma kitgi atir doŋ gikwanogi ni kitgi atir, ento kitgi ma atir meno gunoŋo pi niye.
31Ento jo Icrael ma yam guyelle pi cobo cik ni wek gibed jo ma kitgi atir, cobo cik
oloyogi.
32Piŋo? Pien pe gubedo ka yenyone i yo me niye, ento gubedo ka yenyone calo gin
ma ocuŋ i kom tic. Guyokke ki got ma yoko dano-ni,
33 kit macalo gicoyo ni, “Nen, doŋ aketo got ma yoko dano i Cion, ariya ma miyo
dano poto; lewic pe bimako ŋat ma oye en.”
Jo Roma 10
1Utmegina, gin ma amito ki cwinya ducu ma alego Lubaŋa pire, en aye ni myero
jo Icrael gularre.
2An abedo cadengi kun aŋeyo ni gumoko matek i kom Lubaŋa, ento kadi bed
gumoko, ci pe gucuŋo i ŋec kikome.
3Onoŋo pe giŋeyo kit ma Lubaŋa kwano kwede dano ni kite atir, ento gubedo ka
yenyo ni gitwero noŋo kit ma atir pigi kengi, pe gumine kengi i kit ma atir ma
Lubaŋa miyo.
4Pien cik doŋ ogik woko i Kricito, wek omi jo ma ye en gikwangi ni kitgi atir.
5 Moses yam owaco ni dano ma tiyo tic ma atir ma cik mito, bikwo pire.
6 Ento kit ma atir ma ginoŋo pi niye loko kit man ni, “Pe ilok kekeni ni, ‘Aŋa ma
biito malo i polo?’ (ni, me kelo Kricito piny),
7nyo ni, ‘Aŋa ma bidonyo i bur ma tere pe gik?’ ” (ni, me kelo Kricito woko ki i kin
jo muto).
8Ento waco gin aŋo? Waco ni, “Lok man doŋ tye cok kwedi, tye i dogi ki i cwinyi
bene,” ma en aye lok i kom niye ma watito pire-ni.
Acoli Baibul
© 1985, Bible Society of Uganda.
1794
9Pien ka ituco ki dogi ni, “Kricito aye Rwot,” ma kun iye bene ki i cwinyi ni
Lubaŋa yam ocere woko ki i kin jo muto, ci ibilarre.
10Pien dano ye ki cwinye, en aye miyo gikwane ni kite atir, ka dok tuco ki doge, ka
doŋ miyo Lubaŋa lare.
11 Pien coc ma yam gicoyo i ginacoya wacci, “Lewic pe bimako ŋat ma ye en.”
12Apokapoka mo pe i kin Lujudaya ki jo Grik; gin ducu Rwotgi acel, en bene poko
lonyone bot jo ducu ma kok bote.
13 Yam gicoyo ni, “Jo ducu ma gilwoŋo nyiŋ Rwot gibilarogi.”
14Ento dano gibikok bote niŋniŋ, ma peya guye en? Gitwero ye en kono niŋniŋ ka
pe guwinyo lok ma gitito i kome? Gitwero winyo lok i kome niŋniŋ ka ŋat mo pe
ma tito lokke botgi?
15 Dano gitwero tito lok niŋniŋ ka pe giorogi? Kit macalo yam gicoyo ni, “Neno
tyengi ber rom mene jo ma kelo lok me kwena maber!”
16Ento pe gin ducu yam guye lok me kwena maber; pien Icaya yam oloko ni,
“Rwot, aŋa ma yam oye lok ma wan watito?”
17Adada, niye bino pi winyo lok ma gitito, lok ma giwinyo a i lok ma gitito i kom
Kricito.
18 Ento koŋ amito apeny ni, “Onoŋo yam pe guwinyo?” Guwinyo, kit macalo yam
gicoyo i Jabuli ni, “Dwangi winnye teretere i wi lobo ducu, ki lok ma giloko oo wa
i agikki piny.”
19Dok apenyo ni, “Jo Icrael mono yam pe guniaŋ?” Moses aye ma okwoŋo waco ni,
“Abimiyo nyeko makowu i kom jo ma pe gin rok kikome, abimiyo kiniga makowu
i kom rok mamiŋ.”
20 Icaya doki cwinye obedo tek me waco ni, “Jo ma yam pe giyenya doŋ gunoŋa,
doŋ bene atyeko nyutte woko ka maleŋ bot jo ma onoŋo pe gipenyo pira.”
21 Ento i kom jo Icrael owaco ni, “Yam abedo ka ryeyo ciŋa dyeceŋ jwi bot jo ma
pe giwinyo doga, jo ma ŋipyem kweda.”
Jo Roma 11
Jo Icrael ma gudoŋŋe
1 Apenyo ni, “Lubaŋa mono doŋ okwero jone woko?” Pe kumeno gire. An kikoma
bene an Laicrael, lakwar Abraim, ma i kaka pa Benjamin.
2Lubaŋa pe okwero jone ma yam en oŋeyogi con. Pe wuŋeyo gin ma yam gicoyo i
ginacoya ma oloko lok i kom Elia, kit ma en obako kwede doge bot Lubaŋa i kom
jo Icrael ni,
Acoli Baibul
© 1985, Bible Society of Uganda.
1795
3 “Rwot, doŋ guneko lunebini woko, gumuko keno tyerri-gu woko ducu, an kena
aye doŋ adoŋ, dok bene gimito neka woko.”
4 Ento Lubaŋa yam odokke iye gin aŋo? Odok iye ni, “Pud aweko jo alip abiro
gudoŋ bota, ma peya gurumo coŋgi i nyim Baal.”
5I kit yo acel-lu tye jo mogo i kare man ma gudoŋ, ma Lubaŋa oyerogi pi kicane.
6Ci ka giyerogi pi kica, man noŋo doŋ pe ocuŋ i kom tic ma gin gutiyo; ka nene
ocuŋ i kom tic ma dano otiyo, kono kica doŋ pe gilwoŋo ni kica.
7Gin aŋo doki? Jo Icrael pe gunoŋo gin ma gubedo ka yenyone. Jo ma giyerogi
keken aye gunoŋo, ento jo mukene onoŋo cwinygi odoko nwaŋ,
8 kit macalo yam gicoyo ni, “Lubaŋa doŋ omiyo botgi cwiny me diŋo, omiyo waŋgi
pe neno, itgi bene pe winyo lok, kadi wa onyoo.”
9 Daudi bene owaco ni, “Wek karamagi ma gicamo-ni otyekgi woko macalo owic
ma makogi; wek obed gin ma miyo gipoto i bur pi culo waŋ balgi.
10Mi waŋgi ocor woko, wek pe gunen piny; mi pyergi ogom woko matwal.”
Larre obino bot Lurok
11Dok apenyo ni, “Jo Icrael yam guyokke gumito poto woko piny?” Pe kumeno! Pi
balgi omiyo larre bene doŋ obino bot Lurok, wek omi nyeko omak jo Icrael.
12Ka balgi doŋ okelo lonyo bot lobo, dok bene ka potogi okelo lonyo bot Lurok,
berre doŋ bibedo rom mene ka gin ducu gudwogo woko liweŋ?
13Kombeddi atye ka lok kwedwu, wun Lurok. Doŋ kit macalo an lakwena kwede
bot Lurok-ki, adworo ticca,
14wek gwok nyo ami nyeko omak jo me rokka, ka wek alar jo mogo ki i kingi.
15Pi bologi woko omiyo Lubaŋa odwoko lobo ducu bote; ka doŋ ogamogi, ci
bikelo aŋo? Pe bibedo calo kwo ma oa ki i kin jo muto?
16Ka ginywaŋo moko manok ma gityero calo gin me wi mwaka, moko ducu noŋo
doŋ leŋ; ka ce lwit yat leŋ, ci jaŋe ducu bene gibedo leŋ kit meno.
17Ento ka ce jaŋe mogo gituro woko ki i kom yat jeituni maberrre, ka doŋ gijako
jaŋ yat jeituni mo me tim, ci gicomo ka-kagi wek omok i tyen yat maber ca, ka
doŋ cako nywako ywayo pige ma miyu ma a ki i lwite. Jaŋ yat ma gijako ki i tim ca
en aye in;
18ento pe myero iwakke i kom jaŋe mukene ca. Kadi bed iwakke, pe in aye ma
itiŋo lwite, ento lwite aye ma otiŋi.
19Ibiwaco ni, “Yam gituro jaŋe mogo ni wek gicoma i kom yat.”
20Adada, yam giturogi woko pien gin pe guye Lubaŋa, in pud icuŋ pien niyeni tye.
Pe myero ibed ki tam me wakke, ento bed ki lworo.
Acoli Baibul
© 1985, Bible Society of Uganda.
1796
21Ka Lubaŋa yam pe oweko jaŋ yat kikome, ci doŋ pe biweki.
22Koŋ inen kica pa Lubaŋa ki gerone. En ger i kom jo ma gupoto, ento nyuto
kicane boti, ka imedde kun icuŋ i kicane. Ka pe, gibitoŋi woko bene.
23Dok gin Lujudaya bene ka guweko bedo laboŋo niye, ci gibidwokogi i kom yat;
pien Lubaŋa tye ki twero me dwokogi iye.
24Pien in Larok irom ki jaŋ yat jeituni me tim ma gitoŋo woko, gicomo i kom
jeituni maberre, ma yam onoŋo pe olot i kom yat jeituni ma gipito apita. Pe bedo
yot twatwal bot Lubaŋa me dwoko jaŋ yat mukene ca i kom yat kikome ma yam
giturogi ki iye-ni?
Lubaŋa bidwoko jo Icrael bote
25Utmegina, tye muŋ mo ma amito wuŋe, wek omi pe wutam kekenwu ni
wuryek; man en aye ni, jo Icrael cwinygi odoko nwaŋ pi kare mo manok, nio ka
wel Lurok biromo.
26 Lacen doŋ Lubaŋa bilaro jo Icrael ducu, kit macalo yam gicoyo ni, “Lalar bibino
kun a ki i Cion, en bikwanyo kit me lworo Lubaŋa woko ki bot Yakobo”;
27 “man aye gicikke ma abiketo kwedgi i kare ma abikwanyo balgi woko.”
28Doŋ pi lok ma dok i kom lok me kwena maber, gin gudoko lukwor pa Lubaŋa
piwu, ento pi lok ma kemo yer, Lubaŋa marogi pi kwarogi.
29Mot me kica pa Lubaŋa, ki lwoŋone, pe twero lokke.
30Yam pe wuwinyo dog Lubaŋa, ento kombeddi doŋ en otimo kica botwu, ma
onoŋo doŋ gin gukwero bedo ki winy woko i kome.
31I kit acel-lu kombeddi doŋ gukwero winyo doge i kare ma en otimo botwu kica,
wek omi gin bene gitim kica botgi kit meno.
32Pien Lubaŋa oketo dano ducu i mabuc me kwero winyo doge, wek etim kica bot
jo ducu.
33Lonyo pa Lubaŋa dwoŋ ma okato kare! Ryekone kacel ki ŋecce tut twatwal! Lok
ma en ŋolo tere pe tatte, niaŋ i kite tek!
34 “Aŋa ma ŋeyo tam pa Rwot? Aŋa ma yam miye tam?”
35 “Aŋa mono ma yam koŋ omiye gin mo me mot, ka en bene odwoko cen bote?”
36 Pien en aye yam oketo jami ducu, jami ducu yam obedo tye pire, dok bene
obedo mere. Deyo obed bote nakanaka. Amen.
Jo Roma 12
Kwo manyen i Kricito
Acoli Baibul
© 1985, Bible Society of Uganda.
1797
1Pi meno, utmegina, abako doga botwu pi kica pa Lubaŋa, wumine kenwu macalo
gitum makwo ma gityero bot Lubaŋa, gin maleŋ ma yomo cwiny Lubaŋa; ma en
aye woro me cwinywu.
2Pe wulub tam me lobo man, ento wuwek Lubaŋa olok tamwu odok nyen, wek
omi wuniaŋ i gin ma Lubaŋa mito, gin maber, ma yomo cwinye, ma roc mo pe iye.
3Pi mot me kica ma gimiyo bota atito botwu ducu ni, dano acel acel myero pe
opar pi ditte mukato kare, ento wubed ki par ma tye atir, kun ŋat acel acel lubo
kit pok me niye ma Lubaŋa doŋ opimo omiye.
4Watye ki dul komwa mapol i kom acel, dul kom magi bene pe gitiyo kit tic acel
keken;
5kit meno, wan bene kadi bed wapol, wan kom acel i Kricito, ma dano acel acel
bedo calo dul kom lawote.
6 Watye ki mot mapatpat ma lubo gum ma Lubaŋa omiyo botwa; myero wati
kwedgi. Ka ce gimiyo botwa mot me tito lok pa Lubaŋa, myero watit kit macalo
niyewa tye kwede.
7Ka ce omiyowa mot me tic pi dano, myero wati tic botgi. Ŋat ma lapwony myero
opwony dano;
8ŋat ma cuko cwiny dano myero ocuk cwinygi; ŋat ma poko jamine, myero opok
ki cwinye ducu; ŋat ma latel myero otel dano ki mitkom, ŋat ma konyo lucan,
myero okonygi ki yomcwiny.
Cik mogo ma okemo kwo pa dano ma gilubo Kricito
9Wuwek mar ma wutye kwede obed mar me ada. Wukwer gin marac, wumok
matek i kom gin maber.
10Wumarre kekenwu ki cwinywu ducu macalo omego, kun dano acel acel miyo
deyo bot lawote.
11Komwu obed mit, laboŋo wackom, wubed lyet wa i cwinywu, kun wutiyo bot
Rwot macalo luticce.
12Cwinywu obed yom pi gin ma wugeno; wudi cwinywu i can, kun wumine
kenwu i lego Lubaŋa ki cwinywu ducu.
13Wupok jamiwu bot jo pa Lubaŋa ma gitye ki peko; wuket cwinywu bene ka
gwoko welo.
14 Wuleg gum i kom jo ma giunowu; wulam gum botgi, ento pe wucengi acena.
15Wubed ki yomcwiny kacel ki jo ma tye ki yomcwiny, wukok bene kacel ki jo ma
kok.
16 Wubed ki niaŋ ma atir i kinwu kekenwu; pe wuwakke, ento wuribbe ki dano
ata ducu. Pe wukette kekenwu ni wuryek.
Acoli Baibul
© 1985, Bible Society of Uganda.
1798
17Pe wucul waŋ gin marac ki gin marac i kom dano mo, ento wutam pi gin ducu
ma dano ducu pwoyo ni ber.
18Ka ce twerre ki tuŋ botwu, myero wubed ki kuc ki dano ducu.
19 Luwota ma amaro, pe wucul kwor, ento wuwek kare ki kiniga pa Lubaŋa, pien
yam gicoyo ni, “An aye ma abiculo kwor, abiculo waŋe lacen, man Rwot ma
owaco.”
20 Yam gicoyo bene ni, “Ka ce kec neko lakworri, miye kwon ocam; dok ka orwo
pii neke, miye pii omati; pien ka itimo kumeno, ibibako miri mac i wiye.”
21Pe wuwek gin marac olowu, ento wun aye myero wulo gin marac ki timo gin
maber.
Jo Roma 13
Woro luloc
1Dano acel acel myero owiny luloc ma giloye; pien pe tye kit twero mo ma pe oa
ki bot Lubaŋa; luloc ma gitye-ni Lubaŋa aye oketogi.
2Pi meno ŋat ma pyem ki luloc noŋo pyem ki ŋat ma Lubaŋa oyero; gibiŋolo kop i
kom jo ma pyem kwedgi.
3Pien jo ma tiyo gin maber pe gibedo ki lworo mo i kom luloc, ento jo ma tiyo gin
marac aye gibedo ki lworo. Imito ni pe ibed ki lworo i kom dano ma tye ka loc? Ti
gin maber, ci en bipwoyi;
4pien en latic pa Lubaŋa ma tiyo ticce pi konyi. Ento ka itimo gin marac, ci myero
ibed ki lworo i kome, pien twero me neko dano doŋ gimiye woko. En latic pa
Lubaŋa ma kelo kiniga pa Lubaŋa i kom jo ma timo gin marac.
5En mumiyo myero wuwiny luloc, pe pi lworo kiniga pa Lubaŋa keken, ento me
miyo wek wubed bene ma iwu leŋ.
6 Man bene aye tyen lok mumiyo wuculo mucoro, pien luloc gin lutic pa Lubaŋa
ma gitiyo tic meno kikome.
7Wucul gin ma myero bot ŋat acel acel, wucul mucoro bot wegi mucoro, ki ajog
bot wegi ajog, wulwor jo ma myero me alwora, wuwor jo ma myero me awora.
Mar aye ma cobo cik
8Pe wubed ki banya pa ŋat mo i komwu. Ento wubed ki banya me marre
kekenwu; pien jo ma maro luwotgi noŋo doŋ gucobo cik.
9 Pien cik mogo ma waco ni, “Pe itim abor, pe ineki, pe ikwal, cwinyi pe opukke i
kom jami pa ŋat mukene,” ki kwa cik mogo mukene-gu gucokke kacel ki lok man
ni, “Mar lawoti macalo imarre keni.”
Acoli Baibul
© 1985, Bible Society of Uganda.
1799
10Ŋat ma maro dano, pe timo gin marac bot dano lawote; pi meno mar aye ma
cobo cik.
Nino pa Kricito cok romo
11Wuti man kun wuŋeyo kare ma wutye iye, ni, kare doŋ oromo myero wuco
woko ki i waŋ nino. Pien larrewa doŋ onyiko cok twatwal, kato ma i kare ma yam
wakwoŋo ye iye Rwot-ti.
12Dyewor doŋ cok tum, piny doŋ mito ru. Doŋ wabolu tic me piny macol woko,
waruku jami lweny me dyeceŋ.
13Myero walubu kit ma myero me dyeceŋ, laboŋo maro tuko marac me
yomcwiny marac, ki mero, laboŋo timo abor ki tim mogo me tarwaŋ, laboŋo daa
ki nyeko.
14Wuruk Rwot Yecu Kricito calo wuruko boŋowu, dok bene pe wutam pi kwowu
me kit pa dano ma ginywalowu kwede pi cobo mitte.
Jo Roma 14
Pe iŋol kop i kom omeru
1 Wujol dano ma niyene goro, ento pe wupyem kwede i kom tam mogo ma en
tamo.
2Dano mo twero bedo ki niye me camo gin mo keken, ento ŋat ma niyene goro
camo pot dek keken.
3Dano ma camo gin ducu myero pe oca ŋat ma pe camo, ki dano ma pe camo gin
ducu pe myero oŋol kop i kom ŋat ma camo gin ducu; pien Lubaŋa doŋ otyeko
jole.
4In aŋa mono ma iŋolo kop i kom latic pa ŋat mukene-ni? Meno lok pa ŋat ma
loye me ŋolo kop i kome, ka cuŋo nyo ka poto. Ento en bicuŋ gire, pien Rwot tye
ki twero ma miyo en cuŋ.
5Dano acel paro ni nino acel dit kato nino mukene, kun noŋo dano mukene paro
ni nino ducu rom. Dano acel acel myero omok tamme pire kene.
6Dano ma paro pi nino mo, paro pi Rwot, ki ŋat ma camo bene camo pi Rwot, pien
pwoyo Lubaŋa; dano ma kwero cam bene kwero pi Rwot, pwoyo Lubaŋa bene.
7Pien dano mo pe ki i kinwa ma kwo pire kene, dok bene dano mo pe ma to pire
kene.
8Ka wakwo, wakwo pi Rwot; ka wato bene, wato pi Rwot. Mumiyo kadi wakwo,
nyo wato, wan jo pa Rwot.
9Pien Kricito yam oto ka doki obedo kwo wek ebed Rwot pa jo muto ki jo makwo.
Acoli Baibul
© 1985, Bible Society of Uganda.
1800
10 Piŋo iŋolo kop i kom omeru? Nyo in, piŋo icayo omeru? Wan ducu wabicuŋ i
nyim komker me ŋolo kop pa Lubaŋa.
11 Pien yam gicoyo ni, “Macalo atye kwo-ni man Rwot ma owaco, jo ducu
gibirumo coŋgi i nyima, ki dano ducu gibipako Lubaŋa.”
12Kit meno, ŋat acel acel i kinwa bidok i lok ma i kome pire kene bot Lubaŋa.
Pe iwek omeru opot i bal
13Myero doŋ wagiku ŋolo kop woko i kom luwotwa; ento gin ma myero wamoki
en aye pe me tiyo gin mo ma bimiyo ominwa yokke nyo poto i bal.
14Aŋeyo dok aniaŋ maber i Rwot Yecu ni, pe tye gin mo ma obedo me kwer pire
kene; ento bedo me kwer bot ŋat ma tamo ni obedo me kwer.
15Ka ce imiyo omeru bedo ki cwercwiny pi gin ma in icamo, noŋo doŋ pe itye ka
lubo yo me mar. Pe iwek gin ma in icamo obal kwo pa dano ma Kricito oto pire.
16Pe wuwek dano gulok i kom gin maber ki tuŋ botwu ni obedo gin marac.
17Pien ker pa Lubaŋa pe te lokke cam ki mat, ento kit ma atir, kuc, ki yomcwiny
ma Cwiny Maleŋ miyo.
18Dano ma tiyo tic pa Kricito kit meno aye yomo cwiny Lubaŋa, dok bene dano
gipwoye.
19Myero doŋ watamu pi gin ma kelo kuc ki gin ma doŋo niyewa i kinwa kekenwa.
20Pe wubal tic pa Lubaŋa pi lok me cam mamwa-ni. Jami ducu leŋ, ento bedo rac
ka dano mo camo gin ma miyo lawote poto i bal.
21Bedo ber mada ka pe icamo riŋo, nyo kadi ki mato koŋo, nyo tiyo gin mo ma
bimiyo omeru poto.
22Doŋ niye ma itye kwede myero ibed kwede i kin in ki Lubaŋa keken. Tye ki gum
dano ma pe ki tyen lok ma ŋolo kop loye kekene i gin ma en pwoyo.
23Ento dano ma kalo akala i cwinye kop loye ka ce ocamo, pien gin ma en timo-ni
noŋo pe oa i niye, pien gin ducu ma pe oa i niye meno bal.
Jo Roma 15
Tam pi dano lawoti pe itam piri keni
1Wan jo ma watek myero wakonyu jo magoro i gin ma loyogi, ento pe watamu pi
yomo cwinywa kekenwa.
2Ŋat acel acel i kinwa myero oyom cwiny dano lawote, me konye, wek odoŋ i
niyene.
3 Pien Kricito yam pe oyomo cwinye kekene, ento obedo kit macalo yam gicoyo
ni, “Yet pa jo ma giyeti kwede doŋ opoto i koma.”
Acoli Baibul
© 1985, Bible Society of Uganda.
1801
4Gin ducu ma yam gicoyo i kare macon ca onoŋo gicoyo me pwonyowa, wek
wacir can, dok bene owek wabed ki gen pi lok me cuko cwiny ma wakwano i
ginacoya.
5Wucir can ki cuko cwiny ma a ki bot Lubaŋa; myero en omi wubed ki niaŋ
maber i kinwu kekenwu, kun wulubo kit pa Kricito Yecu,
6wek wuribbe ka pako Lubaŋa Won Rwotwa Yecu Kricito ki dwan acel.
7Wujolle kekenwu, kit macalo Kricito yam doŋ ojolowu kwede, pi deyo pa
Lubaŋa.
8Atittiwu ni, Kricito yam olokke odoko latic ma okonyo Lujudaya, pi nyuto ni
Lubaŋa loko lok ada, kun bene cobo gin ma yam Lubaŋa ocikke iye bot kwarowa
macon,
9 dok pi miyo Lurok gubed ka pako Lubaŋa pi kicane, kit macalo yam gicoyo ni,
“Pi meno abikori i kin Lurok, dok abiwero wer me pako nyiŋi.”
10 Dok yam bene owaco ni, “Wun Lurok, wubed ki yomcwiny kacel ki jone”;
11 dok ni, “Wupak Rwot, wun Lurok ducu, wek lwak me rok ducu gupake.”
12 Icaya bene yam owaco ni, “Lakwar Yece bibino, en bibino ka loyo Lurok; Lurok
bene gibigeno en.”
13Lubaŋa ma miyo dano ducu bedo ki gen myero omi yomcwiny ducu ki kuc opoŋ
i iwu pi niyewu i kome, wek genwu obed ka medde ameda pi tek pa Cwiny Maleŋ.
Lok me kwena maber ma gimiyo Paulo otero bot Lurok
14Aŋeyo atir ni wun jo mabeco twatwal, wutye ki ŋec muromo, dok bene
wutwero pwonnye giwu kekenwu.
15Ento doŋ atyeko coyo botwu lok mogo ki tekcwiny madit, kombeddi amito apo
wiwu iye. Atimo meno pi mot ma Lubaŋa omiya,
16me bedo latic pa Kricito Yecu bot Lurok. Atye ka tic macalo ajwaka pa Lubaŋa
kun bene atito lok me kwena maber ma oa ki bot Lubaŋa, wek omi Lurok gubed
calo gitum ma gityero ma Lubaŋa pwoyo, ma Cwiny Maleŋ doŋ olonyo woko
odoko maleŋ.
17Atye ki tyen lok ma miyo awakke i Kricito Yecu pi ticca ma atye ka tiyone pi
Lubaŋa.
18Pe abiette ka loko lok mo mukene, ento kono pi gin ma Kricito otiyo pi kelo
lurok i te locce keken, kun tiyo kacel kweda i lok ki i tic,
19pi teko ma onen i kom lanyut mogo ki taŋo mogo, pi tek pa Cwiny Maleŋ. Meno
omiyo doŋ atyeko tito lok me kwena maber i kom Kricito atika, cakke ki i
Jerucalem, wok kwede wa i Illiriko;
Acoli Baibul
© 1985, Bible Society of Uganda.
1802
20pien onoŋo aketo cwinya me tito lok me kwena maber ka ma yam dano peya
guwinyo nyiŋ Kricito, wek omi pe aket gedo i wi guti ma yam doŋ ŋat mukene
ocako gero iye mere,
21 ento wek obed kit macalo gicoyo ni, “Jo ma yam peya gitito botgi lok i kome
doŋ gibinene, jo ma yam peya guwinyo pire gibiniaŋ i kome.”
Paulo tye ka yubbe me wot i Roma
22 Man aye gin ma obedo ka geŋa tyen mapol me bino botwu.
23Ento kombeddi doŋ pe atye ki ka tic mo kany, dok bene onoŋo doŋ abedo ka
mito pi mwaka mapol ni abin botwu.
24Ageno ni abinenowu ka awok ki kunnu ma noŋo akato acito i Cipein, ageno
bene ni wubikonya i wotta me cito kunnu lacen, ma noŋo koŋ ari botwu pi kare
manoknok.
25 Ento kombeddi pud koŋ acito i Jerucalem pi tero jami me kony bot jo pa
Lubaŋa.
26Pien jo pa Lubaŋa ma gitye i Makedonia ki Akaya doŋ gumoko tamgi me jogo
lim me konyo jo pa Lubaŋa ma gitye i Jerucalem ma can omakogi.
27 Gumoko tamgi kit meno, ento gitye bene ki banya bot jo Jerucalem, pien ka
Lurok ginywako gamo mot me Cwiny kacel ki Lujudaya, myero gin bene gukony
Lujudaya ki jami ma mitte me gwoko kom.
28Ka doŋ meno otum, ma noŋo doŋ atyeko miyo botgi gin ma gijogo pigi, ci
abiwok ki botwu ka doŋ akato acito i Cipein.
29Aŋeyo ni ka ao botwu noŋo abino ki gum madit ma oa ki bot Kricito.
30Abako doga botwu utmegina, pi Rwotwa Yecu Kricito ki pi mar pa Cwiny Maleŋ,
wuket tek wuribbe kacel i legawu pira bot Lubaŋa,
31wek abwot woko ki bot jo ma pe guye Kricito ma gitye i Judaya, dok bene wek
omi jo pa Lubaŋa ma gitye i Jerucalem gupwo tic ma acito ka tiyone kunnu.
32Pi meno ka Lubaŋa oye wek abin botwu ki yomcwiny madwoŋ, ci koŋ aywe
bene kacel kwedwu.
33Lubaŋa won kuc obed kwedwu ducu. Amen.
Jo Roma 16
Mot bot jo mapatpat
1Anyuto botwu laminwa Foibe, ma en latic pa lwak jo ma guye Kricito ma tye i
Kenkeria.
Acoli Baibul
© 1985, Bible Society of Uganda.
1803
2Wujole i Rwot kit macalo jo pa Lubaŋa myero gujol kwede dano, dok bene
myero wukonye i gin ducu ma en bimito ki botwu; pien yam okonyo jo mapol,
okonya bene.
3 Wumot Pricika ki Akwila, ma gitiyo kacel kweda i Kricito Yecu.
4Gin yam gudyero kwogi pi laro kwona; pe an kena aye ma apwoyogi, ento kadi
wa Lurok ducu ma guye Kricito bene gipwoyogi.
5Wumot bene jo muye Kricito ma gicokke i otgi. Wumot larema Epaenato; en aye
obedo ŋat mukwoŋo ye Kricito i Acia.
6Wumot Maliam ma yam otiyo tic matek i kinwu-ni.
7Wumot Anduroniko ki Yunia, ma gin wadina ma yam gitweyogi kacel kweda i
mabuc. Gin jo ma giŋene mada i kin lukwena, gin bene aye ma gukwoŋo bedo i
Kricito kweda.
8Wumot Ampuliato, ma en larema ma amaro i Rwot.
9Wumot Urbano latic wadwa i Rwot, ki Citakic larema ma amaro.
10Wumot Apelle, ma en dano ma genne i Kricito. Wumot jo me ot pa Aricitobulo.
11Wumot Kerodion ma en watta, ki jo me ot pa Narocico ma gitye i Rwot,
12ma gin aye Terapaina ki Terpoca, ki larema Perici bene ma otiyo tic matek i
Rwot.
13 Wumot Rupo, dano ma ŋene i Rwot, gin ki minne ma alwoŋo ni maa bene.
14Wumot bene Acinkerito, Pelegon, Keremec, Patroba, Keremac ki utmego ma
gitye kacel kwedgi.
15Wumot bene Pilologo ki Julia, Nerea gin ki laminne, ki Olimpa, ki jo pa Lubaŋa
ducu ma gitye kacel kwedgi.
16Wumotte kekenwu ki mot maleŋ me mar. Lwak jo ma guye Kricito i kabedo
mapatpat ducu gumotowu.
17Abako doga botwu, utmegina, wunen jo ma gikelo apokapoka i lok ma miyo
dano poto i bal, ma pe rwatte ki pwony ma yam gipwonyowu kwede. Pe wuribbe
ki jo macalo meno.
18Jo macalo meno pe gin lutic pa Rwotwa Kricito; rwotgi ma gimaro aye igi.
Gibwolo tam pa dano ma gipe ki tam marac, ma kun noŋo giloko lok maber ma
winyone mit adada.
19Kit winy ma wubedo kwede bot Lubaŋa doŋ owinnye bot jo ducu, meno aye gin
mumiyo wuyomo cwinya. Doŋ amito wubed luryeko i gin maber, ento myero
wubed maleŋ laboŋo bal;
Acoli Baibul
© 1985, Bible Society of Uganda.
1804
20ci Lubaŋa won kuc binyoto Catan woko oyotoyot piny i te tyenwu. Kica pa
Rwotwa Yecu Kricito obed kwedwu.
21 Temceo ma tiyo kacel kweda i Rwot omotowu; ki Lukio, ki Jacon, ki Cocipater,
ma gin giwadina.
22An Tertio aye ma acoyo waraga man amotowu i Rwot.
23 Gayo ma en ŋat ma abuto i ode bene omotowu, en aye ma gwoko lwak ducu
muye Kricito. Eracto ma en lakan-lim me gaŋ man, ki ominwa Kwarto bene
gumotowu.
[24Kica pa Rwotwa Yecu Kricito obed kwedwu wun ducu. Amen.]
Lega me pak
25Myero wami deyo bot Lubaŋa ma twero miyo wucuŋ matek, macalo apwonyo
kwede i lok me kwena maber ma abedo ka titone-ni, ki lok ma gitito i kom Yecu
Kricito. Muŋ man yam Lubaŋa okano oliŋ woko litik pi lwak mwaka mapol, ka
lacen doŋ oyabo ka maleŋ.
26Kombeddi doŋ ginyuto woko ka maleŋ i lok ma lunebi yam gucoyo ma omiyo
lurok ducu guŋeyo kit macalo Lubaŋa ma pe to yam ociko, wek omi gulub niye.
27Deyo obed bot Lubaŋa nakanaka, ma en keken aye won ryeko, pi Yecu Kricito.
Amen.
Acoli Baibul
© 1985, Bible Society of Uganda.
1805
1 Jo Korint
1 Jo Korint 1
Mot
1Waraga man oa ki bot Paulo, ma pi mit pa Lubaŋa yam Lubaŋa olwoŋe me bedo
lakwena pa Kricito Yecu, ki dok ki bot ominwa Coctene.
2 Bot jo muye Lubaŋa ma gitye i Korint, ma gin jo ma gilonyo gudoko maleŋ i
Kricito Yecu, ma Lubaŋa olwoŋogi me bedo jone kikome, kacel ki jo ducu ma
gitye i kabedo ducu, ma gilwoŋo nyiŋ Rwotwa Yecu Kricito, Rwotgi ki mewa
bene:
3Lubaŋa Wonwa ki Rwotwa Yecu Kricito omiwu kica ki kuc.
Pwoc pi mot me cwiny
4Nino ducu amiyo pwoc bot Lubaŋana pi kicane ma en omiyowu i Kricito Yecu,
5pien pi bedowu i Kricito omiyo doŋ wudoko lulonyo i yo ducu. Wutye bene doŋ
ki ŋec ducu, dok wutwero doŋ lok maber,
6pien lok ma wabedo ka titone i kom Yecu Kricito odonyo matek i iwu.
7Omiyo mot mo me cwiny pe orem botwu, ma kun pud wutye ka kuro kare me
nyuto Rwotwa Yecu Kricito.
8En bigwokowu miyo wucuŋ matek nio wa i agikki, noŋo pe wutye ki gin mo ma
myero gidotwu iye i nino pa Rwotwa Yecu Kricito.
9Lubaŋa ma olwoŋowu me ribbe kacel ki Wode Yecu Kricito Rwotwa, en ŋat ma
genne.
Apokapoka ma obedo i kin jo muye Yecu
10Abako doga botwu, utmegina, pi nyiŋ Rwotwa Yecu Kricito, ni wun ducu myero
wulok lok acel, apokapoka mo pe myero obed tye i kinwu, ento myero wuribbe i
cwiny ki tam acel.
11Pien jo mogo ma gua ki bot Koloe gutitta lok i komwu, ni meno daa tye i kinwu,
utmegina.
12 Gin ma awaco en aye ni, dano acel acel i kinwu tyeka waco ni, “An dano pa
Paulo,” nyo ni “An dano pa Kepa ,” “An dano pa Apolo,” “An dano pa Kricito.”
13Kricito mono iye opokke? Yam kono giguro Paulo i kom yatariya piwa? Onoŋo
yam gibatijawu i nyiŋ Paulo?
14Apwoyo Lubaŋa mada pien an gira yam pe abatija dano mo i kinwu, kono
abatija Kricipo ki Gayo keken,
15 wek ŋat mo pe owac ni gibatija en i nyiŋa.
Acoli Baibul
© 1985, Bible Society of Uganda.
1806
16Abatija bene jo ma i ot pa Citepana; pe doŋ atwero po ka onoŋo dok abatija ŋat
mukene.
17Kricito pe ocwala ka batija dano, ento ka tito lok me kwena maber ma pe atito
ki ryeko mo me lok, wek pe omi to pa Kricito i kom yatariya obed gin ma konnye
pe.
Kricito en tek ki ryeko pa Lubaŋa
18Lok i kom yatariya ki tuŋ bot jo ma tye ka rwenyo woko, nen calo gin me miŋo,
ento ki tuŋ botwa, wan jo ma Lubaŋa tye ka larowa, obedo tek pa Lubaŋa.
19 Pien yam gicoyo ni, “Abityeko ryeko pa jo maryek, abibalo niaŋ pa jo ma ŋeyo
piny woko.”
20 Jo maryek tye kwene? Lupwony-cik kono tye kwene? Lupyem me lobo man tye
kwene? Lubaŋa pe oloko ryeko me lobo man odoko me miŋo?
21Pi ryeko pa Lubaŋa omiyo jo me lobo pe guŋeye pi ryekogi, ento Lubaŋa pi
twerone olaro jo muye en pi lok me miŋo ma watito.
22Lujudaya gimito neno lanyut mogo, ki jo Grik giyenyo megi ryeko;
23ento wan giwa watito pi Kricito ma yam giguro i kom yatariya, ma lokke ki tuŋ
bot Lujudaya obedo lok atata, ki bot Lurok nen lok me miŋo.
24Ento bot jo ma gilwoŋogi, Lujudaya ki jo Grik, Kricito obedo tek ki ryeko pa
Lubaŋa.
25Pien miŋo pa Lubaŋa kato ryeko pa dano woko ki ryeko, goro pa Lubaŋa bene
tek kato teko ma dano tye kwede woko.
26Utmegina, koŋ wutam pi lwoŋo ma Lubaŋa olwoŋowu kwede. Jo mapol i kinwu
onoŋo pe giryek i kit me lobo, jo mapol i kinwu onoŋo pe gitye ki twero, dok jo
mapol i kinwu onoŋo pe gubedo wegi deyo.
27Ento Lubaŋa oyero gin mamiŋ me lobo, wek oket lewic i kom luryeko; Lubaŋa
oyero gin ma goro i lobo-ni wek oket lewic i kom gin jo matek;
28Lubaŋa oyero gin mogo me lobo ma gicayogi, ma rwomgi piny, kadi jami mogo
ma pe gitye, wek omi gin ma tye odok gin ata,
29wek dano mo pe owakke i nyim Lubaŋa.
30Lubaŋa aye mumiyo wubedo i Kricito Yecu, ma Lubaŋa omiyo odoko ryekowa.
Pi Kricito bene omiyo Lubaŋa okwanowa ni kitwa atir, olonyowa wadoko jo
maleŋ, okokowa bene ki i opii me bal.
31Doŋ kit macalo yam gicoyo, “Ŋat ma nyatte myero onyatte pi Rwot.”
1 Jo Korint 2
Tuco pi Kricito ma giguro i kom yatariya
Acoli Baibul
© 1985, Bible Society of Uganda.
1807
1Utmegina, yam pe abino botwu ki lok mo nyo ki ryeko mo mamalo i kare ma
atuco botwu lok me muŋ me yub pa Lubaŋa.
2Onoŋo amoko tamma pe me ŋeyo gin mo i kinwu, kono Yecu Kricito keken, kit
ma gigure kwede i kom yatariya.
3 Yam abedo kwedwu ma agoro, abedo ki lworo madwoŋ, koma bene omyel
matek.
4Lokka ki gin ma atito yam pe obedo lok mo me ryeko me ywayo tamwu, ento
onyuto tek pa Cwiny Maleŋ,
5wek niyewu pe ocuŋ i kom ryeko pa dano, ento i kom tek pa Lubaŋa.
Lok ma Cwiny Maleŋ pwonyo
6Watito ryeko bot jo muteggi, ento ryeko man pe ryeko me lobo-ni, nyo ryeko pa
luloc me kare man, ma twerogi rwenyo woko-ni.
7Ento wan watito ryeko pa Lubaŋa ma en muŋ ma gikano, ryeko ma yam Lubaŋa
oyubo wa con me kelo deyo botwa.
8Pe tye laloc mo me lobo man ma oniaŋ iye; ka nene guniaŋ, kono pe guguro
Rwot, won deyo, i kom yatariya.
9 Ento macalo yam gicoyo, “Gin mogo ma dano pe guneno ki waŋgi, dok bene pe
guwinyo ki itgi, gin mogo ma pe donyo i tam pa dano, gin magi en aye gin ma
Lubaŋa oyubo pi jo ma mare,”
10dok gin ma Lubaŋa omiyo Cwiny Maleŋ onyutogi botwa. Pien Cwiny Maleŋ ŋiyo
jami ducu, kadi wa tam ma Lubaŋa okano i iye ka matut.
11Aŋa ma ŋeyo tam ma tye i i dano mukene? Pe cwiny dano-nu ma tye i iye keken
aye ŋeyo? Kit meno bene, pe tye ŋat mo ma ŋeyo tam pa Lubaŋa, kono Cwiny pa
Lubaŋa keken.
12Yam pe gimiyowa cwiny me lobo man, ento gimiyowa Cwiny ma oa ki bot
Lubaŋa, wek omi waniaŋ i kom kit mot ducu ma Lubaŋa miyowa pi kicane.
13Meno aye lok ma watito; pe waloko lok ma gipwonyo ki ryeko pa dano, ento
watito lok ma Cwiny Maleŋ opwonyowa kwede, kun wanyuto lok me Cwiny bot
jo ma tye ki Cwiny pa Lubaŋa.
14Ento dano ma pe ki Cwiny pa Lubaŋa pe twero gamo gin ma Cwiny pa Lubaŋa
miyo, pien ki tuŋ bote obedo gin me miŋo, en pe twero niaŋ iye, pien gin macalo
meno Cwiny Maleŋ aye miyo dano ŋeyo pimo.
15Dano ma tye ki Cwiny pa Lubaŋa ŋeyo pimo jami ducu, ento ŋat mo pe ma ŋolo
kop i kome.
16 Yam gicoyo ni, “Aŋa ma ŋeyo tam pa Rwot? Aŋa ma yam miye tam?” Ento wan
watye ki tam pa Kricito
Acoli Baibul
© 1985, Bible Society of Uganda.
1808
1 Jo Korint 3
Lutic kacel ki Lubaŋa
1Ento wun utmegina, yam pe onoŋo atwero lok kwedwu calo jo ma tye ki Cwiny
pa Lubaŋa, ento aloko kwedwu macalo jo ma pud tye ki kit ma ginywalogi kwede,
macalo litino lukere i Kricito.
2 Yam apitowu ki cak, pien onoŋo peya wutwero camo cam matek; kadi wa
kombeddi bene pud pe wuromo camo cam matek,
3pien pud wutye ki kit ma ginywalowu kwede. Ka pud wutye ki nyeko i kinwu,
ma wuda kekenwu, meno pe nyuto ni pud wutye i kit ma ginywalowu kwede, kun
pud wulubo kit pa dano?
4 Ka dano mo i kinwu waco ni, “An dano pa Paulo,” ki ŋat mukene bene waco ni,
“An dano pa Apolo,” meno noŋo pe nyuto ni wun pud wubedo dano adana?
5Apolo mono en aŋa? Paulo kono en aŋa? Wan aye lutic ma miyo wuye Yecu. Ŋat
acel acel tye ki tic ma Rwot opoko bote.
6 Yam acoyo kodi, Apolo oonyo iye pii, ento Lubaŋa omiyo odoŋo.
7Kadi bed kumeno, ŋat mucoyo kodi nyo ŋat ma oonyo iye pii, gin ducu pe gin
mo, kono Lubaŋa keken aye ma miyo jami doŋo.
8Dano ma ocoyo kodi ki ŋat muonyo pii iye, gin ducu girom, ŋat acel acel binoŋo
mucarane muporo tic ma en otiyo.
9Pien wan lutic kacel ki Lubaŋa; wun poto pa Lubaŋa, dok bene wun gedo pa
Lubaŋa.
10Pi kica pa Lubaŋa ma gimiya, omiyo aketo te guti me gedo macalo ladit me gedo
ma ladiro; ki dano mo mukene tye ka gero ot i wiye. Ento dano acel acel myero
ogwokke kit macalo etye kwede ka gedo.
11Pien pe tye te guti mo mukene ma gitwero ketone, kono maca ma doŋ tye-ni
keken, en aye Yecu Kricito.
12Doŋ ka ŋat mo ogedo i wi te guti mukwoŋo-nu ki jabu nyo ryal, nyo godi me
wel-gu, nyo yat nyo lum, nyo reŋ kal,
13tic ma dano acel acel otiyo binen woko ka maleŋ. Pien mac me Nino maca
binyuto tic pa dano acel acel, ci nyuto ka maleŋ kit macalo ticce tye kwede.
14Ka ce inen gedo pa dano-nu odoŋ, en gedo ma ogero i kom te guti mukwoŋo-ni,
dano meno bilimo bakacic me pwoc.
15Ento ka ce gedo pa dano mo owaŋ woko, ci en pe binoŋo kabacic mo me pwoc,
ento en kikome bibwot, macalo ŋat ma koŋ owok ki i mac ka doŋ okatti ka maleŋ.
Acoli Baibul
© 1985, Bible Society of Uganda.
1809
16 Pe wuŋeyo ni wun aye wubedo ot pa Lubaŋa me woro en, dok Cwiny pa
Lubaŋa bedo i iwu?
17Doŋ ka ŋat mo obalo ot pa Lubaŋa, Lubaŋa bene biteke woko; pien ot pa
Lubaŋa leŋ, wun kikomwu aye wu ot meno.
18Ŋat mo pe obwolle kekene. Ka ce dano mo i kinwu tamo ni eryek i lobo man, en
koŋ myero olokke odok lamiŋ, ka wek doŋ odok maryek.
19 Pien gin ma dano me lobo man gitamo ni obedo me ryeko, i nyim Lubaŋa
obedo gin me miŋo. Pien yam gicoyo ni, “En mako jo maryek i ryekogi kengi,
macalo i owic,”
20 dok ni, “Rwot ŋeyo ni tam pa luryeko mere gin ma konnye pe.”
21Pi meno ŋat mo pe myero owakke i kom dano, pien jami ducu obedo mewu;
22kadi ki Paulo, nyo Apolo, nyo Kepa, nyo lobo man, nyo kwo, nyo to, nyo gin ma
tye kombeddi, nyo gin ma bibedo tye i anyim. Magi-gu ducu mewu;
23wun jo pa Kricito, ki Kricito pa Lubaŋa.
1 Jo Korint 4
Gin ma lukwena gutiyo
1Myero ginenwa macalo lutic pa Kricito, ki lugwok muŋ pa Lubaŋa.
2Gin ma mitte ki bot lugwok jami, en aye ni myero gubed jo ma genne.
3Ki tuŋ bota man lok matidi mo twatwal ka wuŋolo kop i koma, kadi lukiko mo pa
dano bene. An kikoma bene pe aŋolo kop i koma kena.
4Pien aŋeyo ni cwinya leŋ, ento man pe twero miyo aloyo kop. Rwot aye ma ŋolo
kop i koma.
5Pi meno, pe wuŋol kop mo ma peya kare oromo, ma pud peya Rwot odwogo. En
aye ma bimenyo gin ducu mukanne i piny macol, dok binyuto tam ma tye icwiny
dano miyo nen woko ka maleŋ. I kare meno Lubaŋa bipwoyo dano acel acel i kit
ma myero.
6Utmegina, lok magi aloko odok i koma ki i kom Apolo piwu, wek omi wun
wapwonnye i komwa ki te lok man, ni, “Wubed kun wulubo gin ma yam gicoyo,”
wek dano mo i kinwu pe owakke, ma pako dano acel kun cayo kwede ŋat
mukene.
7Doŋ aŋa mono ma neno in macalo dano mapat ki jo mukene? Gin aŋo ma itye
kwede ma pe gimii amiya? Ka gimii amiya, piŋo iwakke kwede kumeno calo pe
gimii amiya nono?
Acoli Baibul
© 1985, Bible Society of Uganda.
1810
8Doŋ wuyeŋ woko! Doŋ wudoko lulonyo bene! Doŋ bene wudoko luker, kadi bed
wan pe luker! Atikane kono, onoŋo wamito ni wudok luker, wek wan bene wabed
luker kacel kwedwu.
9Pien atamo ni, Lubaŋa onyutowa wan lukwena calo jo mudoŋ cen twatwal,
macalo jo ma giŋolo kop me to i wigi; pien doŋ wadoko ginanena pi jo ma i wi
lobo ducu, bot lumalaika ki bot dano.
10Doŋ wadoko lumiŋ pi Kricito, ento wun wuryek i Kricito. Wan wagoro, ento
wun wutek. Giketo deyo i komwu, ento wan gicayowa acaya.
11Nio kombeddi kec tye ka nekowa, orwo pii oketowa woko, boŋowa pe me
aruka, gidoŋowa ki ciŋ, ki pacowa-gu bene pe;
12wacanne kun watiyo tic matek ki ciŋwa. Ka dano giyetowa, wan walamo gum i
komgi; ka giunowa, wan waciro acira;
13ka gibalo nyiŋwa, wan wanwerre giwa anwera ki mwolo. Doŋ wadoko calo yugi
me wi lobo; wan doŋ cilo me jami ducu.
14Pe acoyo lok man ni wek lewic omakwu, ento me pwonyowu macalo litinona
ma amaro.
15Kadi bed wutye ki lupwony alip ki alip ma gitelowu i yo pa Kricito, pe wutye ki
wego mapol. Yam adoko wonwu i Kricito pi lok me kwena maber.
16 Pi meno alegowu, wulub kita.
17Man en gin mumiyo acwalo Temceo botwu. Temceo aye latinna ma amaro i
Rwot, dok genne. En bipoyo wiwu i yo ma atye ka lubone i Kricito Yecu, ma
apwonyo ki jo ducu muye Kricito i kabedo ducu.
18Jo mogo i kinwu gitye ka tamo ni an pe abibino botwu, omiyo gitye ka wakke.
19Ento ka Rwot oye abio botwu oyot, ka wek abinene tek pa jo ma gitye ka
wakke-ni, ento pe lok ma giloko aloka.
20Ker pa Lubaŋa pe ocuŋ i kom gin ma giloko aloka ento i kom tek.
21Wumito gin aŋo? Wumito abin botwu ki odoo, nyo abin ki mar ki cwiny me
mwolo?
1 Jo Korint 5
Lok ma giŋolo i kom lutim kwele
1 Atye ka winyo lok ni tim mo me kwele kwele tye i kinwu. Tim me kwele ma kit
meno gire pe nen wa i kin jo ma pe ŋeyo Lubaŋa, ni tye dano mo i kinwu ma
omayo ci-wonne ci tye ka bedo kwede macalo dakone.
2Pud bene wuwakke pire! Cwinywu pe myero ocwer, wek giryem ŋat ma otimo
kit tim macalo meno woko ki i kinwu?
Acoli Baibul
© 1985, Bible Society of Uganda.
1811
3An ki tuŋ bota, kadi ape kunnu, cwinya tye botwu kunnu; kit macalo atye kunnu-
ni doŋ atyeko ŋolo kop woko i kom dano meno ma doŋ otimo tim marac-ci.
4Myero wucokke kacel i nyiŋ Rwotwa, ma noŋo an bene atye kwedwu i cwiny ki
tek pa Rwotwa Yecu,
5ka doŋ wumi dano macalo man bot Catan wek onek kome woko, wek cwinye aye
obilarre i nino pa Rwot.
6 Wakkewu-ni pe ber. Pe wuŋeyo ni tobi matidi mo yenyo moko ducu ma girubo
me tedo mugati?
7 Wukwany tobi macon woko, wek wubed mugati manyen. I adane, tobi pe i
komwu, pien latin romowa me Kato (Paska) doŋ gityero woko, en aye Kricito.
8 Pe doŋ myero wakweru Katowa ki tobi macon, en tobi me raccwiny ki tim mogo
maraco, ento myero wakweru ki mugati ma tobi pe iye, ma en aye leŋ ic ki ada.
9Yam acoyo botwu i waragana ni meno, pe wuribbe ki jo ma gitimo tim kwele.
10Pe onoŋo aloko i kom dano me lobo-ni ma gitimo tim kwele, nyo luworo me
jami, ki luyak, nyo jo ma woro cal jogi. Pe kumeno; ka kuman onoŋo myero wua
woko ki i lobo.
11I adane acoyo botwu ni pe wuribbe ki ŋat mo ma gilwoŋo ni dano pa Kricito, ka
otimo tim kwele, nyo ka en obedo laworo me jami, nyo obedo dano ma woro cal
jok, gwok nyo layet dano, lamero nyo layak; pe wunywak cam kacel ki kodi dano-
nu.
12Meno pe ticca me ŋolo kop i kom jo ma pe guye Yecu. Lubaŋa aye ma biŋolo
kop i komgi. Pe myero wun aye wuŋol kop i kom jo muye Lubaŋa ma gitye i
kinwu?
13 Wuryem dano marac woko ki i kinwu.
1 Jo Korint 6
Pido i nyim jo ma pe guye Yecu
1Ka dano mo i kinwu tye ki lok mo i kom lawote, piŋo lewic pe make me pido ki
dano-nu i nyim jo ma kitgi pe atir, ma ka pido kwede i nyim jo pa Lubaŋa?
2Pe wuŋeyo ni jo pa Lubaŋa aye ma biŋolo kop i kom dano me lobo? Ka wun kulu
aye ma wubiŋolo kop i kom lobo, ci pe wuromo ŋolo kop mogo matitinone piwu
kenwu?
3Pe wuŋeyo bene ni wan aye ma wabiŋolo kop i kom lumalaika? Ento kop ma
mako kwo ma watye iye-ni kono?
4Ka ce wutye ki lok mogo me kwo ma watye iye-ni, piŋo wutero i nyim jo ma pigi
pe tek bot jo muye Kricito?
Acoli Baibul
© 1985, Bible Society of Uganda.
1812
5Awaco lok man wek lewic omakwu. Pe tye ŋat mo maryek i kinwu ma romo
tyeko lok ma tye i kin omegine?
6Ma ka timo kit meno, nen, dano moni dok pido ki ominne kadi wa i nyim jo ma
pe guye Kricito.
7Ka wupido pido i komwu kekenwu kit meno, noŋo pe doŋ wupoto woko? Piŋo
pe ber botwu me ciro gin marac? Bedo ber ka kono wuweko dano gubuyowu.
8Ma ka timo kit meno, wun kikomwu aye dok wulokke wudok ka timo dano
marac, dok bene wubuyo kadi wa utmegiwu.
9Pe wuŋeyo ni jo ma pe kitgi atir-ri, ker pa Lubaŋa pe bibedo megi? Pe wuwek
gibwolwu; kadi lutim tim kwele, nyo jo ma woro cal jogi, ki lutim abor, nyo jo ma
buto ki co wadgi,
10nyo lukwo, nyo luworo me jami, nyo lumero, nyo luyet dano, nyo luyak, ker pa
Lubaŋa pe bibedo megi.
11Jo mogo i kinwu bene yam gubedo macalo jo meno. Ento wun doŋ gityeko
lonyowu me bedo jo maleŋ, gityeko kwanowu ni wun jo ma kitwu atir pi nyiŋ
Rwot Yecu Kricito ki piny Cwiny pa Lubaŋawa.
Wumi komwu oket deyo i kom Lubaŋa
12 Ŋat mo biwacci, “Atwero timo jami ducu.” Ento meno pe nyuto ni jami ducu tye
ki kony. “Atwero timo jami ducu,” ento pe abiye ni gin mo oloka adok opiine.
13Wuwacci, “Cam tye pi ic, ki ic bene pi cam.” Ento gin aryo-nu ducu Lubaŋa
bityekogi woko. Kom pe tye pi tim kwele, ento tye pi Rwot, Rwot bene tye pi kom.
14Lubaŋa yam ocero Rwot woko ki i kin jo muto, en bicerowa woko bene pi
twerone.
15Pe wuŋeyo ni komwu aye obedo dul kom Kricito? Nen myero ka akwanyo dul
kom Kricito, aloko odoko dul kom malaya? Pe twerre!
16 Pe wuŋeyo ni dano ma ribbe ki malaya doko kom acel kwede? Pien “gin aryonu
gibidoko kom acel,” macalo yam gicoyo.
17Ento ŋat ma ribbe ki Rwot, doko cwiny acel kwede.
18Wubol tim kwele woko. Bal mukene ducu ma dano timo tye woko, pe gudo
kome; ento ŋat ma timo tim kwele balo kome kene.
19 Pe wuŋeyo ni komwu aye ot pa Cwiny Maleŋ ma bedo i iwu, ma Lubaŋa omiyo
botwu? Wun pe wutye piwu kenwu;
20doŋ giwilowu awila ki wel. Pi meno myero wumi komwu oket deyo i kom
Lubaŋa.
1 Jo Korint 7
Acoli Baibul
© 1985, Bible Society of Uganda.
1813
Lok i kom nyom
1Doŋ me dok i lok ma wucoyo waraga bota pire, bedo ber ka laco mo pe ogudo
dako,
2ento pi geŋo tim me abor, myero laco acel acel obed ki dakone, ki dako acel acel
bene myero obed ki cware.
3Laco myero ocob miti pa dakone, ki dako bene myero ocob miti pa cware.
4Dako pe loyo kome kene, ento kono cware aye ma loyo; kit meno laco bene pe
loyo kome kene ento dakone bene ma loyo.
5Dano acel acel pe myero okwer pi kome bot lawote, kono gwok nyo pi kare
manok mo keken ma wuyubo ayuba dok wuye kacel, wek wunoŋ kare me bedo
ka lego Lubaŋa. Ka lacen dok wuribbe kacel, wek Catan pe obitwu, pi miti ma
wutye kwede ma pe jukke.
6Awaco lok man kun aye ayeya keken, ento pe aketo macalo cik.
7Kono onoŋo twerre amito dano ducu gubed kit macalo atye kwede-ni; ento dano
acel acel tye ki kit motte mutiko en, ma Lubaŋa omiye; inoŋo ni dano mo-ni tye ki
mot man, ki dano mukene tye ki mapatte.
8Bot jo ma pud peya gunyomo, ki bot mon ma coggi oto, awaco kit man ni, bedo
ber ka kono gubedo macalo an.
9Ento ka pe giromo jukke kengi, myero gunyom, pien nyom ber kato ma laco nyo
dako obedo ka ciro miti me kom.
10 Bot jo ma doŋ gunyomme, acikogi ni dako pe okwer cware, ento man pe an aye
ma aciko, Rwot gire aye muciko.
11Ento ka ce dako mo doŋ oweko cware, myero obed kene, nyo odwog cen bot
cware, pe oger laco mo mukene. Dok laco bene pe myero oryem dakone.
12Bot jo mukene-gu, an kikoma aye ma atye ka lok, pe Rwot gire, ni, ka ce
Lakricitayo mo tye ki dakone ma pe oye Yecu, ka dako-nu oye me medde ki bedo
kwede, laco pe myero oryeme woko.
13Ka dako mo bene tye ki cware ma pe oye Yecu, ka ce cware oye me medde ki
bedo kwede, pe myero okwere.
14Pien laco ma pe oye Yecu doko leŋ pi dakone, ki dako ma pe oye Yecu bene
doko leŋ pi cware ma Lakricitayo-ni. Ka pe kumeno, kono litinowu pe gibedo leŋ,
ento kit macalo tye gileŋ gigi.
15Ento ka ŋat ma pe oye Yecu mito pokke woko ki lawote, wek opokke. Doŋ lok
macalo meno Lakricitayo ma laco nyo ma dako pe tye iye ki dic mo, pien Lubaŋa
olwoŋowa ni wabed ki kuc.
Acoli Baibul
© 1985, Bible Society of Uganda.
1814
16In dako, iŋeyo niŋniŋ ka ibilaro cwari? Nyo in laco, iŋeyo niŋniŋ ka ibilaro
dakoni?
Lub kit kwo ma Rwot omii
17Myero doŋ dano acel acel olub kit kwo ma Rwot omiye, en kwo ma yam en tye
iye i kare ma Lubaŋa olwoŋe. Man en gin ma aciko ki jo ducu ma guye Kricito.
18Tye dano mo ma onoŋo doŋ olirre i kare ma gilwoŋe? En pe myero openy yo
me dwoko kome macalo dano ma pe giliro. Tye dano ma onoŋo doŋ pe gilire i
kare ma gilwoŋe? En pe myero openy yo me lirre.
19Pien bedo ma giliri ki bedo ma pe giliri pe konyo gin mo; ento gwoko cik pa
Lubaŋa aye konyo.
20Dano acel acel myero obed ki kite macon ma onoŋo en tye kwede i kare ma
gilwoŋe.
21I kare ma gilwoŋi onoŋo ibedo opii? Pe ipar. Ento ka inoŋo yo me a woko ki i
opii, ci ti kwede.
22Ŋat ma gilwoŋo me bedo i Kricito ma onoŋo en opii, en aye dano ma Rwot doŋ
ogonyo woko ki i opii. Kit meno bene, ŋat ma onoŋo lone kene ka gilwoŋe, doŋ
odoko opii pa Kricito.
23Wun jo ma giwilo ki wel; pe wudok opii pa dano mo.
24Utmegina, dano acel acel myero obed i nyim Lubaŋa ki kite ma ceŋ gilwoŋe
kwede ca.
Jo ma peya gunyomme ki mon ma coggi oto
25Lok ma dok i kom jo ma pud peya gunyomme, pe anoŋo cik mo ma oa ki bot
Rwot, ento amiyo tamma iye macalo dano ma Lubaŋa doŋ otyeko timo kica bote,
en mumiyo abedo ŋat ma genne.
26Doŋ atamo ni, pi can ma odiyowa marac, bedo ber ka dano moni obedo kit
macalo tye kwede.
27Itye ki dako? Pe item gonyo nyom woko. In dakoni pe? Pe imit nyom.
28Ento ka inyomo, noŋo pe itimo bal mo. Nyako bene ka ginyomo noŋo pe otimo
bal. Ento jo ma nyomme gibinoŋo ayelayela me kwo me lobo man; amito ni ka
twerre kono akwanyo ayelayela meno woko ki i komwu.
29Utmegina, gin ma aloko en ene ni, kare doŋ odoko diŋ; cakke kombeddi jo ma
tye ki mon myero gubed calo jo ma pe ki mon,
30ki jo ma kumo myero gubed calo jo ma pe kumo, jo ma cwinygi yom calo jo ma
pe cwinygi yom, jo ma wilo jami gubed calo jo ma pe tye ki gin mo,
Acoli Baibul
© 1985, Bible Society of Uganda.
1815
31jo ma tiyo ki jami me lobo man calo jo ma pe gitye ka tic kwede, pien lobo kit
ma tye kwede-ni bitum woko.
32Amito wubed laboŋo par mo. Dano ma pud peya onyomo, cwinye paro lok pa
Rwot, kit ma myero eyom kwede cwiny Rwot.
33Ento dano ma doŋ onyomo, paro mere lok me lobo kit ma ebiyomo kwede
cwiny dakone;
34tamme pokke i dul aryo. Dako ma pe ginyomo, nyo nyako, bene paro lok pa
Rwot, wek ebed maleŋ i kome ki i cwinye. Ento dako ma ginyomo paro mere lok
me lobo, kit ma myero eyom kwede cwiny cware.
35Awaco lok man pi konyowu, pe me geŋowu ageŋa, ento wek omi gin ducu owot
kakare, cwinywu bene obed i kom Rwot, ma gin mo pe ywayo tamwu tero woko
cen.
36Ka ŋat mo tamo ni kit bedone ki nyako ma ecikke kwede pe tye atir, ka marre
dit i kome, en doŋ myero otim kit macalo cwinye mito, ka tamo ni obed ki meno.
Bal mo pe iye, gitwero nyomme megi.
37Ento ka dano mo cwinye tek kun pe tye gin mo ma diye, ma doŋ bene noŋo
otyeko mine me weko nyako-nu ma pe ginyomme, noŋo otimo ber ka ce twero
loyo tamme.
38Kumeno ŋat munyomo nyako ma ecikke kwede noŋo otimo ber, ento ŋat ma pe
onyomo nyako ma en ocikke kwede noŋo otimo ber makato.
39Cik geŋo dako ka pud cware tye kwo, ento ka cware doŋ oto woko, ci en bedo ki
kare me nyomme ki laco mo mukene ma cwinye mito, ma tye i kin jo pa Rwot
keken.
40Ci twero miyo dako-nu cwinye bedo yom makato ka ce en obedo kit meno ma
pe dok onyomme; meno tamma, atamo bene ni atye ki cwiny pa Lubaŋa.
1 Jo Korint 8
Cam ma gityero bot jogi
1Lok ma dok i kom cam ma gityero bot jogi. Waŋeyo ni, “wan ducu watye ki ŋec.”
Kit ŋec meno miyo dano giwakke awaka, ento mar medo tek bot dano.
2Dano ma tamo kekene ni eŋeyo gin mo, noŋo pe ŋeyo gin mo kit ma onoŋo
myero eŋe kwede.
3Ento ka ŋat mo maro Lubaŋa, ci Lubaŋa bene ŋeye.
4Doŋ lok ma dok i kom cam ma gityero bot jogi; waŋeyo ni, “jok pe gin mo i lobo,”
dok ni, “Lubaŋa mo mukene pe, kono en Lubaŋa acel-li keken.”
Acoli Baibul
© 1985, Bible Society of Uganda.
1816
5Kadi bed tye gin mogo ma gilwoŋo ni lubaŋa i polo nyo i lobo, kit macalo tye
lwak lubaŋa ki lwak rwodi mapol mapatpat-ti,
6ento ki tuŋ botwa Lubaŋa tye acel, en Lubaŋa Won, ma jami ducu a ki bote, ma
wan wabedo tye pire; dok bene tye Rwot acel keken, Yecu Kricito, ma miyo jami
ducu bedo tye, wan bene wabedo tye pire.
7Kadi bed kumeno, jo mapol pe gitye ki ŋec macalo meno. Jo mogo doŋ guŋiyo
woko i woro jogi nio wa ceŋ tin; gicamo cam ma kun noŋo pud gitamo ni, “Man
adada gin ma gityero bot jok,” miyo tam ma tye i igi ma nyuto botgi balgi balle
woko.
8Cam pe bimiyo Lubaŋa pwoyowa; pe wabibedo marac ka pe wacamo cam, pe
bene wabibedo maber ka wacamo.
9Ento wugwokke, wek twero ma wutye kwede pe odok gin mo ma miyo dano
magoro poto i bal.
10Pien ka dano mo ma tam ma i iye ma nyutte balle pud goro oneno ni ma itye ki
ŋec ibedo ka cam i ot jok, pe bimedo tekcwiny bote me camo riŋo ma gityero bot
jogi?
11Kono en dano ma niye mere goro-ni obedo omeru ma yam Kricito oto pire, en
bito pi ŋecci!
12Doŋ ka wubalo kit man bot utmegiwu ma niyegi goro, ka dok wubalo tamgi ma
nyuto botgi balgi ma pud goro, noŋo wubalo i kom Kricito.
13Pi meno, ka cam aye miyo omera poto i bal, pe doŋ abicamo riŋo matwal, wek
pe ami omera opot i bal.
1 Jo Korint 9
Twero ma lukwena gitye kwede
1An pe alone kena? An pe lakwena? Yam pe aneno Rwotwa Yecu Kricito? Wun pe
adwoggi me ticca i Rwot?
2Kadi bed jo mogo pe giye ni an lakwena, ento ki tuŋ botwu an lakwena, pien wun
kikomwu aye wubedo lanyut me kwenana i Rwot.
3Meno aye pidona bot jo ma giroka ki peny.
4Pe watye ki twero me noŋo cam ki mat ma iwa mito?
5Pe atye ki twero me tero dako ma Lakricitayo kacel kweda i wotta, macalo
lukwena mukene, ki omego pa Rwot, ki Kepa?
6Nyo wan ki Barnaba keken aye myero wati pi camwa piwa kenwa?
Acoli Baibul
© 1985, Bible Society of Uganda.
1817
7Aŋa ma cito i mony, ci cako culo mucarane pire kene? Aŋa ma pito olok i potone
ma pe camo nyig olok mucek iye? Lakwat mene ma pe mato cak ma a i kom lim
ma en kwayo.
8Atye ka loko lok man i kit pa dano keken? Cik kono pe loko lok ma rom ki man?
9 Pien i cik pa Moses gicoyo ni, “Pe itwe dog twon ka tye ka nyono bel.” Lubaŋa
mono tamme tye twatwal pi dyaŋ?
10En pe oloko lok meno piwa? I adane lokke yam gicoyo piwa, pien lapur myero
opur pur kun noŋo tye ki gen, ŋat ma dino bel bene myero odin kun tye ki gen me
noŋo dul mo iye.
11 Ka wacoyo kodi me cwiny i kinwu, meno lokke bedo lok madit twatwal ka
wakayo jami mogo me kom ki botwu?
12Ka jo mukene gitye ki twero meno i komwu, ci wan doŋ pe wakatogi kwede
woko? Ento kadi bed twero meno tye botwa, pe watiyo kwede; wadiyo cwinywa i
lok ducu wek pe omi waket ariya mo ma geŋo tito lok me kwena maber i kom
Kricito.
13 Pe wuŋeyo ni, jo ma gitiyo tic i ot pa Lubaŋa ginoŋo camgi ki i ot pa Lubaŋa,
dok jo ma gitiyo i kom keno tyer gipoko botgi gitum ma gityero?
14 Rwot bene yam ociko i kit yo acel-lu ni, jo ma tito lok me kwena maber myero
gunoŋ gin ma gikwo kwede pi tito lok me kwena maber-ri.
15Ento an pe atiyo ki twero macalo meno wacel. Dok bene pe acoyo lok man ni
kono wutima kit meno. Bedo ber ka ato, kato ma dano mo loko wakkena doko gin
ma ka cuŋone pe.
16Ka atito lok me kwena maber, myero pe awakke pire, pien gidiya iye adiya. Ka
pe atito lok me kwena maber, ci abineno can.
17Ka atimo man pi twerona kena, abinoŋo bakacic, ento ka atimo ma kun pe
amito, noŋo atye ka cobo tic ma gimiya.
18Abinoŋo kit bakacic aŋo? Bakacicca en aye yomcwiny ma anoŋo i tito lok me
kwena maber, laboŋo ŋolo kit cul mo iye bot dano ma giwinyo, kun bene pe atiyo
ki twero ma atye kwede wek anoŋ kony mo ki bot jo ma atito botgi lok me kwena
maber.
19Kadi bed alone kena i nyim dano ducu, ento doŋ atyeko mine me bedo opii pa jo
ducu, wek anoŋgi mapol.
20Ka abedo bot Lujudaya alokke abedo macalo Lujudaya, wek anoŋ Lujudaya
mogo; bot jo ma tye i te cik pa Moses abedo bene macalo ŋat ma tye i te cik, kadi
bed an kikoma pe atye i te cik, wek anoŋ jo ma tye i te cik.
Acoli Baibul
© 1985, Bible Society of Uganda.
1818
21Bot Lurok ma pe i te cik pa Moses abedo macalo ŋat ma pe i te cik, kun noŋo pe
atye laboŋo cik pa Lubaŋa, ento abedo i te cik pa Kricito.
22Bot jo ma gigoro i niyegi, alokke adoko dano magoro bene, wek anoŋ jo
magoro. Alubo kit ducu ma dano gitye kwede, wek omiya alar jo mogo i yo ducu.
23Meno ducu atiyo pi lok me kwena maber, wek an bene anywak gum mo ma a
iye kacel kwedgi.
24Pe wuŋeyo ni, jo ma gipyem i ŋwec ducu giriŋo, ento dano acel keken aye ma
limo mot me pwoc? Wun bene wuriŋ kumeno wek wunoŋ mot me pwoc.
25Dano acel acel ma pyem i tuko myero ogwokke kene i yo ducu. Gitimo meno
wek ginoŋ lalukana ma balle woko, ento wan watimo pi noŋo lalukana ma pe
ballene.
26An mera ariŋo atir ma pe acabbe atata; ka awacci atye i tuko me doŋŋe, pe
adoŋo piny macalo ŋat ma doŋo yamo ata.
27Acano koma, kun bene aloye calo opiina, wek ka doŋ atyeko tito lok bot jo
mukene, pe abed ŋat ma pe gipwoyo.
1 Jo Korint 10
Woro jogi kelo can
1 Utmegina, amito wuŋe ni, kwarowa ducu yam gubedo i te pol, gin ducu guwok
ki i dye nam,
2gin ducu bene yam gibatijagi i i pol ki i nam, wek doŋ gubed jo pa Moses.
3 Gin ducu yam gucamo cam acel me cwiny,
4 gin ducu bene gumato ginamata acel me cwiny. Pien gumato pii mua ki i kom
got me cwiny ma woto kacel kwedgi, got meno yam en Kricito.
5 Kadi bed kumeno, Lubaŋa pe opwoyo pol jo mogo ma i kingi; pien guto gutum
woko liweŋ i tim.
6 Lok meno ducu odoko labol botwa, ma cikowa ni pe myero wabed ka paro gin
maraco macalo yam gin guparo.
7 Pe wawor jogi macalo jo mogo i kingi, kit macalo yam gicoyo ni, “Lwak gubedo
piny gucamo ka gumato, ci gua malo ka myel.”
8 Wan pe myero wadonyu i timo tim kwele, macalo jo mogo i kingi yam gutimo, ci
jo alip pyeraryo wiye adek guto woko ducu i nino acel.
9 Pe waomu cwiny Rwot, macalo jo mogo i komgi yam guomo cwinye, ci omiyo
twol onekogi woko.
Acoli Baibul
© 1985, Bible Society of Uganda.
1819
10 Pe waŋur, macalo jo mogo i kingi yam guŋur kwede, ci omiyo Lanek oŋinyogi
woko.
11Meno ducu yam otimme i komgi macalo lapo wic, ka doŋ gicoyo me cikowa,
wan jo ma agikki piny oo i komwa-ni.
12Pi meno ŋat mo ma tamo ni etwero cuŋ myero ogwokke wek pe opoti.
13Pe tye bita mo ma makowu ma pe mako dano ducu; Lubaŋa genne, pe biye ni
gibitwu matek makato ma wuromo cirone, ento i kare ma Catan tye ka bitowu,
Lubaŋa bimiyowu yo ma myero wubwot kwede, wek wubed ki twero me ciro.
14Pi meno, wun luwota ma amaro, wubol woro jogi woko matwal.
15Aloko kwedwu macalo jo ma luryeko; wubed ki tam kekenwu i lok ma aloko.
16 Kikopo me gum ma walego iye gum, pe waribbe iye i remo pa Kricito?
17Pien mugati tye acel, wan ma wapol-li bene wabedo kom acel, pien wan ducu
wanywako camo en mugati acel-lu.
18 Koŋ wunen jo Icrael; jo ma camo gitum ma gityero bot Lubaŋa pe giribbe ki
keno tyer?
19Ka aloko kumeno noŋo atamo aŋo? Ni cam ma gityero bot jogi obedo gin mo,
nyo ni jogi gubedo gin mo?
20 Pe, gin ma awaco en ene ni, gitum ma jo ma pe ŋeyo Lubaŋa gutyero, gityero
bot jogi, ento pe gityero bot Lubaŋa. Pe amito wuribbe ki jogi.
21Pe wutwero mato ki kikopo pa Rwot ki pa jogi. Pe wutwero cam i meja pa Rwot
ki dok i meja pa jogi.
22 Wamito omo cwiny Rwot wek nyeko omake? Wan mono watye ki tek wakato
en?
Wuti gin ducu pi deyo pa Lubaŋa
23 “Atwero timo jami ducu,” ento meno pe nyuto ni jami ducu tye ki kony.
“Atwero timo jami ducu,” ento man pe nyuto ni jami ducu doŋ niye pa dano.
24Dano pe olub gin ma konyo en keken, ento myero olub gin ma konyo lawote
bene.
25Wucam kit riŋo ducu ma gicato i cuk, pe wubed ka penyo gin mo iye pi lworo
bal.
26 Pien lobo ki jami ducu ma tye iye obedo jami pa Rwot.
27Ka ce dano mo ma pe oye Lubaŋa olwoŋowu ka cam, kun wumito wucit wucam,
ka wuo i gaŋŋe wucam gin ducu ma giketo i nyimwu, pe wubed ka penyo gin mo
iye pi lworo bal.
Acoli Baibul
© 1985, Bible Society of Uganda.
1820
28Ento ka ŋat mo owaco botwu ni, “Man gin ma doŋ gityero bot jok,” pe wucam,
pi paro pi ŋat ma doŋ otito lok meno pi poyo wiwu-ni, ki pi tamme ma i cwinye
ma nyuto balle bote.
29Meno aloko pi tam ma tye i cwiny dano mukene ca, pe pi tam ma i cwinyi. Piŋo
gigeŋo kuc ma atye kwede me timo gin mo-ni woko, pi tam ma tye i cwiny dano
mukene?
30Ka anywako camo cam ki jo mukene kun apwoyo Lubaŋa bene, piŋo giyeta pi
gin ma doŋ atyeko pwoyo Lubaŋa pire?
31Doŋ ka wucamo cam nyo ka wumato mat, nyo gin ducu ma wutiyo, wutim ducu
pi miyo deyo bot Lubaŋa.
32Pe wubal cwiny Lujudaya, kadi jo Grik, nyo jo muye Lubaŋa,
33macalo an atemo yomo cwiny jo ducu i gin ducu ma atiyo, kun pe alaro pi gin
ma konyo an kena, ento alaro pi gin ma konyo jo mapol, wek gularre.
1 Jo Korint 11
1 Wulub kita, macalo an bene alubo kit pa Kricito.
Mon myero gubo wigi
2Apwoyowu pien i lok ducu wupo pira, kun wumako pwonnya ma yam akelo
botwu.
3Ento amito wuŋe ni wi laco acel acel en aye Kricito, wi dako aye cware, ki wi
Kricito aye Lubaŋa.
4Laco mo-ni ma lego Lubaŋa, nyo ma tito lok pa Lubaŋa kun oboyo wiye, meno
noŋo oketo lewic i wiye;
5ento dako ma lego Lubaŋa nyo ma tito lok pa Lubaŋa, ma kun pe oboyo wiye
noŋo oketo lewic i wiye, pien pe tye apokapoka mo i kin en ki dako ma olyelo
wiye woko.
6Ka dako mo pe boyo wiye, myero onyar yer wiye woko. Ka bedo me lewic ka
dako olyelo wiye, nyo onyaro yer wiye anyara, en doŋ myero obo wiye woko.
7 Laco pe myero obo wiye, pien en cal pa Lubaŋa dok deyo pa Lubaŋa bene; ento
dako aye deyo pa laco.
8Laco yam pe giketo nia ki i kom dako, ento dako aye oa i kom laco.
9Laco yam pe giketo pi dako, ento dako aye giketo pi laco.
10En mumiyo dako myero obed ki lanyut me twero i wiye, pi lumalaika.
11Ento i kwowa me bedo i Rwot, dako pe twero cuŋ kene laboŋo laco, ki laco bene
pe twero cuŋ kene laboŋo dako;
Acoli Baibul
© 1985, Bible Society of Uganda.
1821
12pien macalo dako yam gitiyo oa i kom laco, i kit acel-lu laco bene dako aye ma
nywalo, dok jami ducu a ki bot Lubaŋa.
13Koŋ wuŋol lok man kenwu; tika nen ber ka dako olego Lubaŋa ma pe oboyo
wiye?
14Kit ma ma ginywalowa kwede bene pe pwonyowu ni, ka laco oloto yer wiye
odoŋo maboco, ci miyo ginyware?
15Ento dako gire ka yer wiye olot maboco meno bedo me deyo bote, pien gimiye
yer maboco-nu me umme kwede.
16Doŋ ka ŋat mo mito kelo pyem iye, wan giwa wape ki kit macalo meno, pe bene
tye i kin jo ducu muye Lubaŋa.
Bal ma oridde odonyo i Cam pa Rwotwa
17Acikowu kun bene atye ki lok mogo ma cwinya pe yom iye i komwu, pien
cokkewu-ni gin mo ma konyo pe iye, kelo bal keken.
18Lok mukwoŋo ma atyeko winyone en aye ni, ka lwak gucokke kacel, apokapoka
bedo tye i kinwu. An bene tuŋcel aye lok meno,
19pien dul mogo myero gubed i kinwu, wek jo ma tye maber gunen woko ka
maleŋ.
20Pien ka wucokke kacel pe wucamo. Cam pa Rwotwa,
21pien wun ducu ŋat acel acel kwoŋo camo camme woko, kun jo mogo bedo ki
kec, ki jo mogo gimer megi woko.
22Wun mono pacowu pe, ka ma wutwero camo iye camo iye cam ki mato mat-gu?
Nyo wucayo jo ducu muye Lubaŋa, kun wuketo lewic i kom jo ma pe tye ki gin
mo? Myero awac botwu gin aŋo? Wumito apwowu? Pe atwero pwoyowu pi lok
man.
Acakki me Cam pa Rwotwa
(Matayo 26.26-29; Marako 14.22-25; Luka 22.14-20)
23Pien pwony ma yam apwonyowu kwede, Rwot aye mumiya, ni, i wor meno ma
giketo roro i kome-ni, Rwot Yecu omako mugati;
24ka doŋ opwoyo, ci obaro iye, omiyogi kun wacci, “Man aye koma ma tye piwu.
Wutim kuman me po pira.”
25 Kumeno ka gucamo otum, otiŋo kikopo kun wacci, “Kikopo man aye gicikke
manyen i remona. Wutim kuman i kare ducu ma wumato, me po pira.”
26Pien i kare ducu ma wucamo mugati man, dok bene ka wumato ki kikopo-ni,
noŋo wutye ka yweko lok me to pa Rwot, nio ka en bidwogo.
Jo ma camo Cam pa Rwotwa i kit ma pe myero
Acoli Baibul
© 1985, Bible Society of Uganda.
1822
27En mumiyo ka dano mo ocamo mugati man, nyo omato kikopo man ma kun kite
pe myero, noŋo en odoko labal pi pyedo kom ki remo pa Rwot.
28Dano acel acel myero koŋ okwoŋ ŋine kene, ka doŋ ocak camo mugati meno ki
mato gin ma tye i kikopo meno.
29Pien ŋat ma camo nyo mato kun pe oniaŋ maber i kom gin ma gilwoŋo ni kom
Rwot, noŋo en tye ka kelo kop i kome kene ka ce ocamo nyo omato.
30Meno gin mumiyo jo mapol i kinwu gitwo, dok gigoro bene, ki jo mogo doŋ guto
woko.
31Ka kono nene wan kikomwa waŋolo kop i komwa kekenwa ki ada, kono pe
giŋolo kop i komwa.
32Doŋ ka Rwot aye ma ŋolo kop i komwa, en pwodowa me pwonyowa, wek pe
giŋol kop olowa kacel ki jo me lobo.
33Pi meno doŋ, utmegina, ka wucokke ka camo cam pa Rwotwa, ŋat acel acel
myero koŋ okur lawote.
34Ka dano mo kec neko, myero koŋ ocam cam i pacone, wek pe kop olowu ka
wucokke kacel. Lok mukene mudoŋ, abiyubo ka ao botwu.
1 Jo Korint 12
Mot mogo ma Cwiny Maleŋ miyo
1Utmegina, amito wuniaŋ lok i kom mot ma Cwiny Maleŋ miyo.
2Wuŋeyo ni i kare ma yam onoŋo pud pe wuŋeyo Lubaŋa, noŋo wurwenyo woko
ata ka woro cal jogi ma pe loko, ka ma giterowu iye ducu-ni.
3Pi meno amito wuniaŋ ni, pe tye ŋat mo ma Cwiny pa Lubaŋa telo ma wacci,
“Yecu giceno;” dok bene pe tye ŋat mo ma twero wacci, “Yecu aye Rwot,” ento
Cwiny Maleŋ keken ma twero miye eloko.
4 Mot tye ma kitgi patpat, ento Cwiny tye acel.
5Tic ma gitiyo pi Rwot bene tye ma kitgi patpat, ento Rwot tye acel.
6Tek pa Lubaŋa tiyo i yo mapatpat, ento Lubaŋa acel-lu aye ma tiyo i yo ducu ki pi
jo ducu.
7Dano acel acel gimiyo bote lanyut me Cwiny ma konyo lwak.
8Cwiny Maleŋ miyo bot dano acel kwena me ryeko; en Cwiny acel-lu bene miyo
bot dano mukene kwena me ŋec.
9En Cwiny acel-lu miyo niye bot ŋat mukene, ki bot dano mukene en Cwiny acel-
lu miyo mot me caŋo two i kom dano.
Acoli Baibul
© 1985, Bible Society of Uganda.
1823
10Bot ŋat mukene en miyo mot me tiyo taŋo, bot ŋat mukene mot me tito lok pa
Lubaŋa, bot ŋat mukene miyo ryeko me poko kin cwiny mapatpat, bot ŋat
mukene miyo dumo leb mapatpat, bot ŋat mukene miyo ryeko me gonyo leb
mapatpat.
11Ento Cwiny acel-lu aye ma tiyo tic i mot magi ducu; en poko mot mapatpat bot
dano acel acel kit macalo en mito.
Kom acel tye ki dul mapol
12 Pien Kricito calo kom acel ma tye iye dul mapol; ento noŋo pud tye kom acel,
kadi bed gitye dul mapol.
13Pien wan ducu, Lujudaya ki jo Grik, opii ki jo ma gilone kengi, gibatijawa
wadoko kom acel i Cwiny acel-lu pa Lubaŋa, wan ducu wamato en Cwiny acel-lu.
14Pien kom dano pe tye iye dul acel keken, ento tye iye dul mapol.
15Ka kono tyen wacci, “Pien an pe a ciŋ, an pe a dul kom,” meno pe geŋe bedo dul
kom.
16Ka kono it wacci, “Pien an pe a waŋ, an pe a dul kom,” meno pe geŋe bedo dul
kom.
17Ka kono kom ducu obedo waŋ, kono giwinyo lok ki ŋo? Dok kono kom ducu
obedo it, kono giŋweyo ki ŋo?
18Ento kit ma tye kwede-ni, Lubaŋa oketo dul mapatpat i kom, dul acel acel kit
macalo en mito.
19Ka kono gin ducu gubedo dul acel, kom kono obedo kwene?
20Kit macalo tye-ni, tye dul mapol, ento kom tye acel.
21Waŋ pe twero waco ki ciŋ ni, “An pe amiti.” Wic pe twero waco ki tyen ni, “An
gira pe amitowu.”
22Ma kaka meno, dul kom maca ma gitamo ni goro mitte twatwal,
23dok bene dul maca me kom ma gitamo ni deyogi pe, dul magi aye girukogi ki
deyo makato, ki dul komwa ma nen marac warukogi ki ruk ma nen maber
makato,,
24ma kun dul komwa ducu ginen maber ma pe dok gimito gin mo. Lubaŋa oketo
dul mapol me kom kun ribogi kacel, kun miyo deyo madwoŋ makato bot dul ma
deyogi nok,
25wek apokapoka mo obed pe i kom, ento omi dul acel acel opar pi dul wadgi.
26Ka dul mo acel tye ki arem, ci dul kom mukenegu bene rem kacel kwede; ka
gipako dul acel, dul mukene-gu bene ducu ribbe kwede ki yomcwiny.
27Kombeddi doŋ wun kom Kricito, dano acel acel obedo dul kom Kricito.
Acoli Baibul
© 1985, Bible Society of Uganda.
1824
28 Ento Lubaŋa oketo jo magi i lwak muye Kricito; mukwoŋo lukwena, me aryone
lutit lok pa Lubaŋa, me adekke lupwony, ki dok jo ma tiyo tic me taŋo; ki jo ma
lubo gin jo ma gimiyo botgi mot me caŋo two ki i kom dano, jo ma tiyo tic me
kony, jo ma romo loyo tic, ki jo ma gidumo leb mapatpat.
29Jo ducu gin lukwena? Jo ducu gitye ki mot me tito lok pa Lubaŋa?
30Jo ducu tye ki mot me caŋo dano? Jo ducu gidumo leb mapatpat? Jo ducu gin
lugony leb?
31Wuket cwinywu i noŋo mot ma pigi dito.
1 Jo Korint 13
Mar
Kombeddi doŋ amito anyut botwu yo maber dok makato.
1Kadi aloko leb pa dano ki pa lumalaika, ka pe atye ki mar, abedo calo olaŋ ma
kok, gara ma wo awoya.
2 Ka atye ki mot me tito lok pa Lubaŋa macalo lanebi, ma aniaŋ i muŋ ducu, dok
bene noŋo atye ki ŋec ducu, ma atye bene ki niye ducu, ma atwero bene kobo
kwede godi madoŋo-gu woko ka mukene, ce pe atye ki mar, ci pe a gin mo.
3Ka apoko jami ducu ma atye kwede, ma bene amiyo koma ni giwaŋ woko ki mac,
ento ka pe atye ki mar, ci pe konya ki gin mo.
4Mar diyo cwinye, dok lakica bene; mar pe lanyeko, pe wakke;
5pe nyatte, pe tiyo gin ma pe myero, pe yenyo gin mukemo en kene; pe bedo ki
keccwiny, pe bedo kun keto cwinye i kom gin marac ma gitimo i kome;
6cwinye pe bedo yom i kom tim ma pe atir, ento cwinye bedo yom i lok ada.
7Mar diyo cwinye i kom jami ducu, ye lok ducu,, dok bedo ki gen i kare ducu, keto
tek bene me ciro jami ducu.
8Mar pe gik; ento lok atita bitum woko; kadi ki dumo leb bene bigik woko; kadi
ŋec bene bitum woko,
9pien wan waŋeyo dul mogo manoknok keken, lutit lok pa Lubaŋa gitito dul
mogo manoknok keken;
10ento gin makulu ka obino, ci gin ma obedo duldul bigik woko.
11I kare ma pud an latin, aloko lok calo latin, aparo jami ducu calo latin; ento
kombeddi ma doŋ ateggi-ni, doŋ abwoto kit me tino woko.
12Gin ma waneno kombeddi cal ki tipo ma nen ribiribi i kiyo; ento i kare ma bino
anyim ca wabinenne waŋ ki waŋ. Kombeddi aŋeyo dul mo manok keken, ento i
nino ma bino anyim ca abibedo ki ŋec ducu liweŋ, kit macalo Lubaŋa tye ki ŋec
ducu i koma-ni.
Acoli Baibul
© 1985, Bible Society of Uganda.
1825
13Doŋ tye gin adek ma gibedo matwal: niye, gen, mar; ento gin ma pire dit ma
katogi ducu en aye mar.
1 Jo Korint 14
Dumo leb mapatpat ki tito lok pa Lubaŋa
1Wuket mar aye obed tamwu mukwoŋo ma pire dit; wuket cwinywu bene me
noŋo mot ma Cwiny Maleŋ miyo, makato ducu mot me tito lok pa Lubaŋa.
2Pien dano ma dumo leb mapatpat pe loko ki dano, ento noŋo loko ki Lubaŋa. Ŋat
mo ma niaŋ i lokke pe, pien noŋo en tye ka loko muŋ me Cwiny Maleŋ.
3Ento dano ma tito lok pa Lubaŋa loko ki dano kun doŋo niyegi, cuko cwinygi dok
kweyo cwinygi bene.
4Dano ma dumo leb mapatpat doŋo niyene kene; ento ŋat ma tito lok pa Lubaŋa
noŋo tye ka doŋo jo muye Kricito i niyegi.
5Amito ni wudum leb mapatpat, ento makato ducu amito wutit lok pa Lubaŋa.
Dano ma tito lok pa Lubaŋa pire dit kato ŋat ma dumo leb mapatpat, kono nyo ka
ce tye dano mo ma twero gonyo bot dano gin ma en loko, wek okony jo muye
Kricito i doŋo.
6Utmegina, ka abio botwu kunnu ma kun noŋo adumo leb mapatpat, abibedo ki
kony aŋo botwu, ka pe akelo botwu lok pa Lubaŋa ma ginyutta, nyo ŋec mo, nyo
lok mo ma Lubaŋa omiya me atita, nyo pwony mo?
7Kadi wa gin ma pe ki kwo, ma kok calo nyamulere nyo naŋa, ka ce dwane pe
owinnye maber, ci dano gibiniaŋ niŋniŋ i wer ma gikuto nyo gigoyo?
8Buriji bene ka pe gikuto i dwan me lwoŋo kikome, ci aŋa ma biyubbe pi cito i
lweny?
9En i yo acel-lu, aŋa ma biniaŋ i gin ma wuloko ka wudumo aduma ki leb
mapatpat, kun wuloko lok ma pe niaŋŋe? Lokwu biket woko i yamo ata.
10Tye leb mapol ma kitgi patpat i wi lobo, ento pe tye mo ma te lokke pe.
11Ento ka pe aŋeyo leb ma dano mo-ni tye ka loko, abedo macalo larok bote, ki en
bene bedo macalo larok bota.
12Doŋ kit meno, macalo wuketo cwinywu me noŋo mot me Cwiny, wutem loyo jo
mukene ducu i gin ma doŋo jo muye Kricito, miyo gicuŋ matek.
13Pi meno, dano ma dumo leb mapatpat myero oleg Lubaŋa wek okonye me
gonyo tyen lok ma eloko.
14Pien ka alego Lubaŋa ma kun noŋo adumo aduma, cwinya bene lego, ento noŋo
tamma pe timo iye gin mo.
Acoli Baibul
© 1985, Bible Society of Uganda.
1826
15Atim aŋo doki? Abilego Lubaŋa ki cwinya kun alego ki tamma bene; abiwero
wer ki cwinya kun awero ki tamma bene.
16Ka pe kumeno, ka ipwoyo Lubaŋa ki cwinyi keken, dano mukene ata ma obino i
cokkewu twero gamo “Amen” i pwocci-nu i kite mene, ma kun pe oniaŋ i gin ma
iloko?
17Kadi bed onoŋo imiyo pwoc maber, pe konyo dano mukene ca me doŋo kadi ki
acel mo.
18Apwoyo Lubaŋa pien an adumo leb mapatpat ma akatowu ducu,
19ento i cokke pa jo muye Kricito amito loko lok abic mo keken ki tamma wek
apwony ki jo mukene, makato loko lok alip ki alip kun adumo aduma ki leb
mapatpat.
20Utmegina, pe wubed calo litino i tamwu. Wubed litino i timo gin marac, ento i
tamwu myero wubed jo muteggi.
21 Yam gicoyo i cik ni, “Abiloko ki jo me rok man i leb ma jo dumo kwede aduma
ki i dog jo ma gin lurok ento kadi bed kumeno, gin pe gibiwinyo lokka, man lok pa
Rwot.”
22Meno nyuto ni, dumo leb mapatpat gimiyo wek obed lanyut bot jo ma pe guye
Kricito, pe bot jo muye, ento tito lok pa Lubaŋa tye pi jo muye, pe pi jo ma pe
guye.
23Doŋ ka dano ma guye Kricito gucokke kacel kun jo ducu ma iye gidumo leb
mapatpat, dok ka jo mukene ata, nyo ma pe guye, gubino iye, pe gibiwaco ni wun
jo mubaŋŋe?
24Ento ka dano ducu tye ka tito lok pa Lubaŋa, ce ka dano mo ma pe ye obino iye,
nyo dano mo ata obino i ot, en tika biniaŋ i balle pi gin ma en owinyo ki bot jo
ducu; lok ma dano ducu guloko biŋolo kop i kome,
25muŋ ma tye i cwinye bene en bituco woko ka maleŋ, ka doŋ biryebbe piny ci
cako woro Lubaŋa kun tuco ni, “Adada, Lubaŋa gire tye i kinwu.”
Lok ducu giti maber kore ki kore
26Lokke doŋ tye niŋniŋ, utmegina? Ka wucokke kacel, dano acel acel noŋo tye ki
gin mo; ŋat mo noŋo tye ki wer, mo tye ki pwony, mo tye ki lok ma ginyutte, mo
dumo leb mapatpat, ki mo mukene noŋo ŋeyo gonyo te lokke. Gin-nu ducu myero
otimme i yo ma konyo doŋo jo muye Kricito.
27Ka dano dumo leb mapatpat, myero gubed gin aryo nyo adek, pe okat wel ennu-
ni, kun gileyo aleya, ma ŋat mo gonyo te lokke.
28Doŋ ka onoŋo pe tye ŋat mo ma gonyo, ci myero dano ma mito lok i leb
mapatpat oliŋ aliŋa i cokke pa jo muye Kricito, en olok kekene ki Lubaŋa.
Acoli Baibul
© 1985, Bible Society of Uganda.
1827
29Ento jo aryo nyo adek ma gitito lok Lubaŋa gitwero lok, kun jo mukene-gu
giŋiyo lok ma giloko.
30Ka ce inen Lubaŋa onyuto lok mo bot ŋat mukene ma obedo piny, doŋ dano ma
nen tye ka lok ca myero oliŋ woko.
31Pien wun ducu wutwero tito lok pa Lubaŋa kun wuleyo aleya, wek jo ducu
gupwonnye, dok bene ocuk cwinygi.
32Jo ma gitito lok pa Lubaŋa gitwero loyo cwiny ma gimiyogi me tito lok;
33pien Lubaŋa pe ticce me kelo anyobanyoba, en gire won kuc. Macalo timme i
cokke ducu pa lwak muye Yecu, ma gin jo pa Lubaŋa,
34mon myero guliŋ woko litik ka gitye i kacokke. Pien pe giyegi me lok; gin myero
gubed i te loc, macalo cik pa Lujudaya bene oloko.
35Ka ce gimito ŋeyo lok mo, myero gupeny coggi ki paco. Bedo me lewic mada,
dako me lok i cokke pa lwak dano ma guye Kricito.
36Gwok nyo wutamo ni lok pa Lubaŋa yam oa ki botwu ba, dok obino botwu
keken?
37Ka ŋat mo tamo ni en latit lok pa Lubaŋa, nyo etye ki mot mogo me Cwiny,
myero oŋe ni, lok ma acoyo botwu-ni en aye cik mua ki bot Rwot.
38Ento ka ŋat mo pe oketo lok man i tam, pe bene gibeketo tam i kome.
39Kit meno, utmegina, wuket cwinywu i tito lok pa Lubaŋa, lok me dumo leb
mapatpat bene pe wugeŋ.
40Ento gin mo ducu wutim i kit maber, dok kore ki kore.
1 Jo Korint 15
Cer pa Yecu Kricito
1Utmegina, amito poyo wiwu i kom lok me kwena maber ma yam atito botwu, ma
doŋ wugamo-ni, en bene ma doŋ wucuŋ iye-ni;
2en lok ma wularre pire-ni, ka doŋ wumako matek kit ma yam atittiwu kwede, ka
onoŋo pe wuye nono.
3 Pien lok ma nene amiyowu ma pire dit mukwoŋo, en lok ma yam gimiya, ma
waco ni, Kricito yam oto pi balwa, kun lubo coc ma yam gicoyo;
4 dok bene ni giyike, ka doŋ gicere woko i nino me adekke, kun lubo coc ma yam
gicoyo,
5 dok ni yam onen bot Petero, ka dok onen bot jo apar wiye aryo ca.
6Ka dok onen bot utmego makato miya abic lawaŋacel; pol dano mogo i kom jo-
nu pud gitye kwo, kadi bed jo mogo doŋ guto woko.
Acoli Baibul
© 1985, Bible Society of Uganda.
1828
7Dok oturu ki nen bot Yakobo, lacenne onen bot lukwena ducu.
8 Me agikkine ducu, ci bene onen bota, kadi bed abedo calo latin ma gibwogo
abwoga.
9 Pien an atidi twatal i kin lukwena ducu, ma onoŋo pe porre me lwoŋa ni an
lakwena, pien yam aketo can i kom jo pa Lubaŋa muye Kricito.
10Pi kica ma Lubaŋa omiya en mumiya atye macalo atye-ni; kicane ma tye bota-ni
yam pe obedo me nononono. An yam abedo ka medde ki tiyo tic matek twatwal
makato jo-nu ducu; ento pe an aye ma atiyo, ento kica pa Lubaŋa aye ma otiyo
kacel kweda.
11Doŋ kadi bed onoŋo an nyo gin jo-nu, lok ma wan doŋ watito en ennu, lok ma
wun wuye bene-ni en ennu.
Cer pa jo muto
12Doŋ ka lok me kwenawa tito ni gicero Kricito ki i kin jo muto, piŋo jo mogo i
kinwu giwaco ni cer pa jo muto pe tye?
13Ka ce cer pa jo muto pe, ci Kricito bene kara pe gicero.
14Ka Kricito yam pe gicero, ci kwena ma watito-ni doŋ yone pe, kadi wa niyewu
bene yone pe.
15Medo ki meno, wan bene lucaden me goba i kom Lubaŋa, pien waloko lok i kom
Lubaŋa ni en ocero Kricito, ento ka dano pe gicero, ci yam Kricito bene pe gicere.
16Pien ka cero jo muto pe, noŋo Kricito bene yam pe gicero.
17Ka Kricito yam pe gicero, ci kony me niyewu bene pe, noŋo pud wutye i balwu.
18Man doŋ tyen lokke ni, jo muto i Kricito noŋo doŋ gurwenyo woko matwal.
19Ka genwa i kom Kricito konyowa i kwo me kare-ni keken, ci doŋ noŋo watye
marac makato jo ducu.
20Ento i adane, Kricito doŋ gicero woko ki i kin jo muto, en tye macalo wi mwaka
pa jo muto.
21Pien dano aye mukelo to, dok bene cer pa jo muto dano mukelo.
22Pien macalo dano ducu to i Adam, en i kit yo acel-lu jo ducu gibimiyogi kwo i
Kricito.
23Ento ŋat acel acel i kakare: mukwoŋo Kricito, me wi mwaka, ka lacenne jo pa
Kricito i kare me dwogone.
24Ka doŋ agikki piny bio, ma Kricito bimiyo iye ker i ciŋ Lubaŋa Won, ma noŋo
doŋ otyeko turo kit loc ki twero ki tek ducu me cwiny.
25 Pien en myero obed ka loc, nio ka Lubaŋa biketo lukworre ducu piny i te tyene.
Acoli Baibul
© 1985, Bible Society of Uganda.
1829
26Lakwor ma gibityeko woko me agikki en aye to.
27 Pien yam gicoyo ni, “Lubaŋa oketo en obedo lalo jami ducu.” Ka giwaco ni
oketo “jami ducu” i te locce, nen ka maleŋ ni pe gikwano iye Lubaŋa kikome, ma
oketo jami ducu i te loc pa Kricito.
28Ka doŋ gityeko keto jami ducu i te locce, en Wod kikome bene gibiketo i te loc
pa Lubaŋa, wek Lubaŋa doŋ ocok jami ducu i te locce.
29Iyo, ka jo muto pe gibicer, ci doŋ jo ma gibatija pi jo muto-ni gibibedo niŋniŋ?
Ka ce cero jo muto pe tye kadi ki acel, piŋo kono dok gibatija pigi?
30Piŋo wan kono wacuŋ ka marac cawa ducu?
31An mera ato nino ducu, utmegina; meno awaco botwu atir, pi wakke ma atye
kwede i komwu i Rwotwa Yecu Kricito.
32 Ka kono nene alwenyo ki lee mager i Epeco, macalo dano giwaco-ni, kono ki
kony mene ma anoŋo iye? Ka cero jo muto pe, ci ber doŋ “wacamu, wamatu, pien
diki wabito woko.”
33Pe wuwek gibwolwu: “Bedo ki jo maraco balo kit mabeco.”
34Wudwog cen i tam ma atir ma pe me mero, ci wugik bal woko cut. Pien jo mogo
pe gitye ki ŋec mo i kom Lubaŋa. Awaco man wek lewic omakwu.
Kit kom ma dano bicer kwede
35Gwok nyo ŋat mo bipenyo ni, “Jo muto gicerogi niŋniŋ? Gibibedo ki kit kom
macalo niŋniŋ?”
36In lamiŋmiŋ! Kodi ma icoyo i potoni pe twero noŋo kwo nio ka doŋ oto woko.
37Gin ma icoyo-ni obedo mere kodi nono, nyo kodi kal, nyo kit kodi mukene-ne,
pe en kom ginapita ma bidoŋo-ni.
38Ento Lubaŋa miyo kom ki kodi meno kit macalo yam en oyero, kodi acel acel ki
kiti kome.
39Riŋo kom gin makwo ducu pe rom; riŋo dano pat, riŋo lee pat, me pa winyi pat,
ki me pa rec bene pat.
40Dok bene tye kom me polo ki kom me lobo; ento deyo pa kom me polo tye ki
yone pat, ki deyo pa kom me lobo bene tye ki yone pat.
41Ceŋ tye ki deyone, deyo pa dwe bene mapat, ki lakalatwe-gu bene gitye ki deyo
mapatpat; pien lakalatwe bene kitgi patpat, omiyo deyo ma gitye kwede bene tye
patpat.
42Tye bene kit meno i kom cer pa jo muto. Kodi ma gicoyo-ni en gin ma top; ento
ka doŋ gicero pe dok to.
Acoli Baibul
© 1985, Bible Society of Uganda.
1830
43Gicoyo ma noŋo deyone pe, gicero ma noŋo deyone tye; gicoyo ma noŋo pud
goro, ento gicero ma noŋo doŋ tye ki tek.
44Gicoyo i kom me lobo man, ci gicero i kom me cwiny. Ka kom me lobo man tye,
ci kadi wa kom me cwiny bene tye.
45 Yam gicoyo ni, “Dano mukwoŋo, Adam, odoko gin makwo”; ento Adam me
agikkine odoko cwiny ma miyo kwo.
46Pe kom me cwiny koŋ aye ma kwoŋo bino, ento kom me lobo man, ka doŋ kom
me cwiny bino lacen.
47Dano mukwoŋo yam gitiyo ki apwa me lobo, ento dano me aryone oa ki i polo.
48Jo me lobo gicalo dano ma gitiyo ki ŋom; ento jo me polo bene gical ki dano ma
oa ki i polo.
49Doŋ macalo waruko cal pa dano ma gitiyo ki ŋom, kit meno bene wabiruko cal
pa dano ma oa ki i polo.
50Man aye gin ma aloko botwu, utmegina, ni, gin ma tye ki kom ki remo pe twero
leyo ker pa Lubaŋa, gin ma top bene pe twero leyo gin mo ma pe top.
51 Koŋ wuwiny muŋ man, ni, pe wan ducu wabito, ento wan ducu gibilokowa
woko,
52oyotoyot, pi kare manok mo keken, macalo waŋ ma neno piny litubetube, ka
buriji me agikki doŋ bikok. Pien buriji bikok, ka doŋ gibicero jo muto woko kun
pe dok gibito, wan bene gibilokowa woko.
53Pien gin ma balle myero orukke ki gin ma pe balle, ki gin ma to myero orukke ki
gin ma pe to.
54 Ka gin ma balle doŋ orukke ki gin ma pe balle, dok ka gin ma to doŋ orukke ki
gin ma pe to, ka doŋ miyo lok ma yam gicoyo obicobbe kakare ni, “To doŋ
gimwonyo woko, giloyo woko matwal.”
55 “In to, locci doŋ tye kwene? In to, aremmi kono tye kwene?”
56Arem me to aye bal, doŋ tek me bal aye cik.
57Ento myero wapwoyu Lubaŋa ma miyowa loc pi Rwotwa Yecu Kricito.
58Pi meno, utmegina ma amaro, wucuŋ matek ma pe wuyeŋŋe, kun wumedde
bene ki tic pa Rwot nino ducu, kun wuniaŋ ni, i Rwotwa yellewani pe me nono.
1 Jo Korint 16
Lim ma gijogo pi konyo jo pa Lubaŋa
1 Doŋ lok ma mako jogo lim me konyo jo pa Lubaŋa: kit macalo yam aciko jo
muye Kricito ma gibedo i Galatia ni guti, wun bene wutim kumeno.
Acoli Baibul
© 1985, Bible Society of Uganda.
1831
2Nino mukwoŋo i cabit acel acel, dano acel acel i kinwu myero opok lim mogo
oket pat, kun lubo kit ma en noŋo kwede, ci okan, wek pe gibed ka joŋo limwu ki
ka koma, ma doŋ an ao botwu.
3Ka ao botwu kunnu, ci abicwalo jo ma wun wuyero me tero motwu i Jerucalem,
kun noŋo amiyogi bene waraga.
4Ka ce onoŋo nen ni myero an bene aciti, ci wabicito kacel kwedgi.
Yub mapatpat
5 Abio botwu ma noŋo doŋ koŋ awoto ao i Makedonia, pien atamo me wok ki
kunnu.
6Gwok nyo abibedo botwu pi kare manok mo, gwok nyo pi kare me koyo woko
ducu, wek wubikonya bene i wotta ka ma abicito iye doki.
7Pien pe amito ni anenwu malomalo, ageno abibedo botwu pi kare malac, ka
Rwot oye.
8 Ento abibedo i Epeco nio wa i kare me Pentekote,
9pien doŋ giyabo yo bota malac me tiyo tic matek kany, dok jo ma geŋo tic pol.
10 Ka Temceo obino, wunen ni wumiyo en obedo i kinwu laboŋo lworo mo, pien
en bene tiyo tic pa Rwot calo an kikoma.
11Ŋat mo pe myero ocaye, ento wukonye wek owot i kuc, wek odwog bota, pien
akure ki utmegiwa.
12Lok i kom ominwa Apolo, yam alege mada ni koŋ myero oo botwu, kacel ki
utmego mukene, ento en pe omito bino kadi ki acel i kare-ni; atamo doŋ en
bibino ka ce onoŋo kare maber.
Lega me agikki botgi ki mot
13Wuki piny, wucuŋ matek likiŋ i kom niyewu, wubed co kikome, wubed ki teko.
14Gin ducu ma wutimo, wuti ki mar.
15 Utmegina, wuŋeyo ni Citepana ki jo ma i ode aye gin jo mukwoŋo doko
Lukricitayo i lobo Akaya, dok bene gumine kengi i tic pi jo pa Lubaŋa.
16Doŋ aleguwu me bedo ki winy bot jo-nu, ki jo mukene ducu ma giyelle kun
gitiyo kacel kwedgi.
17Cwinya yom i bino pa Citepana gin ki Portunato ki Akaiko, pien gin gucuŋ ma
kakarwu.
18Gin doŋ gudwoko cwinya, ki cwinywu bene. Gin jo macalo meno myero wutam
pigi.
Acoli Baibul
© 1985, Bible Society of Uganda.
1832
19 Jo muye Kricito ducu ma gibedo i Acia gumotowu. Akwila ki Pricika gumotowu
matek i Rwot, kacel ki lwak jo muye Kricito ma gicokke i otgi.
20Utmego ducu gumotowu. Wumotte kekenwu ki mot maleŋ me mar.
21An Paulo amotowu ki coc ma acoyo ki ciŋa.
22Ŋat ma pe maro Rwot myero gicen woko. Bin Rwotwa!
23Kica pa Rwotwa Yecu Kricito obed kwedwu.
24Mar mera obed kwedwu ducu i Kricito Yecu. Amen
Acoli Baibul
© 1985, Bible Society of Uganda.
1833
2 Jo Korint
2 Jo Korint 1
Mot
1 Waraga man oa ki bot Paulo ma en lakwena pa Kricito Yecu pi miti pa Lubaŋa,
ki bot ominwa Temceo. Bot jo muye Lubaŋa ma tye i Korint, kacel ki jo pa Lubaŋa
ducu ma gitye i lobo Akaya ducu:
2Lubaŋa Wonwa ki Rwotwa Yecu Kricito omiwu kica ki kuc.
Paulo opwoyo Lubaŋa pi kweyo cwinye i can ma en oneno
3Myero gipwo Lubaŋa Won Rwotwa Yecu Kricito, Won ma lakica, Lubaŋa ma
kweyo cwiny dano ducu.
4En kweyo cwinywa i can ducu ma walimo wek wan bene wabed ki twero me
kweyo cwiny jo ma tye ki can mo mapatpat, kun wakweyo cwinygi i kit yo acel-lu
ma Lubaŋa okweyo kwede cwinywa-ni.
5Kit macalo can madit ma Kricito yam ociro doŋ opoto i komwa bene, kit meno
bene pi Kricito wan bene gikweyo cwinywa twatwal.
6Ka ce waneno can, meno miyo gikweyo cwinywu, dok wunoŋo larre; ka gikweyo
cwinywa, meno bene miyo gikweyo cwinywu, ci miyo wucako noŋo tek bene me
ciro kit can acel ma wan waciro-ni.
7Watye ki gen matek i kom Lubaŋa piwu, pien waŋeyo ni, ka wunywako kwedwa
can ma waciro, kumeno bene gibikweyo cwinywu kit macalo yam gikweyo
kwede cwinywa.
8 Utmegina, wamito ni wuniaŋ i kom can ma waneno i Acia; pekone odiyowa
mukato kare woko ma pe dok cirre, omiyo pe doŋ wabedo ki gen mo me bedo
kwo doki.
9Onoŋo doŋ waŋeyo ni gityeko ŋolo kop me to i wiwa. Meno otimme wek pe
wajeŋŋe i komwa kekenwa, ento wajeŋŋe i kom Lubaŋa ma cero jo muto.
10En olarowa ki i can me to marac macalo man, dok bene bilarowa; wamoko bene
genwa i kome ni bilarowa doki.
11Myero wuribbe kwedwa i lega, wek omi jo mapol gupwo Lubaŋa piwa, pi gin
maber ma gitimo botwa pi lega pa jo mapol.
Gin mumiyo wot pa Paulo ogalle
12Gin ma wanyatte pire en ene: waŋeyo i cwinywa ada ni wakwo i lobo man,
makatone wan wakwo kacel kwedwu, laboŋo bal mo, kun cwinywa bene leŋ i kit
ma Lubaŋa mito, pe pi ryeko pa dano, ento pi kica pa Lubaŋa.
Acoli Baibul
© 1985, Bible Society of Uganda.
1834
13Wan wacoyo botwu gin ma wutwero kwano dok wuniaŋ. Ageno ni wubiniaŋ
matut,
14kit macalo doŋ wuniaŋ manoknok, ni, i nino pa Rwotwa Yecu wubiwakke piwa
calo wan bene wabiwakke piwu.
15Onoŋo ceŋ aniaŋ man maber, omiyo yam ayubo ni koŋ acak wotta ki botwu,
wek wunoŋ kica kiryo.
16 Pien onoŋo yam amito awok botwu i wotta i Makedonia, ki i dwogona ki
kunnu, wek wukonya i wotta me cito i Judaya.
17I kare ma ayubo kit meno onoŋo pe abedo ka cabbe acaba i lokka. Pe ayubo
macalo dano mo ma koŋ ye, ka dok kwero woko.
18Macalo Lubaŋa genne, lok ma yam wawaco botwu pe waloko ka dok lacen
wakwero woko.
19 Pien Yecu Kricito Wod pa Lubaŋa ma yam wan ki Silvano ki Temceo watito
pire botwu pe obedo ŋat ma ye ka dok lacen lokke kwero woko, ento en doŋ
omoko lok pa Lubaŋa;
20i en gin ma Lubaŋa ociko ni etimo ducu ocobbe kakare i kome. Meno aye gin
mumiyo wawaco ni Amen i Yecu Kricito pi miyo deyo bot Lubaŋa.
21Ŋat ma miyo wacuŋ matek kacel kwedwu i Yecu Kricito, dok owirowa ki moo,
en Lubaŋa.
22En doŋ omwono lanen mere woko i komwa, dok oketo Cwiny mere Maleŋ i iwa,
me moko ni en bimiyowa gin ducu ma en yam ociko.
23Alwoŋo Lubaŋa me bedo cadenna kun awacciwu ki cwinya ducu ni, gin mumiyo
pe abino i Korint, pien onoŋo amito timowu kica.
24Pe te lokke ni wan watye ki twero i kom niyewu, ento watiyo kwedwu kacel
wek wubed ki yomcwiny, pien wucuŋo matek i kom niye.
2 Jo Korint 2
1Ento ki tuŋ bota onoŋo atamo ni dwogowa botwu myero pe dok okel botwu
remcwiny.
2Ka awaŋo cwinywu, ci aŋa ma biyomo cwinya? Pe en dano ma awaŋo cwinye-ni?
3Meno en gin mumiyo yam acoyo waraga maca botwu, wek ka abino, jo ma
myero guyom cwinya pe gumiya remcwiny, pien onoŋo ageno wun ducu kun
aŋeyo ni, yomcwinya en yomcwiny-wu wun ducu.
4Yam acoyo botwu waraga kun pig waŋa cwer madwoŋ twatwal pi cwercwiny ki
kumo ma abedo kwede, pe pi cwero cwinywu, ento wek omi wuŋe mar madit ma
atye kwede i komwu.
Acoli Baibul
© 1985, Bible Society of Uganda.
1835
Timo kica ki labalo
5Ka ŋat mo okelo cwercwiny, pe onoŋo ocwero cwinya, ento noŋo otemo cwero
cwinywu ducu, nyo wek awacci, jo mapol i kinwu, pien pe myero awac lok mapek
mukato kare.
6Kit dano macalo meno, can ma jo mapol i kinwu guketo i kome twero romme;
7en mumiyo myero doŋ wutimme kica, dok wukwe cwinye, wek omi cwercwiny
madit mukato kare pe onure woko.
8Man omiyo abako doga botwu, myero wunyut bote mar ma wutye kwede i
kome.
9Man aye lok mumiyo yam acoyo waraga maca, me temowu, wek anen ka
wuwinya i yo ducu.
10Ŋat mo ma wun wutimo kica bote, an bene atimme kica. Pien ka atimo kica ki
dano pi bal mo, atimo meno piwu i nyim Kricito,
11wek Catan pe olowa ki ryekone, pien wan pe wakwiya tamme
Gin mumiyo Paulo cwinye pe opye i Teroa
12 Ma doŋ ao i Teroa pi tito lok me kwena maber i kom Kricito, yam anoŋo ni
Rwot oyabba yo;
13ento cwinya pe opye pien pe anoŋo omera Tito kunnu. Ci aciko jo kunnu, ka
akato acito i Makedonia.
Nyuto loc pa Kricito
14Myero gipwo Lubaŋa ma nino ducu tye ka telowa i dorre me nyuto loc pa
Kricito, dok tiyo kwedwa wek Kricito oŋene, macalo gin makur ma ŋwece duny i
kabedo ducu.
15Pien wan wacal ki gin makur ma Kricito owaŋo otyero bot Lubaŋa, ma ŋwece
duny mamit; jo ma tye i yo me larre ki jo ma tye i yo me rwenyo woko doki
giŋweyo.
16Doŋ bot jo ma tye ka rwenyo, ŋwecwa obedo gin muto ma kelo to; ento ki bot jo
ma tye ka larre, ŋwecwa obedo gin makwo ma kelo kwo. Aŋa mono ma twero tic
man?
17Wan pe wacal ki pol pa dano mukene, ma girubo lok pa Lubaŋa ki lok mukene,
macalo lucatwil ma pe genne; ento wan watito mere lok pa Lubaŋa keken, watito
i Kricito ma cwinywa leŋ i nyim Lubaŋa, macalo jo ma Lubaŋa ooro.
2 Jo Korint 3
Lutic me gicikke manyen
Acoli Baibul
© 1985, Bible Society of Uganda.
1836
1Wan dok wacako pakke kenwa? Nyo wamito waraga me pakowa botwu, macalo
jo mogo gitye kwede, nyo waraga ma wun kikomwu aye wucoyo?
2Wun kikomwu aye doŋ wubedo waraga me pakowa, ma gicoyo i cwinywa, ma
dano ducu gitwero ŋeyo dok gikwano.
3 Doŋ wutyeko nyuto ka maleŋ ni wun wubedo waraga ma oa ki bot Kricito, ma
wan wakelo. Pe gicoyo ki vino, pe gicoyo i kom got; ento ma ka got, Kricito ocoyo
i cwiny dano kun coyo ki Cwiny pa Lubaŋa makwo.
4Gin mumiyo aloko kit meno, pien wacuŋ matek i kom Lubaŋa pi Kricito.
5Wan kikomwa pe waromo loko ni gin mo oa ki botwa; tekwa ducu oa ki bot
Lubaŋa.
6 En bene mumiyo waromo bedo lutic me gicikkene manyen, pe lutic me cik ma
gicoyo acoya, ento me Cwiny Maleŋ; pien gin ma gicoyo acoya kelo to, ento Cwiny
Maleŋ kelo kwo.
7 Cik ma yam gigoro ki nukuta i kom got apaya ma ticce me kelo to, onoŋo obino
ki deyo, omiyo neno waŋ Moses oloyo jo Icrael pi nyim Moses muryeny ocaro
waŋgi woko, ma ryeny i tur nyime-nu otugi rwenyo woko.
8Iyo, tic pa Cwiny pa Lubaŋa deyone pe bikato maca matek twatwal?
9Pien ka tic ma miyo kop loyo dano tye ki deyo, ci tic ma miyo gikwano dano ni
kitgi atir deyone pe doŋ kato maca woko?
10Kombeddi doŋ gin ma yam tye ki deyo doŋ odoko gin ma pe ki deyo kadi ki acel
mo, pi deyo mukene ca ma doŋ kate matek twatwal-li.
11Pien ka gin ma yam orwenyo woko obino ki deyo, gin ma ri myero doŋ obed ki
deyo makato.
12Pien wan watye ki kodi gen man, en mumiyo waloko ki tekcwiny.
13 Pe dok wacal ki Moses ma yam oumo waŋe ki boŋo, wek jo Icrael pe gunen kit
ma ryeny mucaro waŋgi-ni tye ka rwenyo woko kwede i tur nyime, ci otum
woko.
14Ento onoŋo tamgi yam oumme woko; nio wa tin tamgi pud oumme i kite acel-lu
ka gikwano botgi gicikke macon, pien laum ca twero kwannye pi Kricito keken.
15Kadi wa i kare-ni ka gikwano botgi cik pa Moses, laum pud bedo kakare, umo
tamgi woko.
16 Ento ka dano mo olokke bot Rwot, laum meno kwannye woko matwal.
17Rwot ma waloko pire kany-nyi en Cwiny Maleŋ; ka ma Cwiny pa Rwot tye iye,
kunnu kuc bene tye iye.
Acoli Baibul
© 1985, Bible Society of Uganda.
1837
18Ki wan ducu ma doŋ gikwanyo laum woko ki i waŋwa watye macalo kiyo ma
miyo deyo pa Rwot nen macalo ryeny ceŋ, mumiyo watye ka lokke me doko calo
en, kun deyone medde ameda i komwa; meno aye tic pa Rwot, ma en Cwiny
Maleŋ.
2 Jo Korint 4
Lonyo ma gikano i atabo
1Pi meno, wan ma doŋ giorowa i tic man pi kica pa Lubaŋa cwinywa pe dok tye
ka dok cen.
2Wan doŋ wadag kit ducu ma gikano, ki kit me lewic; dok bene watyeko kwero tic
me bwolo woko ki nyobo lok pa Lubaŋa, ento pi loko lok ada ka maleŋ wageno ni
ŋec ma tye i cwiny dano acel acel ma nyutte balle bipwoyowa.
3Ka ce lok me kwena maber ma wan wakelo oumme woko, noŋo oumme ki tuŋ
bot dano ma gitye ka rwenyo woko arwenya.
4Gin jo ma pe giye-nu, lubaŋa me lobo man doŋ oumo tamgi woko wek pe gunen
leŋo me lok me kwena maber i kom deyo pa Kricito, ma en cal pa Lubaŋa kikome.
5Wan pe watito lok i komwa kenwa, ento i kom Yecu Kricito, ma en aye obedo
Rwot, ma wan kikomwa wadoko luticwu pi Yecu.
6 Pien Lubaŋa ma yam owaco ni, “Leŋo myero oryeny kun a i colpiny,” en aye ma
doŋ oryeny i cwinywa, omiyowa leŋo me ŋeyo deyo pa Lubaŋa ma oryeny i waŋ
Kricito.
7Ento watye ki lonyo man i atabo ma gicweyo ki lobo, me nyuto ni tek madwoŋ
me twero obedo gire pa Lubaŋa, pe oa ki botwa.
8Gidiyowa woko tuŋŋi ki tuŋŋi, ento pe giridowa ma okato kare; tamwa ocuŋ
woko, ento genwa pe oballe;
9giunowa, ento pe giwekowa ata; gibolowa piny i ŋom ligwek, pe bene wato.
10Nino ducu watiŋo to pa Yecu i komwa, wek kwo pa Yecu bene onen woko ka
maleŋ i komwa-ni.
11Pien nino ducu wan ma wakwo wamine me to pi Yecu, wek omi kwo pa Yecu
onen woko ka maleŋ i komwa ma to-ni.
12Mumiyo to tye ka tic i komwa, ento kwo tye ka tic i komwu.
13 Wan watye ki kit cwiny acel-lu me niye ma yam omiyo gicoyo ni, “Aye, en
mumiyo aloko.” Wan bene waye, mumiyo watye ka lok.
14Waŋeyo ni, ŋat mucero Rwotwa Yecu bicerowa bene kacel ki Yecu, ci bikelowa i
nyime kacel kwedwu.
Acoli Baibul
© 1985, Bible Society of Uganda.
1838
15Pien meno ducu otimme piwu, wek kica pa Lubaŋa omedde bot jo mapol, wek
gin bene gumedde ki pwoc madwoŋ ma kelo deyo bot Lubaŋa.
Kwo me niye
16En aye gin mumiyo cwinywa dok pe tye ka dok cen. Kadi bed kwowa ma woko
tye ka balle, ento kwo ma i iwa tye ka roc, doko nyen nino ki nino.
17Pien un ma giunowa kwede pe pek, bedo pi kare manok mo keken, dok bene
tye ka yubo botwa deyo mapek ma pe tum, ma dit matek makato;
18pien pe waciko waŋwa i kom gin ma nen, ento i kom gin ma pe nen. Gin ma nen
bedo pi kare manok mo keken, ento gin ma pe nen ri nakanaka.
2 Jo Korint 5
1Pien waŋeyo ni ka komwa me lobo man oballe woko, ma wabedo iye macalo
wabedo i kema-ni wan watye ki gedo mukene ma Lubaŋa bimiyo botwa, ot ma pe
gigero ki ciŋ, ot ma tye doŋ bedo matwal i polo.
2I adane wan watye ma wacur acura i kema man, kun wamito matek ni girukwa
ki kabedowa ma a i polo,
3wek wabam i kom man, ma ka doŋ watyeko rukone, ci pe gibinoŋowa watye
munero.
4Pien ka pud watye i kema man, wacur acura pi cwercwiny ma onurowa; pe ni
meno wamito ni wabed ma pe warukke, ento wamito ni waruk kom manyen i wi
man, wek kwo omwony gin ma to woko.
5Ŋat ma oyubowa pi lok man kikome aye Lubaŋa, dok bene omiyowa Cwinye calo
gin ma Lubaŋa omiyo ma moko ni en bicobo gin ma ociko.
6En mumiyo nino ducu wadiyo cwinywa maber, kun bene waŋeyo ni, ka watye i
paco me komwa en-ni, wabedo bor ki Rwot,
7pien kwowa cuŋ i kom niye, pe i neno piny ma waneno.
8Wan wadiyo cwinywa maber, kun watamo ni twra wawot ma wabwoto komwa
woko, wabed paco bot Rwot.
9Doŋ kadi watye i paco kany nyo kunnu, waketo cwinywa me bedo jo ma giyomo
cwiny Rwot.
10 Pien wan ducu myero wacuŋ i nyim Kricito wek oŋol kop i komwa, wek dano
acel acel onoŋ gin mutiko en, ma lubo kit ma yam otiyo kun tye i kom, ka ber nyo
ka rac.
Tic me dwoko dano bot Lubaŋa
Acoli Baibul
© 1985, Bible Society of Uganda.
1839
11Doŋ macalo waŋeyo ni Rwot myero gilwor, watemo ywayo tam pa dano, ma
kitwa nen woko ka maleŋ bot Lubaŋa; ageno bene ni kitwa otyeko nen botwu ki
ŋec ma tye i cwinywu ma nyuttiwu bal.
12Pe dok wapakke kenwa, ento watye ka miyo botwu gin ma myero wuwakke
kwede piwa, wek wubed ki yo me gamo dog jo ma giwakke pi gin ma nen ki
woko, pe pi kit ma dano tye kwede i cwinye.
13Ka doŋ wadoko jo ma lupoya, wapo giwa pi Lubaŋa; ento ka wiwa tye ka tic
maber, meno bikonyowu.
14Pien mar pa Kricito loyo kwowa, pien doŋ waŋolo kop kit man ni, ŋat acel oto pi
jo ducu, meno mumiyo jo ducu doŋ guto.
15En yam oto pi dano ducu, wek jo makwo pe gumedde ki bedo kwo pigi kengi,
ento gubed ki kwo pi ŋat ma yam oto ka ocer pigi ca.
16En mumiyo cakke kombeddi, wan pe waŋeyo dano mo i kit me lobo man; kadi
bed yam waŋeyo Kricito i kit me lobo, pe dok waŋeye kit meno.
17En mumiyo ka ŋat mo tye i Kricito, en doŋ bedo gin ma giketo manyen; gin
macon noŋo doŋ orwenyo woko, gin manyen doŋ oleyo kakare.
18Meno ducu obedo tic ma Lubaŋa otiyo, ma yam odwokowa kwede bote, pi
Kricito, dok bene omiyowa tic me dwoko dano bote;
19ni meno, i Kricito, Lubaŋa onoŋo yam tye ka dwoko dano ma i lobo bote, kun pe
okwano balgi i komgi, dok bene omiyowa lok me kwena i kom kit ma en doŋ
odwokogi kwede bote.
20En mumiyo wadoko lukwena, luwaŋ Kricito; Lubaŋa legowu ki dwanwa, wan
bene wabako dogwa botwu ma ka Kricito ni, Wuwek Lubaŋa odwokwu bote.
21Ŋat ma yam pe oŋeyo bal, Lubaŋa oloke odoko bal piwa, wek pire wadok jo ma
nywako kit pa Lubaŋa ma tye atir.
2 Jo Korint 6
1I ticwa kacel ki Lubaŋa bene walego ni, kit ma doŋ wunoŋo kwede kica pa
Lubaŋa-ni, pe wuwek oballe nono,
2 pien en yam owaco ni, “Yam awinyi i kare me timo dano maber, yam akonyi i
kare me laro dano.” Wunen, man aye kare ma gitimo iye ber bot dano. Tin aye
nino me larre.
3Wan pe wamito waket ariya mo i yo pa ŋat mo, wek dano pe guwac ni ticwa rac;
4ento i kare ducu wanyuto berwa kenwa macalo wan lutic pa Lubaŋa kun waciro
matek twatwal, i can ki peko ki ayelayela ma odiyowa.
Acoli Baibul
© 1985, Bible Society of Uganda.
1840
5 Gipwodowa, gitweyowa i buc, dano giroko lwak me lweny i komwa, watiyo tic
matek, ma nino ki cam bene oremowa.
6Wanyuto ni wan lutic pa Lubaŋa pi kitwa maleŋ, pi ŋec ma watye kwede, pi diyo
cwinywa ki pi kicawa; pi Cwiny Maleŋ, ki pi mar ma watye kwede ma goba pe iye,
7pi tito lok me ada, ki pi tek pa Lubaŋa. Doŋ wamako jami lweny me kit ma atir i
ciŋwa ryoryo, tuŋ lacuc ki tuŋ lacam.
8Giketo deyo i komwa, dok bene giketo lewic i komwa, giyetowa dok bene
gipakowa. Giterowa macalo lugoba, ento kun wan jo me ada.
9Giterowa macalo jo ma pe giŋene, ento giŋeyowa twatwal. Gilokowa wadoko
calo jo muto, kun wan mere jo makwo. Kadi gitimwa gujiguji, pe ginekowa;
10kadi gimiwa kumo, cwinywa noŋo pud bedo yom nino ducu; wanen macalo
lucan, ento wan aye ma wamiyo jo mapol gidoko lulonyo; wanen calo pe watye ki
gin mo, ento kun kono watye ki jami ducu.
11Wun jo Korint, wan doŋ waloko kwedwu ka maleŋ, dok bene doŋ wayabo
cwinywa botwu malac.
12Wan pe waumo cwinywa woko botwu, ento wun aye wuumo cwinywu.
13An aloko kwedwu macalo wun litinona; kit ma watimowu kwede, wun bene
wutim kit meno; wuyab cwinywu botwa malac.
14Pe wuribbe kun wubedo kacel ki jo ma pe guye Yecu, pien kitwu patpat. Doŋ kit
ma atir ki tim maraco gitwero bedo lurem niŋinŋ? Leŋo ki colpiny gitwero ribbe
gibedo kacel niŋniŋ?
15Doŋ tam pa Kricito ki pa Belial twero rwatte? Gin aŋo ma dano ma oye Yecu
twero nywako gin ki ŋat ma pe oye?
16 Ot pa Lubaŋa kono twero ribbe niŋniŋ ki cal jogi? Pien wan aye wabedo ot pa
Lubaŋa makwo; macalo en Lubaŋa doŋ owaco ni, “An abibedo i igi, abibedo ka
wot awota i kingi, abibedo Lubaŋagi, gin bene gibibedo jona.
17 Pi meno doŋ wua woko ki i kingi, wupokke woko kwedgi, man lok pa Rwot, pe
wugud gin mo ma kome ki keni; miyo abijolowu,
18 abibedo wonwu, wun bene wubibedo awobena ki anyirana; man lok pa Rwot
Won Twer Ducu.”
2 Jo Korint 7
1Wun ma amaro, cikke meno yam giciko piwa. Pi meno, myero walonnye woko
kekenwa i gin mo ducu ma cido komwa nyo cwinywa, kun walworo Lubaŋa, wek
wadoku jo maleŋ atikatika.
Yomcwiny pa Paulo pi ŋut pa jo Korint
Acoli Baibul
© 1985, Bible Society of Uganda.
1841
2Wuyab cwinywu botwa; pe watimo ŋat mo marac, pe wabalo ŋat mo, pe bene
wabuyo ŋat mo pi mito lim.
3Pe awaco man ni wek kop olowu, pien yam awaco botwu koŋ ni wun piwu lit
botwa mada, wek wato dok wakwo kacel kwedwu.
4Atye ki gen mada i komwu; awakke bene matek piwu. Cwinya okwe maber, dok
apoŋ ki yomcwiny i canwa ducu.
5 Cakke i kare ma wao i Makedonia pe wabedo ki yweyo mo. Can onoŋo orumowa
woko tuŋŋi ki tuŋŋi, lweny i kin dano ki lworo ma onoŋo tye i cwinywa.
6Ento Lubaŋa ma kweyo cwiny jo ma can obwoyogi, okweyo cwinywa pi bino pa
Tito.
7Pe pi binone keken, ento bene pi kit ma wun wukweyo kwede cwinye. En otito
botwa pi mit ma wutye kwede me nena, cwercwiny ma wutye kwede, ki kit ma
wularo kwede pira, ci omedo yomcwinya ameda.
8Kadi bed waragana ca yam ocwero cwinywu, an pe doŋ aŋut pi coyone, kadi bed
yam aŋut pien aneno ni waraga ca ocwero cwinywu pi kare mo.
9Kombeddi an cwinya yom, pe te lokke ni, pien awaŋo cwinywu, ento pien waŋ
cwinywu omiyo wuŋut. Waŋcwinywu meno onoŋo oa ki bot Lubaŋa, wek omi pe
wunoŋ can mo piwa.
10Pien waŋcwiny ma Lubaŋa miyo kelo ŋut ma tero dano i larre, ma pe doŋ
gitwero waco ni, “Kono yam pe atimo”; ento waŋcwiny me lobo kelo to.
11Koŋ wunen kit ma Lubaŋa otiyo kwede ki waŋcwinywu! Doŋ wunen kit ma
wuketo kwede cwinywu, kit ma doŋ wuketo kwede tek me nyuto ni wupe ki bal,
kit akemowu, kit lworo, kit mit ma wutye kwede me nena, kit ma wularo kwede
pira, ki kit ma wuculo kwede kwor! Wun doŋ wutyeko nyutte woko kenwu i yo
ducu ni pe wutye ki bal mo i lok meno.
12Mumiyo kadi bed acoyo botwu waraga, pe acoyo pi ŋat ma otimo gin marac,
kadi pi ŋat ma gitimo gin marac i kome, ento acoyo wek omi kit ma wularo
kwede pira onen woko ka maleŋ botwu i nyim Lubaŋa.
13Man en aye gin mumiyo cwinywa doŋ okwe. Medo i kom kwecwinywa, yam
wabedo ki yomcwiny mada pi yomcwiny pa Tito, pien wun ducu wukonyo me
kweyo cwinye.
14Kadi bed yam awakke i nyime piwu, lewic pe omaka; ento kit macalo yam lok
ducu ma wabedo ka Tito botwu obedo lok me ada, kit meno wakkewa bene i
nyim Tito obedo me ada.
15Ka ce en po i kom kit macalo wun ducu wuwinye kwede, ki kit ma wujole
kwede ki lworo ki myelkom, mar medde ameda i iye i komwu.
Acoli Baibul
© 1985, Bible Society of Uganda.
1842
16An cwinya yom, pien atye ki gen madit i komwu i yo ducu.
2 Jo Korint 8
Cwiny maber me miyo mot
1 Utmegiwa, wamito wuŋe pi cwiny me kica ma oa ki bot Lubaŋa ma onen bot
lwak dano ma guye Kricito ducu ma gitye i Makedonia.
2Gin guciro un ducu ma gitemogi kwede matek, ento gin mua ki i yomcwiny
madit ma gin gubedo kwede i dye can madit mada ma yam odiyogi ca, en aye
lonyo madit me cwiny ma gubedo kwede me miyo mot.
3Pien gin yam gumiyo gin ma giromo miyone, ki makatone bene, kit ma an
kikoma aneno, ma pe gidiyogi iye adiya.
4Gin gulegowa ma gibako doggi ni watim ber, waye gin giribbe kwedwa i konyo
jo pa Lubaŋa.
5Yam gutiyo tic mukato genwa woko, pien gukwoŋo mine kengi bot Lubaŋa, ka
doŋ pi mit pa Lubaŋa gucako mine kengi botwa bene.
6Ka doŋ wacuko cwiny Tito ni, kit macalo yam doŋ en ocako tic man me kica i
kinwu, myero bene doŋ ocob woko.
7Doŋ macalo wun wuloyo dano i yo ducu, i kom niye, i loko lok, i ŋec, i keto
cwinywu ki i mar ma wutye kwede i komwa, ber wulo dano bene i tic man me
kica.
8Gin ma aloko-ni pe obedo cik ma an aye amiyo, ento anyuto botwu kit ma jo
mukene giketo cwinygi, wek anen mar ma wutye kwede ka obedo mar me ada.
9Pien wuŋeyo cwiny me kica ma Rwotwa Yecu Kricito obedo kwede; kadi bed
nene en lalonyo, ento piwu olokke odoko lacan, wek i canneni wun wudok
lulonyo.
10Man tamma ma amiyo i lok man: twero bedo ber ka wutyeko gin ma yam
wucako i mwaka mukato-ni woko. Yam wun aye wubedo jo mukwoŋo, pe i tic
keken, ento i yeyo me tiyo tic bene.
11Kombeddi amito wumedde wuwot anyim ki ticwu ca, wucob woko. Wubed ki
miti me tyekone ma rom aroma ki maca ma yam wukwoŋo kwede, kun
wukwanyo gin ma mitte ki i kom gin ma tye botwu.
12Lubaŋa gamo mot ma dano tye kwede, tekke en obedo ki miti me miyone, ma
pe paro gin ma pe etye kwede.
13Pe awaco ni jo mukene gubed maber, wun aye can odiwu, ento ni dano ducu
gubed maromrom.
Acoli Baibul
© 1985, Bible Society of Uganda.
1843
14Kit macalo kombeddi wutye ki jami mabuppi, wukonygi i cangi, wek ka waŋ mo
gin gubedo ki jami mabup, gin bene gubikonywu ki gin murem botwu, ci doŋ
miyo wubedo maromrom;
15 macalo yam gicoyo ni, “Ŋat ma ocoko mabup, gin mo pe odoŋ bote, ŋat mucoko
manok mo, gin mo pe orem bote.”
Tito ki luwote
16Wapwoyo Lubaŋa pien oketo i i Tito miti madwoŋ ma rom ki mewa me
konyowu.
17En pe ojolo legawa keken, ento cwinye tye iye matek, mumiyo en gire bino
botwu pi mitte kene.
18Waore kacel ki ominwa ca ma ŋene twatwal bot jo ducu ma guye Kricito pi kit
ma en tito kwede lok me kwena maber.
19Pe meno keken, ento lwak dano ducu ma guye Kricito yam guyere me wot kacel
kwedwa i tic man me kica ma watye ka tiyone pi miyo deyo bot Rwot, ki pi
mitiwa me miyo kony bot dano.
20Watemo gwokke matek wek ŋat mo pe onoŋ bal mo i kit ma watye ka tic kwede
ki mot man mabup ma giketo i ciŋwa-ni.
21 Tamwa tye me timo gin maber, pe i nyim Lubaŋa keken, ento kadi wa i nyim
dano bene.
22Doŋ waorogi kacel ki ominwa mukene ma wabedo ka temo kite pi kare malac,
ci wanoŋo ni en obedo dano ma keto cwinye i kom tic mapol, ento i kare-ni doŋ
tye ka keto cwinye matek twatwal makato ma yam con, pi gen madit ma en tye
kwede i komwu.
23Tito lawota dok latic wadiwa piwu, ki utmegiwa mukene-gu, gin luor pa jo ducu
ma guye Kricito, gin bene aye jo ma kelo deyo bot Kricito.
24Pi meno, wunyut mar ma wutye kwede woko ka maleŋ bot dano ducu ma guye
Kricito, wek gunen ni nyattewa ma wanyatte kwede piwu onoŋo tye atir.
2 Jo Korint 9
Jami ma gimiyo pi konyo jo pa Lubaŋa
1Kombeddi pe mitte ki tuŋ bota me coyo botwu lok i kom mot ma gimiyo pi
konyo jo pa Lubaŋa,
2pien aŋeyo miti ma wutye kwede. Atye ka nyatte piwu mada bot jo Makedonia ni
meno, “Jo Akaya guyubbe woko wa con cakke i mwaka mukato.” Pi cukke ma
wubedo ka cukke kwede, omiyo polgi bene guketo cwinygi.
3Doŋ acwalo utmegiwa botwu ennu wek nyattewa piwu i lok man pe ogik i lok
keken, ento myero wubed ma wuyubbe i kit ma awaco botgi-ni.
Acoli Baibul
© 1985, Bible Society of Uganda.
1844
4Ka ce ao kunnu ki jo Makedonia mogo, ka gibinoŋo ni pe wuyubbe, ci miyo doga
two woko, pi gen ma onoŋo waketo i komwu; ento wun kono?
5Meno aye gin mumiyo atamo me cuko cwiny utmegiwa me kwoŋo nyima me
bino botwu, wek gin aye koŋ gunen ka mot man ma yam wucikke me miyone-ni
wuyubo; wek doŋ obed ma giyubo woko macalo mot ma wumiyo giwu ki
cwinywu kenwu ma pe gidiyowu iye adiya.
6Lok tye kit man ni, dano ma coyo kodi manok, bikayo bene manok, ŋat ma coyo
kodi madwoŋ, bikayo bene mabup.
7Dano acel acel myero otim kit macalo cwinye mito, laboŋo waŋcwiny mo nyo dic
mo. Pien Lubaŋa maro ŋat ma miyo jamine ki yomcwiny.
8Dok Lubaŋa twero miyo botwu jami mabeco mapol ata, wek kare ducu wubed ki
jami ma romowu maber, ma weko wun bene wutwero miyo kony mabup pi kony
tic ducu mabeco,
9 macalo yam gicoyo ni, “Ocoro jamine mapol, omiyo ki lucan, berre bedo
nakanaka.”
10 Ŋat ma miyo kodi bot dano ma laco kodi, ki cam me acama, bimiyowu kodi dok
binyayone bene, ci doŋ miyo gin mua i kom cwiny maber ma wutye kwede bedo
dit twatwal.
11En bimiyo wulony i yo ducu, ma romo miyo wubedo ki cwiny maber me miyo
mot i kare ducu; pi ticwa bimiyo dano gipwoyo Lubaŋa.
12Pien tic me kony macalo man ma wutiyo bikelo gin ma mitte bot jo pa Lubaŋa;
ento pe meno keken, bikelo bene pwoc madit twatwal bot Lubaŋa.
13Pi gin maber ma ticwu kelo, bimiyo jo mapol gimiyo deyo bot Lubaŋa, pien
nyuto winy maber ma wutye kwede i lok me kwena maber i kom Kricito ma
watito, ki pi cwiny maber ma wupoko kwede limwu bot jo-nu ki bot jo mukene
ducu.
14Gibilego Lubaŋa piwu bene kun cwinygi paro piwu, pi kica pa Lubaŋa madit ma
okato kare ma doŋ onen i komwu.
15Gipwo Lubaŋa pi motte maber ma pe wacce.
2 Jo Korint 10
Pido pa Paulo pi ticce ma gilwoŋe iye
1An Paulo akok botwu kun abako doga, an ma giwaco ni amwol dok awor bene ka
atye kacel kwedwu, ento abedo ger ka atye woko cen. Alegowu i lok man pi
mwolo dok pi kica pa Kricito.
2Alegowu ni ka abino botwu, pe wumiya abed ki kit gero ki tekcwiny ma ageno ni
atwero bedo kwede i kom jo mogo ma gitamo ni wan walubo kit me lobo man.
Acoli Baibul
© 1985, Bible Society of Uganda.
1845
3I adane wan wabedo i lobo, ento pe watye ka lweny ki jami lweny me lobo.
4Jami lweny ma watiyo kwedgi me lwenywa pe obedo jami lweny me lobo man,
ento gubedo jami lweny me tek pa Lubaŋa, ma turo cel gogo pa lumerokwa woko.
5Waturo kwede tam ma pe atir, ki kit wakke ducu ma tiŋŋe me pyem, ma geŋo
dano miyo pe giŋeyo Lubaŋa, kun wamako tam acel acel macalo opii, waketo i te
loc pa Kricito.
6Dok bene wayubbe me keto can i kom dano ducu ma gipe ki winy, ka onoŋo wun
doŋ wutyeko mine kenwu i te locwa.
7Wunen gin ma tye i nyimwu. Ka ce dano mo genne kekene ni en dano pa Kricito,
koŋ myero otam bene ni, macalo en dano pa Kricito, wan bene watye kit meno.
8Pien kadi bed anyatte matek twatwal pi twero ma Rwot omiyo botwa, lewic pe
bimaka; twero meno en omiyo botwa me konyowu, pi doŋowu, ento pe me
dwokowu cen.
9Pe amito anen botwu macalo ŋat ma tye ka burowu ki waraga ma acoyogu.
10Pien dano gitye ka waco ni waragana pek dok gwa, ento ka ao botwu koma nen
goro, dok bene gin mo pe i lokka ma aloko botwu.
11Jo macalo meno myero guniaŋ ni, pe tye apokapoka mo i lok ma wacoyo i
waragawa ka watye cen ka mabor, ki gin ma wabitimo ka watye kacel kwedwu.
12Pe watiŋŋe me kette kenwa i rwom acel ki dano mogo ma i kin jo ma gimaro
korre kengi, nyo me porre kenwa kwedgi. Kit ma gitye ka pimme kwede i kingi
kekengi, dok bene giporre kengi ki gin me porregi ma ginoŋo i kingi kengi, kit jo
macalo meno gin lumiŋ.
13Ento wan giwa pe wabinyatte makato kare; wabigik mewa ka ma yam Lubaŋa
opoko botwa, ma wun bene wutye iye.
14Wan pe wamedo ka gikwa, calo pe gipoko botwa me o botwu, pien wan aye ma
yam wakwoŋo bino botwu me tito lok me kwena maber i kom Kricito.
15Pe wanyatte ma okato kare i kom tic ma jo mukene aye guyelle iye; ento watye
ki gen ni ka niyewu doŋ omedde, ticwa bene bimedde matek i kinwu, kun lubo ka
ma yam gityeko poko botwa.
16Man bimiyo watito lok me kwena maber i lobo ma tye yo tuŋ i ŋewu kuca, kun
pe wanyatte pi tic ma jo mukene gutiyo i ka tic pa ŋat mukene.
17 “Ŋat ma nyatte myero onyatte pi Rwot,” macalo yam gicoyo.
18Pien pe ŋat ma pakke kekene en aye ma Lubaŋa pwoyo, ento dano ma Rwot
dworo.
2 Jo Korint 11
Acoli Baibul
© 1985, Bible Society of Uganda.
1846
Paulo oporo kite ki kit pa lukwena ma lugoba
1Kono wudiyo cwinywu manok mo i koma i miŋona-ni. Koŋ wudi cwinywu ba!
2Nyeko omaka piwu ki lakodi nyeko ma Lubaŋa tye kwede bene-ni; pien wucal ki
nyako ma ayubo me nyomme ki laco acel, kun ageno ni abitere bot cware, en aye
Kricito, kun en nyako maleŋ ma pud pe laco mo obedo kwede.
3 Ento atye ki lworo ni, kit macalo twol yam obwolo Kawa ki ryekone, wun bene
dano bibalo tamwu woko, ma miyo pe doŋ wubimaro Kricito ki cwinywu ducu ki
mar maleŋ.
4Pien ŋat mo ma obino botwu, ka cako tito botwu pi Yecu mukene mapat ki maca
ma watito pire botwu-ni, nyo omiyowu cwiny mapat ma yam pe wutye kwede,
nyo otito lok me kwena mo mapat ma yam pe wugamo, meno wudiyo cwinywu
iye maber twatwal.
5Ki i tamma, aneno ni lukwena madoŋo ma gukato kare ca pe gikata kadi ki acel.
6Gwok nyo pe aryek i lok, ento aryek i ŋec mada. Meno yam doŋ wanyuto botwu
ka maleŋ, i yo ducu ki i kare ducu.
7Yam atimo bal ka mwolle kena wek aket dit i komwu, kun atito botwu lok me
kwena maber mua ki bot Lubaŋa nono, laboŋo gamo cul mo?
8Gitwero waco ni yam ayako lwak pa Kricito ka mukene piwu, pien ceŋ agamo
lim ki botgi pi ticca botwu.
9 Dok bene i kare ma onoŋo atye botwu, ka can jami mo omaka, pe ayelo ŋat mo i
kinwu, pien utmego ma gua ki i Makedonia gukelo gin ducu ma mitte pira. Onoŋo
abedo ma agwokke, dok bene abigwokke, wek pe amiwu peko mo.
10Doŋ awaco botwu ni, macalo ada pa Kricito tye i cwinya, pe gibigeŋo nyattena i
lok man i lobo Akaya ducu.
11Piŋo? Pien ni pe amarowu? Lubaŋa ŋeyo ni amarowu.
12Gin ma atiyo abimedde ki tiyone, wek pe ami jo ca gunoŋ kare ma gimito wek
gimi onen ni gin girom aroma kwedwa i tic ma ginyatte iye-nu.
13Pien jo-nu pe gin lukwena kikome, gin lutic ma gibwolo dano, ma gilokke woko
ginen calo lukwena pa Kricito.
14Ŋat mo myero pe obed ki ur i lok man, pien kadi Catan kikome bene lokke nen
macalo lamalaika ma menyo piny.
15Man pe doŋ gin ma pire dit twatwal ka ce lutic pa Catan gilokke ginen calo lutic
ma tiyo gin ma atir; agikkigi bibedo rom ki gin ma gutiyo.
Can mogo ma opoto i kom Paulo pi bedo lakwena
Acoli Baibul
© 1985, Bible Society of Uganda.
1847
16Koŋ doki awac ni, ŋat mo pe opar ni an lamiŋ; ka ce onoŋo wutamo kit meno, ci
doŋ wujola macalo dano mamiŋ, wek omiya bene anyatte manoknok.
17(Gin ma atye ka wacone botwuni pe gin ma Rwot omiya ni awac botwu; aloko
calo dano mamiŋ ki gen man ma atye kwede me nyatte.
18Macalo jo mapol ginyatte pi gin me lobo i kit me dano, an bene abinyatte.)
19Pien wudiyo cwinywu ki yomcwiny i kom jo ma lumiŋ, kun wun jo maryek.
20Wudiyo cwinywu kadi ka ŋat mo lokowu me doko opiine, nyo camo limwu, nyo
buyowu, nyo um i komwu nyo kadi doŋo lemwu.
21Lewic omaka omiyo aye ni wan yam pe wabedo tek i yo meno! Ento gin mo
keken ma dano okette me nyatte pire, an bene akette woko me nyatte kit meno,
ma onoŋo pud aloko macalo lamiŋ.
22Gin mono jo Ibru? An bene. Gin jo Icrael? An bene. Gin mono likwayo Abraim?
An bene.
23 Gin lutic pa Kricito? An gira aloko calo dano ma lapoya, awacci, akatogi woko.
Atiyo tic aloyogi, ari i mabuc akatogi, gigoya ma wel odoone pe kwanne, abwot ki
i lak to tyen mapol.
24 Lujudaya gugoya tyen abic ki del pyeradek wiye aboŋwen.
25 Gigoya ki odoo tyen adek, gicela bene ki got kicel, mel otur woko kweda tyen
adek; abuto ari i nam matutu dyeceŋ ki dyewor benebene tyen acel.
26 Ari i wot mapol ma can bene opoto i koma, can mua ki i lwak kulu mupoŋ ki pii,
can mua bot luyak, can mua bot lutuwa, can ma lurok guketo i koma, can ma nen i
gaŋ, can ma nen i tim, can ma poto i nam, ki can ma a ki bot utmego ma gin
lugoba.
27Acanne twatwal i tic matek; tyen mapol pe anino dyewor. Ari kec ki orwo pii;
tyen mapol abedo laboŋo cam mo ma romma, dok abedo i piny maŋic laboŋo
ginaruka.
28Medo i kom gin jami mukene-gu ducu, tye gin acel ma kelo peko bota kare ki
kare, en aye par ma atye kwede pi jo muye Kricito i kabedo mapatpat ducu.
29Tye ŋat mo ma goro ma kun an pe agoro? Tye ŋat mo ma gimiyo opoto i bal ma
cwinya pe owaŋ pire?
30Ka ce onoŋo myero anyatte, abinyatte pi gin ma nyuto gorona.
31Lubaŋa Won Rwotwa Yecu Kricito, ma gipwoyo nakanaka, en ŋeyo ni pe aloko
goba.
32 I kare ma onoŋo atye i Damaciko, laloc mo me dul lobo ma tye i te loc pa
kabaka Areta obedo ka kiyo gaŋ meno ni wek emaka,
Acoli Baibul
© 1985, Bible Society of Uganda.
1848
33ento gicwala woko ki aduku madit kun gimiyo akato ki i waŋ dirica ma i kom
cel, ci omiyo abwot woko ki i ciŋe.
2 Jo Korint 12
Gin ma Paulo oneno i waŋ lek ki gin ma Rwot onyuto bote
1Myero anyatte; kadi bed pe konyo gin mo, abilok i kom gin ma aneno i waŋ lek ki
gin ma Rwot onyuto bota.
2Aŋeyo dano mo i kin jo pa Kricito ma yam gitiŋo gitero woko malo wa i polo me
adekke, kombeddi doŋ okato mwaka apar wiye aŋwen kulu. (Ka kono Lubaŋa
otiŋo kome, kono nyo omiye oleko aleka, an gira pe aŋeyo, ento Lubaŋa ŋeyo.)
3Aŋeyo ni dano meno yam gitiŋe malo gitere wa i Paradic. (Ka ce Lubaŋa otiŋo
kome, gwok nyo omiye oleko aleka, pe aŋeyo, ento Lubaŋa ŋeyo.)
4Yam owinyo lok mogo ma pe myero lokke ka maleŋ, ma pe giye ni dano mo
otuci.
5Kit lok pa dano macalo meno aye bimiyo anyatte, ento pira kena pe abinyatte,
ento kono pi gorona aye keken.
6Kadi bed onoŋo nen calo amito nyatte, pe abibedo lamiŋ pien noŋo aloko lok
ada. Ento pe abinyatte, wek dano mo pe obed ki par i koma makato gin ma en
oneno i koma, nyo lok ma en owinyo awinya ki bota.
7Me gwoka wek pe alyerre kena ma okato kare pi lwak jami mapol ma yam
Lubaŋa onyuto bota, yam girwako okuto i koma, ma onoŋo en pud lwakena pa
Catan wek oket can i koma, wek pe akette malo kekena ma okato kare.
8Yam alego Rwot pi man tyen adek ni jami macalo meno oa woko ki i koma.
9Cutcut en ogamo ni, “Kicana tye ma rommi, pien tekona bedo tek twatwal ka ma
goro tye iye.” En meno gin mumiyo anyatte ki yomcwiny madit twatwal pi
gorona, wek tek pa Kricito obed i koma.
10Pi Kricito omiyo cwinya yom pi goro mapatpat ma atye kwede, ki pi yet, ki pi
can, ki pi peko mogo ma giuna kwede, ki peko ma diya matek; pien ka ma agoro
iye, kenyo en aye ka ma atek iye.
Mar ma Paulo tye kwede pi Lukricitayo me Korint
11Onoŋo abedo lamiŋ! Wun aye mucora iye, pien onoŋo myero wun aye
wudwora. Lukwena madito mukato kare ca pe gikata kadi ki acel, kadi bed an pe
a gin mo.
12Gin ducu ma nyuto ni an lakwena kikome yam otimme i kinwu ki diyo cwiny
madit, lanyut mogo, taŋo ki tic me aura madito.
Acoli Baibul
© 1985, Bible Society of Uganda.
1849
13Ŋo ma yam oremowu makato lwak muye Kricito i kabedo mukene ducu? Gwok
nyo man keken ni an yam pe abedo ka nurowu ki peko? Wutimma ber, ka ce
onoŋo abalo pi koyowu woko kit meno!
14Man doŋ tyen me adek ma ayubbe me bino kwede botwu, ento doŋ pe abimiyo
peko nurowu. Pien an pe amito jamiwu, ento amito wun kikomwu. Pe litino aye
ma myero gukan jami me mono pi lunyodogi, ento lunyodo aye myero gukan
jami pi litinogi.
15Abibedo ki yomcwiny madit me miyo jami ducu ma atye kwede, kadi wa tek
koma ducu, pi konyo kwo me tipowu. Wubimara manoknok ni, pien amarowu
matek?
16Wubiloko ni, “Meno ber, en kikome pe onurowu ki peko, ento en ladwala, yam
omakowa woko cutcut ki lok goba.”
17Tye ŋat mo i kin jo ma nene acwalogi botwu-ni, ma obuyo gin mo ki botwu
pira?
18Onoŋo alego Tito ni myero ociti, ka dok aoro ominwa mukene me wot kacel
kwede. Tito obuyowu? Yam pe watiyo tic ki kit cwiny acel? Onoŋo pe walubo yo
acel keken?
19Wun wutamo ni watye ka pido piwa kenwa kare man ducu i nyimwu? Pe
kumeno; wan watye ka lok i nyim Lubaŋa, macalo jo pa Kricito. Dok bene, wun
ma amaro, aloko me konyowu wek wudoŋ wudok jo muteggi.
20Pien alworo ni ka ao kunnu, gwok nyo abinoŋo wupat ki kit ma amito wubed
kwede, dok wun bene gwok nyo wubinoŋo apat ki kit ma wumito abed kwede.
Gwok nyo abinoŋo wutye ki daa, nyeko, kiniga malyet, laro dito, yet, lok kwot, lok
me bwolo ki anyobanyoba.
21Alworo bene ni ka adwogo botwu i anyim, Lubaŋana bimiyo lewic maka woko i
nyimwu; ci bimiyo akok pi jo mapol i kin dano ma yam gutimo bal, ka doŋ
gukwero ŋut woko i kom timgi me caro, me abor ki me kwele.
2 Jo Korint 13
Paulo ociko jo ma yam gubalo tyen me agikki
1 Man doŋ tyen me adek ma abio kwede botwu. Caden ma romo aryo nyo adek
aye myero gumok lok ducu ma gikelo me alara, macalo yam gicoyo.
2Lok man yam atito botwu con i kare ma atye i wotta me aryo, dok anwoyo
wacone kombeddi ma doŋ atye cen, bot jo ma yam gubalo, ki bot jo mukene ducu,
ni meno, ka dok adwogo botwu pe abitimo kica ki ŋat mo,
3pien wubimito neno gin ma moko ni Kricito aye ma tye ka lok i doga. En pe goro
ki botwu, ento nyuto tekke i iwu.
Acoli Baibul
© 1985, Bible Society of Uganda.
1850
4Yam gigure i kom yatariya pi gorone, ento kombeddi en kwo pi tek pa Lubaŋa.
Kadi wan bene wagoro i en, ento i bedowa kwedwu wabibedo kacel kwede pi tek
pa Lubaŋa.
5Koŋ wuŋine kekenwu, wek wunen ka ce wucuŋ matek i niyewu. Wutemme
kekenwu. Pe wuniaŋ ni Yecu Kricito tye i iwu, tekke ka wubedo dano ma Lubaŋa
pwoyo?
6Ageno ni wubiniaŋ maber ni wan mere pe wabedo jo ma pe gipwoyogi.
7Walego Lubaŋa piwu ni pe wutim gin mo marac, pe me nyuto ni wan jo ma
Lubaŋa pwoyo, ento wamito ni wun wutim gin maber, kadi bed wanen calo jo ma
en pe opwoyo.
8Pien wan pe watwero tiyo gin mo ma pe rwatte ki lok ada, ento watwero tiyo gin
ma rwatte ki gin ma tye ada keken.
9Cwinywa yom ka wagoro ma noŋo wun wutek, dok walego piwu ni wudok jo
muteggi.
10Gin mumiyo acoyo lok ma pud atye ka mabor kwedwu, wek pe abed ger i
komwu ka abino, kun atiyo ki twero ma yam Rwot omiya wek akonywu me doŋo,
ento pe me dwokowu cen.
Mot
11Me agikkine, utmegina, doŋ wubedi. Wuyub kitwu doŋ obed maber, dok bene
myero wuwiny kokona pi gin ma alegowu pire. Wubed ki cwiny acel, wubed bene
ki kuc, ci Lubaŋa ma won mar ki kuc bibedo kwedwu.
12Wumotte kekenwu ki mot me mar.
13Lwak pa Lubaŋa ducu gumotowu.
14Kica pa Rwotwa Yecu Kricito, ki mar pa Lubaŋa, ki ribbe ma Cwiny Maleŋ kelo
obed kwedwu ducu.
Acoli Baibul
© 1985, Bible Society of Uganda.
1851
Jo Galatia
Jo Galatia 1
Mot
1Waraga man oa ki bot Paulo ma en lakwena. Pe dano mogo aye ma ceŋ guore, or
ma mere me bedo lakwena pe yam owok ki bot dano mo, ento oa ki bot Yecu
Kricito ki bot Lubaŋa Won ma ceŋ ocere woko ki i kin jo muto.
2Utmegiwa ducu ma gitye kacel kweda kany bene gumotowu. Bot jo ducu ma
guye Kricito ma gibedo i Galatia:
3Lubaŋa Wonwa ki Rwotwa Yecu Kricito omiwu kica kacel ki kuc,
4en Kricito ma yam omine kene pi balwa wek elarwa woko ki i gin marac me kare
man, kun lubo gin ma Lubaŋa Wonwa mito.
5Deyo obed bote nakanaka. Amen.
Lok me kwena maber mo mukene pe
6An auro kit ma wulokke kwede oyot, kun wubwoto ŋat ma ceŋ olwoŋowu i kica
pa Kricito, dok wulokke woko wutye ka lubo lok me kwena maber mo mukene.
7Lok me kwena maber mo mukene gire pe, ento tye jo mogo ma balo cwinywu
woko, kun gimito gilok lok me kwena maber pa Kricito odok gin mapat.
8Ento kadi bed wan, nyo lamalaika mo mua ki i polo, otittiwu lok me kwena
maber mapat ki lok ma nene watito botwu-ni myero gicen woko.
9Kit macalo nene watito botwu, pud dok atittiwu aye ni, ka ce tye ŋatti mo ma
dok tye ka tittiwu lok me kwena maber ma pokke woko ki ma yam doŋ wuye-ni,
myero gicen woko.
10Kombeddi atye ka yenyo cwak pa dano, nyo pa Lubaŋa? Gwok nyo atye ka
temme me yomo cwiny dano ba? Ka ce nene abedo ka yomo cwiny dano, onoŋo
myero pe abed latic pa Kricito.
Kit ma Paulo odoko kwede lakwena
11Utmega, amito wuŋe lok man, ni, lok me kwena maber ma ceŋ atito botwu-ni pe
obedo gin pa dano.
12Pe yam agamo lok man me kwena maber ki bot dano mo, dok bene pe
gipwonya kwede apwonya, ento anoŋo ki bot Yecu Kricito ma ceŋ onyutte bota-
ni.
13 Wutyeko doŋ winyo lok i kom kwona macon i kare ma onoŋo pud alubo dini pa
Lujudaya, kit ma abedo ka libo kwede jo muye Lubaŋa, kun atimo bwami i komgi,
dok atemme mada me nekogi woko liweŋ.
Acoli Baibul
© 1985, Bible Society of Uganda.
1852
14 I dini pa Lujudaya an aye ma onoŋo aloyo jo mapol ma gin yalwakka ma gin jo
me rokka, kun aketo cwinya adada me lubo kit me tekwaro pa kwarowa.
15 Ento Lubaŋa yam oyera wa con, oketa woko pat ma onoŋo pud peya ginywala,
ka dok olwoŋa gire pi kicane.
16Cwinye obedo yom me nyutta Wode, wek acit atit pire bot Lurok. I kare ma lok
man otimme, pe aa acito bot dano mo ni omiya tam,
17dok bene pe aa acito i Jerucalem bot jo mukwoŋo bedo lukwena kweda, ento
acito gira cen wa i Arabia, ka aa ki kunnu dok adwogo cen i Damaciko.
18 I ŋe mwaka adek acito i Jerucalem ka limo Kepa , ci abedo kunnu pi nino apar
wiye abic.
19Ento i kin lukwena aneno Yakobo omin Rwot keken.
20(Me ada kadi wa i nyim Lubaŋa, lok ducu ma acoyo botwu i waraga man goba
pe iye.)
21Ka dok acito i lobo Ciria ki Cilicia,
22kun onoŋo lwaka dano mapol ma guye Kricito ma gitye i kabedo ducu i Judaya
peya giŋeya dok peya guneno koma.
23Onoŋo guwinyo lok i koma keken ma gitittigi ni, “Ŋat ma yam obedo ka yelowa-
ni, kombeddi tye ka tito lok i kom niye man ma yam koŋ otemo tyekone wokoni.”
24Omiyo gupako Lubaŋa pira.
Jo Galatia 2
Lukwena mukene gujolo Paulo
1 Lacen i ŋe mwaka apar wiye aŋwen dok acito i Jerucalem aye kacel ki Barnaba,
dok bene atero Tito me wot kacel kweda.
2Gin mumiyo acito kunnu, pien Lubaŋa onoŋo onyutta ni myero aciti. Ka ao
kunnu, ci aketo lok me kwena maber ma abedo ka titone bot Lurok-ki i nyimgi, i
muŋ bot jo ma ŋene, wek ticca ma atiyo, nyo ma doŋ atyeko tiyone con, pe obed
me nono.
3Ento Tito ma onywako wot kweda, kadi bed onoŋo en Lagrik, pe gibedo ka diye
ni myero gilire.
4Kadi bed onoŋo tye jo mogo ma gikelogi i kinwa ma pe gin utmego kikome, magi
gin jo ma gubino ka roto kit kuc ma watye kwede i Kricito Yecu, ka wek gilokwa
wadok opii.
5Ento kare mo obedo pe ma waye ni gulowa, wek wagwok lok ada me kwena
maber piwu.
Acoli Baibul
© 1985, Bible Society of Uganda.
1853
6 Ki tuŋ bota pe onoŋo aparo pi jo ma giŋene ni gin ludito, pien Lubaŋa gire pe
leŋŋe tuŋ bot ŋat mo pi kit ma en tye kwede. Gin jo ma ŋenenu pe gumedda gin
mo.
7Ento guniaŋ ni Lubaŋa doŋ omiya tic me tito lok me kwena maber bot Lurok, ma
rom ki kit macalo yam gimiyo ki Petero tic me tito lok me kwena maber bot
Lujudaya;
8pien ŋat mutiyo kacel ki Petero tic me tito lok me kwena maber bot Lujudaya,
obedo ka tic i koma bene bot Lurok.
9Yakobo ki Kepa ki Jon ma yam giŋeyogi ni gubedo lutel, ka doŋ guniaŋ pi kica ma
Lubaŋa omiya ci gugamo an ki Barnaba macalo lutic wadigi, kun gipoko tic ni
wan myero wacit bot Lurok ki gin gubecito bot Lujudaya.
10Gin gulegowa lok acel keken ni myero wapo pi lucan, ma man aye onoŋo gin ma
aketo cwinya ni myero atim.
Paulo ojuko Kepa i Antiokia
11I kare ma Kepa obino i Antiokia ajuke woko atyer ka maleŋ pien onoŋo otimo
gin ma pe ber.
12Pien i kare ma jo mogo ma gua ki bot Yakobo peya gubino, onoŋo Kepa nywako
cam kacel ki Lurok; ento ka gubino ci Kepa ojer onyiko woko cen, opokke woko
ki botgi pi lworo dul pa jo ma mito ni jo muye Kricito myero koŋ gilirgi.
13Lujudaya mukene gucako lubo kit pa Kepa me goba, kadi ki Barnaba bene
ocako ŋak woko kun lubo kitgi ma pe nyuto cwiny me ada.
14Ento i kare ma aneno ni guweko ada me lok me kwena maber woko ma onoŋo
tamgi tye ka wot atata, ci awaco bot Petero i nyimgi ducu ni, “Ka in ma Lujudaya-
ni ilubo kit pa Lurok, ma pe ibedo calo Lajudaya, ci itwero diyo Lurok niŋniŋ me
lubo kit pa Lujudaya?”
Lujudaya ki Lurok ducu gilarogi pi niye
15Wan kikomwa wan Lujudaya nia wa i anywalli, pe wan Lurok, jo ma lubalo-gu.
16 Ento waŋeyo ni dano pe gikwano ni kite atir pien tiyo gin ma cik mito, kono pi
ye Yecu Kricito keken. Kadi wa wan Lujudaya bene watyeko ye Yecu Kricito wek
gikwanwa ni kitwa tir pi ye Kricito, ento pe pi tiyo gin ma cik mito; pien pe
gibikwano dano mo ni kite atir pien tiyo gin ma cik mito.
17Ento kombeddi, ma watye ka yelle wamito gikwanwa ni kitwa atir pi Kricito, ka
wan kikomwa dok ginoŋo ni wan lubalo, ci Kricito mono obedo lakwena me tic pi
bal? Adadaneni pe kumeno!
18Ka dok agero gedo ma yam amuko areto woko piny-nyi odoco, ci an kara labal
marac.
Acoli Baibul
© 1985, Bible Society of Uganda.
1854
19Pien pi temo tiyo gin ma cik mito omiyo yam ato pi cik, wek abed kwo tuŋ bot
Lubaŋa.
20Yam gigura i kom yatariya kacel ki Kricito; pe dok an ma akwo-ni, ento Kricito
aye ma bedo kwo i iya. Kwo ma kombeddi atye kwede i komani, abedo kwo pi ye
Wod pa Lubaŋa, ma ceŋ omara ka omine gire pire kene pira.
21An gira pe abolo kica pa Lubaŋa; pien ka gikwano dano ni kitgi atir pi cik, ci
Kricito yam oto nono laboŋo tyen lok mo.
Jo Galatia 3
Lubo cik nyo bedo ki niye
1Wun jo Galatia kara wumiŋ kuman! Aŋa murogowu, wun jo ma ceŋ ginyuto
botwu atyer kit ma giguro kwede Yecu i kom yatariya macalo wuneno ki waŋwu?
2Koŋ apenywu ki peny man keken: wun mono yam wulimo Cwiny Maleŋ pi lubo
cik, kono nyo pi ye lok me kwena maber ma wuwinyo gitito botwu-ni?
3Wun kara wubedo miŋ kuman! Wucako lubo kit me Cwiny, ci kombeddi doŋ
wumito wugik ki tekkomwu?
4Gin jami mapol madoŋo macalo meno otimme botwu nono? I adane onoŋo
otimme ki tyen lok!
5En Lubaŋa ma omiyowu Cwiny Maleŋ-ŋi, dok otiyo bene taŋo mapol i kinwu, en
tiyo man pien ni wulubo cik, kono nyo pi ye lok ma wuwinyo ma gitito botwu?
6 Kit ma meno bene yam gicoyo lok i kom Abraim ni, “En oye Lubaŋa, omiyo
gikwane ni en dano ma kite atir.”
7 Myero wuŋe ni jo ma tye ki niye, gin aye likwayo pa Abraim kikome.
8 Luco ginacoya yam con onoŋo doŋ guŋeyo woko ni, Lubaŋa bikwano Lurok ni
gin jo ma kitgi atir pi niye. Lubaŋa yam otito lok me kwena maber con bot Abraim
kun wacce ni, “Rok ducu bilimo gum piri.”
9Pi meno, jo ma tye ki niye gibinoŋo gum kacel ki Abraim mubedo ki niye.
10 Jo ducu ma gujeŋŋe i kom tic me lubo cik doŋ gicenogi woko; pien yam gicoyo
ni, “Cen opot i kom jo ducu ma pe gilubo gin ducu ma gicoyo i buk me cik, kun
gicobo bene ticce kakare.”
11 Kombeddi lok doŋ oŋene woko ni, pe gikwano dano mo ni kite atir i nyim
Lubaŋa pi tiyo gin ma cik mito; pien gicoyo ni, “Ŋat ma kite atir pi niye bibedo
kwo.”
12 Ento cik pe ocuŋ i kom niye, pien gicoyo ni, “Ŋat ma tiyo kun lubo gin ma cik
mito bikwo pire.”
Acoli Baibul
© 1985, Bible Society of Uganda.
1855
13 Kricito aye ma nene okokowa ki i cen ma opoto i komwa pien pe walubo cik;
en obino ci olokke odoko dano ma giceno ma ka-kawa. Pien yam gicoyo ni, “Cen
opoto i kom dano ma giŋabo malo i wi yat.”
14Lok man otimme wek gum ma Lubaŋa ceŋ omiyo ki Abraim Lurok bene gunoŋ
pi Yecu Kricito, ka wek wan bene walim Cwiny Maleŋ ma yam giciko pire-ni pi
niye.
Cik ki gicikke
15Utmega, koŋ anyut labol me lok i kom dano. Ka jo aryo gucikke i gin mo-ni, ma
gumoko gicikkegi, ŋat mo pe dok twero lokone, dok bene pe twero medo gin mo i
gicikke meno.
16 Lubaŋa yam ocikke gin ki Abraim ki bot lakware bene. Ento yam ginacoya pe
owacci, “Ki bot likwayu,” ma nyuto ni gipol, ento owacci, “Ki bot lakwaru,” ma
nyuto dano acel keken, ma en aye Kricito.
17 Gin ma myero aloki tye kit man ni, cik ma doŋ obino lacen i ŋe mwaka miya
aŋwen ki pyeradek pe doŋ romo turo gicikke ma con Lubaŋa otyeko mokone
woko-ni, dok bene pe bimiyo gin ma ociko lal nono.
18 Ka ce leyo jami ma gimiyo ki Abraim obedo pi cik, meno noŋo pe lubo kit cikke
mo. Ento Lubaŋa yam omiyo bot Abraim i gicikke macalo mot.
19Cik dok mitte piŋo? Cik yam gimedo ni wek turo cik onen woko ka maleŋ, nio
waŋ ma lakwaro Abraim ma giketo cikke pire-ni obino. Lumalaika aye ma ceŋ
gukelo cik, ci gumiyo i ciŋ ŋat ma larib dano kacel.
20Ento larib dano pe mitte pi ŋat acel keken, ento Lubaŋa aye tye acel.
Gin mumiyo giketo cik
21Cik doŋ tye ka pyem ki gicikke pa Lubaŋa? Pe kit meno gire, pien ka nene
gimiyo cik ma twero miyo kwo, kono kwano dano ni kite atir obedo pi lubo cik.
22Ento coc ma yam gicoyo otweyo dano ducu macalo lumabuc i te twero me bal,
wek cikke ma nene giciko pi ye Yecu Kricito gimi bot jo muye en.
23I kare ma niye peya obino, cik aye munoŋo gwokowa, kun otweyowa woko
macalo mabuc, nio waŋ ma ginyuttiwa niye.
24Kit meno cik aye obedo lagwokwa ma myero olowa nio ka Kricito obino, ka doŋ
gicako kwanowa ni kitwa atir pi niye.
25Kit ma doŋ niye tye-ni, pe dok wabedo i te twero pa lagwokwa;
26pien wun ducu doŋ wudoko litino pa Lubaŋa pi niye Yecu Kricito.
27Wun jo ducu ma doŋ gityeko batijawu i nyiŋ Kricito, doŋ wuruko Kricito macalo
wuruko boŋowu.
Acoli Baibul
© 1985, Bible Society of Uganda.
1856
28Apokapoka mo doŋ pe i kin Lajudaya ki dano me Grik, i kin opii ki ŋat ma lone
kene, kadi i kin laco ki dako, pien wun ducu doŋ wurom i Kricito Yecu.
29 Ka wun doŋ wulwak pa Kricito, ci doŋ wun likwayo pa Abraim; dok pi cikke pa
Lubaŋa, wun lule gin ma yam en ociko bot Abraim.
Jo Galatia 4
ducu.
1Awaco kit man ni, laleyo ka pud latin bedo rom ki opii, kadi bed en won jami
2En koŋ bedo i te loc pa jo ma gwoke ki jo ma gwoko jamine, nio ka kare ma
wonne ociko oromo.
3Wan bene watye kit meno; i kare ma wan pud litino, yam wabedo opii pa jogi ma
gitye ka loc i wi lobo-ni.
4Ento ka kare kikome ma giciko-ni doŋ oromo, ci Lubaŋa ocwalo Wode ma dako
onywalo, kun ginywalo i te cik,
5 wek okok jo ma yam tye i te loc me cik, ka wek wan bene gilokwa wadok litino
me paco.
6Kit macalo wun doŋ litino me paco, en aye mumiyo Lubaŋa ocwalo Cwiny Wode
i iwa, ma kok ni, “Abba! Wora!”
7Kit meno, pi tic pa Lubaŋa omiyo in doŋ pe opii, ento latin me paco; ka doŋ in
latin paco, man nyuto ni in doŋ lale jami.
Paulo obedo ka paro pi jo Galatia matek
8I kare macon ma onoŋo peya wuŋeyo Lubaŋa, wubedo opii pa gin mogo atata
ma i adane pe gin lubaŋa wacel.
9Ento kombeddi doŋ wuŋeyo Lubaŋa, nyo koŋ awacci, Lubaŋa doŋ ŋeyowu; ci
dok wutwero dok cen niŋniŋ bot jogi macon ma gigoro, ma piny bene oloyogi
woko-ni? Piŋo dok wumito bedo opiigi pi tyen me aryo?
10Wuketo cwinywu me gwoko nino, ki dwe, ki kare mapatpat, ki mwaka-gu!
11Abedo ki lworo matek, pien ticca ma ayelle kwede botwu, kara aneko iye koma
nono.
12Utmega, alegowu ni wubed calo an, pien an bene doŋ adoko calo wun. Wun
giwu yam pe wutimo gin mo marac i koma.
13Wuŋeyo ni, pi lit koma omiyo atittiwu lok me kwena maber pi tyen mukwoŋo.
14Yam pe wuŋala dok pe wucaya, kadi lit koma okelo botwu aoma cwiny, ento
wujola maber calo wujolo lamalaika pa Lubaŋa, dok calo wujolo Kricito Yecu
kikome.
Acoli Baibul
© 1985, Bible Society of Uganda.
1857
15Gin aŋo dok muŋolle i yomcwiny ma onoŋo wubedo kwede-ni? An cadenwu ma
aloko ni, ka ce nene twerre, kono wukolo waŋwu woko ci wumiyogi bota.
16An alokke adoko lamerokwu pi tito botwu lok me ada?
17Jo mukene ca gibwolo waŋwu nono, tamgi rac. Gimito cego wiwu woko, wek
wucak dworogi.
18Dworre pi gin maber, ber kare ducu, pe ka an atye botwu keken.
19Litinona, pud dok atye ka ciro arem kwedwu macalo dako ciro arem i kare me
nywal, nio ka kit pa Kricito ocwene i iwu.
20Onoŋo amito ni kono abino abedo kwedwu kombeddi, ka wek aniaŋ kit gin ma
myero alok botwu ki kunnu, pien tamma i komwu doŋ ocuŋ woko ata.
Carolok i kom Agar ki Cara
21Wun jo ma wumito ni cik olowu, wun pe wuwinyo cik? Koŋ doŋ wutitta mono.
22 Pien yam gicoyo ni, Abraim onoŋo tye ki awobe aryo, acel obedo wod pa aŋeca,
ki acel obedo wod pa dakone kikome.
23Ento wod pa aŋecani yam ginywalo i kit me kom, ki latin pa dako kikome-ni
ginywalo pi cikke ma yam Lubaŋa ociko.
24Man ma awaco-ni obedo carolok: Mon aryo magi nyuto gicikke aryo bene. Ŋat
acel oa ki i wi got Cinai, litino ma en onywalo gubedo opii; dako meno en aye
Agar.
25Kombeddi Agar nyuto got Cinai, ma tye i Arabia; rom ki Jerucalem me kare-ni,
pien en tye i opii kacel ki litinone.
26Ento Jerucalem ma tye i polo lone kene, en aye obedo minwa.
27 Pien yam gicoyo ni, “Bed ki yomcwiny, in dako ma lalur ma yam pe inywalo
latin mo-ni, mwoc ki wer kun idaŋŋe matek, in dako ma pud peya yam arem
ogoyi! Pien litino pa dako ma gitenyo pol, kato litino pa dako ma bedo gin ki
cware kacel.”
28Utmega, wan wacal ki Icaka, wan litino me cikke pa Lubaŋa.
29 Ento macalo i kare ca onoŋo latin ma ginywalo i kit me kom obedo ka uno latin
ma ginywalo pi Cwiny pa Lubaŋa, i kare-ni bene tye kit meno.
30 Ento ginacoya kono wacci ŋo? Wacci, “Ryem aŋeca-ni woko gin ki wode, pien
wod pa aŋeca pe bileyo jami kacel gin ki wod pa dako kikome.”
31Kit meno, utmega, wan pe litino pa aŋeca, ento wan litino pa dako kikome.
Jo Galatia 5
Wacuŋ matek i kom kuc me lone kenwu
Acoli Baibul
© 1985, Bible Society of Uganda.
1858
1Kricito doŋ otyeko gonyowa woko ki i pii wek wabed jo me kuc ma walone
kenwa. Wacuŋ doŋ matek; pe dok wuye rwako tyenwu i okol me opii.
2Wuwiny ba, an Paulo kombeddi awacciwu ni, ka gilirowu, ci kony pa Kricito doŋ
pe botwu.
3Anwoyo lokka doki bot dano acel acel ma giliro ni, en doŋ tye ki banya me lubo
cik ducu.
4Wun jo ma wumito ni gikwanwu ni kitwu atir pi lubo cik, wun doŋ wupokke
woko kenwu ki bot Kricito; doŋ wunyiko woko cen, wubwoto kica pa Lubaŋa.
5Watye ki gen madwoŋ pi Cwiny Maleŋ me noŋo kit ma atir ma gimiyo pi niye.
6Pien i Kricito lirre nyo bedo ma pe giliro ducu konygi pe; niye keken aye konyo,
ma ticce aye mar.
7Onoŋo nene wucako riŋo ŋwec maber; aŋa mono ma dok ogeŋowu i lubo lok me
ada?
8Bito dano macalo man pe oa ki bot ŋat ma ceŋ olwoŋowuni.
9 Ka gitedo mugati, tobi matidi mo keken aye yenyo moko woko ducu.
10Atye ki gen i Rwot ni, tamwu pe bipokke ki mera; ento ŋat mo-ni ma tye ka balo
cwinywu woko-ni, kadi bed en aŋa, Lubaŋa biŋolle kop.
11Utmega, piŋo dok pud giuna, ka an kikoma aye atito ni lirre ber? Ka nene atito
lok kumeno, kono pe tye gin mo i lok i kom yatariya ma obedo macalo ajut ma
yoko dano.
12Kono jo ma tye ka balo cwinywu-ni gumedde anyim, gukolle woko kekengi gigi!
13Utmega, yam gilwoŋowu me bedo ki kuc kun wulone kenwu; ento pe dok
wulok kucwu odok me cobo mit ma ginywalowu kwede. Ma ka timo meno, myero
dano acel acel omine me konyo luwote pi mar keken.
14Pien cik ducu giribogi woko i lok acel keken ni, “Mar lawoti macalo imarre
keni.”
15Ento ka wubedo ka kane kekenwu ki lakwu, kun wutimo dano wadiwu calo
guci, myero wugwokke wek pe wutum woko kekenwu.
Nyig me Cwiny ki tic me kit pa dano
16Ento awacciwu ni, wuye Cwiny Maleŋ pa Lubaŋa aye otelwu, wek pe wucob
miti me kit pa dano.
17 Pien miti me kit pa dano pyem ki miti pa Cwiny Maleŋ, dok miti pa Cwiny
Maleŋ bene pyem ki miti me kit pa dano. Gin aryo-ni gimon, meno aye gin ma
geŋowu tiyo gin ma wumito.
18Ento ka Cwiny Maleŋ aye ma tye ka telowu, ci doŋ pe wubedo i te cik.
Acoli Baibul
© 1985, Bible Society of Uganda.
1859
19Tic me kit pa dano ma nen woko ka maleŋ gin en: tim kwele, caro, tarwaŋ,
20woro cal jogi, talo dano, mone, daa, nyeko, kiniga, laro dito, pyem, pokke,
21nek, mero ki koŋo, cam me yomcwiny me miŋo marac, ki mogo mukene macalo
meno. Pud dok ajukowu matek, kit macalo nene koŋ ajukowu, ni, jo ma timo gin
macalo magi, ker pa Lubaŋa pe bibedo megi.
22Ento nyig ma nyak pi Cwiny Maleŋ gin aye mar, yomcwiny, kuc, diyo cwiny,
kica, ber, gen,
23mwolo, gwokke ken; cik mo pe ma kwero gin macalo magi.
24Dano ma gin jo pa Kricito Yecu doŋ gutyeko neko par ki miti me kit pa dano
woko, ci guguro woko bene i kom yatariya.
25Ka wabedo kwo pi Cwiny Maleŋ, ci myero doŋ wawotu kun walubo en.
26Pe myero wabed ka wakke awaka, pe wabutte ki tek i kom luwotwa, dok pe
myero wabed ki nyeko i kinwa kenwa.
Wukonnye kekenwu i peko ma wutye kwede
Jo Galatia 6
1Utmega, ka ce gimako dano ka timo bal mo, wun jo ma wutye ki Cwiny pa
Lubaŋa wukonye wek odwog i yo ma atir, kun wubedo kwede ki cwiny me
mwolo. Koŋ iŋine kekeni, wek in bene pe gibiti.
2Wutiŋ peko pa luwotwu, meno aye bimiyo wucobo cik pa Kricito.
3Pien ka dano mo tamo ki i cwinye kene ni en e gin mo, kun i adane noŋo en pe
gin mo, noŋo en bwolle abwola kene.
4Dano acel acel koŋ oŋi ticce kene ka ber, meno miyo tyen lok me wakkene bedo
pi ticce kikome ma en otiyo, ma pe dok poro ki tic pa lawote.
5Pien dano acel acel tye ki yecce ma myero otiŋ.
6Dano ma gitye ka pwonyo ki lok i kom Kricito myero onywak jami ducu mabeco
ma etye kwede ki ŋat ma pwonye.
7Pe wuwek gibwolwu; Lubaŋa pe gituko kwede. Gin ma dano ocoyo, en aye bene
en bikayo.
8Ŋat ma ocoyo kodi i poto me kit pa dano, gin ma en bikayo ki iye en aye to; ento
ŋat ma coyo kodine i poto me Cwiny Maleŋ, bikayo mere kwo ma pe tum pi
Cwiny Maleŋ.
9Pe myero waol ka tiyo gin maber, pien ka kare oromo, ka cwinywa pe odoko
nyap, ci wabikayo kac.
Acoli Baibul
© 1985, Bible Society of Uganda.
1860
10Doŋ kit macalo pud watye ki kare-ni, myero watiyu gin maber bot dano ducu,
makato ducu myero watiyu bot utmegiwa ma guye Kricito.
Giko lok ki jiŋo cwiny dano ki mot
11Koŋ doŋ wunen kit nukuta madoŋo ma atye ka coyone ki ciŋa-ni.
12Jo ma tye ka diyowu ni myero wulirre-ni, gin aye jo ma mito ni gin maber ma
gitiyo onen ki woko. Tamgi tye ni pe myero giungi pi yatariya pa Kricito.
13Kadi gin ma gilirogi-ni pe gimako cik, ento gimito ni gilirwu ka wek giwakke i
gin ma gitimo i kom ki woko.
14Ento an pe amito awakke pi gin mo, kono pi yatariya pa Rwotwa Yecu Kricito
keken, pien ki tuŋ bot lobo ducu doŋ giguro woko i kom yatariya, ki an kikoma
bene doŋ gigura woko ki tuŋ bot lobo.
15Pien bedo ma gilirre nyo ma pe gilirre lok mo pe iye; ento gin ma pire dit
twatwal en aye me bedo ginaketa manyen.
16Kuc ki kica obed i kom jo ma poro kwogi ki cik man, ki i kom jo pa Lubaŋa ducu.
17Cakke kombeddi pe amito ŋat mo oyela, pien atye ki poyo ma doŋ giketo i koma
ma nyuto ni an opii pa Yecu.
18Kica pa Rwotwa Yecu Kricito obed kwedwu, utmega. Amen.
Acoli Baibul
© 1985, Bible Society of Uganda.
1861
Jo Epeco
Jo Epeco 1
Mot
1 Waraga man oa ki bot Paulo ma en lakwena pa Kricito Yecu pi mit pa Lubaŋa.
Bot jo pa Lubaŋa ma tye i Epeco, ma gin aye jo ma genne i Kricito Yecu:
2Lubaŋa Wonwa ki Rwot Yecu Kricito omiwu kica ki kuc.
Gum me cwiny ma gimiyo bot jo ma tye i Kricito
3Myero gipwo Lubaŋa, Won Rwotwa Yecu Kricito, pien i Kricito doŋ omiyowa kit
gum me cwiny ducu ma tye i polo.
4En oyerowa wa con i Kricito ma pud peya ocako keto lobo, wek wabed jo maleŋ i
nyime laboŋo bal mo i komwa pi mar mere.
5Lubaŋa pi mitte kene onoŋo doŋ oyubo con ni wan myero wadok litinone pi tic
pa Yecu Kricito.
6En otimo man wek wapak motte me kica me deyo madit ma en omiyo ki wan pi
Wode ma emaro.
7 Pi remo me to pa Wode ma ocwer piwa, doŋ gikokowa woko, giweko balwa, kit
macalo lonyo me kicane dwoŋ kwede,
8ma en omiyo botwa madit lawaŋacel, Pi ryekone ki pi niaŋŋe ducu,
9en doŋ omiyo waŋeyo muŋ me mit mere, kun lubo yub maber ma ceŋ en oyubo
me cobo i Kricito.
10Yub pa Lubaŋa ma en bicobo ka karene oromo, en aye me coko jami ducu ma
tye i polo ki i wi lobo, ki ribogi woko kacel i Kricito.
11Pien jami ducu tine kun lubo tam pa Lubaŋa ki mitte. En oyerowa i Kricito pi
tamme, wek wan wabed jone, kun onoŋo yam en doŋ oyubo woko con ni,
12wan Lujudaya ma wan aye jo mukwoŋo bedo ki gen i kom Kricito, myero wami
dano gupak deyo pa Lubaŋa.
13Oyero wun Lurok bene ma wutye i Kricito, ma yam wuwinyo lok ada, ma en aye
lok me kwena maber me larrewu. Wun wuye en, en mumiyo gimiyowu Cwiny
Maleŋ ma con Lubaŋa ociko pire-ni, wek obed macalo lanen ma mere ma doŋ
giketo i komwu.
14En aye gin ma gijeŋo ma nyuto ni wabinoŋo gin ducu ma Lubaŋa oyubbe me
miyo botwa i kare ma Lubaŋa bikoko jone kikome, ma bimiyo dano gipako
deyone matek.
Lega pa Paulo bot Lubaŋa
Acoli Baibul
© 1985, Bible Society of Uganda.
1862
15Pi lok man, cakke ma awinyo pi niyewu i kom Rwotwa Yecu, ki pi mar ma
wumaro kwede jo pa Lubaŋa ducu,
16omiyo pe akeŋ pwoyo Lubaŋa piwu, kun alwoŋo nyiŋwu bene i legana.
17Alego Lubaŋa pa Rwotwa Yecu Kricito, Lubaŋa Won deyo, wek omiwu cwiny
me ryeko, dok bene onyutwu ŋec i kome kekene.
18Dok bene alego ni en omeny tamwu, wek wuniaŋ i kom gen ma en olwoŋowu
iye, ki i kom mot me lonyo ki deyo madwoŋ ma en miyo bot jone wek obed megi
matwal.
19Alego bene wek wuniaŋ i kit ma tekone madwoŋ twatwal ma pe pimme-ni tye
ka tic kwede i iwa, wan jo ma waye Yecu. Man rom aroma ki tic madit me twer
ma en tye kwede,
20 ma ceŋ ocero kwede Kricito ki i kin jo muto, ka okete obedo i kabedo me deyo
ka ŋete tuŋ acuc i polo.
21En doŋ tye malo, loyo kit loc ducu ki twero ki teko ki dito ducu ma tye i polo, ki
nyiŋ mo ma oywek i lobo me kare man ki i lobo me kare ma bibino-ni bene.
22 Lubaŋa doŋ oketo jami ducu i te twer pa Kricito wek olo, dok omiye bot lwak
jo muye en wek en obed macalo wic, kun loyo jami ducu maber.
23Lwak jo ma guye Yecu gin aye kom Kricito, ma miyo en opoŋ otum maber woko
licwic, kun Kricito bene opoŋ i jami ducu ma i kabedo ducu.
Jo Epeco 2
Jo muto gudoko jo makwo
1 I kare mukato onoŋo wubedo jo muto pi turo cik ki balwu.
2I kare ca onoŋo wulubo yo maraco me lobo man, kun wuwinyo lok pa ŋat ma
loyo twer mogo ma tye malo i dye yamo, ma en aye cwiny ma kombeddi tye ka tic
i i jo ma dag winyo lok ma Lubaŋa waco.
3Wan ducu yam warom ki jo meno i lubo miti ma ginywalowa kwedeni, kun
wacobo miti me komwa ki gin ma watamo piwa kenwa; omiyo pi kit ma yam
watye kwede, kiniga pa Lubaŋa myero opot i komwa calo poto i kom jo mukene
ducu.
4Ento Lubaŋa lalonyo i kicane, mar ma en omarowa kwede dit twatwal;
5en mumiyo kadi bed onoŋo wadoko jo muto pi turo cikke, en omiyo wadoko
kwo kacel ki Kricito. Lubaŋa olarowu pi kicane.
6Pi ribbewa ki Kricito Yecu en ocerowa woko kacel kwede, ka doŋ oketowa
wabedo kacel kwede i polo.
Acoli Baibul
© 1985, Bible Society of Uganda.
1863
7En otimo man ducu wek enyut i kare ducu ma pud tye anyim lonyone madwoŋ
ma pe pimme me kica, ma onen ki berre botwa i Kricito Yecu.
8Pien pi kicane omiyo en olarowu pi niye. Man pe otimme pi tic mo ma wun
wutiyo; meno obedo mot pa Lubaŋa gire.
9Pe otimme pi ticwu mo, mumiyo ŋat mo owek wakke pire.
10Wan wabedo ginaketa pa Lubaŋa; en oketowa i Kricito Yecu ni wek wabed jo
ma tiyo tic mabeco ma yam en oyubo ni myero wati.
Jo ducu doŋ guribbe gudoko lwak acel i Kricito
11Koŋ wupo i kit ma wun wubedo kwede, wun ma wubedo Lurok i kit me
anywalli. Lujudaya gilwoŋowu ni wun jo ma pe giliro, kun gilwoŋŋe kengi ni gin
jo ma gulirre, pi lirregi ma ciŋ dano otiyo i riŋo komgi.
12Koŋ wupo bene ni i kare ca-ni onoŋo wupokke woko mabor ki Kricito; yam
gikoyowu woko ki i kom lwak me Icrael, pe wunywako gicikke pa Lubaŋa ki gin
ducu ma en ociko ni ebitimo pi jone. Yam wubedo i lobo man laboŋo gen mo,
Lubaŋawu bene onoŋo pe.
13Ento kombeddi i Kricito Yecu wun jo ma yam wutye ka mabor doŋ gikelowu
cok pi to pa Kricito.
14En kikome okelo kuc i kinwa, omiyo wan kwedwu doŋ wadoko lwak acel. Pi
miyo kome kene en doŋ okwanyo mone woko ki i kinwa macalo doŋ omuko cel
ca ma yam poko kinwa woko-ni.
15 Pi kelo kuc omiyo en ojwayo cik pa Moses woko ki gin ma giciko iye ducu, wek
omi wan jo me dul aryo-ni wadok rok acel manyen ma guribbe kacel i en.
16 Pi tone i kom yatariya odwoko wan aryo ducu bot Lubaŋa i kom acel, omiyo
mone ogik woko.
17 Yam en Kricito obino otito lok me kwena maber me kuc botwu wun jo munoŋo
wutye ka mabor, ki botwa wan jo ma onoŋo watye cok.
18Pi Kricito wan ducu, wan Lujudaya ki wun Lurok, giyabo botwa yo i Cwiny
Maleŋ acel-li me o bot Lubaŋa Won.
19Kombeddi doŋ wun pe wubedo lurok nyo lubedo; wun kacel ki jo pa Lubaŋa
doŋ wutye ki paco acel, wun doŋ wu jo me ot pa Lubaŋa.
20Wun doŋ kombeddi wudoko ot ma gigero, ma gutine obedo lukwena ki lutit lok
pa Lubaŋa. Yecu Kricito kikome obedo got madit me twoke.
21Gedo man okubbe kacel ki Kricito, dok bene tye ka doŋo me doko ot pa Lubaŋa
maleŋ i Rwot.
22Wun bene gitye ka gerowu kacel i kome, wek wubed ot ma Cwiny pa Lubaŋa
bedo iye.
Acoli Baibul
© 1985, Bible Society of Uganda.
1864
Jo Epeco 3
Tic ma Paulo otiyo pi Lurok
1Pi lok man, alego Lubaŋa piwu, an Paulo ma abedo lamabuc pi Kricito piwu wun
Lurok.
2Abedo ki tam ni wun doŋ wutyeko winyo kit ma Lubaŋa omiyo abedo lakan-lim
me kicane ki tuŋ botwu,
3dok bene kit ma onyutta kwede muŋŋe, omiyo aŋeyo, macalo doŋ atyeko coyo
pire macekcekki.
4 Ka wukwano ci wutwero neno maber kit ma aniaŋ kwede i muŋ ma otiko
Kricito.
5I kare mukato yam Lubaŋa pe onyuto muŋ man bot dano adana-ni, ento
kombeddi doŋ onyuto bot lukwenane maleŋ ki lutit lokke, pi Cwiny Maleŋ.
6Muŋ meno tye kit man ni, pi lok me kwena maber omiyo Lurok doŋ gudoko lule
lonyo pa Lubaŋa kacel ki Lujudaya; gudoko dul kom acel kwedgi, gin bene
gunoŋo gin mo ducu kacel kwedgi ma yam Lubaŋa ociko pire i Kricito Yecu.
7An giketa abedo latic me lok me kwena maber pi mot me kica pa Lubaŋa, ma
omiya pi tic me twerone.
8Kadi bed atidi twatwal ki i kin jo pa Lubaŋa ducu, ento en omiya mot man me
kica me tito lok me kwena maber bot Lurok i kom lonyo madwoŋ pa Kricito ma
tere pe tatte,
9dok me miyo kit ma en ocobo kwede yub mere me muŋ onen woko ka maleŋ bot
jo ducu. Onoŋo Lubaŋa mucweyo jami ducu-ni okano muŋ man pi kare ducu
mukato aŋec,
10wek kombeddi oti ki lwak jo muye Yecu me miyo luloc ki wegi twero ducu ma
tye i polo guŋe ryeko pa Lubaŋa ma kite patpat.
11Man lubo tam pa Lubaŋa ma onoŋo yam tye con, ma en ocobo i kom Yecu
Kricito Rwotwa;
12pire omiyo wan jo ma waye Yecu walimo tekcwiny, pien oyabo botwa yo me o i
nyim Lubaŋa ki gen.
13En mumiyo alegowu ni, pe myero cwinywu odok nyap pi can ma gitye ka una
kwede piwu; can man aye kelo botwu deyo.
Ŋeyo mar pa Kricito
14Lok man aye mumiyo arumo coŋa i nyim Lubaŋa Won,
15en ka ma nyiŋ man me won ocuŋ iye i doggola pa jo me odi ducu ma tye i polo
ki ma tye i lobo.
Acoli Baibul
© 1985, Bible Society of Uganda.
1865
16Alego ni pi lonyone me deyo myero omi Cwiny mere opoŋwu ki teko ki kero
madwoŋ i iwu,
17Kricito bene obed i iwu pi niyewu. Dok bene alego ni Lubaŋa omi wucuŋ matek
i mar macalo yat ma lwite odonyo matut i ŋom,
18wek wubed ki teko, ki cwiny me niaŋ, kacel ki jo pa Lubaŋa ducu, kit ma mar pa
Kricito lac kwede, kit mabor kwede, ki kit ma odoŋo kwede malo, dok kit ma tut
kwede,
19wek wuŋe mar pa Kricito ma kato ŋec ducu, wek wupoŋ ki gin mo ducu ma
opoŋ i i Lubaŋa.
20Deyo obed bot Lubaŋa ma twero tiyo tic madwoŋ twatwal ma kato gin ma
watwero lego pire nyo keto i tamwa, pi tekone ma tye ka tic i komwa.
21Deyo obed bote nakanaka i Kricito Yecu ki i lwak jo ducu muye en, i kare pa
yalwak ducu. Amen.
Jo Epeco 4
Wubed acel i Cwiny Maleŋ
1Pi meno, an ma abedo lamabuc pi Rwot alegowu ni wulub kit kwo ma myero, ma
rwatte ki lwoŋo ma yam gilwoŋowu iye.
2 Wuwor jo mukene, wubed mwol, dok wubed jo ma ciro gin ducu ma balo cwiny
dano, kun ŋat acel acel diyo cwinye i kom lawote ki mar.
3Wuket tek me gwoko ribbe ma Cwiny Maleŋ omiyowu wek wubed acel i twec
me kuc.
4Kom tye acel, Cwiny Maleŋ bene tye acel, kit macalo gen bene tye acel ma
Lubana olwoŋowu iye.
5Rwot tye acel, niye acel, batija acel,
6Lubaŋa bene tye acel ma en aye Won dano ducu. En loyo jami ducu, tiyo i gin
ducu, dok bene tye i gin ducu.
7Ŋat acel acel i kinwa olimo mot me kica, ma oporre ki mot ma Kricito omiye.
8 En mumiyo yam giwaco ni, “Ka ceŋ oito malo, otero opii mapol ma en oyako i
lweny, ci omiyo mot bene bot dano.”
9“Oito malo” te lokke aŋo? Te lokke ni olor piny bene i lobo ka matut.
10Ŋat mulor piny en acel-lu bene aye oito malo ka mabor i ŋe polo ducu, wek
epoŋ jami ducu woko liweŋ.
Acoli Baibul
© 1985, Bible Society of Uganda.
1866
11Mot ma en omiyo gin en: omiyo jo mogo me bedo lukwena, jo mukene me bedo
lutit lok pa Lubaŋa, jo mukene gubed lutit lok me kwena maber, jo mukene
lukwat ki lupwony.
12Ticgi obedo me yubo jo pa Lubaŋa i ticgi me konyo dano, dok me doŋo kom
Kricito,
13nio waŋ ma wan ducu wadoko acel i niyewa ki i ŋeyo Wod pa Lubaŋa, nio ka
wadoko dano mucwiny, ma wadoŋo warom ki Kricito, ma en aye jami ducu opoŋ
iye.
14Pi meno pe dok myero wabedu calo litino ma giweko yamo me pwony
mapatpat wirogi dwokogi tuŋŋi ki tuŋŋi; ryeko pa dano, ki lok ma giporo me
goba, pe dok bimiyo wacabbe acaba.
15Ma ka meno, myero walok lok ada ki mar, wek wamedde, wadoŋu malo i kit yo
ducu nio bot Kricito, ma en aye lawiwa.
16 En aye wic, dul kom ducu guribbe woko i kome, dok gukubbe kacel i waŋ mwot
ducu ma tye iye. Ka dul acel acel tye ka tiyo ticce kakare, miyo kom doŋo maber i
mar.
Kwo manyen i Kricito
17En mumiyo awaco lok man botwu kun acikowu i Rwot ni, pe myero pud dok
wubed i kit ma Lurok gibedo kwede, i tamgi ma konnye pe.
18Tamgi doŋ onyobbe woko, pe doŋ gitwero niaŋ gin mo, kwo ma Lubaŋa miyo
nen gin ma welo ki tuŋ botgi, pi kwiya piny ma obino botgi pi cwinygi ma odoko
nwaŋ.
19Gin pe doŋ giparo gin mo, oweko doŋ gumine kengi i tim me tarwaŋ, dok bene
giwor matek i timo lwak tim caro caro mapol.
20Ento lok kom Kricito yam pe gipwonyowu kit meno,
21ka kono nene wuwinyo lok i kome ada, dok gipwonyowu, wun jo ma lubo en, ki
lok ada ma tye i Yecu.
22 Kit kwowu macon ma yam wubedo kwede ca, kombeddi myero doŋ wuwek
obedi; kit kwo maca doŋ oballe woko pi miti maraco ma obwolowu.
23Wuwek Lubaŋa doŋ oroc tam me cwinywu odok manyen,
24 ka doŋ wuruk kit pa dano manyen ma giketo i cal pa Lubaŋa kikome i ada me
kit ma atir ki maleŋ.
25 Pi meno, wuwek goba obedi; dano acel acel myero olok lok ada bot dano
lawote, pien wan watye macalo dul kom luwotwa.
26 Ka kiniga omakowu, pe wupot i bal; ceŋ pe myero opoti ma noŋo pud wujul
wutye ki kiniga i cwinywu,
Acoli Baibul
© 1985, Bible Society of Uganda.
1867
27dok bene pe wumi kare ki Catan.
28Dano ma yam bedo ka kwalo jami pa jo mukene myero doŋ owek kwo obedi;
myero en ocak tiyo tic maber ki ciŋe, wek onoŋ gin ma myero opok ki jo ma megi
pe.
29Lok mo marac myero pe okatti ki i dogwu; wulok lok mabeco keken ma doŋo
tam pa dano i yo ma mitte, wek jo ma winyo lokwu gunoŋ kony ki iye.
30Pe wumi Cwiny pa Lubaŋa okum, en Cwiny ma gimiyowu me bedo lanen ma
gimwono woko doŋ i komwu pi kuro nino ma gibikokowu iye.
31Wuwek doŋ keccwiny ducu, ki waŋ-ic ki kiniga, da i wi dano mukene, yet, kacel
ki raccwiny ducu.
32 Wubed jo ma lukica ki cwiny maber; dano acel acel myero otim ber bot lawote.
Wutim kica i kinwu kekenwu ki luwotwu i kom balwu, macalo Lubaŋa otimowu
kica i Kricito.
Jo Epeco 5
Wulub kit pa jo me ceŋ
1Wulub kit pa Lubaŋa, pien wun litinone ma en maro.
2 Wubed kun wulubo yo me mar, macalo Kricito ceŋ omarowa, ci omine kene
piwa wek ebed macalo gitum ma ŋwece kur ma gityero bot Lubaŋa.
3Doŋ pi meno tim kwele ki tim caro caro ducu, ki woro me lim pe myero gilwoŋ
nyiŋgi i kinwu; meno aye gin ma myero bot jo pa Lubaŋa.
4Gin me lewic ki lok miŋmiŋ, nyo kadi ki loko lok oree ma konnye pe, myero bene
pe owinnye botwu. Ma ka timo jami magi, wumi pwoc bot Lubaŋa.
5Wuniaŋ maber ni, pe tye ŋat mo i kin lutim tim abor nyo tim caro, nyo jo ma wor
i kom jami, ma binoŋo dul mo ma bedo mere i ker pa Kricito ki pa Lubaŋa.
6Pe wuye ŋat mo obwolwu ki lok mogo ma tere pe, pien kiniga pa Lubaŋa bino i
kom jo ma pe winyo lokke pi kit timgi nu.
7Pi meno, pe wuribbe kwedgi.
8Yam wubedo colpiny, ento kombeddi doŋ wudoko dyeceŋ i Rwot; kitwu myero
doŋ obed kit pa jo me ceŋ.
9Pien nyig ma onyak pi ceŋ nen woko i gin ducu ma tye maber, dok atir, ki me
ada.
10Wutem pwonyo gin ma yomo cwiny Rwot.
11Pe wuribbe i tic mo ducu me piny macol ma pe konyo, ento wunyut kit tic meno
woko ka maleŋ.
Acoli Baibul
© 1985, Bible Society of Uganda.
1868
12Pien bedo me lewic me loko i kom gin ma gitiyo i muŋ aloka keken.
13Gin mo-ni ma leŋo onyuto nen woko ka maleŋ; pien gin ma nen ka maleŋ noŋo
tye i ceŋ.
14Man aye gin mumiyo giwaco ni, “Co woko, in ma inino, cer woko ki i kin jo
muto, ci Kricito bimenyi.”
15Wugwokke maber i kwo ma wubedo kwede; pe wubed macalo jo ma kwiya
piny, ento calo jo maryek.
16 Kare ma tye myero iti kwede i yo maber, pien nino me kare-ni opoŋ ki gin
marac.
17Pi meno, pe wubed miŋ, ento wutem niaŋ gin ma Rwot mito wuti.
18Dok pe myero wumer ki koŋo, pien mero kelo kit me caro. Ma ka mero, wuwek
Cwiny Maleŋ opoŋ cwinywu,
19 kun wuloko i kinwu kekenwu lok me jabuli, ki wer, ki wer me cwiny, kun
wuwero dok wukuto wer me pako Rwot ki cwinywu ducu.
20Wupwo Lubaŋa Won i kare ducu pi jami ducu i nyiŋ Rwotwa Yecu Kricito.
Co ki mongi
21Wumine kenwu i te loc pa jo mukene, ŋat man bot lawote, pi woro Kricito.
22 Wun mon wumine kenwu i te loc pa cogwu, macalo wumine kenwu bot Rwot.
23Pien laco obedo lawi dakone, macalo Kricito en aye lawi lwak muye en, en bene
lalargi; gin lwak meno aye kome.
24Macalo lwak muye Kricito gibedo i te locce, kit meno mon bene myero gubed i
te loc pa coggi i kit yo ducu.
25 Wun co bene wumar monwu i kit macalo Kricito omaro kwede lwak muye en,
ci omiyo kwone pigi,
26wek elonygi gubed leŋ, ma doŋ otyeko lwokogi ki pii ki lok,
27wek ekel lwak muye en i nyime kene macalo nyako mamwonya twatwal, kun
pe tye ka mo ma ojuŋŋe i kome, nyo kadi ki poyo mo bene pe, wek obed leŋ
laboŋo ka mo murocce.
28Kit meno, co bene gumar mongi macalo gimaro komgi kengi. Ŋat ma maro
dakone, maro kome kene.
29Pe tye ŋat mo ma dag kome kekene, ento pito ki cam dok gwoko maber macalo
Kricito bene tiyo ki lwak jo muye en,
30pien wan wa dul kome.
Acoli Baibul
© 1985, Bible Society of Uganda.
1869
31 Yam gicoyo ni, “Pi lok man dano biweko wonne ki minne, ci giribbe woko gin ki
dakone, gin aryo doŋ gidoko kom acel.”
32Man muŋ madit twatwal. An ki tuŋ bota agonyo tyen lokke ni Kricito ki lwak
muye en.
33Pi meno, laco acel acel i kinwu myero omar dakone macalo maro kome kene, ki
dako bene myero onen ni eworo cware.
Jo Epeco 6
Lunyodo ki litinogi
1 Wun litino, wuwiny lunyodowu i Rwot, pien meno aye ber.
2Yam gicoyo ni, “Wor woru ki meni.” Man aye cik mukwoŋo ma giciko pi gin mo
maber ma bia ki iye, ni,
3“wek ibed ma nyimi leŋ dok iri i lobo pi kare malac.”
4 Dok wun wego, pe wuket kolo i kom litinowu ma miyo kiniga makogi, ento
wupitgi gudoŋ maber kun wupwonyogi dok wunyebogi ki kit mabeco ma Rwot
pwoyo.
Lutic ki luditogi
5 Wun lutic, wuwiny luditowu me lobo man ki cwinywu acel, macalo wuwinyo
Kricito, kun wulworogi ki myelkom.
6Ticwu myero pe obed tic ma yeŋo waŋ keken me yomo cwiny dano, ento myero
wuti gin ma Lubaŋa mito ki cwinywu ducu, macalo wun lutic pa Kricito.
7Wuti ticwu ki cwiny maber, macalo wutiyo bot Rwot, ento pe wutiyo bot dano ni
gunen wek gupwowu,
8kun wuŋeyo ni, gin mo ducu ma dano mo otiyo maber, Rwot bicule pire ma rom
aroma ki ticce ma en otiyo, kadi en latic nyo dano ma lone kene.
9 Dok wun wegi lutic, wuti bene ki luticwu i yo acel-lu; wuwek burogi obedi, kun
wupo ni ladit ma loyogi wa ki wun bene tye i polo, en tero jo ducu maromrom.
Lweny ki gin marac
10Me agikkine, wubed tek i Rwot ki twero me tekone.
11Wuruk jami lweny ducu ma Lubaŋa miyo, wek wucuŋ kun wugeŋŋe kekenwu i
roro pa Catan.
12 Pien wan pe walwenyo i kom dano ma tye ki kom ki remo, ento walwenyo ki
luloc ki wegi twero ma woko, ki i kom gin ducu ma loyo wi lobo ducu i kare man
me colpiny, dok ki dul mony mogo maraco me cwiny ma tye i polo.
Acoli Baibul
© 1985, Bible Society of Uganda.
1870
13Pi meno myero wukwany jami lweny ducu ma Lubaŋa miyo, wek obikonywu
me cuŋo matek i nino marac, pud wubicuŋ ma noŋo doŋ wuyelle i kit yo ducu.
14 Pi meno, myero wucuŋ ma wutweyo pyerwu woko ki ada, wuruk bene kit ma
atir wek obed nyonyo me geŋo korwu,
15 kun wuyubbe me tito lok me kwena maber me kuc ma bedo macalo war ma
wuruko i tyenwu.
16Makato ducu, niye aye myero obed kwotwu ma bimiyo wutwero neko mac ki i
kom atero ma Larac bayo.
17 Wumak larre aye obed tok nyonyo me wiwu, ki lok pa Lubaŋa ma en aye pala
lucwan pa Cwiny Maleŋ.
18Wuleg kare ducu i Cwiny ki lega me bako dog. Wubed ma wuyubbe i lega kare
ducu kun wuciro peko, kun wulego pi jo pa Lubaŋa ducu.
19Wuleg bene pira wek Lubaŋa oyab doga, omiya gin ma myero aloki, wek atuc
muŋ me lok me kwena maber ki tekcwiny.
20An lakwenane ma rom ki ŋat mo-ni ma cuŋ pi lobone, ento gitweya woko ki
nyor. Lubaŋa omiya atit ki tekcwiny, kit ma myero alok kwede.
Mot me agikki
21 Tukiko, ominwa ma gimaro dok en latic pa Rwot me agena, bitittiwu lok ma
dok i koma ki i kom ticca.
22Acwalo en botwu pi lok man kikome, wek en omi wuŋe kit ma wan watye
kwede, dok ocuk cwinywu.
23Kuc ki mar ki niye ma a bot Lubaŋa Won ki Rwotwa Yecu Kricito obed bot
utmegiwa.
24Kica pa Lubaŋa obed bot jo ducu ma maro Rwotwa Yecu Kricito ki mar ma pe
to.
Acoli Baibul
© 1985, Bible Society of Uganda.
1871
Jo Pilipi
Jo Pilipi 1
Mot
1 Waraga man oa ki bot Paulo ki Temceo, ma gin lutic pa Kricito Yecu. Bot jo pa
Lubaŋa ducu ma tye i Kricito Yecu ma gibedo i Pilipi, kacel ki lutel ki jo ma
konyogi:
2Lubaŋa Wonwa ki Rwotwa Yecu Kricito omiwu kica ki kuc.
Lega pa Paulo pi jo pa Lubaŋa ma tye i Pilipi
3Apwoyo Lubaŋa i kare ducu ma noŋo atye ka po piwu.
4I legana ducu alego piwu ducu ki yomcwiny,
5pien cakke i nino mukwoŋo o kwede wa onyoo, wuribbe kweda i tic me tito lok
me kwena maber.
6Aniaŋ maber ni, Lubaŋa ma ocako tic man i kinwu bicobo kakare nio wa i nino
pa Kricito Yecu.
7Oporre bota me paro piwu ducu kit meno, pien piwu litta twatwal, pien wun
ducu wuribbe kacel kweda i nywako kica ma Lubaŋa omiya kanyi buc, ki dok i
kare ma alaro pi lok me kwena maber wek omok matek.
8Lubaŋa aye obedo cadenna ma ŋeyo ni, par matut ma abedo kwede piwu a i mar
pa Kricito Yecu kikome.
9Dok alego Lubaŋa ni meno, mar mewu myero odoŋ omedde ameda i ŋec kikome
ki niaŋ matut,
10wek wupwo gin maber makato. Man bimiyo wubedo ma cwinywu leŋ laboŋo
bal mo i nino pa Kricito,
11dok bene bimiyo ticwu ducu mabeco me kit ma atir nya i komwu pi Yecu
Kricito, kun kelo deyo ki pak bot Lubaŋa.
Ki tuŋ bota bedo kwo aye en Kricito
12Utmega, amito wuŋe ni, lok mutimme i koma okonyo matek me nyayo lok me
kwena maber.
13 Lwak askari pa Cecar ducu, ki jo mukene ducu, kombeddi giŋeyo maber ni, an
atye i buc pi Kricito.
14Dok utmegiwa mapolle gengi omedde i kom Rwot pi bedona i buc, omiyo gitito
lok pa Lubaŋa ki tekcwiny madwoŋ twatwal, laboŋo lworo.
15Ada, jo mogo tito pi Kricito ki cwiny me nyeko ki daa, ento jo mukene gitito ki
cwiny maber.
Acoli Baibul
© 1985, Bible Society of Uganda.
1872
16Jo ma tito ki cwiny maber-ri gitito pi mar, kun giŋeyo ni Lubaŋa oketa kany ka
lweny pi lok me kwena maber.
17Jo mukene ca gitito nyiŋ Kricito pi laro dito kun noŋo cwinygi pe leŋ, tamgi tye
me medo can bota i buc kany.
18Lok mo pe, an gira cwinya yom ayoma, pien i yo ducu, kadi i goba nyo lok ada,
gitye ka tito pi Kricito.
19Iyo, pud dok abibedo ki yomcwiny. Pien aŋeyo maber ni, pi legawu ki pi kony
ma a ki bot Cwiny Maleŋ pa Yecu Kricito, bimiyo abwot ki i can.
20Pien mitina ki genna madwoŋ tye ni, lewic pe bimaka i gin mo, ento atamo me
miyo deyo bot Kricito i koma-ni ki tekcwiny madwoŋ, i kare-ni macalo i kare
ducu, kadi akwo nyo kadi ato.
21Pien ki tuŋ bota, bedo kwo en aye Kricito, ki to kono miyo anoŋo magoba.
22Ka abedo kwo i kom, miyo abitiyo tic mogo ma konyo ento pe aŋeyo gin ma
abiyero.
23Kwanyo acel i kom gin aryo-ni ocuŋo wiya woko. Mitina tye ni kono ato wek
abed kacel ki Kricito, pien meno aye ber makato ducu.
24Ento bedo kwo i kom mitte twatwal piwu.
25An doŋ aniaŋ i lok man, omiyo aŋeyo ni pud abibedo, dok abiri botwu ducu wek
wumedde wuwot anyim, wubed ki yomcwiny i niyewu.
26Meno bimiyo wakkewu pira i Kricito. Yecu bedo dwoŋ twatwal, ka dok adwogo
botwu.
27Gin acel ma pire dit en ene ni, kit kwo me bedowu myero orwatte ki gin ma lok
me kwena maber i kom Kricito mito, wek kadi abino me nenowu, nyo kadi abedo
bor kwedwu, ka awinyo lok i komwu, myero aŋe ni, wucuŋ matek i cwiny acel ki
tam acel, kun wulwenyo kacel pi niye ma bino pi lok me kwena maber.
28Pe wuwek lukworwu gumiwu lworo i gin mo. Man aye lanyut ma cimo botgi ka
maleŋ ni gibirwenyo woko matwal, ento lanyut man nyuto botwu ni gibilarowu;
meno gire gin ma a ki bot Lubaŋa.
29Pien en omiyowu mot me kica pi Kricito, pe mot me ye en keken, ento me neno
can pire bene.
30 Wudonyo doŋ i kit lweny ma yam wuneno i koma-ni, dok bene kombeddi pud
wuwinyo ni atye iye.
Jo Pilipi 2
Mwolo ki dit pa Kricito
Acoli Baibul
© 1985, Bible Society of Uganda.
1873
1Pi meno, ka wunoŋo tekcwiny mo pi bedo i Kricito, nyo mar mo ma miyo wudiyo
cwinywu, nyo ka gimiyowu ribbe mo i Cwiny Maleŋ, nyo cwiny mo me kica weko
wutimo ber bot jo mukene,
2doŋ wumi yomcwinya ocobbe maber kit man: wubed ki tam acel ki mar acel,
kun wuribbe kacel i cwinywu, tamwu bene myero obed acel.
3Pe wutim gin mo pi laro dito nyo pi wakke awaka keken, ento wubed ki mwolo,
kun dano acel acel woro lawote macalo ŋat madit loye.
4Pe itam pi gin ma konyi keken, ento tam pi gin ma konyo jo mukene bene.
5Wubed ki cwiny ma rom ki cwiny ma yam Kricito Yecu obedo kwede-ni.
6I calle kadi bed en Lubaŋa kikome, ento pe oridde ki tek me bedo rom ki Lubaŋa.
7Oweko meno ducu, ci okwanyo kit me opii, ka ginywale macalo dano.
8Ka doŋ okatti macalo dano, omwolle woko gire kene, obedo lawiny nio wa i to,
nio bene wa i to i kom yatariya.
9Pi meno, Lubaŋa omiye dit ma malo twatwal, dok bene omiye nyiŋ ma tye malo
makato nyiŋ mukene ducu,
10 wek gin ducu ma tye i polo ki i lobo, kadi wa gin ducu ma tye piny i te lobo,
gurum coŋgi piny me woro nyiŋ Yecu,
11leb ducu myero otuc bene ni, Yecu Kricito aye Rwot, kun kelo deyo bot Lubaŋa
Won.
Jo ma ryeny i lobo calo lakalatwe
12Pi meno, wun ma amaro, macalo yam wuwinyo lokka i kare ducu ma onoŋo pud
atye botwu, myero wubed ki winy makato kare kombeddi ma doŋ atye bor
kwedwu-ni. Wuti tic me cobo larwu kenwu kenwu ki lworo kacel ki myelkom,
13pien Lubaŋa aye ma tye ka tic i cwinywu, kun miyowu miti ki teko me tic, wek
wun wuyom cwinye.
14Wuti tic ducu laboŋo ŋuru nyo pyem mo,
15 wek wubed laboŋo lok mo ma loyowu, ma bal mo bene pe i cwinywu, litino pa
Lubaŋa ma bal mo pe i komwu liweŋ i kin lwak jo me kare-ni ma guballe woko-ni.
Wutye ka ryeny i lobo i kin dano calo lakalatwe,
16pien wumako lok me kwo doŋ matek. Meno bimiyo awakke i nino pa Kricito ni,
yam kara onoŋo pe ariŋo ŋwec nono, dok bene pe ayelle nono.
17Kadi bed giony remona me bedo macalo gityer amata ma gionyo i wi keno tyer,
kun niyewu kacel ki ticwu bote bedo macalo mot ma gitumo bot Lubaŋa, an gira
cwinya yom kacel ki wun ducu.
Acoli Baibul
© 1985, Bible Society of Uganda.
1874
18Kit meno, wun bene myero cwinywu obed yom, wek wuribbe kweda i
yomcwiny.
Temceo ki Epaprodito
19Atye ki gen i Rwot Yecu me cwalo Temceo botwu oyot, wek omi awiny kit ma
wutye kwede, kun cuko cwinya bene.
20Pe atye ki ŋat mo mukene doki ma tye ki kit cwiny ma en tye kwede, ma twero
paro piwu adada macalo en.
21Jo mukene-gu ducu giparo pi gin ma konyogi keken, pe gitamo pi gin ma dok i
kom Yecu Kricito.
22Ento wun wuŋeyo kit Temceo ki konnye ma en onyuto. En ki an wabedo calo
wego ki latinne; waribbe kwede i tic kacel pi lok me kwena maber.
23Pi meno atye ki gen me cwale botwu oyot, tek aniaŋ kit ma piny tye ka wot
kwede ki tuŋ bota kany.
24Dok bene atye ki gen i Rwot ni an kikoma abio botwu i kare macokcok-ki.
25Atamo bene ni myero acwal omera Epaprodito botwu, ma en latic wadwa ma
olwenyo kacel kweda, en ŋat ma yam wuore bota pi konya i pekona-ni.
26Pien en paro pi wun ducu, kun mito ni enenwu, dok bene cwinye obedo ka cwer
matek, pien yam wuwinyo onoŋo ni kome lit.
27Adada, kome onoŋo obedo lit matek ma obwot to woko. Ento Lubaŋa okonye,
pe en keken, ento kadi wa an bene, wek pe omedda cwercwiny i kom cwercwiny
mukene ca.
28Meno gin mumiyo amito twatwal ni myero acwale botwu wek wubed ki
yomcwiny ka dok wunene, ki an bene pe doŋ myero abed ki cwercwiny madwoŋ.
29Wujole i Rwot ki yomcwinywu ducu; dok bene wuket deyo i kom jo ma cal
kwede.
30Pien en yam omiyo kwone adada ma obwot to woko pi tic pa Kricito, wek ecob
gin murem i kom kony ma yam wumiya.
Jo Pilipi 3
Kit ma atir me ada
1Me agikkine, utmega, wubed ki yomcwiny i Rwot. An pe aol gira me nwoyo coyo
lok ma yam koŋ acoyo botwu, dok bene twero jukowu miyo pe wupoto i gin
marac.
2Wuyab waŋwu wunen gwogi-gu, ma gin lutim maraco, ma giŋolo dul kom dano
woko-ni.
Acoli Baibul
© 1985, Bible Society of Uganda.
1875
3Pien wan aye jo mulirre me ada, wan jo ma waworo Lubaŋa i Cwiny Maleŋ, dok
ma wawakke i Kricito Yecu, kun pe watye ki gen mo i kom gin ma nen ki woko.
4Ento an kikoma bene aromo bedo ki gen macalo meno; kadi ka ŋat mo tamo ni
etwero bedo ki gen i kom gin ma nen ki woko, an gira aloye.
5 An gilira i nino me aboro me ditta, rokka jo Icrael ma i kaka pa Benjamin. An
Laibru ma jo Ibru aye gunywala. I lok ma dok i kom cik pa Moses, an abedo
Laparicayo.
6Lok ma dok i kom keto cwiny, yam alwenyo i kom lwak jo muye Yecu marac.
Dok lok ma dok i kom bedo ki kit atir ma cuŋ i lubo cik, onoŋo gire lok mo pe i
koma.
7Ento gin ducu ma yam atamo ni konya, kombeddi doŋ anenogi macalo gin ma
konygi pe, pi Kricito.
8Adada, tye gin mo maber makato, en aye ŋeyo Rwotwa Yecu Kricito; meno aye
gin mumiyo aneno jami ducu macalo gin ma konygi pe. Pe Kricito omiyo alokke
adoko lacan jami ducu, dok anenogi calo yugi, wek anoŋ Kricito,
9wek aribbe bene kacel kwede. Pe atye ki kit ma atir ma mera kikoma, kadi ki mo
ma bino pi lubo cik bene pe, ento amito abed ki kit ma atir ma ginoŋo pi ye
Kricito, ma oa ki bot Lubaŋa kikome, dok ma en omiyo pi niye.
10Amito aŋe Kricito, ki teko ma en ocer kwede, amito bene anywak kwede can ma
en ociro, adok calo en i tone,
11wek ka twerre ao wa i cer ki i kin jo muto.
12Pe atye ka waco ni doŋ anoŋo, nyo ni doŋ ao iye, ento pud amedde me wot
anyim kun atemo matek me mako gin ma Kricito Yecu doŋ omaka pire.
13Utmega, pe atamo ni doŋ atyeko makone; tye gin acel keken: wiya bedo ka wil i
gin mukato aŋec, kun alaro gin ma tye anyim calo dano ma tye i ŋwec me pyem.
14Ariŋo acito anyim atir kun akemo tol, wek anoŋ mot, ma en aye lwoŋo ma
Lubaŋa tye ka lwoŋowa kwede malo i Kricito Yecu.
15Wan ducu jo muteggi myero wabedu ki kit tam meno; dok bene ka tamwu
opokke woko i lok mo, Lubaŋa binyuto man bene botwu.
16Gin ma mitte keken aye ni myero wamedde me cuŋ matek i yo ma doŋ wao iye.
17 Utmega, wuribbe kacel kun wulubo kitta. Wan doŋ watyeko nyoto botwu lanen
ma myero wulubi; wucik waŋwu me neno jo ma lubo lanen meno.
18Abedo ka tittiwu lok man tyen mapol ata, dok bene tin anwoyo tito botwu ki pig
waŋa ni, tye jo mapol ma kwogi omiyo gibedo lukwor me to pa Yecu i kom
yatariya.
Acoli Baibul
© 1985, Bible Society of Uganda.
1876
19I agikkine, jo meno gibirwenyo woko matwal, pien lubaŋagi en aye igi, ginoŋo
deyogi i gin ma myero omi lewic omakgi, tamgi kemo jami me lobo man keken.
20Pien wan gaŋ kalwa madit tye i polo; watye ka kuro Lalarwa ma bia ki kunnu,
en aye Rwotwa Yecu Kricito.
21En biloko komwa marac-ci doko calo kome me deyo, kun tiyo ki tekone ma
miye twer me kelo jami ducu i te locce.
Jo Pilipi 4
Wubed ki yomcwiny i Rwot
1Pi meno utmega, ma amaro dok ma aparo piwu twatwal, wucuŋ matek i Rwot
kit meno, pien wun aye wubedo yomcwinya ki tok wiya me deyo, luwota.
2In Euodia ki in Cintuke, alegowu me bedo ki cwiny acel i Rwot.
3In latic wadwa me ada bene, alegi ikony mon man ba, pien gin bene gulwenyo
kacel kweda pi lok me kwena maber kacel ki Kelemente bene ki lutic wadiwa
mukene ducu, ma doŋ gityeko coyo nyiŋgi woko i buk me kwo.
4Wubed ki yomcwiny i Rwot kare ducu. Dok anwoyo waco botwu aye ni, Wubed
ki yomcwiny.
5Wuwek jo ducu guŋe mwolo ma wutye kwede. Rwot doŋ cok.
6Pe wubed ki par i kom gin mo, ento i lok ducu wumi Lubaŋa oŋe gin ma wumito
i lega ki i bako dogwu kacel ki miyo pwoc bene.
7Man bimiyo kuc pa Lubaŋa ma kato ŋec pa jo ducu gwoko cwinywu ki tamwu
maber i Kricito Yecu.
Wuket tamwu i kom lok macalo magi
8Me agikkine, utmega, wuket tamwu i kom lok macalo magi: gin ducu ma tye ada,
gin ducu ma romo awora, gin ducu ma tye atir, gin ducu maleŋ, gin ducu ma
mwonya, gin ducu ma dano pwoyo, ki gin mo maber makato, ma myero apaka.
9Wuti gin ma nene wupwonyo, ma wugamo, ma wuwinyo, dok ma wuneno ki
bota; ci Lubaŋa won kuc bibedo kwedwu.
Pwoyo mot ma jo Pilipi gucwalo
10An atye ki yomcwiny matek i Rwot pien kombeddi dok wuparo pira kit ma yam
con. I adane-ni, pe wuweko paro pira, ento kare me konya aye obedo pe botwu.
11Dok bene pe akoko can, pien doŋ apwonnye woko ma aŋeyo ni, gin ma atye
kwede romma.
12Aŋeyo bedo ki gin manok, dok bene aŋeyo bedo ki gin mabup. Adonyo i dul pa
jo ma ŋeyo bedo ki gin mo ma ginoŋo i kare mo keken, yeŋo matek mukato kare,
nyo ciro kec, bedo ki lonyo madwoŋ nyo bedo ki can.
Acoli Baibul
© 1985, Bible Society of Uganda.
1877
13Atwero jami ducu liweŋ pi Kricito ma miya teko.
14Ento wun yam wutimo ber me ribbe kweda i can munoŋo odiya.
15Dok wun jo Pilipi wuŋeyo maber ni, i kare ma yam aa i Makedonia i acakki tito
lok me kwena maber pe tye lwak mo i kin jo muye Rwot ma guribbe kweda i yo
man me miyo ki gamo mot, ento kono wun keken.
16 Kadi wa i kare ma atye i Tecalonika wucwalla kony ma mitte tyen aryo kulu.
17Pe tyen lokke ni amito mot, ento amito nyayo magoba ma gibikwano botwu.
18 Atyeko gamo gin ma wumiya ducu, obedo dwoŋ mukato kare. Oromma doŋ
maber, pien Epaprodito bene omiya mot ma wucwale kwede ni okel bota. Man
gin aye gin ma ŋwece kur ma gityero bot Lubaŋa, ma en opwoyo, dok ma yomo
cwinye.
19Ento Lubaŋana bimiyowu jami ducu ma wumito, kun kwanyo ki i lonyone me
deyo ma en tye kwede i Kricito Yecu.
20Deyo obed bot Lubaŋa Wonwa nakanaka. Amen.
21Wumot jo pa Lubaŋa ducu i Kricito Yecu. Utmega ma gitye kacel kweda kany
bene gumotowu.
22Jo pa Lubaŋa ducu gumotowu, makatone jo me ot pa Cecar.
23Kica pa Rwotwa Yecu Kricito obed kwedwu.
Acoli Baibul
© 1985, Bible Society of Uganda.
1878
Jo Kolocai
Jo Kolocai 1
Mot
1Waraga man oa ki bot Paulo ma en lakwena pa Yecu Kricito pi mit pa Lubaŋa, ki
bot ominwa Temceo.
2Bot jo pa Lubaŋa ki utmego ma genne i Kolocai, ma gitye i Kricito: Lubaŋa
Wonwa omiwu kica kikuc.
Lega pa Paulo pi jo pa Lubaŋa ma gitye i Kolocai
3Wapwoyo Lubaŋa Won Rwotwa Yecu Kricito kare ducu ma walego piwu,
4pien wawinyo pi niyewu i kom Kricito Yecu ki pi marwu ma wumaro kwede jo
pa Lubaŋa ducu.
5Meno ducu obino pi gin ma wugeno ma gikano i polo piwu, ma yam doŋ
wuwinyo pire con i lok me ada, ma en aye lok me kwena maber
6mubino botwu. Tye bene ka nyako nyige kun nya doŋo i wi lobo ducu i kit yo
acel-lu, macalo tye ka timme botwu, cakke i nino ma wuwinyo iye, ka doŋ oweko
wuniaŋ i kica pa Lubaŋa i ada,
7 kit ma yam Epapira opwonyowu kwede, ma en latic wadiwa ma wamaro. En
latic pa Kricito piwa ma genne.
8En bene mutittiwa pi mar ma wutye kwede i Cwiny Maleŋ.
9Cakke i nino ma wawinyo pire, walego Lubaŋa piwu ma pe wakeŋ, kun walego
ni myero dok wuniaŋ matut i gin ma en mito, kun wubedo ki ryeko ki niaŋ ducu
ma Cwiny Maleŋ miyo.
10En okonywu, wek kwowu obed ma myero bot Rwot, ma yomo cwinye maber,
kun wutiyo tic mabeco ma miyo kwowu nyak nyig madwoŋ, dok wumedde bene
ka ŋeyo Lubaŋa.
11Lubaŋa omiwu tek ducu ma rwatte ki twero me deyone, wek wucir can ducu
kun wudiyo cwinywu i yo ducu ki yomcwiny.
12Wumi pwoc bot Lubaŋa Won ma omiyowa twer me nywako kacel ki jone maleŋ
jami ducu ma en bimiyo botgi i leŋpiny.
13En ceŋ olarowa ki i loc me piny macol ci okobowa woko i te loc pa Wode ma
emaro.
14 Koko dano, ma en aye weko bal, a ki bote.
Kricito en lawi jami ducu
Acoli Baibul
© 1985, Bible Society of Uganda.
1879
15Kricito obedo cal pa Lubaŋa ma pe nen-ni, latin kayo me ginaketa ducu ma
Lubaŋa oketo,
16pien i en Lubaŋa ocweyo jami ducu, gin ma tye i polo ki gin ma tye i wi lobo, gin
ma nen ki gin ma pe nen, kadi wa wegi komker ki wegi dito, ki luloc, ki wegi twer
ducu. Jami ducu yam giketo pi twerre dok pire bene.
17En aye mukwoŋo katti ati ki jami ducu, dok bene i en jami ducu ribbe kacel.
18 En aye wic, ki jo muye en gubedo kome. En obedo acakki, en mukwoŋo cer ki i
kin jo muto, wek etel yo i kin jami ducu.
19Pien Lubaŋa oye bedo i en wek epoŋ iye i kit yo ducu ma en tye kwede;
20 dok bene oye dwoko jami ducu bote i Kricito, gin ma tye i wi lobo ki gin ma tye
i polo, kun Kricito okelo kuc pi remo me tone i kom yatariya.
21Wun yam wupokke woko ki Lubaŋa; onoŋo wubedo lukworre i tamwu, kun
wutimo gin maraco.
22Ento kombeddi doŋ pi to pa Wode ma con odoko dano, en odwokowu woko
bote, wek ekelwu i nyime ma noŋo wutye maleŋ, dok bene ma wutye laboŋo bal
mo, ma lok mo marac pe i komwu.
23Wumedde me bedo ki niye, kun wucuŋ matek, dok wumoko woko likiŋ ma pe
wuleŋŋe ki i gen me lok me kwena maber ma doŋ wuwinyo, ma gitito bot
ginaketa ducu ma tye i te polo, dok bene an Paulo kikoma yam adoko latic pire.
Tic pa Paulo bot jo muye Kricito
24Kombeddi an gira cwinya yom i can ma aneno piwu, pien pi arem ma atye ka
cirone i koma, atye ka miyo kony me tyeko gin murem i can pa Kricito, pi kome,
ma en aye jo muye en.
25Pire omiyo yam adoko latic ma konyo lwak man, pi tic ma Lubaŋa omiya piwu,
wek ami lok pa Lubaŋa oŋene.
26En muŋ mukanne pi kare malac bot lwak mapol ata, ento kombeddi doŋ
Lubaŋa omiyo onen woko ka maleŋ bot jone.
27Lubaŋa gire otamo ni emi jone guŋe kit ma muŋ man pire dit kwede i kin Lurok,
dok me deyo madwoŋ, i mitine kene. Muŋ meno en ene, ni, Kricito bedo i iwu,
miyo wubedo ki gen me nywako deyo pa Lubaŋa.
28Wan watuco pi Kricito kun waciko jo ducu, dok bene wapwonyo jo ducu ki
ryeko ducu, wek wakel dano acel acel i nyim Lubaŋa ma doŋ oteggi i Kricito.
29Man aye gin mumiyo ayelle matek, kun acukke ki tekone madwoŋ ma tye ka tic
i iya.
Jo Kolocai 2
Acoli Baibul
© 1985, Bible Society of Uganda.
1880
1Amito wuŋe kit ma acukke kwede ka tic piwu, ki pi jo ma tye i Laodikia, kadi ki
jo ducu ma pud peya guneno waŋa,
2wek cwinygi obed tek, dok wek guribbe kacel i mar. Dok amito gubed macalo
lulonyo pi lok ma odonyo matut i cwinygi, mumiyo guniaŋ maber, dok bene
guŋeyo muŋ pa Lubaŋa ma en Kricito kikome,
3ma Lubaŋa okano iye lonyone ducu me ryeko ki ŋec.
4Awaco man wek ŋat mo pe oŋakwu ki pyem me gobagoba me bwola.
5Kadi bed pe atye kacel kwedwu i kom, ento watye kacel i cwiny kun cwinya yom
me neno kit ma wuwoto kwede maber i lok ducu, ki niyewu mucuŋ matek i kom
Kricito.
6Macalo yam doŋ wuye Rwot Yecu Kricito, myero bene wubed i en.
7Lwitwu odony ocuŋ matek i kome, dok wubed macalo ot ma gigero i kome, ma
wucuŋ matek i niyewu kit macalo yam gipwonyowu kwede, kun pwocwu bene
medde ameda.
Kwo ducu bedo i kom Kricito
8Wugwokke wek ŋat mo pe oŋakwu woko ki tam me ryeko nyo me bwola mo ma
tere pe, kun wulubo kit pa kwaro ki pwony pa jogi macon me lobo, ma pe wulubo
Kricito.
9Pien i kom Kricito ma odoko dano-ni en aye Lubaŋa opoŋ iye kit ma etye kwede
i yo ducu.
twer ducu.
10Wun bene doŋ wupoŋ ki kwo i kit ducu i Kricito. En obedo lawi luloc ki wegi
11I Kricito bene doŋ yam gilirowu woko ki lirre mere kikome, pe i lirre ma dano
gutiyo ki ciŋgi i komwu, ento pi kwanyo kit me kom woko ki i komwu.
12 Dok i kare ma gibatijawu giyikowu kacel ki Kricito, ka lacen wucer woko kacel
kwede i niyewu i kom tic pa Lubaŋa matek ma yam ocero kwede Yecu Kricito ki i
kin jo muto.
13 Wun ma yam onoŋo doŋ wuto woko pi balwu, ki ni pien pe giliro riŋo komwu,
wun aye doŋ Lubaŋa omiyo wukwo kacel kwede, kun bene doŋ oweko balwa
woko ducu.
14 En bene yam oŋolo banya ducu ma gicoyo i wiwa pi cik ma ceŋ omiyo kop
oloyowa, ocwalo cen ci oguro woko i kom yatariya.
15Kricito doŋ otyeko mayo jami lweny woko ki bot jogi ma gin luloc ki wegi twer,
kun nyutte ka maleŋ i kom yatariya ni doŋ eloyogi.
16 Pi meno, ŋat mo pe myero oŋol kop i komwu pi lok kom cam nyo ginamata,
kadi pi nino madito, nyo por dwe, nyo pi cabit.
Acoli Baibul
© 1985, Bible Society of Uganda.
1881
17Magi ducu gubedo tipo keken ma nyuto gin ma bibino, ento kom gin meno tye
bot Kricito.
18Ŋat mo pe oŋol ni kop oloyowu, kun mito pire kene ni dano gumwolle kekengi
gobagoba me woro lumalaika, ma noŋo en ocuŋ pi ginanyuta ma en oneno. Kit
dano macalo meno wakke mere mwa laboŋo tyen lok mo, kun tamo tam me kom
keken,
19 ento kun pe omako Kricito matek ma en aye wic, ma miyo dul kom ducu limo
cam, dok gikubbe kacel i waŋ mwot ki i ler, ka doŋ cako doŋo i kit ma Lubaŋa
mito ni odoŋ kwede.
Kwo manyen i Kricito
20Ka wun yam doŋ wuto woko kacel ki Kricito, ka doŋ gigonyowu woko ki i te loc
pa jogi macon me wi lobo, piŋo pud dok wumedde ki bedo calo jo me lobo, kun
wugwoko bene cik macalo magi,
21“Pe imaki, pe ibil, pe igudi”?
22Magi ducu gubedo cik ki pwony pa dano, ma kemo mere jami ma tum woko ka
gitiyo kwedgi-ni.
23Ada, cik magi nen calo tye iye ryeko pi keto cik me woro Lubaŋa ma wun
wuroto giwu piwu kenwu, dok pi mwolle ken me yelo kom i can, ento pe konyo
kadi ki acel me loyo mit me kom.
Jo Kolocai 4
Pwony
1Wun wegi opii, wuti ki opiiwu i yo ma atir ma romrom, kun wuŋeyo ni, wun
bene laditwu tye malo i polo.
2Wumedde matek i lega, ma pe wunino, ento wumiyo pwoc bene.
3Wuleg piwa bene, wek Lubaŋa oyab botwa doggola me tito lok, wek watuc muŋ
pa Kricito, pien pi lok meno aye omiyo koni atye i buc kany,
4wek anyut ka maleŋ i kit ma myero.
5Wubed dok wuti ticwu ki ryeko twatwal i nyim jo ma pe guye Yecu, kun wutiyo
ki kare ma tye bene i yo maber.
6Lok ma wuloko myero obed lok mamit ma kado oromo maber, wek omi wuŋe
kit ma myero wudok kwede i peny pa ŋat acel acel.
Mot me agikki
7Ominwa Tukiko ma wamaro, ma obedo latic ma genne, dok latic macalo an i
Rwot, bitito botwu lok ducu ma dok i koma.
Acoli Baibul
© 1985, Bible Society of Uganda.
1882
8Acwalo en botwu pi lok man kikome, wek en omi wuŋe kit ma watye kwede
kany, dok bene myero ocuk cwinywu.
9 Acwale me bino kacel ki ominwa mukene ma wamaro, en aye Onesimo; en bene
dano ma genne, dok en oa ki botwu. Gin bitito botwu gin ducu ma doŋ otimme
kany.
10 Aristako ma lamabuc lawota omotowu, ki Marako okeyo Barnaba ma yam doŋ
acikowu pire; ka en oo botwu myero wujole maber,
11ki Yecu ma nyiŋe mukene Yucito bene omotowu. Jo magi adek-ki keken aye gin
Lujudaya ma gitiyo tic kacel kwedwa kany i ker pa Lubaŋa. Gukweyo cwinya
twatwal.
12 Epapira latic pa Yecu Kricito ma en ŋat acel mua ki botwu, bene omotowu. En
po piwu kare ducu i legane matek, wek wubed jo muteggi, kun wuniaŋ maber i
gin ducu ma Lubaŋa mito ma pe wukalo akala wacel.
13An cadenne omiyo amoko ni en otiyo tic matek piwu ki pi jo ma tye i Laodikia
ki Kerapoli.
14 Luka ma en daktar ma wamaro, kacel ki Dema bene gumotowu.
15Wumot utmego ma tye i Laodikia, dok wumot Nimpa bene kacel ki jo muye
Kricito ma gicokke i ode.
16Ka doŋ waraga man gityeko kwanone i kinwu, myero wumi gikwan bene bot jo
muye Kricito ma gitye i Laodikia, ki wun bene myero wukwan waraga ma jo
Laodikia gicwalo botwu.
17 Dok wuwac bot Arkipo ni, “Myero inen ni icobo tic ma doŋ igamo i Rwot.”
18An Paulo acoyo botwu lok me mot man ki ciŋa. Wupo i kom twec man ma
gitweya kwede ki nyor. Kica pa Lubaŋa obed kwedwu. Amen.
Acoli Baibul
© 1985, Bible Society of Uganda.
1883
1 Jo Tecalonika
1 Jo Tecalonika 1
Mot
1 Waraga man oa ki bot Paulo gin ki Silvano ka Temceo. Bot jo muye Kricito ma
gibedo i Tecalonika ma gitye i Lubaŋa Won ki Rwotwa Yecu Kricito: Kica ki kuc
obed botwu.
Kwo ki niye pa jo Tekalonika
2Wapwoyo Lubaŋa jwijwi piwu ducu kun walwoŋo nyiŋwu i legawa me kare
ducu,
3kun wapo i nyim Lubaŋa Wonwa i kit ma wuketo kwede niyewu i tic, ki kit ma
wucanne kwede pi mar, dok ki kit ma wudiyo kwede cwinywu pi gen ma wutye
kwede i Rwotwa Yecu Kricito.
4Utmegiwa ma Lubaŋa maro, waŋeyo ni Lubaŋa doŋ otyeko yerowu,
5pien lok me kwena maber ma watito botwu yam pe obino botwu i lok keken,
ento obino ki teko, ki i Cwiny Maleŋ kun onoŋo lok meno odonyo matut i
cwinywu. Wuŋeyo maber kit ma wan wabedo kwede i kinwu kun wakonyowu.
6 Wun bene yam wucako poro kitwa ki kit pa Rwot, pien wuye lokke i kare ma
onoŋo giunowu matek ma wubedo ki yomcwiny ma Cwiny Maleŋ miyo.
7Man omiyo wudoko lanen bot jo ducu muye Yecu ma gitye i Makedonia ki Akaya.
8Pien wumiyo lok pa Rwot owinnye, pe i Makedonia ki Akaya keken, ento lok pi
niyewu i kom Lubaŋa doŋ oywek oromo kabedo ducu, ma wan kikomwa dok pe
waromo loko iye gin mo.
9Pien gin kikomgi aye gitito lok mukemowa, kit macalo yam wujolowa kwede,
kadi wa kit ma wulokke kwede bot Lubaŋa, kun wubwoto woro jogi pi woro
Lubaŋa makwo, dok me ada,
10dok wutye ka kuro Wode ma bidwogo ki i polo, ma yam en ocero woko ki i kin
jo muto, en aye Yecu ma olarowa ki i akemo pa Lubaŋa ma bibino.
1 Jo Tecalonika 2
Tic pa Paulo i Tecalonika
1Utmegiwa, wun kikomwu wuŋeyo ni, binowa botwu yam pe obedo me nono.
2 Kadi bed waneno can, dok bene gitimo tim me lewic i komwa i Pilipi macalo
wun wuŋeyo, kadi pyem obedo dwoŋ, Lubaŋawa omiyo botwa tekcwiny me tito
botwu lok me kwena maber ka maleŋ.
3Pien lok ma wakelo pe oa ki i tam mugom nyo tam ma pe leŋ, goba bene pe iye.
Acoli Baibul
© 1985, Bible Society of Uganda.
1884
4Ento kit macalo Lubaŋa doŋ opwoyowa, ci cut omiyowa lok me kwena maber
me atita, wan bene doŋ watito kit meno, pe pi yomo cwiny dano, ento pi yomo
cwiny Lubaŋa ma ŋiyo cwinywa.
5Wuŋeyo ni, wan yam pe waboko lok mabeco nono, pe wakano tamwa pi noŋo
lim, Lubaŋa aye cadenwa.
6Pe bene wayenyo deyo ki bot dano mo, kadi ki botwu nyo ki bot jo mukene; kadi
bed onoŋo watye ki twero me keto peko i komwu, pien wan lukwena pa Kricito.
7Ento yam wabedo wamwol i kinwu macalo lapidi ma gwoko litinone.
8Waparowu mada, omiyo nene pe wamito miyo botwu lok me kwena maber
keken ma oa ki bot Lubaŋa, ento kadi wan kikomwa doŋ watyeko mine woko
botwu, pien wamarowu dok piwu tek botwa twatwal.
9Utmegiwa, wutwero po kit ma ceŋ wacanne kwede i tic, i kare ma watittiwu lok
me kwena maber ma oa ki bot Lubaŋa, kun watiyo dyeceŋ ki dyewor wek pe
waket peko i kom ŋat mo i kinwu.
10Wun wucadenwa, ki Lubaŋa bene ŋeyo kit ma wabedo kwede maleŋ dok ma
kitwa atir, laboŋo lok mo ma oloyowa i nyimwu wun jo muye Yecu.
11Dok wuŋeyo kit ma wabako kwede dogwa botwu, kun waparo pi dano acel acel
ma i kinwu, dok wacuko cwinywu macalo won litino cuko cwiny litinone. Dok
wacikowu bene ni,
12wulub kit kwo ma myero bot Lubaŋa ma olwoŋowu i kerre ki i deyone.
13Man aye gin mumiyo wapwoyo Lubaŋa kare ki kare, pien cakke ma wugamo
lok pa Lubaŋa ma wuwinyo ki botwa, pe wugamo macalo lok pa dano, ento
macalo lok pa Lubaŋa. Ada aye lok pa Lubaŋa tye bene ka tic i iwu wun jo muye
Yecu.
14 Utmegiwa, wun bene wumako kit pa lwak jo muye Lubaŋa ma tye i Kricito
Yecu, i kabedo ducu ma tye i Judaya, pien wun bene wuneno can ki bot lutuwu
kikome ma rom ki can ma gin guneno bot Lujudaya,
15 ma ceŋ guneko Rwot Yecu ki lunebi, ka guryemowa woko bene. Pe guyomo
cwiny Lubaŋa, ento gupyem apyema ki jo ducu,
16kun gigeŋowa me tito lok bot Lurok wek gularre. Man omiyo gumedde ameda
ki timo gin marac. Ento akemo pa Lubaŋa doŋ obino woko i komgi matwal.
Miti pa Paulo doki me nenogi waŋ ki waŋ
17Utmegiwa, ka ceŋ gipokowa woko kwedwu pi kare manok, i kom ento pe i
cwiny, watemo twatwal ki miti madwoŋ me noŋo yo wek dok wanenne kwedwu
waŋ ki waŋ.
Acoli Baibul
© 1985, Bible Society of Uganda.
1885
18Yam onoŋo wamito mada me bino botwu. An Paulo atemo tyen mapol, ento
Catan ogeŋowa woko.
19Genwa ki yomcwinywa ki lalukana me nyattewa i nyim Rwot Yecu Kricito i
dwogone, en gin aŋo? Pe wun?
20Pien wun aye wubedo deyowa ki yomcwinywa.
1 Jo Tecalonika 3
1 I kare ma doŋ waneno ni pe waromo ciro wacel, wamito ni wadoŋ woko cen
kenwa i Atene,
2ci waoro botwu Temceo, ma en ominwa ki latic pa Lubaŋa i tito lok me kwena
maber i kom Kricito, wek ojiŋ cwinywu obed tek dok odi cwinywu i kom niyewu,
3wek can magi pe oryaŋ kom dano mo. Wun kikomwu wuŋeyo ni can ma kit
meno myero opot i komwa.
4Pien i kare ma pud watye kacel kwedwu watittiwu con ni, i kare mo i anyim
wabineno can, ma doŋ bene otimme woko kit macalo wuŋeyo-ni.
5Pi lok man,, ka doŋ anoŋo ni pe aromo diyo cwinya, aoro dano botwu wek aniaŋ
i kom niyewu, ka ce labit dano doŋ obitowu woko, nyo ticwa ma watiyo bene
doŋo olal nono.
6 Ento kombeddi Temceo doŋ odwogo botwa kun oa ki botwu. En okelo botwa
lok mamit i kom niyewu ki mar ma wutye kwede, dok bene ni wupo piwa jwijwi
ki kica madwoŋ kun wuparo pi nenowa mada macalo wan bene waparo me
nenowu.
7Utmegiwa, meno aye gin mumiyo cwinywa okwe i komwu pi niyewu, i can ki i
un ma giunowa kwede ducu;
8kombeddi doŋ wabedo kwo ka wacuŋ matek i Rwot.
9Kit pwoc aŋo muporre ma waromo miyo bot Lubaŋa piwu, ki pi yomcwiny ducu
ma wumiyowa ma miyo cwinywa bedo yom i nyim Lubaŋa?
10I dyeceŋ ki dyewor walego Lubaŋa matek twatwal pi nenowu waŋ ki waŋ, wek
wamed botwu gin murem i kom niyewu.
11Lubaŋa Wonwa kikome, ki Rwotwa Yecu Kricito, myero omi wanoŋ yo me bino
botwu.
12Dok walego Rwot omiwu wumedde matek twatwal i mar, kun ŋat acel acel
maro lawote ki jo ducu, i kit ma wan wamarowu kwede,
13wek en ojiŋ cwinywu obed tek dok wubed jo maleŋ laboŋo lok mo ma loyowa i
nyim Lubaŋa Wonwa, i kare me dwogo pa Rwotwa Yecu ki jone maleŋ ducu.
Acoli Baibul
© 1985, Bible Society of Uganda.
1886
1 Jo Tecalonika 4
Kwo ma Lubaŋa mito
1Me agikkine utmegiwa, walegowu kun wabako dogwa botwu i Rwot Yecu ni,
wumedde anyim nakanaka me bedo ki kit kwo ma wumako ki botwa, ma yomo
cwiny Lubaŋa, ma wutye ka lubone-ni.
2Pien wuŋeyo cik ma yam wamiyo botwu pi Rwot Yecu.
3Gin ma Lubaŋa mito en ene, ni myero wudok jo maleŋ; wuwek tim me kwele
obedi.
4Dano acel acel myero oŋe bedo ki dakone kene i cwiny maleŋ dok me woro.
5Pe wuwek miti me kom obwowu, macalo lurok ma pe ŋeyo Lubaŋa.
6Ŋat mo pe otim bal bot ominne, dok pe obwole i lok man; pien Rwot culo kwor i
lok magi ducu macalo wan yam watito botwu kun wacikowu bene matek.
7Lubaŋa pe olwoŋowa ka nyobbe ki bal, ento ka bedo jo maleŋ.
8Kit meno ŋat mukwero cik man, noŋo pe okwero dano, ento noŋo okwero
Lubaŋa gire ma omiyowu Cwiny Maleŋ.
9Lok mudok i kom mar me omego, pe myero gico botwu lok mo iye, pien wun
kikomwu yam Lubaŋa doŋ opwonyowu woko ni wumarre kekenwu;
10doŋ ada wun wumaro utmego ducu ma tye i Makedonia. Ento wabako dogwa
botwa ni wumedde ka timo kit meno nakanaka,
11dok wuket cwinywu ka bedo mot. Dano acel acel opar pi ticce kun tiyo ki ciŋe
kit macalo wacikowu kwede,
12wek jo ma tye woko gupwo kitwu, dok gin mo pe myero orem ki botwu.
Jo muto ki jo makwo i kare me dwogo pa Rwot
13Utmegiwa, pe wamito wubed ma wukwiya lok i kom jo ma doŋ guto; meno
weko wubibedo ki cwercwiny macalo jo mukene ma gipe ki gen.
14Wan waye ni Yecu oto, ci ocer woko. Jo muto ma kun yam giye Yecu bene gitye
kit meno; Lubaŋa bikelogi kacel ki Yecu.
15Watito botwu lok pa Rwot ma en owaco, ni, wan jo makwo ma wadoŋ nio wa i
nino me dwogo pa Rwot, pe wabitelo nyim jo ma doŋ guto.
16Rwot kikome bilor piny kun a ki i polo ki lwoŋo me twer, ma dwan lamalaika
maditte biwinnye, tum pa Lubaŋa bikok. Jo ma yam guto i Kricito aye ma
gibikwoŋo cer,
Acoli Baibul
© 1985, Bible Society of Uganda.
1887
17ka lacen wan jo makwo, ma wadoŋ gibigwarowa kacel kwedgi i pol, wek
warwatte ki Rwot i dye yamo; ci doŋ wabibedo kacel ki Rwot nakanaka. Pi meno,
wukwe cwinyu kekenwu ki lok magi.
Wuyubbe pi dwogo pa Rwot
1 Jo Tecalonika 5
1Ento lok ma dok i kom kare, ki nino, utmegiwa, pe myero aco pire botwu,
2pien wun kikomwu doŋ wuŋeyo maber ni, nino pa Rwot bibino macalo lakwo
ma bino i dyewor.
3Ka dano giwaco ni, “Kuc tye, piny okwe mot, gin mo marac pe,” to biturugi atura
calo arem me nywal ma turu dako muyac, ka larre biloyogi woko.
4Ento wun pe wutye i piny macol, utmegiwa, ma twero miyo nino-nu turuwu
atura calo lakwo.
5Pien wun ducu wubedo jo me ceŋ, jo me dyeceŋ; wan pe jo me dyewor nyo me
piny macol.
6Pi meno, pe myero waninu anina macalo jo mukene, ento wabed ka neno piny
kun wagwokke.
7Pien jo ma nino, ginino dyewor, jo ma mer ki koŋo gimer bene dyewor,
8ento wan jo me dyeceŋ myero wabed jo ma wagwokke. Waruku niye ki mar
gubed nyonyo me geŋo korwa, waruku bene gen me larre obed tok wiwa me
lweny.
9Pien Lubaŋa pe oyerowa ni kinigane opot i komwa, ento ni walarre pi Rwotwa
Yecu Kricito,
10ma yam oto piwa, ni wek kadi ka waneno nyo wanino, wabibed kwo kacel
kwede.
11Pi meno wucuk cwinywu kekenwu, dok wukonnye bene kekenwu wek wudoŋ i
cwinywu, ŋat acel acel okony lawote me doŋo, kit macalo wutye ka timone-ni.
Cuko cwiny ki mot me agikki
12Wabako dogwa botwu utmegiwa, wuwor jo ma tye ka tic i kinwu ma gicanne
piwu i Rwot, kun gipwonyowu.
13Wuket deyo madwoŋ i komgi pi ticgi, dok wumargi bene. Wubed ki kuc i kinwu
kekenwu.
14Dok wabako dogwa botwu, utmegiwa, wujuk jo ma balo kare laboŋo tic, wucuk
cwiny jo ma cwinygi odoko nyap, wukony jo ma goro, wudi cwinywu bene i kom
dano ducu.
Acoli Baibul
© 1985, Bible Society of Uganda.
1888
15Wunen maber ni ŋat mo i kinwu pe ocul gin marac pi tim marac ma gitimo i
kome, ento kare ducu wutem me timo ber i kinwu kekenwu ki bot jo ducu.
16Cwinywu obed yom kare ducu.
17Wuleg Lubaŋa ma pe wukeŋ.
18Wumi pwoc i kit gin ducu, pien meno aye gin ma Lubaŋa mito ki botwu i Kricito
Yecu.
19Pe wugeŋ Cwiny Maleŋ me tiyo ticce i iwu,
20pe wuca bene lok ma Lubaŋa miyo bot dano me atita,
21ento wubed ki waŋ mabit me neno jami ducu; wumak gin maber matek.
22Wukwer tim maraco ducu.
23Lubaŋa kikome ma en won kuc omiwu wudok jo maleŋ i yo ducu, ogwok
cwinywu ki tipowu ki komwu wek wubed laboŋo lok mo ma loyowu i kare me
dwogo pa Rwota Yecu Kricito.
24Ŋat mulwoŋowu-ni genne, dok bitiyo.
25Utmegiwa, wuleg Lubaŋa piwa.
26Wumot utmego ducu ki mot me mar.
27Acikowu matek i nyiŋ Rwot ni, myero wukwan waraga man bot utmego ducu.
28Kica pa Rwotwa Yecu Kricito obed kwedwu.
Acoli Baibul
© 1985, Bible Society of Uganda.
1889
2 Jo Tecalonika
2 Jo Tecalonika 1
Mot
1 Waraga man oa ki bot Paulo gin ki Silvano, ka Temceo. Bot lwak jo muye Kricito
ma gibedo i Tecalonika ma gitye i Lubaŋa Won ki Rwotwa Yecu Kricito:
2Lubaŋa Won ki Rwotwa Yecu Kricito omiwu kica ki kuc.
Ŋolo kop i kare me dwogo pa Kricito
3Utmegiwa, wan myero wapwo Lubaŋa jwijwi piwu. Myero wapwoye pien
niyewu tye ka doŋo matek twatwal, ki mar ma dano acel acel maro ki lawote
bene tye ka medde.
4Pi meno wan bene wanyatte piwu i kin jo muye Lubaŋa i kabedo ducu, pi diyo
cwinywu ki pi niyewu i un ma giunowu kwede ki i can ducu ma wutye ka cirone.
5Meno aye lanen ma nyuto kit ma Lubaŋa ŋolo kwede kop atir dok kakare, wek
gibikwanwu ni wun jo ma myero i ker pa Lubaŋa ma wutye ka neno can pireni.
6Pien bot Lubaŋawa nen atir ni, myero ecul can bot jo muketo can i komwu,
7ka doŋ miyowu yweyo, wun jo ma giketo can i komwu, ka wa wan bene. Meno
en bitimo i kare ma Rwot Yecu binen iye ma kun a ki i polo kacel ki lumalaikane
matek i dye mac ma lyel.
8I kare meno en biculo kwor i kom jo ma pe ŋeyo Lubaŋa, ki i kom jo ma pe
gilubo lok me kwena maber i kom Rwotwa Yecu.
9 Kop ma gibiŋolo i komgi en aye can me to ma pe gik, kun giryemogi woko ki i
nyim Rwot dok ki i nyim deyo me tekone,
10i nino meno, i kare ma en bidwogo kun jone miyo deyo bote, ma noŋo giure i
kin jo ducu muye en; pien yam doŋ wuye lok ma watito botwu.
11Meno aye gin mumiyo walego Lubaŋa piwu nino ducu, wek en omi wubed jo
ma myero ma kwowu rwatte ki lwoŋo ma en olwoŋowu kwede, wek Lubaŋa
okonywu ki tekone me cobo mitwu ducu mabeco ki tic ducu ma wutiyo pi niye.
12Meno bimiyo dano keto deyo i nyiŋ Rwotwa Yecu Kricito piwu dok wun bene
wubinoŋo deyo pire, pi kica pa Lubaŋawa ki Rwotwa Yecu Kricito.
2 Jo Tecalonika 2
Dano ma turo cik
1 Utmegiwa, lok i kom dwogo pa Rwotwa Yecu Kricito ki cokkewa me rwatte
kwede, wabako dogwa botwu ni,
Acoli Baibul
© 1985, Bible Society of Uganda.
1890
2pe wuwek tamwu ogwaŋŋe oyotoyot, cwinywu pe myero opoti, kadi pi lok ma
wuwinyo ki bot lanebi mo nyo pi lok ma gitito, nyo kadi pi waraga mo ma giwaco
ni oa ki botwa, ma tito ni, nino pa Rwot doŋ oo.
3Pe wuwek ŋat mo obwolwu i yo ducu, pien nino meno pud pe bibino, nio waŋ
ma jemo i kom Lubaŋa koŋ obedo tye, dok bene nio waŋ ma dano ma turo cik koŋ
onen, dano ma myero orweny woko matwal.
4 En pyem, dok kette kene me bedo malo ma loyo gin ducu ma gilwoŋo ni lubaŋa,
nyo gin mo ma giworo; dok bibedo i wi komme i ot pa Lubaŋa, kun nyutte kene ni
en Lubaŋa.
5Pe wupo ni yam atittiwu lok man i kare ma pud atye botwu?
6Wuŋeyo bene gin ma tye ka geŋe i kare-ni, wek onen ka doŋ kare oromo.
7Pien twero ma miyo dano turo cik kombeddi doŋ tye ka tic i muŋ; ento ŋat ma
geŋe pud bigeŋo nio ka doŋ giryeme woko.
8 Lacenne dano ma turo cik binen, ci Rwot Yecu bineko woko ki alur doge, tyeke
woko, i kare ma en bidwogo turu ki nen woko ka maleŋ.
9 Bino pa dano ma turo cik a ki i tic pa Catan kun tye ki teko ducu, ki lanyut mogo
ki taŋo mogo me goba.
10Dok bibedo ki lwak bwola maraco pi jo ma birwenyo matwal, pien gukwero
maro lok me ada ma kono olargi.
11Pi meno Lubaŋa biketogi i te twero me bwola, wek guye goba,
12wek giŋol kop oloo jo ma pe ye lok me ada, ento cwinygi yom i timo gin ma pe
tye atir.
Jo ma Lubaŋa oyero yam wa con pi larre
13Utmegiwa ma Rwot maro, myero wapwo Lubaŋa piwu nino ducu, pien Lubaŋa
okwoŋo yerowu con wek elarwu pi Cwiny Maleŋ ma lonyowu wubedo maleŋ, ki
pi ye lok me ada.
14Olwoŋowu i man ki lok me kwena maber ma watito, wek gimi wunoŋ deyo pa
Rwotwa Yecu Kricito.
15Pi meno utmegiwa, wucuŋ matek, wumak kit ma wapwonyowu kwede, i lok
nyo ki waraga.
16Kombeddi Rwot Yecu kikome, ki Lubaŋa Wonwa ma marowa dok okweyo
cwinywa matwal ki gen maber ma obino pi kica,
17okwe cwinywu, omokwu matek i tic ki i lok ducu mabeco.
2 Jo Tecalonika 3
Wuleg Lubaŋa piwa
Acoli Baibul
© 1985, Bible Society of Uganda.
1891
1Me agikkine, utmegiwa, wuleg Lubaŋa piwa, wek lok pa Rwot owinnye oywek
woko oyotoyot, dano guket iye deyo macalo bene otimme i kinwu,
2dok bene wek walarre ki i ciŋ jo maraco, ma kitgi oballe woko; pien jo mogo pe
gitye ki niye.
3Rwot genne, en bimiyowu teko, dok bigwokowu ki i kom gin marac.
4Watye ki gen i Rwot i komwu ni, wutye ka tiyo gin ma nene wacikowu ni wuti,
dok bene wubimedde ki tiyone.
5Rwot myero otel cwinywu nio wa i mar pa Lubaŋa ki i diyo cwiny ma a ki bot
Kricito.
Dano myero guti tic
6Utmegiwa, kombeddi wacikowu i nyiŋ Rwotwa Yecu Kricito ni, wupokke woko
ki i kom ominwu mo ma lawackom ma bedo ka wirre kun balo kare nono labaŋo
tic mo, ma pe lubo kit ma myero ma wun wumako ki botwa.
7Wun kikomwu wuŋeyo kit ma myero wulub kwede kitwa. I kare ma nene watye
botwu pe wabedo luwackom kun wabalo kare nono laboŋo tic mo.
8Wan yam pe wacamo cam pa ŋat mo laboŋo culone, ento wacanne i tic dyeceŋ ki
dyewor wek pe waket peko i kom dano mo i kinwu.
9Pe te lokke ni wan wape ki twero, ento wamine giwa kenwa me bedo lanen ma
myero wun wulubi.
10Pien kadi i kare ma onoŋo watye botwu, wamiyowu cik man ni, ŋat ma dag tic
myero wutwon ki cam.
11Pien wawinyo ni jo mogo i kinwu komgi wac, gibedo ka wirre kun gibalo kare
nono ma pe gitiyo tic mo, ento giridde i tic pa jo mukene.
12Waciko kodi dano macalo meno, dok wabako dogwa botgi i Rwot Yecu Kricito
ni, myero guti ticgi mot, wek ŋat acel acel opitte gire kene.
13Utmegiwa, pe wuol ka tiyo gin maber.
14Ka ŋat mo okwero lubo lok ma gicoyo i waraga man, myero wuniaŋ maber i
kom dano meno, pe wuribbe kwede, wek lewic omake.
15Pe wunene macalo lakworwu, ento wucike macalo ominwu.
Lego gum
16Rwot ma en won kuc omiwu kuc i kare ducu, i yo ducu. Rwot obed kwedwu
ducu.
17An Paulo acoyo botwu mot man ki ciŋa. Man aye lanen ma tye i waragana ducu;
man aye kit ma acoyo kwede.
Acoli Baibul
© 1985, Bible Society of Uganda.
1892
18Kica pa Rwotwa Yecu Kricito obed kwedwu ducu.
Acoli Baibul
© 1985, Bible Society of Uganda.
1893
1 Temceo
1 Temceo 1
Mot
1Waraga man oa ki bot Paulo ma lakwena pa Kricito Yecu pi cik pa Lubaŋa
Lalarwa ki Yecu Kricito ma genwa ocuŋ i kome.
2 Bot Temceo latinna me ada i niye: Lubaŋa Won ki Kricito Yecu Rwotwa omii
gum, kica, ki kuc.
Juko pwony me goba
3Macalo nene koŋ abako doga boti i kare ma acito i Makedonia, amito koŋ idoŋ i
Epeco wek icik jo mogo pe gupwony pwony mo mapat,
4dok pe guket cwinygi i kom lok me ododo, ki nyiŋ mogo ma giryeyo mabocoboco
ma lubo te kwaro, ma kelo tam atata, pe konyo yub pa Lubaŋa ma ocuŋ i kom
niye.
5Yam aciki ni iwek dano gubed ki mar ma dano bedo kwede ka cwinye leŋ dok
kite ber ma pe ki bala mo i kome, dok ma niyene goba pe iye.
6Jo mogo guŋak woko ki i lok man ci gudonyo ka boko lok atata ma konnye pe.
7Gimito bedo lupwony-cik, kun pe giniaŋ kadi wa lok ma giloko, nyo kadi gin ma
gitye ka lok i kome, ma gucuŋ iye matek twatwal-li.
8Waŋeyo ni cik ber ka dano otiyo kwede i yo ma cik mito,
9kun waniaŋ ni, cik pe giketo pi jo ma kitgi atir, ento giketo pi lutur-cik ki pi jo ma
pe ki winy, pi jo ma pe lworo Lubaŋa ki pi lubalo, pi jo ma pe gileŋ, jo ma pe keto
cwinygi i kom Lubaŋa, pi jo ma neko wongi ki jo ma neko megigi, pi lunek dano
mukene,
10dok pi jo ma timo tim kwele, jo ma buto ki co luwotgi, jo ma kwalo dano
girwenyo kwede woko ali, lugoba, jo ma kwoŋo kwoŋ laboŋo tere, ki gin mukene
ducu ma pe rwatte ki pwony me ada.
11Meno aye pwony ma noŋŋe i lok me kwena maber ma yam gimiya me atita, lok
maber ma tito pi deyo pa Lubaŋa ma gipwoyo.
Pwoc pi kica pa Lubaŋa
12Apwoyo ŋat ma omiya teko me tiyo tic man, en Kricito Yecu Rwotwa, pien doŋ
okwana me bedo lagen, ka oketa bene i ticce,
13 kadi bed yam abedo ka yete pi keto ayela i kome ki balo nyiŋe. Ento en otima
kica, pien ceŋ atimo meno ki kwiya piny laboŋo niye,
14ka kica pa Rwotwa omedde twatwal i koma kacel ki niye ki mar ma tye i Kricito
Yecu.
Acoli Baibul
© 1985, Bible Society of Uganda.
1894
15Lok man lok me ada, myero dano ducu guye ni, Kricito Yecu yam obino i lobo pi
laro lubalo. I kin lubalo an aye abedo labal mukwoŋo,
16ento otima kica pi lok man, wek i kin lubalo, Yecu Kricito okwoŋ nyuto diyo
cwinye maber-ri bota macalo lanen bot jo mukene ma gibiye en, ka doŋ gicako
noŋo kwo ma pe tum.
17Woro ki deyo obed nakanaka bot Kabaka ma loyo kare ducu, ma pe to, ma pe
nen, en Lubaŋa acel kene. Amen.
18Latinna Temceo, amiyo boti cik man ma rwatte ki lok ma yam lutit lok pa
Lubaŋa guloko i komi,
19wek ka ilubo lokgi wek ilweny lweny maber, kun imako niye matek ma ii leŋ. Pi
kwero tam ma i igi ma nyuto botgi balgi, jo mogo niyegi oballe woko.
20Jo mogo i kingi, Kumenayo ki Alegijada, yam amiyogi i ciŋ Catan wek
gupwonnye guwek yeto Lubaŋa.
1 Temceo 2
Pwony i kom lego Lubaŋa
1Lok mukwoŋo aciki ni, bako dog, lega, lega ma gilego pi jo mukene, ki miyo
pwoc, myero gitim pi dano ducu,
2pi luker ki jo ma tye i rwom ma malo, wek omi wabed mot laboŋo ayela, ma
waworo Lubaŋa kun kitwa beco i yo ducu.
3Man ber, dok Lubaŋa Lalarwa bene pwoyo.
4En mito laro jo ducu, dok mito ni jo ducu guŋe lok me ada.
5Pien Lubaŋa tye acel, Ŋat ma ribo Lubaŋa ki dano bene tye acel, ma obedo dano,
en aye Kricito Yecu,
6ma omine kene me bedo gin-kok pi jo ducu; meno en aye caden ma yam gimiyo i
karene kikome.
7 Pi lok man, giketa me bedo latit-lok dok lakwena, (aloko lok ada, goba pe iye),
an lapwony pa Lurok, i niye ki i lok ada.
8Man aye mumiyo amito ni co myero guleg Lubaŋa i kabedo ducu, kun gitaŋo
ciŋgi maleŋ malo laboŋo kiniga nyo daa mo.
9 Kit meno, mon bene myero gurukke maber ki mwolo, kun gigwokke, pe i yer
wic ma gikedo, nyo jabu, nyo tiko ŋut,, nyo ruk mogo me wel ma malo;
10ento bergi myero onen i tic maber ma gitiyo, meno en gin ma mitte bot mon ma
gilwoŋŋe kengi ni gin jo ma woro Lubaŋa.
11Dako myero opwonnye laliŋliŋ kun bedo ki winy.
Acoli Baibul
© 1985, Bible Society of Uganda.
1895
12Pe aye ni dako opwony dano nyo obed ki twero i kom co; en myero obed oliŋ
aliŋa.
13 Pien Adam aye ma gikwoŋo cweyone, ka doŋ lacen gicweyo Kawa.
14 Dok bene yam pe gibwolo Adam, ento gibwolo dako, ci omiyo opoto i bal
odoko labalo.
15Kadi bed kumeno, dako gibilaro i kare me nywal, ka ce omedde ka bedo ki niye
dok ki mar, kun bedo maleŋ ma gwokke kene.
1 Temceo 3
Latel jo pa Lubaŋa
1Lok man lok ada: ka ce dano mo mito tic me bedo latel jo pa Lubaŋa, noŋo en
mito tic maber.
2 Latel myero obed laboŋo lok mo ma gijuke iye, obed ki dako acel, ogwokke
kene, obed ryek, obed dano ma giworo. Obed dano ma gwoko welo, lapwony
maber,
3ma pe lamero koŋe, ma pe lakolo, ento obed dano mamwol, ma pe da atata, dok
pe obed ŋat ma maro lim.
4Myero obed ŋat ma loyo ode maber kun gwoko litinone miyo gibedo ki winy bot
jo madito, ma giworo dano i yo ducu;
5pien ka ce dano pe loyo ode kikome maber, ci en twero gwoko lwak jo muye
Lubaŋa niŋniŋ?
6Myero pe obed dano ma pud olokke aloka nyen, miyo kette malo ki wakke, ci cut
poto woko, lok loye macalo yam oloyo Catan.
7Medo i kom meno myero en obed dano ma jo ma woko pwoyo, wek pe okel yet i
kome ma miye poto i owic pa Catan.
Ludikon ma gin lukony tic i kin lwak pa Lubaŋa
8Kit meno, ludikon myero bene gubed jo ma romo awora, jo ma pe doggi aryo, ma
pe gin lumat koŋo matek twatwal, pe gubed luworo me noŋo lim;
9myero bene gubed jo ma niaŋ maber i muŋ me niyewa, kun cwinygi bene leŋ.
10Myero koŋ gikwoŋ temogi; ka ce ginoŋo ni lok mo marac pe i komgi ka doŋ
giyegi guti tic me dikon.
11Mon bene kit meno, myero gubed mon ma romo awora, ma pe lucok dog dano,
gubed jo ma gwokke kengi dok jo ma lugen i jami ducu.
12Ludikon myero gubed wegi mon acel acel, myero gulo litinogi ki odigi bene
ducu maber,,
Acoli Baibul
© 1985, Bible Society of Uganda.
1896
13pien ludikon ma gitiyo tic mabeco ginoŋ rwom maber pigi kengi, dok gidoko jo
ma cwinygi tek i kom niye ma tye i Kricito Yecu.
Muŋ me diniwa
14Atye ki gen me bino boti pi oyot, ento acoyo lok me pwony man boti wek,
15ka agalle, iŋe kit ma myero dano obed kwede i kin jo me ot pa Lubaŋa, ma en
aye lwak jo muye Lubaŋa makwo, ma en aye obedo wir ki guti me te ot matek, me
ada.
16Muŋ me dini ma watuco pire dit twatwal: Yam onyutte i kom, gikwane ni kite
atir pi Cwiny Maleŋ, lumalaika gunene, gitito pire bot lurok, giye en i lobo ducu,
ka doŋ gitero woko malo i deyo.
1 Temceo 4
Lupwony ma lugoba
1Cwiny Maleŋ waco atir ni, i kare mo i anyim jo mogo bibwoto niyegi woko,
gicako lubo jogi ma gin lugoba, ki pwony pa cen maraco.
2Pwony ma kit meno a ki bot jo ma luroro ma gin lugoba, ma tam ma i igi ma
nyuto botgi balgi odiŋ woko macalo del kom dano ma giwaŋo ki nyonyo malyet.
3Gin jo-nu gijuko ni dano pe gunyom, dok bene giciko dano ni gukwer cam mogo,
kun Lubaŋa yam oketo cam wek jo ma ye en, ma giŋeyo lok me ada, gugam ki
pwoc.
4Pien jami ducu ma Lubaŋa oketo gibeco, pe tye mo ma myero gikwer ki i kingi,
ka ce onoŋo gigamo ki pwoc;
5pien lok pa Lubaŋa ki lega lonyogi bedo maleŋ.
Latic pa Yecu Kricito maber
6Ka iketo pwony magi i nyim utmego, ci ibibedo latic pa Kricito Yecu maber, ma
gipito ki lok me niye ki pwony mabeco ma ibedo ka luboneni.
7Kwer lok mogo me miŋo ma tere pe ma pe me lworo Lubaŋa. Pwonnye keni i
kwo me lworo Lubaŋa.
8Pwonnye me rweyo ler kom tye ki kony, ento konnye nok; lworo Lubaŋa konyo i
yo ducu, pien twero kelo botwa gum i kare man ki i kwo ma ki i kwo ma bibino i
anyim, macalo Lubaŋa yam ociko.
9Lok man lok ada, myero dako ducu guye.
10Meno aye mumiyo wacanne dok wacukke me tic matek, pien waketo genwa i
kom Lubaŋa makwo, ma en Lalar pa jo ducu, ento makatone pa jo ma ye Yecu.
11Cik lok magi dok ipwony ki dano.
Acoli Baibul
© 1985, Bible Society of Uganda.
1897
12Pe imi ŋat mo ocayi ni pien in pud itidi, ento bed lanen maber bot jo muye, i
lokki, i kiti, i mar, i niye, ki i bedo maleŋ laboŋo gin marac mo i komi.
13Mi kareni me kwano coc ma yam gicoyo i nyim lwak, i tito lok, ki i pwony, nio
ka abino kunnu.
14Pe ibwot mot me cwiny ma itye kwede-ni oballe nono, ma yam gimii pi lok ma
lutit lok pa Lubaŋa gutito i kare ma ludoŋo giketo ciŋgi i wii.
15Nyut lok magi ki tic, ket cwinyi iye, wek dano gunen kit ma itye ka wot kwede
anyim.
16Gwokke keni, dok igwok pwonnyi bene; mak matek, pien ka itimo kumeno, in
kikomi ibilarre kacel ki jo ma winyi bene.
1 Temceo 5
Tic bot jo mukene
1Pe ijuk ladit mo, ento cuk cwinye macalo woru; awobe myero inengi macalo
omegini,
2nen mon madoŋo macalo mego, ki mon matino myero inengi macalo lumegini,
laboŋo tam mo marac.
3Wor mon ma coggi oto, ma doŋ gudoŋ kengi.
4Ka ce dako ma cware oto tye ki litinone ki likwaye, myero gin koŋ gukwoŋ
pwonyo ticgi me dini i odigi gin kikomgi, kun gimiyo kony bot lunyodogi pi kony
mogo ma yam gumiyo botgi, pien meno aye Lubaŋa pwoyo.
5Dako ma cware oto ma odoŋ kene laboŋo ŋat mo ma konye, keto genne ducu i
kom Lubaŋa, dok bene bako doge kun lego Lubaŋa dyeceŋ ki dyewor.
6Ento dako ma cware oto ma yenyo yomcwiny me jami mabeco keken, doŋ oto
kadi bed pud kwo.
7Ket cik man, wek gubed laboŋo lok mo ma gijukogi iye.
8Ka ce dano mo pe miyo gin mo me konyo wadine, makato pi jo me ode kikome,
noŋo doŋ okwero niyene woko, dok bene odoko rac makato ŋat ma pe oye
Lubaŋa.
9Pe myero gico nyiŋ dako ma cware oto ma mwaka me ditte peya oromo
pyerabicel nono, dok bene myero en obed dako ma yam obedo ki cware acel
keken.
10Myero ginen ka ticce ber, ka ce yam opito litino, ka yam ojolo welo, nyo olwoko
tyen jo pa Lubaŋa, ka okonyo jo ma yam giunogi, dok bene ka obedo ŋat ma yam
omine kene i tiyo gin maber i yo ducu.
Acoli Baibul
© 1985, Bible Society of Uganda.
1898
11Ento myero ikwer coyo mon ma pud gitino ma coggi oto; pien miti me komgi
twero miyo gikwero Kricito woko, gicako mito nyomme doki aye,
12miyo giŋolo kop loyogi pi turo cikkegi mukwoŋo.
13Medo i kom meno, gilokke gidoko luwackom ma gibibedo ka wot awota i ot ki
ot; pe gibedo luwackom keken, ento gidoko bene jo ma loko lok atata, ma giridde
i gin ma pe megi, gibedo ka loko lok ma pe myero gilok wacel.
14Pi meno, omiyo amito ni mon matino ma coggi oto ginyomgi wek gunywal
litino, gulo odigi, wek pe gumi kare ki lukworwa me loko gin mo marac i komwa.
15Pien jo mogo i kingi doŋ guŋak woko, gitye ka lubo Catan.
16Ka ce dako mo muye Rwot tye ki wadine ma gin mon to, myero en omi botgi
kony, wek pe giket peko i kom lwak muye Yecu, ento lwak muye Yecu gubed ka
konyo mon ma coggi oto ma lakonygi mo pe.
17Ludoŋo ma loyo loc maber myero giworgi twatwal, makato myero giwor jo ma
tye ka yelle ka tito lok ki pwonyo dano.
18 Pien lok ma yam gicoyo waco ni, “Pe itwe dog twon ka tye ka nyono bel,” dok
bene ni, “Latic myero giculle mucarane.”
19 Pe iye lok adot mo ma gikelo i kom ladit mo, gwok nyo ka tye lucaden aryo nyo
adek macalo ginacoya owaco.
20Doŋ jo ma pud ocuŋ i kom balgi, myero ijukgi i nyim dano ducu, wek omi jo
mukene gubed ki lworo.
21Aciki i nyim Lubaŋa ki Kricito Yecu ki lumalaika ma giyero, gwok cik magi ma
pe i jeŋŋe i kom wat nyo larem.
22Dok bene pe irune me keto ciŋi i kom ŋat mo, nyo me ribbe ki jo mukene i balgi;
ento gwokke ibed maleŋ.
23Cakke kombeddi, doŋ pe imat pii keken, mat bene koŋo vino manok pi konyo ii
pi two ma maki kare ki kare.
24Bal pa jo mogo nen woko ka maleŋ ma cimo atir ni kop biloyogi, ento bal pa jo
mukene nen lacen.
25Tic maber bene nen woko ka maleŋ; kadi pe kit meno, pe kanne matwal ma pe
onen.
1 Temceo 6
1Jo ducu ma gubedo opii, myero guti ki luditogi macalo jo ma romo awora i yo
ducu, wek ŋat mo pe oyet nyiŋ Lubaŋa nyo pwonywa.
Acoli Baibul
© 1985, Bible Society of Uganda.
1899
2Jo ma luditogi doŋ guye Rwot, myero pe gukwer worogi, ni pien gin doŋ gibedo
omego, ento myero gumedde me tiyo tic maber makato botgi, pien jo ma gikonyo
ki ticgi gubedo jo muye Rwot dok jo ma gin maro.
Lworo Lubaŋa ki yeŋ ki jami
Pwony lok magi dok icuk cwiny dano iye.
3Ka ŋat mo pwonyo mere lok mapat kun pe lubo lok ada pa Rwotwa Yecu Kricito
pi pwony me diniwa,
4noŋo en okette malo kene ki wakke, ento pe ŋeyo gin mo kadi ki acel. Iye opoŋ ki
par maraco me pyem ki daa i kom nyiŋ lok mogo; doŋ lok macalo meno a iye
nyeko, pyem, yet ki par maraco ma miyo gen rwenyo woko i kin dano.
5Dok bene miyo jo ma ryekogi oballe, ma mako lok me ada oloyogi woko, gibedo
ka wo awoya nono, kun gitamo ni dini aye yo me noŋo lonyo.
6Lonyo dit twatwal i dini ka ce iyeŋ ki gin mo keken ma itye kwede.
7Pien wan yam pe wakelo gin mo i lobo kany, dok bene pe wabitwero tero gin mo
ka waa ki i lobo.
8Ento ka watye ki cam ki ginaruka, jami magi romowa gire.
9Ento jo ma mito bedo lulonyo miyo Catan bitogi ci gipoto i bal, ka doŋ gimoko i
owic pa Catan pi mitgi mapol me miŋo ma tye ka unogi, miyo girwenyo dok gito
woko matwal.
10Pien maro lim en aye acakki me gin maraco ducu; man en gin ma omiyo jo
mogo gua woko ki i niye, ka doŋ gurwatte ki lwak can mapol ata mucorre i komgi.
Lweny maber me niye
11Ento in dano pa Lubaŋa, leŋ yo ki jami meno, ket cwinyi i kit ma atir, i lworo
Lubaŋa, i niye, i mar, i diyo cwiny ki i mwolo.
12Lweny lweny maber me niye; mak kwo ma pe tum matek ma yam gilwoŋi iye i
kare ma ituco niyeni i nyim lucaden mapol ata.
13 Aciki i nyim Lubaŋa ma miyo kwo bot jo ducu, ki i nyim Yecu Kricito, ma otuco
niyene maber i kare ma miyo lok me cadenne i nyim Pontio Pilato:
14Gwok cik ma gimiyi, bed laboŋo kit roc mo nyo lok mo ma gijuki iye, nio ka
Rwotwa Yecu Kricito binen.
15Lubaŋa ma gipwoyo, en acel keken aye Won Twer, Kabaka pa luker ducu, Rwot
pa rwodi, en binyuto man ka kare kikome doŋ oromo.
16En Lubaŋa acel keken ma pe to, ma bedo i Leŋo mo ma ŋat mo pe romo nyiko
cok kwede, cakke con ŋat mo pud pe munene, dok bene dano mo pe twero nene.
Woro ki twer ma pe gik obed bote. Amen
Acoli Baibul
© 1985, Bible Society of Uganda.
1900
17Cik lulonyo me kare man ni guwek wakke, dok bene pe guket gengi i kom lonyo
ma pe genne, ento guket gengi i kom Lubaŋa ma miyowa jami ducu mabup ma
yomo cwinywa.
18Myero guti tic mabeco, gubed lulonyo i timo ber bot dano, i poko jami, ki i miyo
mot ki yomcwiny.
19Ka gutimo meno, noŋo gukano mono maber pigi kengi pi kare me anyim, wek
gumak kwo ma en aye kwo kikome.
20Ai Temceo, gwok gin ma yam doŋ gimiyo i ciŋi. Gwokke i boko lok mogo ma pe
me woro Lubaŋa, ki i pyemmogo ma a ki gin ma gilwoŋo gobagoba ni, “Ŋec”,
21pien jo ma giwaco ni gitye ki kit ŋec meno gibayo piny nono i lok ma mako niye
Kica pa Lubaŋa obed kwedi.
Acoli Baibul
© 1985, Bible Society of Uganda.
1901
2 Temceo
2 Temceo 1
Mot
1Waraga man oa ki bot Paulo ma lakwena pa Kricito Yecu pi mit pa Lubaŋa, ma
lubo cikkene me miyowa kwo ma tye i Kricito Yecu.
2 Bot Temceo latinna ma amaro: Lubaŋa Won ki Kricito Yecu Rwotwa omini gum,
kica ki kuc.
Lewic pe omaki
3Apwoyo Lubaŋa ma atiyo bote tic ki iya maleŋ, macalo kwarowa yam gutiyo
bote, kun alwoŋo nyiŋi i legana me kare ducu.
4Ka apo pig waŋi, miyo i dyeceŋ ki dyewor aparo me neni, wek apoŋ ki
yomcwiny.
5Apo i kom niyeni ma goba pe iye, ma yam koŋ okwoŋo bedo bot dani Loi, ki
meni Yuneki, ma aŋeyo atir ma pe akalo akala ni tye boti bene.
6Man omiyo apoyo wii wek iti ki mot me kica ma yam Lubaŋa omii pi keto ciŋa i
wii, ma doŋ odoko macalo mac ma doŋ okwe woko; buki wek olyel.
7Pien Lubaŋa yam pe omiyowa cwiny me lworo, ento omiyowa cwiny me teko ki
me mar ki me gwokke kenwa.
8Pi meno lewic pe omaki me miyo caden i kom Rwotwa, lewic bene pe omaki i
koma, an ma abedo lamabucceni, ento ribbe kwedwa i ciro can pi lok me kwena
maber, i teko pa Lubaŋa.
9En olarowa dok olwoŋowa me bedo jo maleŋ, pe pi tic mogo ma wan watiyo,
ento pi lubo gin ma en kikome oyubo, ki pi kicane ma yam en omiyo botwa i
Kricito Yecu i acakki piny.
10Kombeddi doŋ ginyuto woko botwa i bino pa Lalarwa Kricito Yecu ma doŋ
okwanyo to woko matwal, ci omiyo kwo ma bedo matwal onen woko ka maleŋ pi
lok me kwena maber.
11 Pi lok me kwena maber-ri, yam giketa abedo latit-lok, lakwena ki lapwony
bene.
12Man en gin mumiyo aneno can kit macalo atye ka nenone wa i kare-ni. Ento
lewic pe maka gira, pien aŋeyo ŋat ma aye, dok bene ageno atir ni, en twero
gwoko gin ma omiyo i ciŋa nio i Nino maca.
13Lanenni me aluba myero obed lok me ada ma yam iwinyo ki bota, kun ilubo
kwede niye ki mar ma tye i Kricito Yecu.
14Gwok gin maber ma gimiyo i ciŋi pi teko pa Cwiny Maleŋ ma bedo i iwa.
Acoli Baibul
© 1985, Bible Society of Uganda.
1902
15In iŋeyo ni, jo ducu ma tye i Acia doŋ guloko ŋegi woko bota. Pugelo gin ki
Kermogen gitye i kingi.
16Rwot myero otim kica i kom paco pa Oneciporo, pien yam obedo ka dwoko
cwinya tyen mapol. Lewic pe omake pi twec ma gitweya kwede ki nyor,
17ento i kare ma en oo i Roma oyenya matek nio ka onoŋa.
18Rwot myero omi en onoŋ kica ma a bote i Nino maca. Dok in bene iŋeyo maber
mada kit kony ma en obedo ka miyone i Epeco.
2 Temceo 2
Askari maber pa Yecu Kricito
1Latinna, in doŋ itim tek i kica ma gimiyowa i Kricito.
2Gin ma doŋ ityeko winyo ki bota i nyim lucaden mapol, in bene myero itit bot jo
ma genne ma giromo pwonyo ki jo mukene.
3Cir arem me gin marac ma gitimo i komi, kit macalo askari maber pa Yecu
Kricito.
4Pe tye askari mo ma ka tye i dog tic dok rwakke i tiyo tic ma woko, pien tamme
tye ni myero eyom cwiny ŋat ma ocoye i mony.
5Lapyem i tuko pe twero loyo tuko ka pe olubo cik me tuko meno kikome.
6Lapur ma en latic matek i potone en aye ma myero okwoŋ camo gin ma ocek iye.
7Tam gin ma aloko, pien Rwot bimiyo iniaŋ i jami ducu.
8Po i kom Yecu Kricito, ma ocer ki i kin jo muto, en lakwar Daudi, kit macalo an
atito kwede lok me kwena maber.
9Lok meno me kwena maber en aye gin ma atye ka ciro can pire, kun gitweya
woko ki nyor calo gitweyo labalo! Ento lok pa Lubaŋa gire pe gitweyo ki nyor.
10Meno en gin mumiyo atye ka ciro arem kare ducu, pi jo ma giyero, wek gin bene
gunoŋ larre ma tye i Kricito Yecu, kacel ki deyo ma pe gik.
11Lok man lok ada, ni, “Ka wato kwede, wabikwo kwede bene,
12 ka waciro can, wabibedo ka loc kacel kwede; ka wakwere, en bene bikwerowa;
13ka wan jo ma pe genne, en gire genne nakanaka, pien en pe twero kwerre
kene.”
Latic ma gipwoyo
14Po wigi i kom lok man, dok icikgi i nyim Rwot ni gin guwek pyem i te lok
mapatpat, pien meno pe konyo gin mo, ento dok medde me balo jo ma winyo
abala.
Acoli Baibul
© 1985, Bible Society of Uganda.
1903
15Ket tek kit macalo itwero pi mine keni bot lubaŋa macalo ŋat ma gipwoyo, latic
ma pe ki gin mo ma lewic myero omake iye, ma tero lok me ada i yo atir.
16Kwer boko lok ma pe me woro Lubaŋa, pien lok ma kit meno medde ki rwenyo
dano arwenya i woro Lubaŋa,
17dok bene lokgi bituco yone calo bur ma camo kom dano oyotoyot. Kumenayo
gin ki Pileto gitye i kin jo meno.
18Doŋ guŋak woko ki i lok ada kun giwaco ni wan doŋ wacer con. Man gitye ka
balo kwede niye pa jo mogo.
19 Ento guti me ot ma Lubaŋa oketo doŋ tye ma ocuŋ woko matek likiŋ, ma bene
tye ki coc man i kome ni, “Rwot ŋeyo jo ma gin jone kikome,” dok ni, “Dano acel
acel ma lwoŋo nyiŋ Rwot myero opokke woko ki i bal.”
20I ot mo madit, pe bedo iye jami me jabu ki ryal keken, ento bedo iye bene jami
mogo ma gitiyo ki bao ki ma gitiyo ki lobo; mogo gitiyo kwedgi i kare me deyo
keken, ento mukene-gu gitiyo kwedgi i kare ducu.
21Ka ce ŋat mo olonnye kekene, kun oweko bedo ki kit marac woko, en bibedo
atabo ma gitiyo kwede i kare me deyo, ma bedo maleŋ, ma konyo won ot, ma
oyubbe pi tic ducu maber.
22Wek miti me awobi obedi, ento ket tammi i bedo ki kit ma atir, niye, mar ki kuc,
kacel ki jo ducu ma kok bot Rwot kun igi leŋ.
23Kwer pyem me miŋomiŋo ma bino pi kwiya piny-gu woko; in iŋeyo kodi pyem
macalo meno kelo daa.
24Latic pa Rwot myero obed ŋat ma pe da atata, myero obed ŋat ma lakica bot
dano ducu, lapwony ma ladiro, ŋat ma diyo cwinye,
25ŋat ma tiro jo ma pyem kwede ki mwolo. Gwok nyo Lubaŋa bimiyogi cwiny me
ŋut, ka wek doŋ guniaŋ maber i kom lok ada,
26miyo ryekogi dwogo, ci gibwot ki i owic pa Catan ma onoŋo yam omakogi,
omiyo gutiyo gin ma en mito.
2 Temceo 3
Kit pa dano i kare me agikki
1Ento myero iniaŋ man ni, i kare me agikki, piny bibedo marac i kare mogo.
2Pien dano bibedo ka maro komgi kengi kun gibedo lumar lim, luwakke, lucac,
lunywar jo mukene. Pe gibiwinyo lunyodogi, pe gibimiyo pwoc mo, gibibedo jo
ma pe leŋ.
3Pe gibimaro dano wadgi, gibibedo jo ma pe timo kica bot dano, gibibedo lucok
dog jo mukene, gibibedo jo ma mitgi pe jukke, jo ma ger ma gidag gin mo maber,
Acoli Baibul
© 1985, Bible Society of Uganda.
1904
4luroro, jo ma tye atata ma pe giparo piny, jo ma gikette malo kengi ki wakke, jo
ma maro yomcwiny ma ka maro Lubaŋa.
5Gibimako dini dok gibilubo i kitgi ma nen ki woko keken, kun gikwero tekone
woko. Pokke woko ki i kom jo macalo meno
6Pien tye jo mogo i kingi ma giridde gidonyo i paco pa dano mukene, ci giloyo
tam pa mon mogo ma gorogoro, ma peko me bal obwoyogi woko, ma mitgi tye
patpat ci bedo ka ywayogi tuŋŋi ki tuŋŋi,
7kun gimito pwonnye i kare ducu, ento pe dok gitwero niaŋ i lok ada.
8 Jo meno girom ki Yane ki Yambure ma yam gupyem ki Moses, pien gin bene
gitye ka pyem ki lok ada i kit acel-lu; ryekogi doŋ oballe woko, niyegi pe tye
kakare.
9Ento pe gibimedde kwede nakanaka, pien miŋoginu biŋene woko bot lwak, calo
pa jo aryo ca.
Cik pa Paulo me agikki bot Temceo
10Ento in doŋ iŋiyo kweda woko kun ineno pwonnya, kita ki tam ma aketo i
nyima. Ineno niyena, diyo cwinya, mar ma atye kwede, kit ma ayelle kwede kun
aciro can.
11 Ineno bene kit ma giuna kwede, ki can ma aneno; dok iŋeyo gin ma otimme i
koma i Antiokia, i Ikonio, ki Licitra, kit ayelayela ma yam aciro; ento Rwot olara
ki i gin ducu.
12Ada, jo ma mito lubo kit pa jo ma lworo Lubaŋa, kun gibedo i Kricito Yecu,
gibiunogi,
13kun jo maraco ki jo ma lugoba gibimedde ki bedo marac makato kare, kun
gibwolo dano, gin bene gibibwologi.
14Ento in myero imedde i gin ma ipwonyo, ki ma doŋ iye adada, kun iŋeyo jo ma
yam gupwonyi iye.
15Iŋeyo bene ni, cakke i tinoni iŋeyo coc maleŋ ma yam gicoyo ma twero pwonyi i
yo me larre pi ye Kricito Yecu.
16Ginacoya ducu ma yam gicoyo, gicoyo pi teko pa Cwiny pa Lubaŋa. Konyo me
pwony, me juko dano, me tiro kit pa dano, me nyebo dano wek gulub kit ma atir,
17wek dano pa Lubaŋa obed muteggi, ma bene oyubbe i yo ducu, ma romo tiyo kit
tic mo maber ducu.
2 Temceo 4
1Aciki i nyim Lubaŋa ki i nyim Kricito Yecu ma biŋolo kop pa jo makwo ki jo
muto, dok pi dwogone ki pi locce, ni meno,
Acoli Baibul
© 1985, Bible Society of Uganda.
1905
2tit lok pa Lubaŋa, cuŋ iye matek i kare maber ki i kare marac, mi dano guniaŋ
maber, jukgi kun idiyo cwinyi i pwony kare ducu.
3Pien kare tye ka bino ma dano doŋ pe biciro pwony me ada, ento itgi bibedo ka
yilo ayila, kun gicoko lupwony ma twero pwonyogi ki gin ma gimito winyone.
4Gibiloko ŋegi wek pe giwiny lok ada, kun giŋak woko giwirre i lok ma tere pe.
5Ento in myero ibed ma igwokke i kare ducu; cir can ka opoto i komi, ti tic me tito
lok me kwena maber, dok icob ticci ducu kakare.
6An doŋ dano cok neka woko calo gitum me atyera i wi keno tyer; karena doŋ oo
me weko lobo man.
7Doŋ atyeko lwenyo lweny maber, atyeko cobo ŋwecca, dok agwoko bene niye.
8Kombeddi doŋ gikano pira mot me kit atir, ma Rwot ma ŋolo kop atir bimiya i
Nino maca; pe bota keken, ento bot jo ducu ma doŋ cwinygi tye ka paro pi
dwogone bene.
Cik pa Paulo pi jamine mogo
9Tem ki tweroni ducu me bino bota oyotoyot.
10 Pien Dema doŋ oweka woko pi maro jami me lobo-ni, ocito gire woko i
Tecalonika; Krecen ocito mere i Galatia, ki Tito ocito i Dalmatia.
11 Luka kene aye odoŋ tye kweda kany. Wubin wun ki Marako, pien en ber
twatwal dok konya.
12 Tukiko aoro ocito i Epeco.
13 Ka ibino, kella ki boŋo ma yam aweko i Teroa tuŋ pa Karpo. Kwokka bene
bukka, makatone maca me del ca.
14 Alegijanda latet mola otima marac twatwal; Rwot bicule pi timme-nu.
15In bene myero item gwokke i kom nyer-ru, pien en yam opyem ki lokwa matek
mada.
16I pidona mukwoŋo, dano mucuŋ pira obedo pe. Jo ducu guriŋo gutenya woko
liyak. Lubaŋa myero pe okwan lok man i wigi.
17Ento Rwot ocuŋo ka ŋeta, ka doŋ omiya teko me tuco lok kakare, wek Lurok
ducu guwiny; olara kit meno ki i dog labwor.
18Rwot bikonya miyo aa woko ki i gin maraco ducu, kun lara wek ao i kerre me
polo. Deyo obed bote nakanaka. Amen.
Mot me agikki
19 Mot Pricika gin ki Akwila, ki jo me ot pa Oneciporo.
20 Eracto mere yam odoŋ i Korint; Tropimo aweko two i Mileto.
Acoli Baibul
© 1985, Bible Society of Uganda.
1906
21Ket tek io ma kare me koyo peya ocakke. Yubulo omoti, kadi ki Puden ki Lino, ki
Kalaudia, kacel ki utmegiwa ducu.
22Rwot obed kwedi. Kicane obed kwedwu.
Acoli Baibul
© 1985, Bible Society of Uganda.
1907
Tito
Tito 1
Mot
1Waraga man oa ki bot Paulo, latic pa Lubaŋa dok bene lakwena pa Yecu Kricito.
Yam oora me nyayo niye pa jo ma Lubaŋa oyero, ki me niaŋogi i lok me ada ma
rwatte ki kwo me woro Lubaŋa,
2wek gubed ki gen me noŋo kwo ma pe tum. Lubaŋa ma pe loko lok goba yam
ociko pire i acakki piny,
3ka doŋ karene oromo ci onyuto woko ka maleŋ, i lokke ma gimiyo bota me atita
pi cik pa Lubaŋa Lalarwa.
4 Bot Tito, latinna me ada ma wanywako niye acel: Lubaŋa Wonwa ki Lalarwa
Kricito Yecu omii kica ki kuc.
Tic pa Tito i Kurete
5Man gin mumiya aweki i Kurete, ni wek iyub gin ma yam odoŋ ma pe tye kakare,
dok iket ludoŋo i gaŋi madoŋo ducu, kit ma nene aciki kwede ca.
6 Jo meno myero gubed jo ma lok mo marac pe i komgi, ma ŋat acel acel bedo ki
dako acel keken. Litinogi bene myero gubed jo muye Rwot, ma lok me caro caro
mo pe owinnye i komgi, nyo kadi ki lok mo me pyem.
7Pien latel, macalo en lagwok jami pa Lubaŋa, myero obed dano ma lok marac mo
pe i kome. Myero pe obed ŋat ma nyatte, nyo ma kiniga mako oyotoyot, nyo
lamero, nyo lakolo, kadi laworo me noŋo lim.
8Myero obed dano ma gwoko welo, ma maro gin maber, dano ma lone kene, ma
cwinye atir, dano maleŋ, dok ŋat ma gwokke kene.
9Dok bene myero en omak matek lok pa Lubaŋa me ada ma yam gipwonye
kwede, ma miyo en twero cuko cwiny dano ki pwony me ada, dok twero loyo tam
pa jo ma pyem kwede.
10Pien jo ma gin lupyem tye pol, jo ma loko lok ma tere pe, ki jo ma bwolo dano,
makatone dul pa jo ma mito ni, jo muye Kricito myero koŋ gulirre.
11Kodi jo-nu myero gimi guliŋ woko, pien gitye ka balo dano mapol ki jo ma i
odigi ducu, pi pwonyogi ki gin ma pe oporre ma pe myero gupwony ki dano, pi
woro me noŋo lim.
12Ŋat mo acel i kin jo Kurete, ma en lanebigi kikome, yam owaco ni, “Jo Kurete
kare ducu gin lugoba, lee maraco, luworo ma luwackom.”
13Caden meno tye ada; pi meno myero ijukgi ki tek, wek gucak bedo ki niye me
ada,
Acoli Baibul
© 1985, Bible Society of Uganda.
1908
14wek doŋ pe gubed ka keto cwinygi me winyo lok pa Lujudaya me ododo mogo
ma tere pe, ki cik pa jo ma gidag lok ada.
15Bot jo maleŋ, jami ducu bene leŋ, ento bot jo ma doŋ guballe woko, ki jo ma pe
tye ki niye, pe tye gin mo maleŋ ki botgi. Ryekogi kikome ki tam ma i igi ma nyuto
botgi balgi doŋ otyeko balle woko.
16Gituco ki doggi ni giŋeyo Lubaŋa, ento dok gikwere woko ki gin ma gitimo;
gudoko doŋ macalo gin ma i dano okwero, jo ma pe ki winy, ma pe doŋ giromo
tiyo tic mo maber.
Tito 2
Pwony pwony me ada
1Ento in, pwony gin ma rwatte ki lok ada.
2Lok bot jo madoŋo ni gubed jo ma gwokke kengi, jo ma romo awora, jo ma loyo
tamgi kengi, jo ma niyegi ki margi tye kakare kun gicuŋ iye matek.
3Kit meno bene wac ki mon madito ni gin myero gubed ki woro i kit bedogi ducu,
pe gucok dog jo mukene, pe gubed jo ma doŋ gudoko opii pa koŋo. Myero gubed
jo ma pwonyo gin maber,
4ka doŋ gucak pwonyo mon matino me maro coggi ki litinogi,
5dok gubed mon ma loyo tamgi kengi, mon maleŋ ma pe gitye ki tam mo me caro
caro, ma gigwoko pacogi, mon ma lukica kun giworo coggi bene, wek pe omi jo
mukene guyet lok pa Lubaŋa.
6Kit meno bene, cuk cwiny awobe ni myero gugwokke kengi.
7In kikomi nyutte macalo lanen me tic maber i yo ducu. Mi pwonnyi obed mapek
laboŋo gin mo marac iye,
8kun iloko lok ada ma pe gitwero noŋo roc mo iye, wek omi lewic omak ŋat mo
ma mito pyem kwedwa, pien pe neno gin mo marac ma myero ewac i komwa.
9Wac ki opii ni guwor luditogi, guyom cwinygi i yo ducu. Pe gubed lupyem,
10kadi kwanyo gin mogo, ento myero gunyut ni gin jo ma genne maber twatwal,
wek i gin ducu gumi pwony pa Lubaŋa Lalarwa onen ma mwonya.
11Pien kica pa Lubaŋa doŋ onen pi laro dano ducu.
12Kica meno pwonyowa me kwero lubo kit pa jo ma pe lworo Lubaŋa, kacel ki
miti ducu me lobo man, dok pwonyowa me gwokke kenwa wek wabed ma
cwinywa atir, kun walworo Lubaŋa,
13kun wakuro gum ma genwa ocuŋ iye, en aye me neno Yecu Kricito, Lubaŋawa
madit ki Lalarwa, ka odwogo ki deyo.
Acoli Baibul
© 1985, Bible Society of Uganda.
1909
14 En yam omine kene piwa me kokowa woko ki i bal ducu, ki me lonyowa wabed
jone kikome, ma watye ki miti madwoŋ me tiyo tic mabeco.
15Tit botgi lok magi; cuk cwinygi dok ijukgi ki twer ducu ma itye kwede. Pe imi
ŋat mo ocayi.
Tito 3
Wumine i tiyo tic mabeco
1Po wigi ducu me mine kengi i te loc pa luloc, ki wegi twer, me bedo ki winy, ki
me yubbe pi tiyo tic mo maber ducu.
2Guwek loko lok marac i kom ŋat mo, guwek da, gubed jo ma lukica, lunyut woro
bot dano ducu i kare ducu.
3Pien wan kikomwa yam koŋ wabedo lumiŋ, jo ma pe luwiny; yam warwenyo
woko ata, wabedo opii pa mitiwa ki jami mapatpat ma yomo cwinywa. Wabalo
karewa i raccwiny ki mone, dano gukwerowa, ki wan onoŋo wadagge kekenwa.
4Ento i kare ma ber ki mar me kica pa Lubaŋa Lalarwa onen,
5en olarowa woko cut, pe pi tic mo ma wan watiyo i kit ma atir, ento pi kicane
gire. Olarowa ki pii ma olwokowa me nywalle tyen me aryo ki me doko jo
manyen pi Cwiny Maleŋ,
6ma yam en oonyo i komwa madwoŋ i Lalarwa Yecu Kricito,
7wek doŋ gikwanwa ni kitwa atir pi kicane, wek omi wanoŋ kwo ma pe tum ma
genwa tye iye.
8Lok man lok ada. Amito wucuŋ matek i kom lok magi, wek jo ma doŋ guye
Lubaŋa gubed ki tam me mine me tiyo tic mogo mabeco; meno aye ber, dok bedo
me kony bot jo ducu.
9Kwer pyem mogo me miŋimiŋo, lok i kom nyiŋ kwaro, daa ki laro lok i kom cik;
magi ducu pe konyo, dok tyen lokke pe.
10Dano ma kelo apokapoka ka doŋ iciko kicel nyo kiryo kwe, weke woko matwal,
pe dok iribbe kwede,
11kun iŋeyo ni, kodi dano-nu doŋ oŋak woko, dok obalo, ki doŋ oŋolo kop woko i
kome kene.
Cik me agikki
12 Ka abioro Artema nyo Tukiko boti, ket tek ibin bota i Nikopoli, pien doŋ atyeko
moko tamma me bedo kunnu i kare me koyo.
13 Ket tek me konyo Jena ma en dano ma ŋeyo cik, gin ki Apolo, i wotgi, nen ni gin
mo pe orem botgi.
Acoli Baibul
© 1985, Bible Society of Uganda.
1910
14Danowa bene myero gummine kengi i tic mabeco wek gubed ki yo me konyo
luwotgi ma can mo odiyo; pe gubed macalo yat ma pe nyak.
15Jo ducu ma gitye kacel kweda kany gumoti. Mot jo ma marowa i niye. Kica pa
Lubaŋa obed kwedwu ducu.
Acoli Baibul
© 1985, Bible Society of Uganda.
1911
Pilemon
Pilemon 1
1Waraga man oa ki bot Paulo ma lamabuc pi Kricito Yecu, ki bot ominwa Temceo.
Bot Pilemon latic wadiwa ma wamaro
2 gin ki laminwa Apia, ki Arkipo askari wadiwa, ki jo muye Kricito ma gicokke i
odi:
3Lubaŋa Wonwa ki Rwotwa Yecu Kricito omiwu kica ki kuc.
Mar pa Pilemon ki niyene
4Apwoyo Lubaŋa kare ducu ka alwoŋo nyiŋi i legana,
5pien abedo ka winyo pi marri ki pi niyeni ma itye kwede i kom Rwotwa Yecu ki
bot jo pa Lubaŋa ducu.
6Man omiyo alego ni, kit ribbe ma waribbe wan kwedi i kom niye odok matek ma
romo niaŋowa matut i kom gin maber ducu ma watye kwede i Kricito.
7Pien marri okella yomcwiny, dok ojiŋo cwinya, omera, pien ikweyo cwiny jo pa
Lubaŋa.
Pido pa Paulo pi Onesimo
8Pi meno, kadi bed atye ki tekcwiny i Kricito ma miyo aciki acika me tiyo gin mo
ma mitte,
9ento pi marri-ni aneno ni ber alegi alega, an Paulo ma acuŋ ma ka Kricito Yecu,
ma kombeddi bene doŋ adoko lamabuc pire.
10 Alegi pi latinna Onesimo, ma doŋ adoko wonne ki i buc kany.
11I kare mukato onoŋo konnye koŋ obedo pe boti, ento kombeddi doŋ konnye dit
boti ki bota bene.
12Doŋ acwalo en me dwogo boti enno, en doŋ odoko macalo dul koma kikome.
13Onoŋo amito ni koŋ agwok en bota kany, wek omiya kony ma kakari ma kun
pud atye i buc pi tito lok me kwena maber;
14ento pe amito ni atim gin mo ma kun noŋo in pe iye, wek berri pe obed macalo
gin ma gidiyi iye adiya, ento obed pi yeyoni in kikomi.
15Gwok nyo man en gin mumiyo en yam opokke woko kwedi pi kare manok, ni
wek doŋ igame matwal,
16pe dok macalo opii, ento makato opii woko, macalo ominwa ma wamaro.
Makatone adada en pire tekka, ento ki tuŋ boti pire doŋ tek twatwal, macalo
lakonnyi dok omeru bene i Rwotwa.
17Kit meno, ka iŋeyo ni an abedo lawoti, myero igame i kit ma kono igama kwede.
Acoli Baibul
© 1985, Bible Society of Uganda.
1912
18Ka ce yam otimo gin mo marac i komi, nyo tye ki banyani mo, kwan magi ducu i
wiya.
19An paulo kikoma aye acoyo lok man ki ciŋa, abiculi. Pe awaco ni in bene itye ki
banyana, en kwoni kikome.
20Iyo, omera, amito kony mo ki boti i Rwotwa. Kwe cwinya i Kricito.
21Atye ki gen matek i komi ni ibiworo doga, oweko atye ka coyo boti lok man kun
aŋeyo ni ibitimo makato ma awacci-ni.
22Medo ki meno, yubba kicika me buto pa welo, pien atye ki gen ni legawu
biweko gimiya botwu.
Mot me agikki
23 Epapira mabuc wadiwa i Kricito Yecu omoti,
24 kadi Marako, Aristako, Dema ki Luka lutic wadiwa bene gumoti.
25Kica pa Rwotwa Yecu Kricito obed kwedwu.
Acoli Baibul
© 1985, Bible Society of Uganda.
1913
Jo Ibru
Jo Ibru 1
Lubaŋa oloko kwedwa i Wode
1Yam con Lubaŋa oloko ki kwarowa i dul lok mapol dok i yo mapatpat, kun loko
ki i dog lunebi;
2ento i kare man ma lacen-ni en doŋ oloko kwedwa i Wode. Jami ducu ma tye,
Lubaŋa ceŋ otiyogi pi twer pa Wode, ma en oyubo ni myero obed won jami ducu.
3En dero me deyo pa Lubaŋa, cal pa Lubaŋa kikome tye i kome, dok en bene ma
tiŋo jami ducu ma tye, ki teko me lokke. Ma doŋ en otyeko tic me lwoko bal, en
obedo piny i kabedo me deyo tuŋ acuc i ŋet Won Deyo Madwoŋ ma tye malo i
polo,
4kun doŋ en odoko ladit mada makato lumalaika ducu, ma rom aroma ki kit ma
nyiŋ ma gimiye ber matek makato megi woko.
Wod pa Lubaŋa dit kato lumalaika ducu
5 Lubaŋa yam koŋ owaco ki lamalaika mo ni, “In i Woda, tin doŋ anywali”? Nyo
dok ni, “An abibedo Wonne, en bibedo Woda”?
6 Dok bene i kare ma okelo latin kayo i lobo en owaco ni, “Lumalaika pa Lubaŋa
ducu myero guwore.”
7 I kom lumalaika, Lubaŋa oloko ni, “En loko lumalaikane doko yamo, luticce en
loko doko leb mac.”
8 Ento i kom Wode en oloko ni, “Komkerri, in Lubaŋa, biri nakanaka, odoo kerri
en odoo me ŋolo kop atir.
9In imaro kit ma atir, cwinyi dag tim marac; pi meno Lubaŋa, ma en Lubaŋani,
owiri ki moo, moo me yomcwiny madwoŋ, makato luwoti ducu.”
10 En dok oloko ni, “In Rwot wiati iketo guti me lobo, polo bene en tic me ciŋi.
11Gin birwenyo woko oyot, ento in iri nakanaka; gin ducu gibiti macalo boŋo,
12ibidologi woko macalo ibano koti, gibilokogi macalo ginaruka. Ento in ibedo ma
kiti tye acel, mwakani pe bigik.”
13 Lubaŋa yam owaco ki lamalaika mo ni, “Bed i ŋeta tuŋ acuc i kabedo me deyo,
nio ka abimiyo lukworri gidoko kom laten tyeni?”
14Lumalaika kono dok gubedo aŋagi? Gin ducu gubedo cwiny mogo ma tiyo tic pa
Lubaŋa; en orogi ka konyo jo ma binoŋo larre.
Jo Ibru 2
Larre ma pire dit twatwal
Acoli Baibul
© 1985, Bible Society of Uganda.
1914
1Pi meno wan myero waketu cwinywa twatwal i gin ma yam wawinyo, wek pe
waŋak woko ki iye.
2Lok me kwena ma yam lumalaika gukelo onoŋo omoko matek. Ka ŋat mo okalo
wi cik mo, nyo okwero winyo, gimiye can iye ma oporo bal ma en obalo.
3Wan kono dok wabibwot niŋniŋ ka pe waketo cwinywa i larre man ma pire dit
twatwal-li? Larre man Rwot aye mukwoŋo tuco pire, ka doŋ jo ma yam guwinyo
ki bote, gumoko botwa lokke.
4Lubaŋa bene omedo cadenne kun tiyo lanyut mogo ki taŋo ki tic madito
mapatpat, dok kun poko mot mogo me Cwiny Maleŋ pi mitte kene.
Latel wiwa i yo me larre
5Pien Lubaŋa pe oketo lobo ma mito bino ma wan waloko pire-ni i te loc pa
lumalaika.
6 Tye ka mo ma gituco ka maleŋ ni, “Dano gin aŋo, mumiyo ipo pire? Nyo latin pa
dano, mumiyo iparo pire?
7Ikete ki piny i te lumalaika pi kare manoknok, iketo en obedo laloc ma loyo gin
ducu ma iketogi;
8iketo en obedo lalo jami ducu.” Doŋ ka oketo jami ducu i te loc pa dano, pe
oweko gin mo ma en pe loyo. Kit macalo tye-ni pud pe waneno ka giketo jami
ducu i te twerone.
9Ento wan waneno Yecu ma yam gikete ki piny i te lumalaika pi kare manoknok,
ento kombeddi doŋ gimiye deyo ki woro macalo kabaka pi arem me to ma en
ociro, wek pi kica pa Lubaŋa ebil to pi jo ducu.
10Jami ducu tye pi Lubaŋa, dok en aye muketogi. Doŋ ka yam en omito kelo litino
mapol i deyone, gin ma en otimo obedo ma myero twatwal, en mumiyo latel wigi
i larre doko dano muteggi pi ciro can.
11Ŋat ma olonyogi bedo maleŋ, ki jo ma gilonyogi-ni, gin ducu gua i kom ŋat acel;
man en aye gin mumiyo lewic pe mako Yecu me lwoŋogi ni omegine,
12 kun owaco ni, “Abitito nyiŋi bot utmegina, abipaki ki wer i dye lwak mucokke.”
13 Dok ni, “Abiketo genna i kome,” ki dok ni, “An a ene, ki litino ma Lubaŋa doŋ
omiya.”
14Kit macalo litino i kare ducu giribbe i kom ki remo, en bene kit meno onywako
kwedgi komgi ki remogi, wek pi tone eŋiny ŋat ma tye ki twer i kom to woko,
meno en aye Catan,
15ka doŋ egony jo ma yam gubedo i twec me opii pi kare me kwogi ducu pi lworo
to.
Acoli Baibul
© 1985, Bible Society of Uganda.
1915
16 Doŋ onen maber ni, gin ma en otimo pe okemo lumalaika, ento okemo likwayo
pa Abraim.
17Meno gin mumiyo en myero odok ma rom aroma ki utmegine i yo ducu, wek
omi ebed ajwaka madit ma lakica dok lagen i tic pa Lubaŋa, wek omi ekwany bal
pa jone woko.
18Pien en kikome yam oneno can dok Catan obite, en mumiyo en twero konyo jo
ma gibitogi.
Jo Ibru 3
Yecu dit kato Moses
1Pi meno, wun utmegina maleŋ ma Lubaŋa olwoŋowu kacel kweda, koŋ wutam
lok i kom Yecu ma en lakwana dok ajwaka madit me niye ma wan watuco.
2 En obedo lagen bot Lubaŋa muyero okete i tic, ma rom aroma ki Moses ma yam
obedo lagen i ot pa Lubaŋa.
3Lager ot gimiye deyo madit makato ot; kit meno Yecu bene nene gikwano ni
deyone dit kato pa Moses woko.
4Pien ot mo keken dano aye ma gero, ento ŋat ma gero jami ducu en aye Lubaŋa.
5Moses yam obedo lagen i ot pa Lubaŋa ducu macalo latic, pi miyo caden i lok ma
gibiloko i kare ma lacen.
6Ento Kricito obedo lagen i kom ot pa Lubaŋa macalo Wode. Wan aye wa ode ka
ce wamoko matek i tekcwinywa, ki i wakkewa pi gen ma watye kwede.
Yweyo tye pi jo pa Lubaŋa
7 Doŋ macalo Cwiny Maleŋ oloko ni, “Ka wuwinyo dwan Lubaŋa tin,
8pe wumi cwinywu obed nwaŋ calo jo ma yam gujemo, i kare ma guomo kwede
cwinya i tim,
9ka ma kwarowu guomo iye cwinya, gutema bene iye, kun gibedo ka neno ticca pi
mwaka pyeraŋwen kulu.
10Pi meno cwinya owaŋ i kom jo me kare meno, omiyo awaco ni, ‘Gin kare ducu
giŋak woko i tamgi; gin pe giŋeyo yona wacel.’
11Macalo yam akwoŋo ki kiniga, ‘Gin pe bidonyo i yweyo bota.’ ”
12Wugwokke, utmegina, wek ŋat mo i kinwu pe obed ki cwiny marac, cwiny ma
pe ye Lubaŋa, ma twero miyo en a woko ki bot Lubaŋa makwo.
13Ento myero wujiŋ cwinywu kekenwu kare ducu ka pud wutwero lwoŋo ni,
“Tin”, wek ŋat mo i kinwu pe cwinye odok nwaŋ pi bwola me bal.
Acoli Baibul
© 1985, Bible Society of Uganda.
1916
14Pien wan wabedo jo ma ribbe ki Kricito, ka ce wamoko matek i genwa
mukwoŋo nio wa i agikki,
15 macalo yam giwaco ni, “Ka wuwinyo dwane tin, pe wumi cwinywu obed nwaŋ
calo jo ma yam gujemo.”
16 Aŋagi ma yam guwinyo dwan Lubaŋa ci gujemo woko-ni? Pe gin lwak dano
ducu ma yam gua ki i lobo Ejipt ma kun Moses aye obedo ka telogi?
17Dok aŋagi ce ma yam cwinye owaŋ i komgi pi mwaka pyeraŋwen kulu-ni? Pe
gin aye jo ma yam gutimo bal, ma komgi odoŋ i tim kunnu?
18Dok en yam okwoŋo kwoŋ bot jo mene ce ni, gin pe gibidonyo i yweyo bote? Pe
okwoŋo kwoŋ meno bot jo ma yam pe gubedo luwiny?
19Pi meno wan waneno ni, jo meno yam pe gutwero donyo pien onoŋo gukwero
ye Lubaŋa.
Jo Ibru 4
1Pi meno cikke me donyo i yweyo pa Lubaŋa pud tye, ento myero wabedu ma
lwor, wek ŋat mo i kinwu pe ginoŋ ni opoto woko me o iye.
2Wan doŋ wawinyo lok me kwena maber bene calo gin, ento lok me kwena ma
gin guwinyo pe okonyogi, pien pe orwatte ki niyegi.
3 Wan jo ma waye aye wabidonyo i yweyo meno ma yam en oloko pire ni,
“Macalo yam akwoŋo ki kiniga, ‘Gin pe bidonyo i yweyo bota,’” kadi bed ticce
onoŋo yam otum woko cakke i acakki piny.
4 Pien tye ka mo ka ma yam en oloko i kom nino me abiro ni meno, “Lubaŋa oywe
i nino me abiro ki i kom ticce ducu.”
5 Ka dok kany en bene oloko ni, “Gin pe bidonyo i yweyo bota.”
6Kit meno yo pud tye twolo wek jo mogo gudony iye. Jo ma yam gikwoŋo tito
botgi lok me kwena maber pe gudonyo, pien gin gukwero bedo ki winy.
7 En dok oketo nino mukene ma gilwoŋo ni, “Tin,” kun olok lacen ki i dog Daudi
ma doŋ onoŋo okato kare malac ata, i lok ma nene waloko pire, ni, “Ka wuwinyo
dwane tin, pe wumi cwinywu obed nwaŋ.”
8 Pien ka kono yam Yocwa omiyogi yweyo, kono Lubaŋa pe oloko lacen pi nino
mukene.
9Pi meno, yweyo me cabit pud tye pi jo pa Lubaŋa;
10 pien ŋat ma doŋ odonyo i yweyo bot Lubaŋa noŋo doŋ oywe woko ki i ticce,
calo Lubaŋa ma yam oywe woko ki i ticce-ni.
11Doŋ pi man, myero wayelle me donyo i yweyo meno, wek omi ŋat mo pe dok
opot woko pi kwero bedo ki winy calo gin.
Acoli Baibul
© 1985, Bible Society of Uganda.
1917
12Pien lok pa Lubaŋa obedo gin makwo, dok tiyo matek, bit bene kato pala
lucwan ma lebe bit ryoryo woko. Lok meno tuco iwa pil, tuc tuŋcel ka ma tipo ki
cwiny gurwatte iye, nyo ka ma waŋ mwot orwatte iye ki moo ma i i cogo, kun
poko par ki tam mabecone ki maracone ma tye i i dano.
13Pe tye gin mo mukanne ki bot Lubaŋa ma en pe neno, jami ducu ma en oketo
odurre woko ka maleŋ i waŋe, en aye ŋat ma biŋiyo kwowa.
Yecu en ajwaka madit
14Kit macalo doŋ watye ki ajwaka madit twatwal ma doŋ otyeko donyo i polo, en
Yecu, Wod pa Lubaŋa, pi meno myero wamok matek i niye ma watuco.
15Pien ajwaka madit ma watye kwede pe obedo ŋat ma pe winyo arem kacel
kwedwa pi gorowa, pien en bene Catan yam obite i yo ducu calo wan, ento en pe
omedo ki timo bal mo.
16Iyo, wan myero doŋ wanyiku cok i nyim komker pa Lubaŋa ki tekcwiny, ka ma
kica tye iye, wek otimwa kica, wanoŋ bene kica ma konyowa i kare ma mitte.
Jo Ibru 5
1Pien ajwaka madit acel acel giyero ki i kin lwak, ka gikete me tiyo tic i nyim
Lubaŋa ma kakagi, kun tyero mot ki gitum pi bal.
2En twero tic ki dano ki mwolo, jo ma kwiya piny ki jo muŋak, pien en kikome
bene noŋo goro oketo kome woko.
3 Pi man, en myero otyer gitum pi balle en kikome, kacel ki pi bal pa lwak.
4 Dok bene pe tye ŋat mo ma yerre kene pi dit man, Lubaŋa aye ma lwoŋe iye,
macalo olwoŋo Aron.
5 Kit meno bene, Kricito yam pe oketo deyo i kome kekene me bedo ajwaka
madit, ento Lubaŋa aye muyere, kun wacce ni, “In i Woda, tin doŋ anywali”;
6 macalo owaco bene ka mukene ni, “In ibedo ajwaka nakanaka, i kit pa
Melkijedek.”
7 Yecu yam ocwalo legane bot Lubaŋa, i kare me kwone i lobo man, en aye bot ŋat
ma yam twero lare ki i to, kun bako doge ma pe twerre ki koko ki pig waŋe, ci
Lubaŋa bene owinye pi mwolone bote.
8Kadi en obedo Wod pa Lubaŋa, yam en opwonnye me bedo ki winy pi can ma en
doŋ oneno.
9Ka doŋ oteggi, ci odoko ŋat ma kelo larre ma pe tum bot dano ducu ma winyo en,
10Lubaŋa cut oyere me bedo ajwaka madit i kit pa Melkijedek.
Ciko jo ma mito ŋak woko
Acoli Baibul
© 1985, Bible Society of Uganda.
1918
11Watye ki lok mapol ma myero walok i lok man, ento tek twatwal me niaŋowu,
kit macalo wun doŋ wudoko nyap ka winyo lokwa-ni.
12Kombeddi onoŋo doŋ wuromo bedo lupwony, ento myero ŋat mo koŋ dok
opwonywu odoco i lok mukwoŋo ma dok i kom lok pa Lubaŋa. Mito gipitwu koŋ
ki cak, ento pe cam matek.
13Pien ŋat ma doto cak pe tye ki ŋec mo ma dok i kom bedo ki kit ma atir, pien
noŋo pud en latin.
14Doŋ cam matek tye pi jo muteggi, ma ryekogi ma gupwonnye kwede me poko
gin maber ki gin marac doŋ ojiŋ pi ketone i tic.
Jo Ibru 6
1Pi meno, koŋ waweku lok mukwoŋo i kom Kricito, ento wamedde anyim ki
pwony pa jo muteggi, kun pe dok wanwoyo keto te gutine, ma en aye ŋut i kom
tic ducu ma yam kwo pe iye, ki moko niyewa i kom Lubaŋa,
2ki dok me pwonnye i kom lok magi: kit batija mapatpat, keto ciŋ i wi dano, cer
pa jo muto, ki kop ma giŋolo matwal.
3Wabitiyo man giwa ka Lubaŋa oye.
4Jo ma doŋ koŋ ceŋ omenyogi kicel, ma gubilo mot ma oa ki i polo, kun gibedo i
kin jo mulimo Cwiny Maleŋ,
5ma bene doŋ gutyeko bilo lok pa Lubaŋa kit ma mit kwede dok gubilo gin ma
bitimme i kare ma bibino i anyim, kit jo meno ka guŋak woko, pe dok gitwero
rocogi wek gudok manyen ka doŋ guŋuti.
6Ka doŋ guŋak woko, meno gitye ka guro Wod pa Lubaŋa i kom yatariya pigi
kengi, kun giketo lewic i kome i nyim lwak.
7Pien Lubaŋa miyo gum i kom lobo ma mato kot ma cwer i kome kare ki kare, ka
dok ceko ginapita ma konyo jo ma gipuro pigi.
8 Ento ka ce onyayo okuto ki ocok, konnye noŋo doŋ pe, kuro mere ka cen pa
Lubaŋa keken, agikkine en aye mac ma gibiwaŋo kwede woko.
9Ento wun, luwota, kadi bed waloko kit man, wageno ni wutye maber ma wukato
jo meno i lok ma dok i larre.
10Pien Lubaŋa gire pe ye gin ma pe tye kakare, wiye pe biwil i kom tic ma yam
wutiyo, kadi ki mar ma wunyuto pire ki konyo jo pa Lubaŋa, ma pud wutye ka
konyogi bene wa i kare-ni.
11Doŋ wamito ŋat acel acel i kinwu oket cwinye nio wa agikki, wek omi gin ma
wuketo iye genwu-ni ocobbe kakare.
Acoli Baibul
© 1985, Bible Society of Uganda.
1919
12Pe wudok luwackom, ento wulub kit pa jo ma pi niyegi, ki pi diyo cwinygi, gitye
ka noŋo gin ma yam Lubaŋa ociko pire.
Cikke pa Lubaŋa me ada
13I kare ma Lubaŋa cikke bot Abraim, kit macalo pe tye ŋat mo ma kate-ni ki dit
ma myero en okwoŋ ki nyiŋe, en okwoŋo ki nyiŋe kekene,
14kun waco ni, “Adada abimii gum, dok abimiyo likwayu ginya gidoko mapol.”
15Doŋ Abraim pi diyo cwinye omiyo en onoŋo gin ma yam Lubaŋa ociko pire.
16Ka dano mo kwoŋo kwoŋ ci kwoŋo ki nyiŋ ŋat madit loye, dok ka pyem mo tye i
kin dano, lok ma gimoko ki kwoŋ aye ma tyeko pyem meno.
17En gin mumiyo Lubaŋa omoko cikkene ki kwoŋ, pien onoŋo mito nyuto maber
twatwal bot jo ma myero gunoŋ gin ma giciko pire ni, gin ma en doŋ etyeko yubo,
pe dok ebiloko woko.
18Tye doŋ jami aryo ma pe dok lokke, ma Lubaŋa pe twero bwolo iye dano. Pi
man, wan jo ma wariŋo walaro bote watye ki gin ma cuko cwinywa matek wek
wamak gen ma giketo i nyimwa.
19 Watye ki gen man macalo lajuk me mel, ma cwinywa cuŋ iye matek, ma pe
wawirre atata. Gen meno donyo wa i kabedo maleŋ i ot pa Lubaŋa, i ŋe boŋo
kicika,
20 ka ma Yecu otelo yo odonyo iye piwa, kun doŋ odoko ajwaka madit ma bedo
nakanaka i kit pa Melkijedek.
Jo Ibru 7
Kit pa Melkijedek ma obedo ajwaka
1Melkijedek man yam obedo kabaka me Calem, dok bene ajwaka pa Lubaŋa
Mamalo Twal. En orwatte ki Abraim i kare ma Abraim onoŋo doŋ dwogo ki ka
neko luker ca, ci cut olamo gum i kom Abraim;
2ka doŋ Abraim opokke dul acel me apar me jami ducu ma en onoŋo. Mukwoŋo
en kabaka me kit ma atir, man aye te lok me nyiŋe, dok bene en kabaka me
Calem, ma te lokke ni, “Kabaka me kuc.”
3Wonne mo pe, minne-gu pe, kwarine bene pe, acakki me karene, kadi wa agikki
me kwone bene pe. En obedo cal ki Wod pa Lubaŋa, obedo ajwaka nakanaka.
4Koŋ wunen kit ma en dit kwede! Abraim, ma en aye kwarowa, yam omiyo bote
dul acel me apar me jami ma en oyako.
5 Doŋ jo ma i kin likwayo pa Levi ma gubedo ajwagi, cik pa Moses yam ocikogi me
jogo dul acel me apar ki bot jo Icrael. Meno onoŋo gijogo ki bot utmegigi, kadi bed
gin bene gubedo likwayo pa Abraim.
Acoli Baibul
© 1985, Bible Society of Uganda.
1920
6Ento danu-nu ma kwarone pat ki megi-ni ogamo dul acel me apar ki bot Abraim,
ka dok olamo gum i kom ŋat ma Lubaŋa ocikke bote.
7Pe dok tye kalo akala mo me waco ni, lalam gum dit kato ŋat ma en olamo gum i
kome.
8Dok ki tuŋcel waneno ni, jo ma jogo dul acel me apar gin jo ma to woko, ento ki
tuŋcel ŋat ma jogo en ŋat ma yam gicoyo lok i kome ni pud kwo.
9Ŋat mo twero waco ni, ka Abraim, omiyo dul acel me apar, Levi bene kikome, ma
jogo dul acel me apar, yam omiyo mere kun wok ki bot Abraim,
10pien i kare ca onoŋo en pud tye i kom Abraim ma kwarone i kare ma
Melkijedek rwatte kwede ca.
11Doŋ ka kono yam gin ducu twero cobbe kakare pi ajwagi ma gin Lulevi, ma jo
Icrael yam gunoŋo cik pa Lubaŋa kacel kwedgi-ni, piŋo gimito ni ajwaka mukene
dok obin i kit pa Melkijedek, kun pe giwaco ni, i kit pa Aron?
12Pi meno ka giloko ajwaka, ci cik bene myero gilok woko.
13Pien Rwotwa ma giloko lok magi i kome-ni obedo dano me kaka mukene, ma
ŋat mo i kingi peya otiyo tic mo i kom keno tyer.
14Ŋene gire maber ni, Rwotwa yam oa ki i kin likwayo pa Juda, dok Moses yam pe
oloko lok mo i kom kaka meno ma mako ajwagi.
Ajwaka mukene ma cal ki Melkijedek
15Lok man doŋ otyeko nen woko ka maleŋ makato ka ajwaka mukene otuc
macalo Melkijedek,
16ma odoko ajwaka, pe pi cik mo ma lubo kaka, ento pi tek me kwone ma gin mo
pe romo tyeko.
17 Pien coc ma yam gicoyo oloko ni, “En bibedo ajwaka nakanaka, i kit pa
Melkijedek.”
18Cik macon doŋ gibolo woko, pien onoŋo goro, dok konnye pe,
19pien cik pa Moses yam pe ocobo gin mo kakare, ento kombeddi doŋ gikelo gen
mo maber makato, ma twero miyo wanyiko cok bot Lubaŋa.
20Medo i kom meno bene, Lubaŋa yam okwoŋo kwoŋ i kome. Jo mukene ca
gudoko ajwagi laboŋo kwoŋ mo,
21 ento Yecu odoko ajwaka pi kwoŋ pa Lubaŋa ma yam owacce ni, “Rwot doŋ
okwoŋo kwoŋ, pe dok biloko tamme, ‘In ibedo ajwaka nakanaka.’”
22Meno omiyo gicikke ma Yecu ocuŋ pire obedo ber makato mukene ca.
23Ajwagi mukene ca onoŋo yam welgi dwoŋ, pien to onoŋo ogeŋo nyimgi woko
wek pe gumedde ki tic,
Acoli Baibul
© 1985, Bible Society of Uganda.
1921
24ento Yecu bedo i dog ticce me ajwaka matwal, pien en bedo nakanaka.
25Mumiyo i kare ducu en tye ki twer me laro jo ma nyiko cok bot Lubaŋa, kun
giwok ki bote, pien en bedo kwo kare ducu ka bako doge pigi.
26Ajwaka madit macalo meno aye ma romo cobo mitiwa. En leŋ, gin mo marac pe
i iye, cilo me bal pe ogude. Yam gipoko en woko ki i kom lubalo, gitiŋe malo i wi
polo.
27En pe calo ajwagi mukene madito ca, ma gityero gitum bot lubaŋa jwijwi,
mukwoŋo pi balgi kengi, ka lacen doŋ pi bal pa lwak. Yecu otyero gitum kicel
keken ma otyeko lok ducu i kare ma omine kene macalo gitum.
28Adada, cik pa Moses yero jo magoro ketogi bedo ajwagi madito, ento lok me
kwoŋ ma gikwoŋo lacen i ŋe cik, oyero Wod pa Lubaŋa oketo obedo muporre
matwal.
Jo Ibru 8
Ajwaka madit me gicikke manyen
1 Kombeddi gin ma pire dit ma watye ka lokone kany en ene: Wan watye ki
ajwaka madit macalo man, ma doŋ obedo i kabedo me deyo yo tuŋ acuc i ŋet
komker pa Won Deyo Madit i polo.
2En tiyo ticce i kabedo maleŋ, i kema me ada ma Rwot aye oguro, ento pe dano.
3Ajwaka madit acel acel giyere me miyo mot ki tyero gitum bot Lubaŋa; pi meno
mitte bene ni Yecu myero obed ki gin mo me atyera.
4Kono nene en tye i lobo kany, kono pe obedo ajwaka wacel, pien ajwagi doŋ tye
ma gimiyo mot kun gilubo cik pa Moses.
5 Ento gin ma gitiyo giporo ki tipo ki cal keken me kabedo maleŋ ma tye i polo;
pien i kare ma Moses doŋ yam cok guro kema, Lubaŋa ocike ni, “Nen ni itiyo jami
ducu kun ilubo kit cal ma ginyutti ki i wi got.”
6Ento kit macalo tye, Kricito doŋ onoŋo tic maber atika makato megi-ni woko,
rom ki kit gicikke ma en oyubo ma obedo ber matek makato mukene macon ca,
pien Lubaŋa omoko kun onoŋo ociko pi miyo jami mabeco makato.
7Kono ka bal mo obedo pe i gicikke mukwoŋo, kono onoŋo gicikke mo me aryo
doŋ pe mitte.
8 Ento Lubaŋa onoŋo bal tye i komgi, pien owaco ni, “Kare biromo, man lok pa
Rwot, ma abimoko iye gicikkena manyen ki jo me doggola pa Icrael, ki jo me
doggola pa Juda.
9Pe dok bibedo calo gicikke ma yam aketo ki kwarogi ca, i kare ma yam amako
kwede ciŋgi, ci akwanyogi woko ki i lobo Ejipt; pien gin yam pe gulubo gicikkena,
omiyo an bene atenyogi woko ata, man lok pa Rwot
Acoli Baibul
© 1985, Bible Society of Uganda.
1922
10Man aye gicikke ma abiketo ki jo me doggola pa Icrael ka kare meno oromo,
Rwot ma awaco: Abiketo cikka ducu i tamgi, abicoyo bene bedo i cwinygi. An
abibedo Lubaŋagi, gin gibedo jona.
11Ŋat mo doŋ pe bipwonyo lutugi, dok ŋat mo bene pe biwaco ki ominne ni, ‘Ŋe
Rwot,’ pien gin ducu gibiŋeya, cakke ki i kom jo matino ma i kingi, o kwede wa i
kom jo madito.
12Pien abitimo botgi kica i timgi maraco ducu, pe dok abipo i kom balgi mo kadi
ki acel.”
13Ka oloko pi gicikke manyen, en tamo pi gicikke mukwoŋo ca macalo gin ma
karene okato woko. Gin ma karene doŋ okato, ma oti woko bene, noŋo doŋ cok
rwenyo.
Jo Ibru 9
Kabedo maleŋ me lobo ki me polo
1Kadi gicikke mukwoŋo ca bene yam obedo ki cik mogo me woro Lubaŋa, dok
bene obedo ki kabedo mo maleŋ me lobo man.
2 Pien yam tye kema ma giyubo, ma obedo ki dul acel yo tuŋ woko ma gilwoŋo ni
Kabedo Maleŋ, ma tye iye okar-mac, ki meja, ki mugati ma giketo i nyim Lubaŋa.
3 I ŋe boŋo kicika me aryo yam tye iye kema ma gilwoŋo ni Kabedo Maleŋ Makato
Ducu.
4 Keno tyer ma gitiyo ki jabu tye iye kunnu me waŋo odok eceta, ki canduk me
gicikke ma gimwono kome woko ki jabu. I canduk me gicikke yam tye iye abino
jabu ki manna ki odoo pa Aron ma yam olot-ti, ki got ma apada aryo ma ceŋ
gicoyo iye lok me gicikkene.
5 Ka wi canduk yam tye iye lukerubi me deyo, ma guumo kom me kica woko ducu
ki bwomgi. Jami magi pe gitwero loko gin mo iye kikore kombeddi.
6 Meno aye kit ma yam giyubo kwede. Ajwagi yam gidonyo i kema jwijwi teretere
ka cobo ticgi me woro Lubaŋa.
7 Ento kema me aryo ajwaka madit keken aye donyo iye kene, dok bene donyo
iye kicel keken i mwaka acel acel, kun pe cito kunnu laboŋo remo, ma en tero me
atyera pi balle ki pi bal pa lwak.
8Man aye ma miyo Cwiny Maleŋ nyuto ka maleŋ ni, yo me donyo i kabedo maleŋ
peya giyabo ka kema mukwoŋo ma woko ca pud ocuŋ.
9Man aye lanyut me cal me kare man. Man te lokke ni, mot ki gitum ma gityero
bot Lubaŋa pe twero miyo ŋat mo ma woro Lubaŋa doko dano ma cwinye leŋ,
Acoli Baibul
© 1985, Bible Society of Uganda.
1923
10pien gitiko ka cam ki mat ki kit lwok mapatpat. Magi ducu gubedo cik ma nen ki
woko me kom ma tye ka tic nio wa i kare ma Lubaŋa biloko jami ducu bedo
manyen.
11Ento ka Kricito doŋ obino, ma en aye ajwaka madit me jami mabeco ma bibino,
kema ma en tiyo iye kato maca, odoko dit maber makato maca, pien pe gitiyo ki
ciŋ, man te lokke ni, pe gin me lobo man.
12En odonyo i Kabedo Maleŋ Makato Ducu kicel keken ma doŋ otyeko lok woko
ducu, kun pe otero remo dyegi ki remo litino twoni, ento otero remone kikome, ci
okokowa kwede doŋ matwal.
13 Remo dyegi ki twoni, ki buru roya ma giwaŋo, ka gikiro i kom jo mubalo kwer,
romo lonyogi, kun lwoko komgi bedo maleŋ.
14Remo pa Kricito pe kato maca mada? Pi Cwiny Maleŋ ma bedo matwal, omiyo
en omine kene bot Lubaŋa kun roc mo pe i kome, pi lonyo cwinywu ma onoŋo
ocido woko macol licuc pi tiyo tic ma kwo pe iye, wek wubed ma iwu leŋ, ka doŋ
wawor Lubaŋa makwo.
15Pi meno Kricito aye ŋat muyubo gicikke manyen, wek emi jo ma gilwoŋo gunoŋ
lim ma ri nakanaka ma Lubaŋa ociko me miyone; pi to ma yam onen, omiyo jo ma
yam gikalo wi cik i te gicikke mukwoŋo kombeddi doŋ gikokogi woko.
16Pien ka ma gicikke me leyo lim tye iye, myero koŋ gimok ni, ŋat muciko doŋ
oto.
17Kodi gicikke meno twero tic lacen i ŋe to keken; pe tye ki twer mo ka ŋat
muciko pud kwo.
18Pi meno kadi wa gicikke mukwoŋo ca gimoko ki remo.
19 Pien i kare ma yam Moses otyeko tito bot lwak gin ma giciko ducu ma tye i i
cik, en okwanyo remo roci dyaŋ ki dyegi, kacel ki pii, ki yer romo makwar, ki yat
anyero, okiro i kom buk kikome, ki i kom lwak ducu bene,
20kun waco ni, “Man aye remo me gicikke ma Lubaŋa ocikowu pire.”
21 Dok i yo acel-lu, Moses okiro remo i kom kema ki jami ducu ma gitiyo kwedgi
me woro Lubaŋa.
22 I te cik, nen calo jami ducu gilonyo woko ki remo; ka ma pe gioyo iye remo,
weko bal bene bedo pe iye.
Mine pa Kricito kene okwanyo bal
23Onoŋo oporre kakare pi jami ma obedo lapor keken me gin ma tye i polo myero
gilonygi gubed leŋ kit meno, ento jami me polo kikomgi myero olony ki gitum
mabeco makato magi-gu ducu.
Acoli Baibul
© 1985, Bible Society of Uganda.
1924
24Pien Kricito pe odonyo i kabedo maleŋ ma dano otiyo ki ciŋ, ma obedo lapor ki
kabedo maleŋ me adane, ento odonyo i polo kikome, ma i kare man en tye ka nen
kunnu i nyim Lubaŋa piwa.
25Dok bene en pe odonyo me mine kene kare ki kare calo ajwaka madit ma donyo
i kabedo maleŋ mwaka ki mwaka, kun tero remo ma pe remone kikome.
26Ka nene obedo kit meno, kono en onwoyo to kare ki kare cakke i acakki piny.
Ento kit ma tye kwede-ni, en onen kicel keken i agikki me kare wek ekwany bal
woko pi mine kene macalo gitum.
27Dok kit macalo giyubo ni, dano to kicel, ka doŋ ki i ŋeye ŋolo kop cakke,
28 kit meno Kricito bene otyerre kene kicel me tiŋo bal pa jo mapol, dok binen
tyen me aryo, pe doŋ pi tic i kom bal, ento pi laro jo ma tye ka kure.
Jo Ibru 10
1Cik pa Moses gire tye iye tipo keken me jami mabeco me kare me anyim, pe calgi
kikome. Pi cik dano gibedo ka kelo gitum ma kitgi acel nakanaka, mwaka ki
mwaka; en doŋ pe tye ki twero mo matwal me loko jo ma bino bot Lubaŋa gudok
jo mabeco muteggi.
2Ka nene tye kit meno, kono gitum pe doŋ ogik woko? Kono jo ma woro Lubaŋa
doŋ gilwoko balgi woko matwal, kono pe dok gimedde me bedo ki kit ŋec mo i
cwinygi ni gin lubalo.
3Ento gitum magi bedo ka poyo wi dano i balgi mwaka ki mwaka.
4Pien remo twoni ki remo dyegi pe twero kwanyo bal woko wacel.
5 Pi lok man, i kare ma Kricito obino i lobo, en oloko ni, “In giri pe imito gitum
kadi gityer, ento iketo koma tye.
6Ii pe obedo yom pi gitum awaŋa ki gitum ma gityero pi bal.
7Ka doŋ awaco ni, ‘An a ene, doŋ abino ka cobo mitini, in Lubaŋa,’ macalo yam
gicoyo i koma i buk adola.”
8Mukwoŋo en oloko ni, “In pe imito gitum, kadi mot ma gityero, nyo gitum awaŋa
ki gitum pi bal, cwinyi bene pe yom iye,” ma gin jami ma gityero pi cik.
9Ka dok oloko ni, “An a ene, doŋ abino ka cobo mitini.” Ojwayo mukwoŋone-ni
woko wek omi ekel me aryone.
10Doŋ pi mitine meno, omiyo gilonyowa wadoko leŋ pi Yecu Kricito mumiyo
kome ma ka gitum kicel keken ma otyeko lok woko ducu.
11 Ajwaka acel acel cuŋ i dog ticce nino ducu kun tyero kit gitum acel-lu kare ki
kare ma pe tye ki twero mo matwal me kwanyo bal.
Acoli Baibul
© 1985, Bible Society of Uganda.
1925
12Ento Kricito yam otyero gitum acel keken pi bal, pi kare ducu, ka doŋ obedo
piny i ŋet Lubaŋa tuŋ acuc i kabedo me deyo.
13Nia wa i kare ca en tye ka kuro nio ka gimiyo lukworre doko kom laten tyene,
14pien gitumme acel-lu omiyo jo ma en olonyogi bedo leŋ gudoko jo mabeco
muteggi matwal.
15Cwiny Maleŋ bene omiyo cadenne botwa, pien ka doŋ oloko ni,
16 “Man aye gicikke ma abiketo ki jo me doggola pa Icrael, ka kare meno okato,
man lok pa Rwot: Abiketo cikka ducu i cwinygi, kun acoyo bedo i tamgi,”
17 ka dok omedde kun loko ni, “Pe dok abipo i kom balgi ki timgi maraco.”
18Ka ma weko bal tye iye, gitum mo pi bal doŋ pe mitte.
Wanyiku cok ki Lubaŋa
19Pi meno, utmegina, wan doŋ watye ki yo me donyo i kabedo maleŋ ki tekcwiny
pi remo pa Yecu.
20En oyabo botwa yo manyen, yo makwo, me donyo i ŋe boŋo kicika; yo meno
aye en kome.
21Kit macalo doŋ watye ki ajwaka madit ma loyo ot pa Lubaŋa,
22 myero doŋ wanyiku cok bot Lubaŋa ki cwiny me ada, kun niye bene doŋ
odonyo matut i cwinywa, ma doŋ cwinywa leŋ, pien ŋec me gin maraco ma yam
watimo doŋ gikwanyo woko, dok bene komwa doŋ gilwoko woko ki pii maleŋ.
23Wamoku matek likiŋ i gen ma watuco, laboŋo tagge atata, pien ŋat ma ocikowa-
ni lagen.
24Dok bene myero watamu kit macalo watwero tugo kwede cwinywa kekenwa i
mar ki i tiyo tic mabeco,
25kun pe waweko cokke kacel, kit macalo jo mogo doŋ guloko odoko kitgi-ni, ento
myero wacuku cwinywa kekenwa, makatone kit macalo wuneno Nino maca doŋ
tye ka nyiko cok-ki.
26Pien ka watimo bal akaka ma doŋ noŋo watyeko limo ŋec i kom lok me ada,
gitum mo pe dok odoŋ ma gityero pi balwa.
27 Odoŋ kuro ŋolo kop keken kun watye ki lworo madwoŋ, ki mac mager ma
bityeko dano ma gipyem ki Lubaŋa.
28 Dano ma pe lubo cik pa Moses gineko aneka laboŋo kica mo, ka ce lok oloye i
nyim caden aryo nyo adek.
29Doŋ wutamo ni can ma rom mene ma gibiketo i kom ŋat ma ocayo Wod pa
Lubaŋa, dok ma opyedo remo me gicikke pa Lubaŋa ma gilonye kwede me bedo
maleŋ, dok ma oŋalo Cwiny Maleŋ me kica pa Lubaŋa?
Acoli Baibul
© 1985, Bible Society of Uganda.
1926
30Pien wan waŋeyo ŋat ma oloko ni, “An aye abiculo kwor, abiculo waŋe lacen,”
dok ni, “Rwot biŋolo kop i kom jone.”
31Bedo gin me lworo twatwal me poto i ciŋ Lubaŋa makwo.
32Ento koŋ doŋ wupo i kare mukato, kit ma yam wuciro kwede, kun wulwenyo ki
lwak cam madwoŋ, i kare ma doŋ ceŋ pa Lubaŋa otyeko ryeny omenyowu.
33Kare mukene yam giyetowu dok giunowu i nyim lwak, kare mukene bene
wuribbe ki jo ma gitimogi kit meno.
34Pien kica yam omakowu i kom mabuc, dok bene cwinywu obedo yom kadi
giyako jamiwu, pien wun kikomwu onoŋo doŋ wuŋeyo ni wutye ki jami mukene
mabeco makato magi, dok ma ri nakanaka.
35Pi meno pe wubwot tekcwiny woko, pien tye ki bakacic madit ma wubilimo.
36Mito wubed kun wuciro, wek omi wuti gin ma Lubaŋa mito, ci doŋ wunoŋo gin
ma yam en ociko pire.
37 Macalo yam en oloko ni, “Odoŋ kare manok mo, ci ŋat ma bino ca bibino woko
oyotoyot ma pe bigalle.
38Doŋ danona ma kite atir bibedo kwo pi niye; ento ka odok woko cen, cwinya pe
bibedo yom i kome.”
39Ento wan pe watye i kin jo ma dok cen, ka girwenyo woko matwal-li; wan
watye i kin jo ma gitye ki niye, ma en aye doŋ gwoko kwogi.
Jo Ibru 11
Niye
1Niye aye ma moko gin ma dano geno, en gin ma niaŋowa maber ni, jami ma pe
gineno komgi gitye.
2Pire omiyo Lubaŋa opwoyo jo macon.
3 Pi niye waniaŋ ni, Lubaŋa yam oketo lobo kulu ki lokke, mumiyo gin ma nen
gitiyo nia ki i kom gin ma pe nen.
4 Pi niye Abel otyero gitum maber ma kato pa Kain woko bot Lubaŋa; meno
omiyo gipwoye ni kite atir, kun Lubaŋa aye obedo cadenne pi gamo motte. En
oto, ento pi niyene omiyo pud loko.
5 Pi niye Enoka yam gitiŋo gitero woko malo wek pe obil to. Pe gimedo ki noŋone,
pien Lubaŋa onoŋo doŋ otere woko. I kare ma pud peya gitere, gimiyo lok me
caden i kome, ni oyomo cwiny Lubaŋa.
6Laboŋo niye pe twerre me yomo cwinye, pien ŋat ma mito nyiko cok bot Lubaŋa
myero oye ni en tye ada, dok bene ni en miyo bakacic bot jo ma yenye.
Acoli Baibul
© 1985, Bible Society of Uganda.
1927
7 Pi niye Nua bene, ka Lubaŋa ociko en pi gin ma peya onen, owinyo doge, ka doŋ
opayo yeya pi laro jo me ode. Niyene-nu omiyo kop oloyo lobo, omiyo en onoŋo
kit ma atir ma bino pi niye.
8 Pi niye Abraim owinyo dog Lubaŋa i kare ma olwoŋe me cito i lobo mo mukene
ma onoŋo yam en mito miye ni obed mere. En oa ki i lobo tugi kun pe ŋeyo ka ma
ecito iye.
9 Pi niye omiyo en obedo macalo welo i lobo ma yam Lubaŋa ociko pire, macalo
ebedo i lobo pa lurok, kun bedo i kema gin ki Icaka ka Yakobo, ma gin bene
gimiyogi kit cikke acel-lu.
10Pien en onoŋo tye ka kuro gaŋ ca ma tye ki gutine ducu matek, ma Lubaŋa aye
obedo ŋat mugoyo calle, ki lagedone kikome.
11 Pi niye omiyo Cara onoŋo teko me yac, kadi bed mwaka me nywalle onoŋo doŋ
okato woko. Man otimme pien en otamo ni, ŋat ma ociko-ni genne.
12 Man omiyo i kom laco acel, ma yam rom ki ŋat muto, oa iye lwak likwayo
mapol ata calo lakalatwe me polo, ki dok calo kweyo me dog nam ma kwanone
loyo dano woko-ni.
13 Jo magi ducu guto i kom niye, ma pud peya gimiyogi gin ma ceŋ Lubaŋa ociko
pire, ento guneno anena ki ka mabor, gumoto ki kunnu, dok bene gutuco ni gin
gibedo macalo lurok dok welo i wi lobo.
14Pien jo ma loko lok kit meno ginyuto ka maleŋ ni gitye ka yenyo lobo tugi
kikome.
15Ka kono nene gubedo ka tamo pi lobo ma yam gin gua ki iye ca, kono gunoŋo yo
me dok cen iye.
16Ento gin gitye ka paro pi lobo maber makato maca ca woko, en aye pacogi ma i
polo. En meno gin mumiyo lewic pe mako Lubaŋa ka ce gilwoŋe ni Lubaŋagi, pien
en doŋ otyeko yubo botgi gaŋ.
17 Pi niye Abraim, ka yam giteme, otyero Icaka macalo gitum bot Lubaŋa; ŋat ma
Lubaŋa ocikke bote oyubbe me tyero wode acel keken macalo gitum bot Lubaŋa,
18ma yam giloko pire ni, “Litino pa Icaka aye gibilwoŋogi ni likwayu.”
19En onoŋo otamo ni, Lubaŋa tye ki twero me cero dano ki i kin jo muto; dok
bene gitwero waco ni Icaka odwogo i ciŋ Abraim calo oa ki i kin jo muto.
20 Pi niye Icaka olamo gum i kom Yakobo ki Ecau pi kare me anyim.
21 Pi niye Yakobo bene, ka doŋ to, olamo gum i kom litino pa Yucepu, kun lamo i
kom latin acel acel, ma okulo wiye i wi odoo me komone, me woro Lubaŋa.
22 Pi niye Yucepu, i agikki me kwone, oloko pi a pa jo Icrael ki i Ejipt, ka doŋ ociko
pi kit macalo myero gibiyike kwede.
Acoli Baibul
© 1985, Bible Society of Uganda.
1928
23 Pi niye, ka yam ginywalo Moses, lunyodone gukane pi dwe adek kun pe
gulworo cik pa kabaka, pien onoŋo guneno ni latin ca ber mada.
24 Pi niye Moses, ka doŋ odoŋo, pe oye ni myero gilwoŋe ni en e wod pa nya pa
Parao,
25kun oyero me neno can kacel ki jo pa Lubaŋa ma ka bedo ki yomcwiny me bal
ma ri pi kare manok mo keken-ni.
26En otamo ni yet ma giciro pi Kricito obedo lonyo madit makato lonyo ducu ma
tye i Ejipt, pien onoŋo ociko waŋe kun neno mot me kare me anyim.
27Pi niye Moses oa woko ki i Ejipt kun pe lworo kiniga pa kabaka; ociro matek,
macalo en neno Lubaŋa ma pe nen.
28 Pi niye bene omiyo en okwero nino madit me Kato, dok okiro remo, wek omi
lanek litino kayo pe ogudgi.
29 Pi niye jo Icrael guŋolo Nam Makwar macalo giwoto ki i wi ŋom mutwo; ento
jo Ejipt gumwony woko liweŋ i nam i kare ma gin bene gutemo me kato kit meno.
30 Pi niye omiyo cel me Jeriko orette opoto woko piny ma doŋ jo Icrael gurumo pi
nino abiro.
31 Pi niye Rakab ma obedo malaya pe oto kacel ki jo ma pe gubedo luwiny, pien
onoŋo en yam ojolo lurot-piny ki kuc.
32 Gin aŋo makato meno ma dok amedde me lokone? Pien kare aye bibedo nok
bota me tittiwu pi Gideon, Barak, Samson, Jeputa, Daudi, Camuel ki lunebi-gu,
33 ma gin bene pi niye omiyo gulwenyo ki luker me lobo mapatpat, guloyogi,
gutiyo gin ma tye atir, gunoŋo gin ma yam Lubaŋa ociko pire. Gutweyo dog
labwor-gu woko,
34 guneko mac mager woko, gubwot ki i lak pala lucwan. Gorogi olokke odoko
tekkom, gudoko jo matek i lweny, guryemo mony pa lurok woko.
35 Mon gunoŋo danogi ma yam guto ma doŋ gucer woko. Jo mukene gigoyogi
marac, guto kun gukwero ni pe gigonygi, wek gibicer i kwo maber makato.
36 Jo mukene giŋalogi, gipwodogi, gitweyogi ki nyor ci giketogi i mabuc.
37 Gicelogi ki got, giŋuno igi woko i dul aryo ki mucumeno, ginekogi ki pala
lucwan. Gin guloŋo piny kun guruko laa romi ki laa dyegi, ma noŋo can oketo
komgi woko, dano ounogi dok gitimogi ki tim maraco.
38Kit jo macalo meno lobo pe romo bedo kwedgi. Gubedo ka wot awota atata i
tim, ki i wi godi, kun gibedo i boro ki bur mugwarre matut piny i ŋom.
39Jo magi giŋene maber pi niyegi, ento pe gumedo ki noŋo gin ma yam Lubaŋa
ociko pire,
Acoli Baibul
© 1985, Bible Society of Uganda.
1929
40pien onoŋo Lubaŋa oyubo gin mo maber makato kun otamo piwa, ni meno, gin
pe myero gudok jo mabeco muteggi laboŋo wan.
Jo Ibru 12
Pwony pa Rwot
1Doŋ kit macalo watye ki lwak caden mapol ma rom meno ma orumowa woko
dyere, myero koŋ doŋ wabolu gin mogo mapek-gu woko ducu, ki bal ma maro
tweyowa woko likiŋ, wek wariŋu doŋ ŋwec pyem ma tye i nyimwa, kun waciro
bene peko ma tye iye.
2Wanenu Yecu ma en aye latel wiwa i lok kom niye, en ŋat ma ocobo niyewa
kakare. Pi yomcwiny ma giketo i nyime en yam ociro yatariya, kun ocayo lewic
ma giketo i kome; ento kombeddi doŋ obedo piny i kabedo me deyo yo tuŋ acuc
me komker pa Lubaŋa.
3Wubed ki tam i kome, ki kit ma en ociro kwede adagadaga marac twatwal ki bot
lubalo, wek pe wuol, ki cwinywu pe opoti.
4I lwenywu ma wulwenyo ki bal pud peya wulwenyo wuo wa i oyo remowu.
5 Nyo wiwu owil woko ce i coc ma yam gicoyo me cuko cwiny dano, ma en loko
kwedwa iye macalo litinone? Ni meno, “Latinna, pe ica pwony pa Rwot; ka en
ogoyi, pe cwinyi opoti.
6Pien Rwot pwonyo jo ma en maro, pwodo latin acel acel ma en gamo.”
7Myero wucir matek, wek opwonywu. Lubaŋa tye ka tic kwedwu macalo litinone.
Latin mene ma pe wonne pwonyo?
8Ka ce owekowu laboŋo pwonyowu macalo litinone mukene ducu, nyuto ni wun
doŋ litino luk, pe litinone kikome.
9Kit meno wan watye ki wegiwa me lobo man ma yam gupwonyowa, wan bene
waworogi. Pe doŋ myero wamine makato i te loc pa Wonwa me cwiny wek
wabed kwo?
10Pien gin yam gupwonyowa pi kare manok mo keken i kit ma gin guneno ni ber,
ento Lubaŋa pwonyowa pi konyowa, wek omi wadok jo maleŋ macalo en.
11Kit pwonnye ducu, ka pud watye iye, pe watamo obedo me yomcwiny, ento me
kumo, ento i ŋeye lacen kelo kuc keken bot jo ma guyelle iye, pien noŋo doŋ
gudoko jo ma kitgi atir.
Dano pe gukwer kica pa Lubaŋa
12 Pi meno, wutiŋ badwu mukwe-ni malo, wurye coŋwu magoro,
13 wuyub yo ma tyenwu lubo ocuŋ atir, wek ŋat ma tyene oŋol pe dok tyene
oputte woko liweŋ ki i waŋ mwot, ento myero ocaŋ woko acaŋa.
Acoli Baibul
© 1985, Bible Society of Uganda.
1930
14Wuket tek me bedo ki kuc ki jo ducu, ki me bedo jo maleŋ; pien ŋat ma pe leŋ
pe bineno Rwot.
15 Wugwokke kun wuneno maber ni ŋat mo pe opoto ka gamo kica pa Lubaŋa.
Wunen ni ŋat mo pe obedo macalo lwit yat makec ma ka otwi ci kelo ayela, dok
balo jo mapol.
16 Wunen ni ŋat mo pe obed latim abor, nyo dano ma pe lworo Lubaŋa calo Ecau,
ma yam ocato ditte me anywalli me bedo latin kayo pi cam me tyen acel keken.
17 Pien wuŋeyo ni, lacen ka en omito ni wonne olam gum i kome, ento wonne
okwere woko, kadi bed onoŋo mito ma kok ki pig waŋe, pien en yam pe onoŋo yo
me ŋut i gin ma otimo.
18 Pien wun pe wubino i gin ma gitwero gudo kome, ki mac ma yam olyel i wi got
Cinai, ki colpiny me mutu ma ocido woko licuc, ki yamo lapiru matek,
19ki koko tum, ki dwan ŋat ma tye ka lok. Jo ma guwinyo lokke gubako doggi
mada ni pe dok gimed loko botgi lok mo,
20 pien gin pe gitwero ciro cik ma giketo, ni meno, “Kadi ki lee mo ka ogudo got,
myero gicel ki gweŋ ginek woko.”
21 Gin munen kunnu obedo marac twatwal ma miyo dano lworo, man omiyo
Moses owaco ni, “Lworo omaka adada ma koma myel amyela.”
22Ento wun wubino i got me Cion, ki gaŋ pa Lubaŋa makwo, Jerucalem me polo,
ki bot lwak lumalaika ma welgi pe kwanne ma gucokke kacel ka woro Lubaŋa,
23ki i cokke pa litino kayo ma gicoyo nyiŋgi i polo, ki bot Lubaŋa ma en laŋolkop
pa dano ducu, ki bot tipo pa jo ma kitgi atir, ma doŋ gimiyo gudoko jo mabeco
muteggi,
24ki bot Yecu, layub gicikke manyen, ki bot remo ma gikiro, ma tito ki kica pi gin
maber ma kato gin ma remo pa Abel otito pire.
25 Wugwokke pe wukwer winyo lok pa ŋat ma tye ka lok. Jo ma yam gukwero
winyo lok pa ŋat mucikogi i wi lobo pe gubwot. Wan kono wabibwot niŋniŋ, ka
wakwero winyo lok pa ŋat ma tye ka cikowa ki i wi polo kulu-ni?
26 I kare maca, dwane oyeŋo lobo; ento kombeddi en ociko ni, “Odoŋ kicel, pe doŋ
abiyeŋo lobo keken, ento abiyeŋo wa polo bene.”
27Lok man ni, “Odoŋ kicel,” nyuto ni, gibikwanyo gin ma yeŋŋe woko, meno
ginaketa, ka gin ma pe yeŋŋe cako doŋ.
28Pi meno myero wapwoyu Lubaŋa, pien doŋ wanoŋo ker ma pe twero yeŋŋe,
dok bene myero waworu Lubaŋa i yo ma twero yomo cwinye, kun bene wamiye
deyo ki lworo,
29 pien Lubaŋa-wa en aye mac ma waŋo piny.
Acoli Baibul
© 1985, Bible Society of Uganda.
1931
Jo Ibru 13
Tic ma yomo cwiny Lubaŋa
1Wumedde ki mar i kinwu kekenwu macalo omego.
2 Wiwu pe owil ka jolo welo, pien jo mogo ma yam gugwoko welo onoŋo
gugwoko lumalaika i pacogi kun pe giŋeyo.
3Wupo pi jo ma tye i mabuc calo wutye kacel kwedgi i mabuc kunnu. Wupo bene
pi jo ma gitimogi ki tim marac, kit macalo wun bene wutye i kom.
4Jo ducu myero guket deyo i kom nyom, dok kitanda pa jo ma gunyomme myero
giwor obed maleŋ; pien Lubaŋa biŋolo kop i kom lutim tim me abor ki jo ma balo
nyomgi.
5Pe wubed jo ma maro lim; jami ma wutye kwede myero oromwu, pien Lubaŋa
yam oloko ni, “Pe abiboli, pe abibwoti ata.”
6 En meno gin mumiyo cwinywa tek, kun wawaco ni, “Rwot en lakony mera, pe
abibedo ki lworo; ŋo kono ma dano twero timo i koma?”
7Wupo i kom lutel wiwu macon, ma yam gitittiwu lok pa Lubaŋa. Wutam pi
kwogi ki gin maber ma oa iye, ka doŋ wulub niyegi.
8Yecu Kricito gire kite tye acel keken laworo ki tin ki nino ma pe tum.
9Pe wuwek pwony mogo mapatpat dok ma welo gurwenywu woko; ber kica pa
Lubaŋa aye mumi teko i cwinywa, pe pi cik me cam mogo ma dano ma gulubo pe
gunoŋo iye kony mo.
10Watye ki keno tyer ma lutic i kema macon ca pe gitye ki twero mo me cam iye.
11 Pien lee ma yam ajwaka madit tero remogi i kabedo maleŋ me bedo gitum pi
bal, komgi yam giwaŋo woko cen i ŋe gony.
12Kit meno bene Yecu yam oto cen woko i ŋe dogcel, wek omi elony dano ki
remone kikome gubed maleŋ.
13Pi meno myero wacitu bene woko i ŋe gony, kun waciro anywar pire;
14pien kany pe watye ki gaŋ mo ma ri nakanaka, ento watye ka yenyo gaŋ ma tye
anyim ma cok bino.
15Doŋ wamiyu pakwa bot Lubaŋa i kare ducu macalo gitum ma gityero bot
Lubaŋa, kun wawok ki bot Yecu; meno aye pwoc ma wamiyo ki dogwa ka watuco
nyiŋe.
16Pe myero wiwu owil ka timo gin maber, ki poko jami ma wutye kwede bene bot
jo mukene; pien gitum macalo meno yomo cwiny Lubaŋa.
Acoli Baibul
© 1985, Bible Society of Uganda.
1932
17Wuwiny lok pa jo ma telowu, dok wumine i te locgi, pien gin gitye ka gwoko
tipowu laboŋo yweyo macalo jo ma Lubaŋa bipenyogi pi ticgi. Wumi guti ticgi ki
yomcwiny, ma pe wumiyogi peko mo, pien meno pe konyowu kadi ki acel.
18Wuleg Lubaŋa piwa, pien wan waŋeyo ada ni cwinywa gire leŋ, dok wamito ni
wati gin maber i kare ducu.
19Amedo cuko cwinywu ni wuleg Lubaŋa, wek odwoka botwu oyotoyot.
Lego gum ki mot me agikki
20Lubaŋa won kuc ma ocero Rwotwa Yecu Kricito ki i kin jo muto, ma en aye
lakwat romi madit, pi remo me gicikke ma ri nakanaka,
21en myero omiwu gin ducu mabeco ma mitte, wek wuti wucob gin ma en mito;
dok bene pi Yecu Kricito myero en oti kwedwa gin ma yomo cwinye. Deyo obed
bot Yecu Kricito nakanaka. Amen.
22Utmegina, alegowu ni wudi cwinywu i lokka ma acoyo manoknok mo-ni ma
acuko kwede cwinywu.
23Myero wuŋe ni ominwa Temceo doŋ gigonyo woko; wabibino kwede ka
nenowu, ka ce orune obino oyot.
24Wumot lutelwu ducu, ki jo pa Lubaŋa bene ducu. Jo mua ki i Itali gumotowu.
25Kica pa Lubaŋa doŋ obed kwedwu ducu.
Acoli Baibul
© 1985, Bible Society of Uganda.
1933
Yakobo
Yakobo 1
Mot
1 Waraga man oa ki bot Yakobo ma latic pa Lubaŋa ki Rwotwa Yecu Kricito. Bot
kaka apar wiye aryo ma guket woko ata: Amotowu ba.
Niye ki mwolo
2Utmegina, wubed ki yomcwiny madwoŋ ka gitemowu i yo mapatpat,
3pien wuŋeyo ni temo niyewu miyo wudiyo cwinywu.
4Wek diyo cwiny ocob ticce kakare, wek wubed jo muteggi, ma roc mo pe i
komwu, dok wubed ma gin mo bene pe orem botwu.
5Ka ce tye ŋat mo i kinwu ma ryekone nok, myero en oleg Lubaŋa ma miyo bot jo
ducu ki yomcwiny, kun pe twono ŋat mo; ci bimiye.
6Ento myero en oleg ki niye, ma pe kalo akala; pien ŋat ma kalo akala rom ki pii
me nam ma twagge, ma yamo coro tagge atata.
7Kit dano macalo meno myero pe otam ni ebinoŋo gin mo ki bot Rwot,
8pien en obedo ma tamme aryo, ma pe cuŋ matek i kit yo me kwone ducu.
Can ki lonyo
9Lacan myero owakke ka gitiŋe malo,
10 lalonyo bene kit meno myero owakke ka gidwoke piny; pien lalonyo birwenyo
woko calo tur lum.
11Pien ceŋ tuc ki lyetone matek, ci nero lum, ture o, berre bene rwenyo woko.
Lalonyo bene kit meno birwenyo woko ata i dye ticce me kare ducu.
Temo cwiny ki bita
12Ŋat ma gitemo cwinye ka ocuŋ matek tye ki gum; pien ka doŋ giteme, ce en
oloyo, ci binoŋo mot me lalukana me kwo ma Rwot ociko me miyo bot jo ma en
maro.
13Ka gibito ŋat mo, en pe myero owacci, “Lubaŋa aye ma bita”, pien Lubaŋa pe
gibito ki tiyo gin marac, en bene pe bito ŋat mo.
14Dano acel acel gire mitine kene aye ma bite, ywaye, kun omo cwinye.
15Miti ka oyac ci nywalo bal. Bal ka doŋ odoŋo muteggi nywalo to.
16Utmegina ma amaro, pe wuwek gibwolwu.
Acoli Baibul
© 1985, Bible Society of Uganda.
1934
17Pien kit gin mo ducu maber, ki mot ducu mabeco twatwal ma gimiyowa, a ki
malo, a ki bot Lubaŋa Won bino piny, ma en aye won gin ducu ma ryeny i polo,
ma pe tye ki alokaloka mo, dok tipo mo ma nyuto lokkene bene pe.
18Pi mitine gire kene, en onywalowa ki lokke me ada, wek wabed calo cam ma i
poto mukwoŋo cek ki i kin ginaketa ducu.
Winyo lok ki tiyone
19Utmegina ma amaro, wuŋe lok man. Dano acel acel myero owiny lok oyotoyot,
ento pe myero orune me gamone, dok bene myero odi kinigane.
20Pien kiniga pa dano pe cobo tic ma atir i nyim Lubaŋa.
21Wubol woko cen gin ducu me lewic ki tim maraco ma doŋ onya botwu, wugam
lok pa Lubaŋa ma opito i iwu ki mwolo, pien twero laro tipowu.
22Ento wubed jo ma keto gin ma giloko i tic, pe wubed jo ma winyo awinya keken
kun wubwolle kenwu.
23Pien ka ce dano mo obedo lawiny lok keken ma pe tiyo, ci bedo calo ŋat ma ŋiyo
waŋe ma ginywale kwede i kiyo.
24Ento ka doŋ otyeko ŋine kekene, cito woko, wiye wil woko oyotoyot i calle ma
en obedo ka nenone twatwal-li.
25Ento ŋat ma neno cik maber ma kelo kuc, ka ori iye, ma pe bedo calo ŋat ma
winyo ka dok wiye wil woko, ento ŋat ma keto lok ma en owinyo i tic, gibimiye
gum i gin ma en otiyo ducu.
26Ka ce dano mo otamo ni en ladini kun pe juko lebe, noŋo bwolle abwola kene ki
i cwinye, dinine-nu konnye pe.
27Dini me ada maleŋ, ma cilo pe iye i nyim Lubaŋa Wonwa en ene: konyo litino
kic ki mon ma coggi oto i kom can ma gitye kwede, ki gwokke ken i kom bal me
lobo.
Yakobo 2
Apokapoka ma tere pe
1Utmegina, kit macalo doŋ wuye Rwotwa Yecu Kricito kwede-ni, ma en Rwot me
deyo, pe dok wuket apokapoka mo i kin dano.
2Pien ka ce won agit jabu oruko boŋŋi mabeco obino kwede i cokkewu, ki lacan
bene oruko boŋŋi mucido,
3wukwoŋo tamo pi dano ma oruko boŋŋi mabeco-ni, kun wuwaco ni, “Bed kany,
ladit,” ento bot lacan wuwacce ni, “Cuŋ kuca,” nyo ni, “Bed piny ka tyena kany.”
4Meno noŋo pe doŋ wukelo apokapoka woko i kinwu kekenwu, kun wudoko
bene luŋolkop ma tamwu ogom woko?
Acoli Baibul
© 1985, Bible Society of Uganda.
1935
5Wuwiny ba, utmegina ma amaro, pe Lubaŋa aye muyero jo ma lucan i wi lobo
wek gubed lulonyo i niye, dok me miyogi ker ma yam ociko ni ebimiyo bot jo ma
mare?
6Ento wun wuketo lewic i kom lucan. Pe lulonyo aye ma burowu? Pe gin aye ma
ywayowu kun giterowu tektek i nyim lukiko?
7Pe gin aye luyet nyiŋ maber ma gilwoŋowu kwede?
8 Ka ce wumako cik me ker pa Lubaŋa kit ma yam gicoyo kwede i ginacoya ni,
“Mar lawoti macalo imarre keni,” noŋo wutimo ber;
9ento ka ce wupoko kin dano, noŋo wutimo rac, noŋo cik ŋolo kop i komwu ni
wun lubalo.
10Pien ŋat ma gwoko cik ducu, ka ce opoto i cik acel keken, noŋo oturo cik ducu.
11 Pien ŋat ma owaco ni, “Pe itim abor,” owaco bene ni, “Pe ineki.” Ka inen ce pe
itimo abor ento ineko dano, noŋo doŋ ituro cik.
12Lok ma wuloko, ki gin ma wutiyo, myero obed macalo pa jo ma gibiŋolo kop
botgi i te cik ma kelo kuc.
13Pien ŋolo kop pe timo kica bot ŋat ma yam pe otimo kica; ento latim kica pe
lworo laŋolkop.
Niye ma pe ki tic
14Konyo gin aŋo, utmegina, ka ŋat mo waco ni etye ki niye kun pe keto i tic? Ci
niye meno twero lare?
15Ka ce omeru nyo lameru boŋone pe, kun cam me nino ducu bene remo,
16ci ŋat mo i kinwu waco botgi ni, “Wucit ki kuc, komwu obed momor, wuyeŋ,”
kun pe wumiyo botgi gin mo ma mitte pi pito kom, ci meno konyo aŋo?
17Kit meno, niye kene ka pe giketo i tic, doŋ oto woko.
18Ŋat mo biwaco ni, “In itye ki niye, ento an atye ki tic; nyutta niyeni laboŋo tic
mo, ka doŋ abinyutti niyena ki ticca.”
19Iye ni Lubaŋa tye acel, itimo ber. Kadi cen-gu bene giye kit meno, dok komgi
myel.
20In lamiŋ, imito ginyutti ni, niye ma pe ki tic konnye pe?
21Kwarowa Abraim yam pe gikwano ni kite atir pi tic, i kare ma en otyero wode
Icaka me bedo gitum i wi keno tyer?
22Doŋ ineno ni niyene yam ocobbe ki tic,
23 omiyo lok ma yam gicoyo ocobbe kakare ni, “Abraim oye Lubaŋa, omiyo
gikwane ni en dano ma kite atir”; dok bene gilwoŋe ni en larem Lubaŋa.
Acoli Baibul
© 1985, Bible Society of Uganda.
1936
24Doŋ ineno ni dano gikwane ni kite atir pi tic, ento pe pi niye keken.
25 Kit meno bene, Rakab, dako ma malaya, pe yam gikwane ni kite atir pi ticce, i
kare ma yam en ojolo lukwena ka ocwalogi gucito woko i yo mukene?
26Kit macalo ka yweyo doŋ pe i kom, noŋo kom doŋ oto woko, kit meno bene,
niye ka pe giketo i tic, noŋo doŋ oto woko.
Yakobo 3
Leb
1Utmegina, pe myero jo mapol i kinwu gudok lupwony, pien wuŋeyo ni wan
lupwony gibiŋolo kop mapek i wiwa makato jo mukene.
2Wan ducu ŋat acel acel timo lwak roc mapol, ento ka ce inen ŋat mo pe roco i gin
ma en loko, ci dano-nu noŋo dano maber twatwal, twero loyo kome ducu.
3Wan warwako nyonyo i dog aguragura wek guwinywa, ci wawiro komgi ducu
dok tuŋ ka ma wamito.
4Koŋ wunen mel, ginen doŋo mada, dok yamo aye ma kologi, ento ŋat ma kwaŋo
twero wiro cito ka ma en mito ki latin pol mo matidi keken.
5Kit meno, leb obedo dul kom ma nen tidi mo, ento wakke mada i jami madoŋo.
Nen kit ma mac matidi mo keken waŋo kwede buŋa madit!
6Leb bene obedo calo mac. I kin dul komwa leb rom ki lobo ma gin ma en tiyo pe
atir, ci balo komwa woko ducu, cwinyo mac i kwowa, i kit ma kwo wirre kwede
ducu; mac me Geena moko i kome.
7Dano twero loyo kit lee ducu, wa winyi, twol-gu ki ginaketa ducu ma bedo i nam,
dok bene giloyogi woko yam con.
8Ento pe tye dano mo ma twero loyo leb. Leb aye twon gin mo ma pe jukke, opoŋ
ki kwir ma neko dano.
9 Leb en aye gin ma wapwoyo kwede Rwot Lubaŋa Wonwa, en leb acel-lu bene
waceno kwede dano ma giketogi i cal pa Lubaŋa.
10Pwoc ki ceno dano a i dog acel-lu. Utmegina, pe myero obed kit meno.
11Waŋ it acel twero mol iye pii mamit ki makecce?
12Utmegina, oduro mono twero nyak yaa? Nyo olok twero nyak oduro? Kit meno
pii mamit bene pe twero mol kun a ki i waŋ it ma piine obedo kado kado.
Ryeko mua ki malo
13Aŋa i kinwu ma ryek dok niaŋ jami? En myero onyut tic me ryekone ki mwolo,
pi kwone maber.
Acoli Baibul
© 1985, Bible Society of Uganda.
1937
14Ento ka wutye ki nyeko marac i cwinywu, ki laro dito, pe wuwakke, pe bene
wuwac lok goba i kom lok ada.
15Kit ryeko macalo meno pe oa ki i polo ento obedo me lobo, pe woro lubaŋa,
ento pa Catan.
16Pien ka ma nyeko ki laro dito tye iye, inoŋo anyobanyoba ki tim ducu maraco
tye iye.
17Ento ryeko mua ki malo, mukwoŋo bedo leŋ, dok bedo me kuc, me mwolo,
gamo tam ducu mabeco, opoŋ ki kica, ki nyako nyig maber, ŋat ma tye kwede pe
poko kin dano, bedo ma cwinye atir.
18Jo ma kelo kuc gicoyo kodigi i kuc me nyako kit ma atir.
Yakobo 4
Mako Larem ki lobo
1Gin aŋo ma kelo mony, ki gin aŋo ma kelo lweny i kinwu? Pe par ma wutye
kwede aye tye ka lweny i dul komwu?
2wumito wunoŋ jami, ento pe wunoŋo, ci wucako neko dano. Dok wuparo jami
pa jo mukene, ento pe wunoŋo, ka doŋ wuero lweny ki mony. Pe wunoŋo gin ma
wumito, pien pe wulego.
3Wulego, pe wunoŋo, pien wulego marac, wulego ni wunoŋ wek wuti kwede me
cobo mitiwu keken.
4Wun jo mubolo laremwu woko. Pe wuŋeyo ni, mako larem ki lobo miyo dano
doko lakwor pa Lubaŋa? Pi meno, ŋat ma mito mako larem ki lobo lokke kene
doko lakwor pa Lubaŋa.
5Nyo wutamo ni, lok ma yam gicoyo lok ma tere pe ni, “En tye ki par madwoŋ
twatwal ki nyeko i kom cwiny ma yam en oketo ni obed i iwa?”
6 Ento en medde ki miyo kicane; pi meno, lok ma yam gicoyo waco ni, “Lubaŋa
pyem ki jo ma wakke, ento miyo kica bot jo mamwol.”
7Pi meno, wumine me bedo i te loc pa Lubaŋa. Wulweny matek ki Catan, ci en
biriŋowu woko.
8Wunyik cok bot lubaŋa, ci en bene binyiko cok botwu. Wulwok ciŋwu woko,
wun lubalo, ka doŋ wulony cwinywu obed maleŋ, wun jo ma tamwu tye aryo.
9Cwinywu myero owaŋ, wukum, wukok bene. Nyerowu myero olokke odok
kumo, ki yomcwiny ma wutye kwede olokke odok can.
10Wumwolle kenwu i nyim Rwot, ci en bitiŋowu malo.
Ŋolo kop i kom omeru
Acoli Baibul
© 1985, Bible Society of Uganda.
1938
11Utmegina, pe wulok lok mo marac kun ŋat acel acel loko i kom lawote. Ŋat ma
loko lok marac i kom ominne, nyo ŋolo kop i kom ominne, noŋo oloko lok marac i
kom cik, noŋo doŋ bene oŋolo kop ki cik. Ento ka in iŋolo kop ki cik, in doŋ pe
lacob cik ento idoko laŋolkop.
12Lami-cik ki laŋolkop tye acel, en twero larowu ki nekowu. In aŋa mono ma
iŋolo kop i kom lawoti-ni?
Pe iwakke pi nino ma diki
13Koŋ wuwiny lokka, wun ma wuwaco ni, “Tin nyo diki wabicito i gaŋ munyo,
wabityeko kunnu mwaka acel kun wacato wil dok wanoŋo magoba,”
14kun kono pe wuŋeyo lok ma bitimme diki. Kwowu tye niŋniŋ? Wun wubedo
calo lupu ma nen pi kare manok mo keken, ci lacen ke woko.
15Ma ka loko lok kit meno, onoŋo myero wuwacci, “Ka Rwot oye, wabibedo kwo,
wabitimo man nyo maca.”
16Ento wun lunyatte, dok wuwakke bene. Lakit wakke macalo meno ducu rac.
17Ŋat ma ŋeyo gin ma atir ma myero etim, ce pe otimo, noŋo doŋ otimo bal.
Yakobo 5
Lok ma giciko ki lulonyo
1Wuwiny ba, wun lulonyo, wukoki, dok wudaŋŋe, pi can ma bipoto i komwu.
2 Lonyowu doŋ otop woko, kadi ki ginarukawu bene nyenye ocamo woko.
3Jabu ki ryalwu, nyal doŋ omako woko; nyal kikome aye bibedo caden i komwu,
dok bicamo komwu woko calo mac. Wun doŋ wutyeko kano lonyo pi kare me
agikki.
4 Nen mucara pa lutic ma gitiyo i pottiwu ma wutwonogi kwede woko, tye ka
kok; koko pa lukac doŋ owinnye bot Rwot me mony.
5Wun doŋ wubedo ki jami lonyo ma malo twatwal ki yomcwiny i lobo; wupitte ki
cam, kun wucwe giwu, ento nino me nekowu doŋ oromo!
6Doŋ wuŋol kop i kom dano ma kite atir, en gire pe geŋowu.
Mwolo ki lega
7Kit meno utmegina, wudi cwinywu nio waŋ ma Rwot bidwogo. Wunen koŋ kit
ma lapur kuro kwede gin ma pire tek ma cek i lobo; en diyo cwinye nio waŋ ma
kot me cwir ki me oro ocwer.
8Wun bene wudi cwinywu, wucuŋ matek, pien dwogo pa Rwot doŋ cok.
9Pe wuŋur, utmegina, ŋat acel acel pe oŋur i kom lawote, wek pe giŋol kop i
komwu. Nen, Laŋolkop doŋ tye ocuŋ i doggola.
Acoli Baibul
© 1985, Bible Society of Uganda.
1939
10Utmegina, lanen me ciro can ki diyo cwiny nen i kom lunebi ma yam guloko i
nyiŋ Rwot.
11 Jo ma yam guciro matek, walwoŋogi ni lugumkom. Wutyeko winyo bene kit
macalo Yubu yam ociro kwede can, dok wuneno agikki me tic pa Rwot i kome, kit
ma Rwot won kica timo kwede ber bot dano.
12 Makatone ducu, utmegina, pe wukwoŋ kwoŋ ki nyiŋ polo, kadi ki nyiŋ lobo,
kadi kit kwoŋ mukene ducu; ento ye lokwu ducu myero obed ni, “Iyo,” nyo ni,
“Pe,” wek pe giŋol kop i komwu.
13Ŋat mo i kinwu tye ki can? Myero oleg Lubaŋa. Tye ŋat mo ma tye ki
yomcwiny? Myero en ower wer me pako Lubaŋa.
14 Tye ŋat mo i kinwu ma kome lit? Myero en olwoŋ ludoŋo me lwak pa Lubaŋa,
wek guleg Lubaŋa pire kun giwire ki moo i nyiŋ Rwot.
15Lega ma niye tye iye bicaŋo latwo, Rwot bitiŋe malo; ka ce onoŋo yam otimo
bal mo, ci gibitime iye kica.
16Pi meno, wutuc balwu, ŋat acel acel otuc mere bot lawote, dok bene ŋat acel
acel myero oleg Lubaŋa pi lawote, wek wucaŋ. Lega pa dano ma kite atir tek, tye
ki twero madwoŋ.
17 Elia yam obedo dano ma kite cal kwedwa, yam olego Lubaŋa matek ni kot pe
ocwer, omiyo kot pe ocwer i lobo pi mwaka adek ki dwe abicel.
18 Ka dok olego aye, omiyo kot ocako cwer, lobo oceko cam mabup.
19Utmegina, ka ce dano mo ki i kinwu oŋak woko ki i lok ada, ka ŋat mukene aye
doŋ odwoke cen,
20 myero wuŋe ni, ka ŋat ma okwanyo labalo ki i yone mugom odwoke cen, ŋat
meno bilaro kwone woko ki i to, dok biumo balle mapol.
Acoli Baibul
© 1985, Bible Society of Uganda.
1940
1 Petero
1 Petero 1
Mot
1Waraga man oa ki bot Petero, lakwena pa Yecu Kricito. Bot jo pa Lubaŋa ma
guket woko ata, ma gubedo welo i Ponto, Galatia, Kapadokia, Acia ki Bitunia,
2ma Lubaŋa Won aye muyerogi pi yubbe ma en oŋeyo con, ma Cwiny mere Maleŋ
doŋ olonyogi gudoko maleŋ wek guwiny lok pa Yecu Kricito, dok bene wek gikir
remone i komgi: Kica ki kuc myero omedde botwu.
Gen makwo
3Gipwo Lubaŋa Won Rwotwa Yecu Kricito! Pien pi kicane madit omiyo
ginywalowa odoco wek wabed ki gen makwo pi cer pa Yecu Kricito ki i kin jo
muto,
4ki dok wek wanywak ginaleya ma pe top, ma cilo pe ogudo, ma pe balle, ma
gikano piwu i polo.
5Lubaŋa tye ka gwokowu ki tekke pi niyewu, wek wunoŋ larre ma giyubo, ma
binen i kare me agikki piny.
6Wubed ki yomcwiny pi man, kadi bed kombeddi gwok nyo cwinywu twero cwer
pi kare manoknok mo pi kit ma gitye ka omo ki cwinywu i yo mapatpat,
7wek ginen niyewu, ka ce tye niye me ada. Pien kadi jabu ma gitemo ki mac pe ri
nakanaka, ento niyewa pire dit kato jabu, dok bene bikelo botwu pak ki deyo ki
woro i kare ma Yecu Kricito binen iye.
8Kadi pud pe wunene, doŋ wumare. Dok bene kombeddi kadi pe wunene, wuye
en kun wubedo ki yomcwiny madit ma pe wacce, dok bene me deyo.
9Adwoggi me niyewu omiyo wunoŋo larre me tipowu.
10Lunebi ma yam gutito pi kica ma gibimiyowu yam guyenyo matek, kun gipenyo
lok i kom larre man.
11Gin yam gumito ni giŋe aŋa, nyo kit kare mene, ma Cwiny pa Kricito ma tye i igi
tye ka nyuto, i kare ma otito iye pi can ma Kricito biciro, ki pi deyo ma dok bilubo.
12Yam onoŋo ginyuto botgi ni, kwena ma gimiyogi pe otiko gin kikomgi, ento
otiko wun. En aye lok ma kombeddi doŋ jo ma gitito lok me kwena maber
gutyeko tito botwu pi Cwiny Maleŋ ma gicwalo ma oa ki i polo; lok ma lumalaika
bene guparo me nenone matek twatwal.
Wubed jo maleŋ pien Lubaŋa leŋ
13Pi meno, doŋ wubed ma wuyubbe i tamwu, kun wugokke bene. Wuket genwu
ducu i kom kica ma bibino botwu i kare ma Yecu Kricito binen iye.
Acoli Baibul
© 1985, Bible Society of Uganda.
1941
14Macalo litino ma luwiny, pe wumi kwowu orwatte ki mitiwu ma yam koŋ
wubedo kwede i kare ma onoŋo pud wukwiya piny ca.
15Kit macalo ŋat ma olwoŋowu leŋ, wun bene wubed jo maleŋ i kitwu ducu;
16 pien coc ma yam gicoyo loko ni, “Wubedo jo maleŋ, pien an aleŋ.”
17Ŋat ma wulwoŋo ni Wonwu-ni ŋolo kop i kom dano acel acel ma pe leŋŋe, kun
lubo kit tic ma ŋat acel acel otiyo; mumiyo myero wubed ki lworo i nyime kare
ducu ma pud wutye kany macalo welo.
18Wun wuŋeyo ni gityeko kokowu ki i kit pa kwarowu ma pe konyo. Pe gikokowu
ki gin ma balle woko, macalo ryal nyo jabu,
19ento gikokowu ki remo pa Kricito me wel madwoŋ ma rom ki latin romo ma bal
mo nyo roc mo pe i kome.
20Lubaŋa onoŋo doŋ otyeko yere wa con, ma pud pe oketo guti me lobo, ka dok
onyute woko piwu i kare man, ma en aye kare me agikki.
21Pire omiyo doŋ wadoko jo ma geno Lubaŋa ma ocero Yecu ki i kin jo muto, ci
omiye deyo; en meno gin mumiyo niyewu ki genwu tye i kom Lubaŋa-ni.
22Doŋ wulonyo cwinywu woko odoko maleŋ pi lubo lok ada, wek wubed ki mar
ma goba pe iye macalo utmego; pi meno myero wumarre kekenwu mada ki
cwinywu ducucu.
23Doŋ ginywalowu odoco, pe ki kodi ma balle, ento ki kodi ma pe balle, pi twero
me lok pa Lubaŋa, en lok ma tye ki kwo ma ri nakanaka;
24 pien yam gicoyo ni, “Gin ducu ma tye ki kom obedo calo lum, deyone ducu rom
ki deyo pa tur lum. Lum ner, ature bene o woko,
25ento lok pa Rwot ma en oloko bedo matwal.” Lok meno en aye lok me kwena
maber ma yam gitito botwu.
Got makwo ki rok maleŋ
1 Petero 2
1Pi meno, doŋ wubwot raccwiny ducu, ki kit me goba ducu, ki kit me adwala,
nyeko ki kit yet ducu.
2Wumit cak magili me cwiny, calo litino lukere ma pud ginywalogi nyen, wek omi
wudoŋ nio i larre;
3 pien doŋ wutyeko bilo ber pa Rwot.
4Wubin bote, en got makwo ma yam dano gukwero, ento ki bot Lubaŋa obedo got
me wel ma en oyero.
Acoli Baibul
© 1985, Bible Society of Uganda.
1942
5Wubin calo godi makwo, wek giged kwedwu ci wudok ot pa Lubaŋa me cwiny,
wek wubed ajwagi maleŋ, ka wutyer gitum me cwiny ma Lubaŋa pwoyo, pi Yecu
Kricito;
6 pien yam gicoyo ni, “Nen, doŋ aketo got me wel i Cion, ma ayero me got me
twok ot, ŋat muye en, lewic pe bimako.”
7 Pi meno, ki tuŋ botwu wun jo muye en, Kricito obedo me wel; ento ki bot jo ma
pe guye en, tye macalo yam gicoyo ni, “Got ma lugedo gukwero, en aye odoko got
madit me twok ot.”
8 Odoko bene, “Got ma miyo dano yokke ka giwoto, ariya ma miyo dano poto.”
Giyokke pien gukwero winyo lok pa Lubaŋa, macalo onoŋo yam giyubo pigi wa
con.
9 Ento wun wubedo rok ma giyero, ajwagi pa kabaka, rok maleŋ, jo pa Lubaŋa
kikome, wek wutit pi tic me deyo pa ŋat ma olwoŋowu nia ki i piny macol wek
wudony i leŋone me aura.
10 Yam onoŋo pe wubedo dano pa Lubaŋa, ento kombeddi doŋ wudoko jone; yam
pe gitimo botwu kica, ento kombeddi doŋ gitimo kica botwu.
Kwowu obed calo kwo pa opii pa Lubaŋa
11Wun ma amaro, abako doga botwu macalo wun wel, pe wun jo me lobo man,
wukwer miti me kom woko ma lwenyo ki tipowu.
12Wubed ki kit maber i kin jo ma pe giŋeyo Lubaŋa, wek ka ce giyetowu ni wun
lutim gin marac, gunen tic maber ma wutiyo, wek bene gumi deyo bot Lubaŋa i
nino ma en bibino ka ŋolo kop iye.
13Pi Rwotwa, myero wumine me bedo i te loc me twero ducu ma tye i kin dano,
bot laloc madit, pien en aye ma loyo jo ducu,
14ki bot luloc ma en ocwalogi pi keto can i kom jo ma timo gin maraco, ki pi
pwoyo jo ma timo gin ma atir.
15Pien Lubaŋa mito ni wuti gin ma atir, wek wumi jo mamiŋ ma gikwiya piny
guliŋ woko.
16Wubed calo jo ma lone kengi, ento pe wuti ki locken meno pi timo gin marac;
wubed giwu macalo opii pa Lubaŋa.
17Wuwor dano ducu. Wumar omegiwu. Wulwor Lubaŋa. Wuwor laloc madit.
Lanen me can pa Kricito
18Wun opii, wumine kenwu i te loc pa Luditowu ki kit woro ducu, pe bot jo ma
lukica ki jo mamwol keken, ento bot jo mager bene.
19Man aye gin ma gipwoyo, ka ce dano ciro arem ma noŋo cwinye tye i kom
Lubaŋa, ka giune ma noŋo pe obalo.
Acoli Baibul
© 1985, Bible Society of Uganda.
1943
20Gipwoyowu ki ŋo, ka wudiyo cwinwyu ma noŋo gipwodowu pi bal? Ento ka ce
wudiyo cwinywu ma noŋo wutye ka neno can pi timo gin maber, meno aye
Lubaŋa pwoyo.
21Pien gilwoŋowu pi gin meno; pien Kricito bene yam oneno can piwu, oweko
botwu lanen maber me aluba, wek wulub kore.
22 Bal mo pe ma en otimo, doge bene pe oloko lok goba.
23 I kare ma dano guyete, en pe oyetogi. I kare ma en oneno can, pe oburo dano;
ento omine kene bot ŋat ma ŋolo kop atir.
24 Ento en otiŋo balwa i kome kene i kom yatariya, wek wan wato i bal, ka doŋ
wabed kwo i kit ma atir. Pi pwod ma gipwode kwede omiyo wucaŋ.
25Pien yam onoŋo wuŋak wurwenyo woko calo romi, ento kombeddi doŋ
wudwogo bot Lakwat ki Lagwok tipowu.
1 Petero 3
Mon ki coggi
1Kit meno bene, wun mon wumine me bedo i te loc pa cogwu, wek ka ce co mogo
i kingi pe gilubo lok pa Lubaŋa, ci gitwero lokke pi kit pa mongi, kadi bed gin
kikomgi pe giloko lok mo ki doggi,
2ento ka guneno kitwu maleŋ ma nen me woro.
3 Rukwu pe obed ruk ma nen ki woko, macalo kedo yer wic, tweyo tiko jabu, ruko
boŋŋi mabeco,
4ento rukwu myero obed kit me cwiny ma pe nen. Ruk ma pe balle en cwiny
mamwol, ma liŋ mot; meno aye welle dit i nyim Lubaŋa.
5Pien i kare macon, mon maleŋ ma gumoko gengi i kom Lubaŋa yam girukke kit
meno, kun bene gimine kengi me bedo i te loc pa coggi,
6 macalo Cara yam winyo lok pa Abraim, kun pake bene ni, “Rwoda.” Wun bene
kombeddi doŋ wun litinone, ka wutiyo gin maber, kun pe gin mo miyowu lworo.
7 Kit meno bene, wun co wubed ki monwu ki niaŋ maber, kun wumiyo deyo bot
dako macalo lawoti ma kome pe tek, pien gin bene ginywako kica pa Lubaŋa
kwedwa ma en aye kelo kwo. Kumeno gin mo pe ma bigeŋo legawu.
Neno can pi lubo kit ma atir
8Me agikkine, wun ducu wubed ki tam acel dok ki cwiny acel. Wumarre calo
omego, ma wutye ki kica dok ki cwiny mamwol.
9Pe wudwok tim marac pi tim marac, nyo yet ki yet; ento ma ka timo meno,
wuleg gum pa Lubaŋa obed i komgi, pien gilwoŋowu pi man, wek wunoŋ gum.
Acoli Baibul
© 1985, Bible Society of Uganda.
1944
10Pien yam gicoyo ni, “Ŋat ma maro kwo, ki ma mito ni eri pi kare malac kun
bedo maber. Ogwok lebe pe olok gin marac, ki doge bene pe olok lok me bwola.
11Oa woko ki i gin marac, oti gin maber, oyeny kuc dok oti matek wek onoŋ.
12Pien Rwot neno jo ma kitgi atir, dok ciko ite, winyo legagi; ento dag neno jo ma
lutim maraco.”
13Aŋa mono ma bitimowu marac ka wuketo cwinywu me tiyo gin maber?
14 Ento kadi bed wuneno can pi lubo kit ma atir, ci wutye ki gum. Pe wulworgi,
dok cwinywu bene pe opoti,
15ento wuwor Kricito i cwinywu macalo Rwotwu. Wubed ma wuyubbe kare ducu
pi dok i lok ma dano bipenyowu kwede i kom gen ma wutye kwede; ento wudok
iye ki mwolo dok ki woro.
16Wubed ma cwinwyu leŋ, wek lewic omak jo ma yeto kitwu maber i Kricito, ka
ginywarowu.
17Bedo ber ka wuneno can pi timo gin maber, ka ce Lubaŋa mito kit meno, loyo
ma wuneno can pi timo gin marac.
18Pien Kricito bene yam oneno can pi bal, kicel ma otyeko lok ducu; en ŋat ma
kite atir oto pi jo ma kitgi pe atir, wek omi ekelwa bot Lubaŋa. Yam gineko kome,
ento gicere woko i cwiny.
19En yam owoto i cwiny ocito otito lok bot tipo pa jo ma tye i mabuc,
20 ma yam con pe guwinyo Lubaŋa, kadi bed Lubaŋa odiyo cwinye i komgi i kare
pa Nua ma onoŋo en tye ka payo yeya, ma dano manok ma romo aboro keken aye
gularre ki i pii.
21Gin ma rom ki man ma koni larowu en aye batija; pe me lwoko cilo me kom,
ento obedo macalo lega bot Lubaŋa wek wudok jo ma cwinywu leŋ, pi cer pa
Yecu Kricito,
22ma doŋ odok woko i polo, tye i kabedo me deyo i ŋet Lubaŋa tuŋ acuc, kun
lumalaika ki twer ki teko ducu gitye i te locce.
1 Petero 4
Tiyo ki kica pa Lubaŋa macalo lugwok-jami mabeco
1Kit macalo Kricito yam ociro arem me kom, wun bene myero wurukke ki tam
acel kit meno, wek gimiwu tek. Pien ŋat mo ma doŋ ociro arem kom, pe doŋ
medde ki bal,
2wek etyek kare me kwone i lobo man ma pud odoŋ kun pe dok lubo miti maraco
ma dano paro, ento cobo gin ma Lubaŋa mito.
Acoli Baibul
© 1985, Bible Society of Uganda.
1945
3Myero doŋ wuwek kare ma yam wubedo iye ka tiyo gin ma jo ma pe ŋeyo
Lubaŋa gimaro timo oromwu. Yam wulubo kit me tarwaŋ, ki miti me kom, mero,
karama me woro cam ki tuko marac, mat, ki woro jogi ma ic dagi.
4Giuro mada pien kombeddi doŋ pe wuribbe kwedgi i lok man me miti me kom
ma pe jukke; meno aye mumiyo ginywarowu.
5Ento gibidok i lok man bot Lubaŋa ma oyubbe pi ŋolo kop pa jo makwo ki jo
muto.
6Man en gin mumiyo yam gitito lok me kwena maber kadi wa bot jo muto, wek
kadi giŋolo kop i komgi macalo giŋolo ki jo ducu, gin gubed kwo i cwiny macalo
Lubaŋa.
7Agikki me jami ducu doŋ cok; pi meno wugwok kitwu, kun wuloyo mitiwu
kenwu, wek wumine i lego Lubaŋa.
8 Makato ducu wumok matek i marre kekenwu; pien mar umo lwak bal mapol.
9Wubed jo ma jolo welo ŋat man ki lawote, kun pe wuŋur bene.
10Kit macalo ŋat acel acel tye ki motte ma gimiye, wuti kwede pi konnye
kekenwu, macalo lugwok-jami mabeco, ma tiyo ki mot me kica ma Lubaŋa omiyo
ma kite patpat.
11Ka ŋat mo tito lok, myero otit macalo lok mua ki bot Lubaŋa; ŋat ma miyo kony
oti macalo ŋat ma tiyo ki tek ma Lubaŋa omiyo; wek dano guket deyo i kom
Lubaŋa i yo ducu pi Yecu Kricito. Deyo ki twero bedo mere nakanaka. Amen.
Ciro can pi bedo ŋat muye Yecu Kricito
12Luwota ma amaro, pe wuur can ma rom ki mac ma bino i komwu pi temowu,
ma kun wutamo ni gwok ca nyo gin mo mapat twatwal mupoto i komwu.
13Ento wubed ki yomcwiny i lok man ni, wuribbe i can pa Kricito, wek dok wubed
ki yomcwiny madit i kare ma deyone binen.
14Wutye ki gum ka giyetowu pi nyiŋ Kricito, pien noŋo cwiny me deyo, ma en
Cwiny pa Lubaŋa, bedo i komwu.
15Pe myero giket can i kom dano mo i kinwu pi nek, nyo pi kwo, nyo pi timo gin
mo marac, nyo pi laro lok i gin pa ŋat mo mukene.
16Ento ka giketo can i kom dano mo pi bedo ŋat muye Kricito, lewic pe myero
omake, ento omi deyo bot Lubaŋa pi lwoŋe ki nyiŋ meno.
17Pien kare me cako ŋolo kop doŋ oromo, kun cakke ki i jo pa Lubaŋa. Man ka
ocakke ki botwa, ci agikki pa jo ma gukwero winyo lok me kwena maber ma oa ki
bot Lubaŋa bibedo niŋniŋ?
18 Coc ma yam gicoyo wacci, “Ka ce bedo tek bot dano ma kite atir me larre, doŋ
labalo ma pe lworo Lubaŋa binene ka kwene?”
Acoli Baibul
© 1985, Bible Society of Uganda.
1946
19Pi meno, jo ma gineno can i yo ma Lubaŋa mito, ber gumine kengi i ciŋ Lacwec
ma genne, kun gitiyo gin ma atir.
1 Petero 5
Wukwa romi pa Lubaŋa
1Abako doga bot ludoŋo ma gitye i kinwu, an ma ladit wadiwu ma abedo caden i
can pa Kricito, dok bene abiribbe kwedwu i deyone ma binen.
2 Wukwa romi pa Lubaŋa ma tye botwu, kun wunenogi maber, pe pi dic, ento pi
mitiwu kenwu, i kit ma Lubaŋa mito, pe pi lim, ento pi mit me cwinywu.
3Pe wulo dano ma giketo i ciŋwu ki tek, ento wubed lanen maber bot romi;
4miyo ka Lakwat madit binen, wun wubinoŋo mot, lalukana me deyo ma pe balle.
5 Kit meno, wun awobe bene, wuwiny loc pa ludoŋo. Wun ducu wurukke ki
mwolo, ŋat acel acel i nyim lawote, pien “Lubaŋa pyem ki jo ma wakke, ento miyo
kica bot jo mamwol.”
6 Wumwolle kenwu i te twero pa Lubaŋa, wek ka kare oromo en otiŋwu malo.
7Wuket parwu ducu i kome, pien en tamo piwu.
8Wugwokke, wuki piny, pien lakworwu Catan tye ka wirre macalo labwor ma
kok, kun yenyo dano me amwoda.
9Wucuŋ matek i nyime pi niye kun waŋeyo ni, utmegiwu ma gitye i lobo ducu
gitye ka ciro kit can macalo meno.
10Ka doŋ wuneno can pi kare manok, Lubaŋa lami kica ducu, ma olwoŋowu i
Kricito Yecu me nywako deyone ma ri nakanaka, en kikome aye ma bidwokowu
kakare, bimiyowu tek, dok bimiyo wucuŋ matek likiŋ.
11Loc obed bote nakanaka. Amen.
Mot me agikki
12 Acoyo botwu waraga man manok kun amiyo i ciŋ Silvano, ma aŋeyo ni ominwa
ma genne, pi cuko cwinywu kunu aloko macalo caden ni, man en kica pa Lubaŋa
ada; wucuŋ iye matek.
13 Jo ducu muye Kricito ma gitye i Babilon ma Lubaŋa oyerogi kacel kwedwu
gumotowu, ki woda Marako bene omotowu.
14Wumotte kekenwu ki mot me mar. Kuc obed botwu wun ducu ma wutye i
Kricito.
Acoli Baibul
© 1985, Bible Society of Uganda.
1947
2 Petero
2 Petero 1
Mot
1Waraga man oa ki bot Cimon Petero, latic dok lakwena pa Yecu Kricito. Bot wun
jo ma wunoŋo niye ma pire tek ma rom ki mewa pi kit ma atir pa Lubaŋawa ma
en Lalarwa Yecu Kricito:
2Kica ki kuc myero onya botwu pi ŋeyo Lubaŋa ki Rwotwa Yecu Kricito.
Lwoŋo ki yer pa Lubaŋa
3Pi tekone Lubaŋa omiyowa jami ducu ma kelo kwo ki cwiny me lworo en, wek
waŋe en mulwoŋowa i deyone ki ditte kikome.
4Pi deyo ki ditte en omiyowa cikke madoŋo twatwal ki me wel madwoŋ, wek ka
walimo, wabwot woko ki i balle me kit pa dano ma tye i lobo pi miti marac, ka
wek doŋ waribbe i kit pa Lubaŋa.
5Pi lok man, wucukke matek me medo kit maber i kom niyewu; ki bene wumed
ŋec i kom kit maber;
6i kom ŋecwu wumed iye gwokke kenwu, ki i kom gwokke kenwu wumed iye
diyo cwiny; i kom diyo cwiny wumed iye cwiny me lworo Lubaŋa;
7i kom cwiny me lworo Lubaŋa wumed iye mar me omego; ki i kom mar me
omego wumed iye mar.
8Pien ka wutye ki gin magi ducu, ma wutye kwede bene mabup, ci bimiyo
wubedo jo ma ŋeyo Rwotwa Yecu Kricito i yo ma konyo, dok ma wunyak nyig
mabeco.
9Pien dano ma pe ki gin magi noŋo en latowaŋ, pe neno gin mo ki ka mabor, dok
noŋo wiye doŋ owil woko ni yam gilwoke woko i kom balle macon.
10Pi meno, utmegina, myero wutemme me medde wek wumok i lwoŋowu matek,
ki i yer ma Lubaŋa oyerowu kwde; pien ka wutimo kit meno, pe wubipoto kadi ki
acel.
11Meno bimiyo yo yabbe botwu malac me donyo i ker ma ri nakanaka pa Rwotwa
ma en Lalarwa Yecu Kricito.
12Meno en gin mumiyo kare ducu amito poyo wiwu i lok magi, kadi bed
wuŋeyogi, dok bene wumako matek likiŋ lok ada ma gityeko kelo botwu.
13Atamo ni ber twatwal an me cuko cwinywu kun apoyo wiwu, ma pud atye ki
kom me lobo man;
14pien aŋeyo ni, kare me weko koma doŋ cok, kit macalo Rwotwa Yecu Kricito
yam onyutta kwede.
Acoli Baibul
© 1985, Bible Society of Uganda.
1948
15Dok abiketo tek, wek wubed ki gin ma poyo wiwu i lok magi kare ducu, ka doŋ
ato woko.
Caden ma guneno deyo pa Yecu
16Pien i kare ma yam watittiwu pi teko pa Rwotwa Yecu Kricito, ki pi dwogone,
onoŋo pe walubo lok ododo mogo ma wan wayubo ayuba ki ryekowa, ento wan
yam waneno deyo me ditte ki waŋwa.
17 Yam waneno ka en olimo woro ki deyo ki bot Lubaŋa Won, i kare ma dwan oa
ki bot Won Deyo Madit, obino botwa kun waco ni, “Man aye Woda ma amaro, ma
cwinya yom i kome.”
18Dwan meno yam wawinyo oa ki i polo ada, pien onoŋo wan watye kacel kwede
kunnu i wi got maleŋ.
19Meno doŋ omoko piwa lok ma yam lunebi guloko. Wun bene myero wuket
cwinywu i lokgi, pien lokgi-ni bedo macalo tara ma lyel i latwok bene oryeny,
omenyo cwinywu.
20Mukwoŋo myero wuŋe man ni, pe tye lok mo ma lunebi gucoyo ma ŋat mo
twero gonyo pire kene;
21pien pe tye lok pa lanebi mo ma yam obino pi mit pa dano, ento Cwiny Maleŋ
aye mumiyo dano guloko lok ma oa ki bot Lubaŋa.
2 Petero 2
Lunebi ki lupwony ma lugoba
1Ento lunebi ma lugoba bene yam gunen i kin dano, kit meno bene lupwony ma
lugoba gibinen i kinwu. Gibikelo pwony mogo mapat i muŋ ma rwenyo dano, kun
gikwero Laditgi woko ma owilogi, ento meno bimiyo gin kikomgi gibirwenyo
woko oyotoyot.
2Jo mapol bilubo kitgi me timo tim coco, ci bimiyo dano cayo yo me ada pigi.
3Pi worogi me lim, miyo gibinoŋo lim ki botwu pi lokgi me goba ma gin guyubo
ayuba. Ento lok ma yam giŋolo i komgi doŋ gitye ka yubone, ki to ma myero opot
i komgi bene pe onino.
4Pien Lubaŋa yam pe oweko lumalaika ka gubalo, ento obologi woko piny i bur
lyel, ocwalogi i bur ka macol, wek gigwokgi kunnu nio ka kare me ŋolo kop doŋ
oromo.
5 En yam pe oweko lobo i kare macon, ento ogwoko Nua keken, latit lok me kit
ma atir, kacel ki jo mukene abiro, i kare ma yam en ocwalo pii aluka wek
omwony lobo pa jo ma pe gilworo Lubaŋa woko.
Acoli Baibul
© 1985, Bible Society of Uganda.
1949
6 Owaŋo gaŋigi Codom ki Gomora woko ducu gudoko buru, kun oŋolo kop me
tyekogi woko, ci omiyo gubedo lanen bot jo ma pe bilworo Lubaŋa i kare me
anyim.
7 Ento Lubaŋa olaro Lot, dano ma kite atir, ma yam cwinye ocwer twatwal pi tim
kwele pa jo maraco.
8Pien tim maraco ma dano ma kite atir-ru obedo ka nenone ki ka winyone nino ki
nino, i kare ma en obedo botgi, omiye waŋcwiny madwoŋ twatwal.
9Kit meno Rwot ŋeyo laro dano ma gilworo Lubaŋa ki i ayelayela ma giomo
kwede cwinygi dok ŋeyo gwoko jo ma kitgi pe atir ka ma giketo iye can i komgi
nio ka nino me ŋolo kop oromo,
10makatone gin jo ma lubo mitigi me kom ma cidogi woko, kun gicayo wegi
twero. Cwinygi tek, gicerre woko acera gigi, pe bene gilworo yeto wegi deyo.
11Ento kadi bed lumalaika giloyogi ki tek ki twero, pe giyetogi ka gukelo lok i
komgi i nyim Rwot.
12Ento jo-nu gical ki lee ma pe ryek, dok ma lubo kit ma giketogi kwede, ma
ginywalogi me amaka ki me aneka; gicayo lok ma gikwiya. Gibinekogi woko calo
lee,
13kun gitimogi marac pi gin marac ma gutimo. Cwinygi yom i karama maraco ma
gicamo i dyeceŋ. Gikelo lewic ki bal ka guribbe kwedwu i camo karama, pien
gimito megi gat me yomcwiny marac keken.
14Waŋgi yenyo mon ma myero gitim kwedgi abor, pe giywe ki yenyo yo me timo
bal. Giciko owic me mako jo ma cwinygi wirre atata. Cwinygi doŋ opwonnye
woko i yo me woro me lim. Gin doŋ jo ma giceno!
15 Gubwoto yo ma atir, gurwenyo woko ata. Gulubo yo pa Balaam wod pa Beor,
ma yam maro lim ma onoŋo pi timo gin marac,
16ento yam gijuke pi turo cik. Kana ma pe loko yam oloko ki dwan pa dano, ci
ojuko apoya pa lanebi meno woko cut.
17Magi gin waŋ it ma pii pe iye, lupu ma yamo kot tero. Gityeko gwoko kabedo
macol licuc pigi.
18Giloko lok mogo maditodito me wakke ma tere pe, kun gibito ki dano ma pud
gibwot abwota ki i kin jo ma kitgi obedo atata, ka giterogi i timo abor-gu kun
gilubo mit me kom.
19Gin gicikke me miyo jo meno gulone kengi, kun gin kikomgi gibedo opii pa gin
ma balogi; pien ka gin mo oloyo kwo pa dano mo, en doŋ noŋo odoko opii pa gin
meno.
Acoli Baibul
© 1985, Bible Society of Uganda.
1950
20Ka ce dano doŋ gubwot woko ki i cilo me bal me lobo pi ŋeyo Rwotwa ma en
Lalarwa Yecu Kricito, ka dok pud gumoko i kom bal meno ci loyogi woko matwal,
bimiyo gibedo marac lacenne makato ma yam con.
21Onoŋo twero bedo ber ka kono gin pe guŋeyo yo me kit ma atir, kato ma
guŋeyo ka dok giweko cik maleŋ ma gimiyogi woko.
22 Man otimme i komgi calo lok ma carolok me ada oloko ni, “Gwok lokke dok ka
naŋo ŋokke,” ki dok ni, “Opego ma gilwoko kome, lokke dok ka nywanne i coto.”
2 Petero 3
Lok ma Rwot ociko pi dwogone
1Lurema, man doŋ waraga me aryo ma acoyo botwu. I gin aryo ducu acuko iye
cwinywu wek wutam tam ma atir, kun apoyo wiwu bene,
2wek wupo i kom lok ma lunebi maleŋ yam guloko con, ki i kom cik pa Rwot ma
en lalar, ma lukwenawu yam gukelo botwu.
3 Mukwoŋo myero wuniaŋ man ni, i kare me agikki jo ma luŋala gibituc ki ŋalagi,
kun gilubo mitigi kengi,
4kun gipenyo peny bene ni, “Cikke me dwogone ma gitito pire-ni tye kwene? Pien
cakke ma kwarowa guto woko, jami ducu tye i kit ma yam gitye kwede i acakki
keto lobo.”
5 Gimiyo wigi wil woko akaka i lok man ni, polo yam onoŋo obedo tye con, ki lobo
bene ma giketo ki pii mua ki i pii, pi lok ma lubaŋa oloko.
6 Pii bene aye ma yam otyeko lobo me kare maca ka pii aluka ocorre omwonyo
woko.
7Pi lok pa Lubaŋa acel-lu bene, polo ki lobo me kare man doŋ gikano pi kuro mac;
ma gitye ka gwokone nio ka nino me ŋolo kop ki tyeko dano ma pe gilworo
Lubaŋa oromo.
8 Ento pe wiwu owil, lurema, i lok acel-li, ni, ki bot Rwot nino acel rom ki mwaka
alip acel, mwaka alip bene rom ki nino acel.
9Rwot pe galle agala ka cobo cikkene kit macalo jo mogo gitamo kwede, ento en
pud tye ka diyo cwinye i komwu, pien en pe mito ni ŋat mo orweny woko
matwal, ento mito ni jo ducu guo i niŋut.
10 Ento nino pa Rwot bibino macalo lakwo, ka doŋ polo birwenyo woko ki mor
madwoŋ, lakalatwe bileny woko i mac, lobo ki jami ducu ma tye iye biwaŋ woko.
11Kit macalo jami magi ducu bitum woko kit meno-ni, myero wubed jo ma cal
niŋniŋ, kun wulubo kit kwo maleŋ ki me woro lubaŋa?
Acoli Baibul
© 1985, Bible Society of Uganda.
1951
12Myero wukur nino pa Lubaŋa, wuket cwinywu iye wek ninone oo oyotoyot. I
nino meno polo bilyel, leny woko, ki lakalatwe bene bileny woko i mac.
13 Ento macalo en yam ociko, watye ka kuro polo manyen ki lobo manyen, ka ma
kit ma atir bedo iye.
14Pi meno, lurema, ka wutye ka kuro man, wuket tek wek Lubaŋa pe onoŋ roc mo
nyo bal mo i komwu, ento onoŋ wutye ki kuc.
15Wutam ni, diyo cwiny pa Rwot aye larrewa ennu. Ominwa Paulo ma wamaro
ocoyo botwu bene kit meno, pi ryeko ma gimiye,
16kun loko lok pi lok man macalo en loko pire i waragane ducu. I waragane tye
lok mogo ma niaŋ iye tek, ma jo ma pe gupwonnye, ki jo ma pe gucuŋ matek,
gidwalo tere woko, macalo gutimo bene ki coc mukene ma yam gicoyo, ma omiyo
gin kikomgi gurwenyo woko matwal.
17Pi meno, lurema, kit ma doŋ onoŋo wuŋeyo man con, wugwokke pe wuwek jo
ma pe giworo cik mo gubwolwu, dok pe guŋakwu woko i tamwu, miyo wupoto
woko ki ka ma wucuŋ iye matek.
18Wumedde ki doŋo i kica pa Rwotwa, ma en Lalarwa Yecu Kricito, kun
wumedde ka ŋeye bene. Deyo obed bote kombeddi ki nakanaka. Amen.
Acoli Baibul
© 1985, Bible Society of Uganda.
1952
1 Jon
1 Jon 1
Lok me kwo
1 Wan wacoyo botwu lok i kom gin mubedo tye nia i acakki piny, ma wan
kikomwa wawinyo, dok bene waneno ki waŋwa. Wanene ada, dok wamulo kome
ki ciŋwa, en lok me kwo.
2 Kwo meno yam onen woko ka maleŋ, wan waneno. Wan doŋ kombeddi wabedo
cadenne, kun watito botwu lok me kwo ma pe tum ma yam obedo bot Won, ka
doŋ onen woko botwa.
3Gin ma wan waneno ki ma wawinyo en aye ma witito botwu bene, wek omi
wuribbe kwedwa. Doŋ i ribbewa-ni waribbe kacel ki Won ki Wode Yecu Kricito.
4Wacoyo lok man wek yomcwinywa ocobbe maber.
Lubaŋa aye leŋo
5Man aye lok me kwena ma yam wawinyo ki bote, ma watye ka titone botwu, ni,
Lubaŋa en leŋo, dok i en pe tye ka mo macol kadi ki acel.
6Ka wawaco ni waribbe kwede kun pud wawoto ka macol, wan lugoba, timwa
noŋo ada pe iye.
7Ento ka wawoto ka maleŋ, macalo en bene tye ka maleŋ, noŋo waribbe ŋat man
ki lawote, dok remo pa Wode Yecu Kricito bene lwoko bal ducu woko ki i komwa.
8Ka ce wawaco ni wape ki bal, meno noŋo wabwolle abwola kenwa, lok ada noŋo
pe i iwa.
9Ka watuco balwa, en genne dok kite atir, biweko balwa, dok bilwoko tim maraco
ma tye i komwa ducu.
10Ka wawaco ni pe wabalo, ci wamiyo Lubaŋa doko lagoba, lokke bene noŋo pe i
iwa.
1 Jon 2
Kricito lakonywa
1Litinona, acoyo waraga man botwu wek pe wupot i bal; ento ka ŋat mo obalo,
watye ki lakony ma cuŋ piwa bot Lubaŋa Won, en Yecu Kricito ma kite atir.
2Dok en kikome bene obedo gitum pi kwanyo balwa, pe balwa keken ento kadi
wa bal pa jo ma i wi lobo ducu.
3Gin ma miyo waniaŋ maber ni waŋeye en aye ni, wan wagwoko cikke.
4Doŋ dano ma waco ni eŋeye, ma pe omako cikke, noŋo lagoba, ada pe i iye.
Acoli Baibul
© 1985, Bible Society of Uganda.
1953
5Ento ŋat ma mako lokke, adada noŋo mar pa dano-nu i kom Lubaŋa tye
muromo. Pi lok man watwero niaŋ ada ni watye i en:
6ŋat ma waco ni ebedo i en myero olub kit kwo acel ma yam Yecu olubo.
7 Lurema, an pe atye ka coyo botwu cik mo manyen, ento cik macon ma yam
watye kwede wa con nia i acakki piny. Cik macon meno en aye lok ma doŋ
wutyeko winyone ma gitito botwu.
8Kadi bed kumeno, atye ka coyo botwu cik manyen; meno tye ada ki tuŋ bot
Kricito ki tuŋ botwu bene, pien colpiny doŋ tye ka ke woko, ki ceŋ me ada doŋ tye
ka ryeny.
9Dano ma waco ni etye i leŋo kun dag ominne, noŋo pud tye i colpiny aye.
10Ŋat ma maro ominne bedo i leŋo, ma pe iye gin mo ma miyo dano poto i bal.
11Ento ŋat ma dag ominnie tye i colpiny, dok bene noŋo tye ka wot ka macol, kun
pe ŋeyo ka ma myero ecit iye, pien colpiny noŋo oumo waŋe woko.
12Acoyo waraga man botwu, wun litino ma pud wutino, pien balwu doŋ giweko
woko pi nyiŋe.
13Acoyo botwu bene wun wego, pien wuŋeyo ŋat ma yam tye con nia i acakki
piny. Acoyo botwu wun awobe, pien wuloyo Larac woko.
14Acoyo botwu wun litino, pien wuŋeyo Won. Acoyo botwu wun wego, pien
wuŋeyo ŋat ma yam tye nia i acakki piny. Acoyo botwu wun awobe pien wutek,
lok pa Lubaŋa bedo i iwu, dok bene doŋ wuloyo Larac woko.
15Pe wumar lobo, kadi gin ma tye i lobo. Ka dano mo maro lobo, noŋo mar pa
Lubaŋa pe i iye.
16Pien gin ducu ma tye i lobo, macalo miti me komwa ma ginywalowa kwede, ki
miti marac pi gin ma waneno ki waŋwa, ki dok wakke ki jami ma watye kwede i
kwowa, magi ducu pe gua ki bot Won, ento gucakke i lobo kany.
17Lobo tum woko ki mitine ducu; ento ŋat ma tiyo gin ma Lubaŋa mito ri
nakanaka.
Lakwor pa Kricito
18Litinona, man aye doŋ kare me agikki. Yam gitito botwu ni, lakwor pa Kricito
bibino, ento kombeddi lukwor pa Kricito doŋ gubino woko mapol ata; en meno
gin mumiyo waŋeyo ni, man doŋ kare me agikki.
19Gin gua woko ki botwa, pien onoŋo yam gin pe gubedo dano ma mewa; kono
yam gubedo dano ma mewa, kono gumedde ki bedo botwa. Ento gin gua woko ki
botwa wek onen ka maleŋ ni gin ducu pe gubedo dano ma mewa.
20Ento wun, Ŋat Maleŋ doŋ owirowu woko ki moo, wun ducu doŋ wutye ki ŋec.
Acoli Baibul
© 1985, Bible Society of Uganda.
1954
21Pe acoyo botwu waraga man pien ni wukwiya lok me ada, ento pien wuŋeyo,
dok wuniaŋ bene ni, pe tye goba mo ma oa i lok ada.
22Doŋ aŋa ma lagoba? Ŋat ma lagoba en aye dano ma kwero woko ni Yecu pe
Kricito ma Lubaŋa oyero. Meno en aye lakwor pa Kricito, en noŋo okwero Won ki
Wod.
23Pe tye ŋat mo ma kwero Wod ma dok tye gin ki Won. Dano ma oye Wod, noŋo
tye ki Won bene.
24Wuwek gin ma wuwinyo nia con obed i iwu. Ka inen gin ma yam wuwinyo wa
con bedo i iwu, wun bene wubibedo i Wod ki i Won.
25Man gin ma en ociko me miyowa, en aye kwo ma pe tum.
26Man acoyo botwu pi jo ma twero rwenyowu.
27Ento wun, moo me Cwiny Maleŋ ma yam Kricito owirowu kwede bedo doŋ i
iwu, miyo pe mitte ni ŋat mo opwonywu; pien moo ma yam giwirowu kwede
pwonyowu i lok ducu. En gin me ada, pe goba; macalo yam en owonyowu, wubed
i en.
28Kombeddi doŋ ba, litinona, wubed i iye, wek ka en dok binen, wabed ki
tekcwiny, ma pe lewic makowa i nyime ka odwogo.
29Ka ce wuŋeyo ni en kite atir, ci myero wuniaŋ ada ni, ŋat acel acel ma tiyo gin
ma tye atir noŋo Lubaŋa munywalo.
1 Jon 3
Litino pa Lubaŋa
1 Koŋ wunen kit mar madit ma Won omiyowa, ni gilwoŋwa ni wan litino pa
Lubaŋa; me atir, watye kumeno. Gin mumiyo lobo pe ŋeyowa, pien onoŋo yam pe
oŋeye.
2Lurema, kombeddi doŋ wan litino pa Lubaŋa; kit ma wabibedo kwede peya
onen, ento waŋeyo ni ka en binen, wan bene wabinen calo en, pien wabinene kit
ma en tye kwede.
3Doŋ ŋat acel acel ma tye ki gen man ma omoko i kom Kricito, lonnye kene bedo
maleŋ, macalo Kricito bene leŋ.
4Dano acel acel ma timo bal noŋo turo cik, bal aye turo cik.
5Wuŋeyo ni Kricito yam onen wek ekwany bal woko; i en kikome bal mo pe iye.
6Ŋat mo ma bedo i en pe timo bal; ŋat mo ma timo bal noŋo pe onene, dok bene
noŋo pe oŋeye.
7Litinona, pe wuwek ŋat mo obwolwu. Ŋat ma timo gin ma tye atir, noŋo kite atir,
macalo Kricito bene kite atir.
Acoli Baibul
© 1985, Bible Society of Uganda.
1955
8Ŋat ma timo bal, meno noŋo dano pa Catan; pien Catan obedo ka timo bal nia i
acakki piny. Gin mumiyo Wod pa Lubaŋa yam onen, en aye pi turo tic pa Catan
woko.
9Pe tye ŋat mo ma Lubaŋa onywalo ma timo bal, pien kodi pa Lubaŋa bedo i iye;
en pe twero balo, pien noŋo Lubaŋa munywale.
10Man aye gin ma bimiyo gineno jo ma gin litino pa Lubaŋa ki jo ma gin litino pa
Catan: ŋat ma pe timo gin ma tye atir pe latin pa Lubaŋa, kadi wa ŋat ma pe maro
ominne bene.
Wamarre kekenwa
11 Pien man aye lok ma wuwinyo nia i acakki, ni myero wamarre kekenwa.
12 Pe wabed calo Kain ma yam obedo latin pa Larac, ci oneko ominne woko. Gin
aŋo mumiyo oneke? Pien gin ma en otiyo ducu obedo rac, ento gin ma ominne
timo onoŋo tye atir.
13Utmegina, pe wubed ki ur ka lobo kwerowu.
14 Waŋeyo ni wakato ki i to, wao doŋ i kwo, pien wamaro utmegiwa. Dano ma pe
ki mar, noŋo pud odoŋ i to.
15Ŋat ma dag ominne meno lanek, dok bene wuŋeyo ni, pe tye lanek mo ma kwo
ma pe tum bedo i iye.
16Man doŋ miyo waniaŋ i kom mar, pien Kricito omiyo kwone piwa. Wan bene
myero wami kwowa pi utmegiwa.
17Ka ŋat mo tye ki jami me lobo man madwoŋ, ce oneno ominne ma piny oloyo,
ento okwero miye kony, ci mar pa Lubaŋa bedo i iye niŋniŋ?
18Litinona, pe wabedu ki mar i lok ma waloko ki dogwa keken, ento wamar dano
ki mar me ada ma nen i tic.
19Man bimiyo waŋeyo ni wan jo ma tye ki ada; ci bimiyo cwinywa kwe i nyime;
20ka ce cwinywa ŋolo kop loyowa, ci waŋeyo ni Lubaŋa dit kato cwinywa woko,
dok ŋeyo lok ducu.
Tekcwiny i nyim Lubaŋa
21Lurema, ka cwinywa pe ŋolo ni kop oloyowa wabedo ki tekcwiny i nyim
Lubaŋa;
22dok bene wanoŋo gin mo keken ma walege pire, pien wagwoko cikke dok
watiyo gin ma yomo cwinye.
23 Doŋ cikke en ene ni, myero waye nyiŋ Wode Yecu Kricito, dok wamarre
kekenwa, macalo en yam ocikowa.
Acoli Baibul
© 1985, Bible Society of Uganda.
1956
24Ŋat ma gwoko cik pa Lubaŋa bedo i Lubaŋa, Lubaŋa bene bedo i iye. Gin ma
miyo waŋeyo ni en bedo i iwa, pi Cwiny Maleŋ ma en omiyo botwa.
1 Jon 4
Cwiny pa Lubaŋa ki cwiny pa lakwor pa Kricito
1Lurema, pe wuye kit cwiny ducu, ento koŋ wutemgi, wunen ka gin cwiny mua ki
bot Lubaŋa, pien lunebi mapol ma lugoba doŋ guket gucito woko i lobo.
2Wubiŋeyo Cwiny pa Lubaŋa kit man: cwiny ducu ma tuco ni Yecu Kricito yam
obino kun tye ki kom dano, meno Cwiny pa Lubaŋa;
3ento cwiny ma pe tuco Yecu kit meno, pe oa ki bot Lubaŋa. Meno cwiny pa
lakwor pa Kricito ma yam wuwinyo pire, ni tye ka bino, kombeddi doŋ tye i lobo.
4Litinona, wun litino pa Lubaŋa, doŋ wutyeko loyogi woko; pien ŋat ma tye i iwu-
ni dit kato ŋat ma tye i lobo.
5Jo meno gin dano me lobo, en mumiyo gin ma giloko obedo me lobo, lobo bene
winyogi.
6Wan jo pa Lubaŋa; ŋat ma ŋeyo Lubaŋa winyo lokwa, ento ŋat ma pe en dano pa
Lubaŋa pe winyo lokwa. Meno aye gin ma miyo waŋeyo poko cwiny me ada ki
cwiny me goba.
Lubaŋa aye mar
7Lurema, myero wamarre kekenwa, pien mar a ki bot Lubaŋa, ŋat ma maro noŋo
en latin pa Lubaŋa, dok ŋeyo Lubaŋa.
8Ŋat ma pe ki mar, noŋo en pe ŋeyo Lubaŋa, pien Lubaŋa aye mar.
9Gin ma yam onyuto marre botwa en ene, Lubaŋa ocwalo Wode acel keken i lobo
wek omi wabed kwo pire.
10Man en aye mar, pe ni wan wamaro Lubaŋa, ento en aye omarowa, ci ocwalo
Wode me bedo gin me kwanyo bal woko ki i komwa.
11Lurema, ka Lubaŋa doŋ omarowa kit man, wan bene myero wamarre kekenwa.
12 Pe tye dano mo ma yam oneno Lubaŋa; ka wamarre kekenwa, ci Lubaŋa bedo i
iwa, marre bene bedo muteggi i iwa.
13Gin ma miyo waŋeyo ni wabedo i iye, ki en i iwa, pien omiyowa Cwiny mere.
14Wan doŋ bene waneno, dok wamiyo caden ni, Lubaŋa Won ocwalo Wode me
bedo Lalar me lobo.
15Dano ma tuco ni Yecu en Wod pa Lubaŋa, Lubaŋa bedo i iye, ki en bene bedo i i
Lubaŋa.
Acoli Baibul
© 1985, Bible Society of Uganda.
1957
16Man omiyo waŋeyo mar ma Lubaŋa tye kwede i komwa, dok waye ni marowa.
Lubaŋa aye mar, ŋat ma bedo i mar bedo i Lubaŋa, Lubaŋa bene bedo i iye.
17Ka marwa doŋ oteggi, wabibedo ki tekcwiny i nino me ŋolo kop, pien kit macalo
Yecu obedo kwede, meno bene en aye kit macalo wan watye kwede i lobo man.
18Lworo mo pe i mar, ento mar ka doŋ oteggi ryemo lworo woko; pien lworo bino
pi kuro keto can, doŋ dano ma lwor, noŋo marre pud peya oteggi.
19Gin mumiyo wabedo ki mar, pien en okwoŋo marowa.
20Ka ce dano mo waco ni emaro Lubaŋa, kun dag ominne, noŋo en lagoba; pien
ŋat ma pe maro ominne ma en oneno kome, pe twero maro Lubaŋa ma pe oneno
kome.
21Cik man wanoŋo ki bote ni, dano ma maro Lubaŋa myero omar ominne bene.
1 Jon 5
Niye aye ma loyo lobo
1Dano acel acel ma ye ni Yecu en Kricito ma Lubaŋa oyero, dano-nu latin pa
Lubaŋa, dok dano mo ma maro ŋat ma onywalo latin, maro latinne bene.
2Ka wamaro Lubaŋa, ma walubo cikke bene, meno miyo waŋeyo ni wamaro litino
pa Lubaŋa.
3 Pien maro Lubaŋa en aye gwoko cikke. Dok cikke pe nurowa,
4pien dano acel acel ma Lubaŋa onywalo loyo lobo. Gin ma waloyo kwede lobo en
aye niyewa.
5Aŋa mono ma loyo lobo? Pe ŋat ma ye ni, Yecu aye Wod pa Lubaŋa?
Caden i kom Yecu
6Yecu Kricito aye ŋat ma yam obino ki pii ki remo. Pe obino ki pii keken, ento ki
pii kacel ki remo bene.
7Cwiny Maleŋ tye macalo cadenne, pien Cwiny aye ada.
8Doŋ tye caden adek: Cwiny Maleŋ, pii ki remo; gin adek-ki ducu lok me cadengi
orwatte.
9Wan waye lok me caden ma dano gimiyo, ento caden pa Lubaŋa dit kato megi
woko Man aye lok me caden pa Lubaŋa, ma en omiyo i kom Wode.
10Doŋ ŋat ma ye Wod pa Lubaŋa tye ki caden i iye kene. Ŋat ma pe ye Lubaŋa,
noŋo omiyo Lubaŋa odoko lagoba, pien noŋo en pe oye lok me caden ma Lubaŋa
omiyo i kom Wode.
11 Caden meno en ene ni, Lubaŋa doŋ omiyowa kwo ma pe tum, dok kwo meno
tye i Wode.
Acoli Baibul
© 1985, Bible Society of Uganda.
1958
12Ŋat ma tye ki Wod tye ki kwo, ŋat ma pe ki Wod pa Lubaŋa, pe tye ki kwo.
Kwo ma pe tum
13Acoyo lok man botwu, wun jo muye nyiŋ Wod pa Lubaŋa, wek wuŋe ni wutye
doŋ ki kwo ma pe tum.
14Gin ma miyo wabedo ki gen i kome en ene ni, ka walegge gin mo kun walubo
gin ma en mito, ci en winyo legawa.
15Doŋ ka waŋeyo ni en winyo legawa, waŋeyo ni doŋ watyeko noŋo gin ma
walego bote.
16Ka ce dano neno ominne tye ka timo bal mo ma pe tero dano i to, en bilego
Lubaŋa, ci Lubaŋa bimiye kwo pi jo-nu ma balgi pe tero dano i to-ni. Tye bal ma
tero dano i to; pe awaco ni myero waleg Lubaŋa pi kodi bal macalo meno.
17Gin marac ducu ma dano timo, meno doŋ bal, ento tye bal mogo ma pe tero
dano i to.
18Waŋeyo ni dano ma Lubaŋa onywalo pe dok bedo ka timo bal, ento Wod pa
Lubaŋa gwoke maber, miyo Larac pe gude.
19Waŋeyo ni wan litino pa Lubaŋa, dok waŋeyo ni lobo ducu tye i te loc pa Larac.
20Dok waŋeyo ni Wod pa Lubaŋa doŋ obino, ci omiyowa niaŋ me ŋeyo ŋat ma en
aye ada. Dok wan wabedo i i ŋat ma tye ada, pien wabedo i i Wode, en aye Yecu
Kricito. Man aye Lubaŋa me ada, dok man en kwo ma pe tum.
21Litinona, wugwokke, pe wuwor jogi.
Acoli Baibul
© 1985, Bible Society of Uganda.
1959
2 Jon
2 Jon 1
Mot
1Waraga man oa ki bot ladit. Bot dako ma giyero ki litinone ma amaro i ada, pe an
keken ento kadi wa jo ducu ma giŋeyo lok me ada,
2pi lok ada ma bedo i cwinywa, dok bene bibedo kwedwa nakanaka:
3Gum ki kica ki kuc ma a ki bot Lubaŋa Won, ki bot Yecu Kricito ma Wode bibedo
kwedwa i ada ki mar.
Lok ada ki mar
4Cwinya yom twatwal me noŋo ni litinoni mogo gilubo lok me ada i kit ma yam
Lubaŋa Won ocikowa kwede.
5 Kombeddi doŋ alegi in dako, pe macalo dok atye ka coyo boti cik manyen ento
pi en ma yam watye kwede con ca nia wa i acakki, ni wan myero wamarre
kekenwa.
6Man aye mar, ni myero walub cik pa Lubaŋa; man aye cikke, macalo iwinyo nia i
acakki, ni myero wabed ki mar.
7Pien lubwol dano mapol gitye guket woko i lobo, jo ma pe tuco ni Yecu Kricito
obino kun tye ki kom dano; kodi dano-nu labwol dano, dok bene lakwor pa
Kricito.
8Wunenne kenwu wek gin ma doŋ wutyeko tic pire pe orweny woko ki botwu,
wek wunoŋ mucarawu ducu.
9Ŋat mo ma pe moko i pwony pa Kricito, ento kato mere akata anyim, dano
macalo meno pe tye ki Lubaŋa; ŋat ma moko i kom pwony pa Kricito tye ki gin
aryo ducu, Won ki Wod.
10Ka ŋat mo obino botwu ma pe okelo pwony man, pe wujole i ot, pe wumote
bene;
11pien ŋat ma omote noŋo oribbe kwede i ticce marac.
Lok me agikki
12Kadi bed atye ki lok mapol ma myero aco pire botwu, atamo ni myero pe ati ki
karatac ki vino, ento atye ki gen me bino ka nenowu, ci doŋ abilok kwedwu waŋ
ki waŋ wek yomcwinywa ocobbe maber.
13Litino pa lameru ma giyero gumoti.
Acoli Baibul
© 1985, Bible Society of Uganda.
1960
3 Jon
3 Jon 1
Mot
1 Waraga man oa ki bot ladit. Bot larema Gayo ma amaro i ada.
2Larema ma amaro, alego Lubaŋa omi ibed maber i gin ducu, dok omi komi obed
mayot. Aŋeyo ni itye maber i cwinyi.
3Abedo ki yomcwiny mada i kare ma utmego mogo gubino kany, ma gumiyo
caden ma mako kit me ada, kit macalo in giri ilubo lok ada.
4Pe tye gin mo ma dok miya abedo ki yomcwiny madit makato me winyo ni
litinona gitye ka lubo lok ada.
Gipwoyo Gayo pi gwoko welo
5Larema ma amaro, in lagen mada i ticci ma itiyo pi utmegiwa, makatone bot
welo ma pe iŋeyogi,
6ma gumiyo caden i kom marri i nyim lwak dano ma guye Kricito. Tim ber
ikonygi i kit ma myero, i wotgi i tic pa Lubaŋa.
7Pien gucako wotgi pi nyiŋ Kricito, pe gugamo gin mo ki bot jo ma pe guye
Lubaŋa.
8Pi meno, myero wakonyu kodi jo macalo meno, wek omi wan bene wadok lutic
wadigi i tito lok me ada.
Diotrepe ki Demetrio
9Doŋ atyeko coyo lok mogo bot lwak dano muye Kricito, ento Diotrepe, ma mito
kette kene me bedo latel wigi, pe oye twerona.
10Mumiyo ka abino, ci abipoyo wigi i gin ma en obedo ka tiyone, kun coko lok
mogo maraco i koma. Pe meno keken en kwero bene jolo utmegiwa, kun bene
geŋo jo ma mito jologi woko, dok ryemogi woko ki i kin lwak dano muye Kricito
11Larema ma amaro, pe ilub gin marac, lub gin maber. Ŋat ma timo gin maber en
dano pa Lubaŋa; ento ŋat ma timo gin marac pud peya oneno Lubaŋa.
12Jo ducu gumiyo caden maber i kom Demetrio, kadi lok ada obedo caden pire; an
bene amiyo mera kumeno, in bene iŋeyo ni caden ma amiyo obedo ada.
Mot me agikki
13Atye ki lok mapol ma myero aco boti, ento pe amito ni aco ki kalam ki vino.
14Atye ki gen me neni oyot, ka wek doŋ wabilok waŋ ki waŋ.
15Kuc obed boti. Luremwa gumoti. Mot luremwa, mot ŋat acel acel ki nyiŋe
Acoli Baibul
© 1985, Bible Society of Uganda.
1961
Juda
Juda 1
1 Waraga man oa ki bot Juda ma latic pa Yecu Kricito, ma omin Yakobo. Bot jo ma
Lubaŋa olwoŋogi ma gibedo i mar pa Lubaŋa Won, ma Yecu Kricito tye ka
gwokogi.
2Kica, kuc ki mar myero omedde botwu.
Lupwony ma lugoba
3Lurema, onoŋo atemo ki tekka ducu me coyo botwu waraga pi lok i kom larre
ma wan ducu waribbe iye, ci aneno ni myero aco acuk kwede cwinywu wek
wulweny matek pi niye ma yam doŋ gimiyo bot jo pa Lubaŋa kicel ma doŋ otyeko
lok ducu.
4Pien jo mogo ma pe gilworo Lubaŋa gilibbe aliba me donyo i kinwa, gin jo ma
kop ma yam giŋolo i komgi doŋ ginyuto woko con i coc ma yam gicoyo. Gin
guloko kica ma Lubaŋa omiyowa odoko tim me coco, gukwero Laditwa acel
keken-ni ma en aye Rwotwa Yecu Kricito.
5 Wun jo ma yam doŋ gimiyo wuŋeyo lok man con, koŋ amito dok apo wiwu ni,
Rwot ma yam olaro jo Icrael ki i lobo Ejipt, lacenne en dok otyeko jo ma pe guye
en woko.
6Lumalaika ma yam pe gigwoko ka locgi ma gimiyo botgi, ento guweko kabedogi
woko, en ogwokogi ka macol ki nyor ma ri nakanaka, nio wa i kare me ŋolo kop i
nino madit;
7 kit macalo yam jo Codom ki Gomora ki gaŋi madoŋo ma i ŋetgi, gudonyo i tim
me coco ki par maraco ma pe obedo me anywalli, macalo gin, ci giŋolo botgi can
me mac ma pe to, gin mubedo macalo lanen bot jo ducu.
8Nen kadi kit meno, jo-nu bene i kit acel-lu, i lek ma gin leko, gubalo komgi woko,
gukwero ker pa Lubaŋa woko, dok guyeto wegi deyo-gu bene ayeta.
9 Ento i kare ma Mikael, lamalaika madit, yam olwenyo ki Catan kun pyem kwede
pi kom Moses, en yam pe oŋwette pi ŋolo kop mo me yet, ento oloko ni, “Rwot
myero ojuki.”
10Ento jo magi giyeto gin ma pe giniaŋ iye, ento gin ma giŋeyo pi lubo kit ma
giketogi kwede, macalo lee ma pe ryek, tye ka tyekogi woko.
11 Gibineno can ma rom man! Pien gilubo kit pa Kain, giketo tek mada i tam mogo
ma pe atir pi mito lim kit macalo yam Balaam otimo, dok bene gito woko pi pyem
kit macalo yam Kora ojemo kwede,
Acoli Baibul
© 1985, Bible Society of Uganda.
1962
12Gikelo lewic i karamawu me mar ka gicamo matek mukato kare laboŋo lworo,
kun giparo pi komgi keken. Gubedo calo pol ma pii pe iye ma yamo kolo; girom ki
yadi ma nyiggi pe nen i kare me cekgi, ma giputo lwitgi woko, yam guto kiryo.
13Gical bene ki nam ma twagge mager ki bwoyo me lewicgi; gin lakalatwe ma
wirre atata ma Lubaŋa otyeko yubo kakagi woko i kabedo macol licuc pi kare ma
pe gik.
14 Magi gin aye gin ma yam Enoka, ma obedo dano me abiro nia i kom Adam, yam
otito pire macalo lanebi ni, “Wunen, Rwot bibino ki lwak jone maleŋ mapol ata,
15ka ŋolo kop i kom jo ducu, ki ka miyo kop wek olo jo ducu ma pe gilworo
Lubaŋa pi timgi ma pe gilworo kwede Lubaŋa, ki pi lok ducu me gero ma lubalo
ma pe gilworo Lubaŋa guloko i kome.”
16Meno gin jo ma bedo kar ŋur aŋura, ma gipyem apyema, kun gilubo mitgi
keken, doggi opoŋ ki loko lok me wakke keken, gidworo dano wek ginoŋ gin ma
cwinygi mito.
Lok me ciko dano ki pwony
17Ento wun lurema ma amaro, myero wupo i lok ma yam lukwena pa Rwotwa
Yecu Kricito gutito pire con.
18 Gin yam gutito botwu ni, “I kare me agikki luŋala bibedo tye, ma gibilubo mitigi
keken, ma pe gilworo Lubaŋa.”
19Jo ma kit meno gin aye lukel apokapoka, gin jo me lobo man, Cwiny pa Lubaŋa
pe botgi.
20Ento wun luwota, wudoŋ matek i niyewu maleŋ twatwal-li, kun wulego Lubaŋa
i Cwiny Maleŋ.
21Wugwokke kenwu i mar pa Lubaŋa, wukur kica pa Rwotwa Yecu Kricito nio wa
i kwo ma pe tum.
22Wubed ki kica i kom jo mogo ma gitye ka cabbe acaba,
23wular jo mogo ma kit meno kun wuceyogi woko ki i mac. Wubed ki kica i kom
jo mogo kun wulworo bene, dok wukwer bene ruk ma bal me kom tye iye.
Miyo deyo
24Deyo obed bot Ŋat ma twero gwokowu miyo pe wupoto, dok ma twero miyo
wucuŋ laboŋo roc mo i nyim deyone ki yomcwiny.
25Deyo, dit, loc ki twer ducu obed bot Lubaŋa acel keken, ma Lalarwa, pi Yecu
Kricito Rwotwa, cakke ma peya giketo lobo, nio koni, ki kare ma pe gik. Amen.
Acoli Baibul
© 1985, Bible Society of Uganda.
1963
Niyabo
Niyabo 1
1Man aye gin ma Lubaŋa onyuto bot Yecu Kricito, wek omi en bene oniaŋ luticce i
kom gin ma myero otimme oyotoyot i kare me anyim. En yam ocwalo lamalaika
bot laticce Jon wek otitte oŋe,
2ka doŋ lacen i ŋeye Jon olokke odoko caden me lok ma Lubaŋa owaco, dok caden
i kom lok me caden ma yam Yecu Kricito omiyo, kun bene otito pi gin ducu ma en
oneno.
3Ŋat ma kwano lok ma gitito i buk man i nyim lwak tye ki gum, jo ma winyo bene
tye ki gum, ki jo ma lubo gin ma gicoyo iye bene tye ki gum, pien kare doŋ cok.
Mot bot lwak muye Kricito i kabedo abiro mapatpat.
4 Lok man Jon mucwalo bot lwak muye Kricito ma gitye i kabedo abiro mapatpat
i Acia: Kica ki kuc obed botwu, ma oa ki bot Lubaŋa ma tye, ma yam obedo tye wa
con, dok ma bibino, kun a ki bot cwiny abiro ma gitye i nyim komkerre,
5 ki ma a bene ki bot Yecu Kricito, lacaden ma genne, latin kayo i kin jo muto,
kabaka madit ma loyo luker ducu ma i wi lobo-ni. Deyo obed bot ŋat ma marowa,
ma nene ogonyowa woko ki i twec me balwa ki remone,
6 ka doŋ olokowa wadoko lwak ma en loyo, kun wadoko ajwagi pa Lubaŋane ma
Wonne bene. Deyo ki twero me loc obed bote nakanaka. Amen.
7 Nen, en tye ka bino ki pol, dano ducu gibinene ki waŋgi, kadi jo ma yam gucobe;
kaka ducu me wi lobo bikumo pire. Kit meno ada. Amen.
8 “An Alupa ki Omega”, man Rwot Lubaŋa ma owaco, en Lubaŋa ma tye, dok ma
yam onoŋo tye con, doki ma bibino, en Won Twer Ducu.
Kricito onen bot Jon
9An Jon, ominwu ma oribbe kwedwu i can ki i ker ki i diyo cwiny me ciro can ma
wabedo kwede i Yecu. Onoŋo atye i cula ma gilwoŋo ni Patimo, pien onoŋo atito
lok ma Lubaŋa oloko, ki lok me caden ma Yecu omiyo.
10Cwiny Maleŋ yam oyuto tamma woko i nino pa Rwot, ka doŋ cut awinyo dwan
maloŋo yo tuŋ i ŋeya ma winnye calo koko tum ma gikuto
11kun wacca ni, “Co gin ma itye ka nenone i buk-ki, ka doŋ icwal bot lwak jo muye
Kricito ma gitye i kabedo abiro mapatpat, i Epeco, i Cumurna, i Pergamo, Tuatira,
Cardic, i Piladelpia ki i Laodikia.”
12Ci alokke me neno dwan ma onoŋo tye ka lok kweda-ni. I kare ma doŋ alokke, ci
aneno okar-mac me jabu abiro;
13 i dye okar-mac abiro-nu aneno iye ŋat mo ma cal ki wod pa dano. Dano-nu
orukke woko ki jor mabor, ki del me jabu ma otweyo i kore.
Acoli Baibul
© 1985, Bible Society of Uganda.
1964
14 Yer wiye onoŋo tar calo yer romo matar, tar calo pee; ki waŋe bene onoŋo
obedo calo leb mac ma lyel,
15 tyene aryo ducu onoŋo calo mola ma giliyo i keno, ka lacen doŋ girudo woko
odoko maleŋ, kun dwane mor winnye calo mor pa pii ma corre.
16Onoŋo omako lakalatwe abiro i ciŋe tuŋ lacuc, ki pala lucwan mabit ryoryo
okatti ki i doge, kun onoŋo nyime tye ka ryeny calo ceŋ ma ryeny matek.
17 Ka doŋ anene, ci apoto woko piny ka tyene calo ŋat muto. Ento en oketo ciŋe
lacuc i koma kun wacca ni, “Pe ilwor, an aye ŋat mukwoŋo ki me agikkine,
18an ŋat ma kwo-ni. Yam onoŋo ato woko, ento koŋ inen, kombeddi atye kwo,
abibedo kwo matwal. Dok bene layab me To ki me Lyel tye bota.
19Kombeddi doŋ ico gin ma itye ka nenone-ni, gin ma tye ki gin ma bitimme lacen
i anyim.
20Koŋ agonnyi tyen lok me muŋ me lakalatwe abiro ma ineno i ciŋa tuŋ lacuc, ki
okar-mac abiro me jabu. Lakalatwe abiro gin aye lumalaika pa lwak muye Kricito
ma gitye i kabedo abiro mapatpat, doŋ okar-mac abiro-ni gin aye lwak muye
Kricito ma gitye i kabedo abiro mapatpat.”
Niyabo 2
Lok ma gicwalo bot jo Epeco
1“Bot lamalaika pa lwak muye an ma gitye i Epeco co kit man ni, “ ‘Man lok pa ŋat
ma omako lakalatwe abiro i ciŋe tuŋ lacuc, ma tye ka wirre i dye okar-mac abiro.
2“ ‘Aŋeyo ticci ducu, kit ma icanne kwede ki kit ma idiyo kwede cwinyi. Aŋeyo
bene kit macalo pe itwero ciro kwede tim pa jo maraco, ento itemo jo ma
gilwoŋŋe kengi ni gin lukwena, kun gin gigi pe lukwena, mumiyo bene doŋ inoŋo
ni gin lukwena ma lugoba.
3Aŋeyo itye ka diyo cwinyi, kun iciro can pi nyiŋa, dok bene pud pe iol giri.
4Ento atye ki lok man i komi, pien doŋ iweko mar ma onoŋo yam itye kwede
mukwoŋo ca-ni woko.
5Koŋ ipo kit macalo onoŋo ipoto kwede i kabedo mamalo ma yam io iye-ni, ka
doŋ iŋut, ci icak tiyo gin ma onoŋo ibedo ka tiyone i kare mukwoŋo ca. Ka pe iŋut,
abibino boti ci akwanyo okar-macci woko ki i kabedone.
6Gin maber ma onen boti en aye ni, idag tic pa jo Nikolaiti ma an bene adagi-ni.
7 Ŋat ma ite tye myero owiny lok ma Cwiny Maleŋ oloko bot lwak ducu ma guye
an. Abimiyo ŋat ma oloyo camo yat me kwo ma tye i poto pa Lubaŋa.’
Lok ma gicwalo bot jo Cumurna
Acoli Baibul
© 1985, Bible Society of Uganda.
1965
8 “Bot lamalaika pa lwak muye an ma gitye i Cumurna co kit man ni, “ ‘Man lok pa
ŋat mubedo mukwoŋo ki me agikkine, ŋat ma yam oto ka dok ocer woko odoko
kwo-ni.
9“ ‘Aŋeyo kit ayelayela ducu ma itye ka cirone, ki can lim bene ma itye kwede
(ento in ilony). Aŋeyo bene yet pa jo ma giwaco ni gin Lujudaya, kun i adane gin
pe Lujudaya, ento gin gubedo lwak me dul pa Catan.
10Pe ilwor can ma bipoto i komi. Nen, Catan bikwanyo jo mogo ki i kinwu bologi
woko i mabuc wek etemwu. Gibibedo ka yelowu pi nino apar. Bed dano ma lagen
nio wa i to, ci doŋ abimiyi tok me deyo me kwo.
11 Ŋat ma ite tye myero owiny lok ma Cwiny Maleŋ oloko bot lwak ducu ma guye
an. Ŋat ma oloyo, to me aryo doŋ pe biketo arem i kome.’
Lok ma gicwalo bot jo Pergamo
12“Bot lamalaika pa lwak muye an ma gitye i Pergamo co kit man ni, “ ‘Man lok pa
ŋat ma tye ki pala lucwan mabit ryoryo.
13“ ‘Aŋeyo ka ma ibedo iye, ka ma kom pa Catan tye iye. In giri imako nyiŋa woko
matek likiŋ, pe ikwero niyeni i koma, kadi ki i kare pa Antipac ma obedo cadenna
me ada, dano ma lagen ma yam gineko i kinwu, ka ma Catan bedo iye.
14 Ento atye ki lok mogo manoknok i komi, pien itye ki jo mogo kunnu ma
gumako pwony pa Balaam, ma yam opwonyo Balak me keto ariya i nyim jo Icrael
wek gupot i bal, kun obitogi ni gucam riŋo ma gityero bot jogi, ki me timo tim
tarwaŋ.
15Kit meno, in bene itye ki jo mogo ma gumako pwony pa jo Nikolaiti.
16Ka ce pe iŋut, ci abibino boti oyotoyot, ka doŋ alwenyo kwedgi ki pala lucwan
me doga.
17 Ŋat ma ite tye myero owiny lok ma Cwiny Maleŋ oloko bot lwak ducu ma guye
an. Ŋat ma oloyo abimiye manna moyo ma onoŋo gikano woko, abimiyo got
matar bene bote, ki nyiŋ manyen ma gicoyo i kom got meno ma ŋat mo pe ŋeyo,
kono en ŋat ma gamo ni keken aye ŋeyo.’
Lok ma gicwalo bot jo Tuatira
18“Bot lamalaika pa lwak muye an ma gitye i Tuatira co kit man ni, “Man lok pa
Wod pa Lubaŋa ma waŋe calo leb mac ma lyel, ki tyene ducu calo mola ma girudo
maleŋ adada.
19“ ‘Aŋeyo ticci ducu, mar ma itye kwede, niyeni ki ticci me konyo dano, ki kit ma
idiyo kwede cwinyi. Aŋeyo ni ticci ma kombeddi itye ka tiyone kato me kare
mukwoŋo ca.
Acoli Baibul
© 1985, Bible Society of Uganda.
1966
20 Ento atye ki lok man i komi, pud iweko dako ca, Jejebel, ma lwoŋŋe kene ni en
lanebi-ni, kun tye ka pwonyo luticca miyo giŋak woko i yo me tim tarwaŋ, ki
camo riŋo mogo ma noŋo doŋ gityero woko bot jogi.
21Onoŋo amiyo bote kare me ŋut, ento en okwero ŋut i tim tarwaŋe-ni.
22Nen,, abibolo dako-nu i wi kitanda ma noŋo two marac, pacogge bene abibologi
woko i can madit atika, ka pe guŋut, gukwero lubo tim tarwaŋ pa dako-nu.
23 Abineko litinone woko bene, wek lwak ma guye an i kabedo ducu guŋe ni an
aŋiyo cwiny dano wa ki tamgi, dok abimiyo bot dano acel acel i kinwu gin ma
lubo kit tic ma en otiyo.
24“ ‘Ento bot wun jo mukene ma wutye i Tuatira, ma pe wulubo kit pwony man,
dok bene pe wupwonyo gin mo ma gilwoŋo ni “muŋ matut pa Catan”, doŋ atito
botwu ni, pe doki abimiedo yec mo mukene botwu.
25Ento wumak gin ma wutye kwede-ni aye matek likiŋ, waŋ ma an adwogo.
26 Ŋat ma loyo, dok ma obedo ka tiyo ticca nio i agikki, abimiye twero me loyo
lurok.
27En biloyogi ki odoo nyonyo, calo ŋat ma goyo agulu ŋidogi woko matitino, kit
macalo an bene alimo twero ki bot Wora;
28an abimiye latwok bene.
29Ŋat ma ite tye myero owiny lok ma Cwiny Malaŋ oloko bot lwak ducu ma guye
an.’
Niyabo 3
Lok ma gicwalo bot jo Cardic
1“Bot lamalaika pa lwak muye an ma gitye i Cardic co kit man ni, “ ‘Man lok pa ŋat
ma tye ki cwiny pa Lubaŋa abiro, ki lakalatwe abiro. “ ‘Aŋeyo ticci ducu; itye ki
nyiŋ me bedo kwo, ento doŋ ito woko.
2Co woko ci ijiŋ gin ma pud odoŋ boti-ni obed tek, ma doŋ cok to-ni; pien anoŋo
pe icobo ticci mo kakare i nyim Lubaŋana.
3 Doŋ ipo i kom gin ma ilimo ki ma iwinyo; gwok gin meno ento iŋuti. Ka ce pe
ico, ci abibino boti macalo lakwo, ma in pe iŋeyo cawa ma abibino kwede i komi.
4Kadi bed kumeno, pud itye ki jo mogo manoknok i Cardic ma peya gunywano
boŋŋigi ki cilo. Gibiwoto kacel kweda ma noŋo guruko boŋŋi matar, pien gin aye
gimyero.
5 Ŋat ma oloyo gibiruko kit meno ki boŋŋi mater, dok bene pe abijwayo nyiŋe
woko ki i buk me kwo. Abituco nyiŋe i nyim Wora, ki i nyim lumalaikane.
Acoli Baibul
© 1985, Bible Society of Uganda.
1967
6Ŋat ma ite tye myero owiny lok ma Cwiny Maleŋ oloko bot lwak ducu ma guye
an.’
Lok ma gicwalo bot jo Piladelpia
7 “Bot lamalaika pa lwak muye an ma gitye i Piladelpia co kit man ni,
8“ ‘Man lok pa ŋat maleŋ ki me ada, ma en aye tye ki layab pa Daudi, en ŋat ma ka
oyabo ci ŋat mo pe dok loro, ka oloro, ci ŋat mo bene pe dok yabo. “ ‘Aŋeyo ticci
ducu. Nen, doŋ atyeko cibo doggola ma oyabbe woko i nyimi, ma ŋat mo pe twero
lorone. Aŋeyo ni tekoni nok, ento kadi bed kumeno, doŋ imako lokka, dok bene
pe ikwero nyiŋa.
9 Nen, abimiyo lwak me dul pa Catan, jo ma yam gubedo ka cayi ma giwaco ni gin
Lujudaya, kun i adane gin pe Lujudaya, ento giloko lok goba, nen, abimiyo gibino
giryebbe piny i te tyeni, wek guniaŋ ada ni an amari.
10Pien imako lokka me diyo cwiny i ciro can, an bene abigwoki maber i kare me
omo cwiny, ma tye ka bino i kom wi lobo ducu, me temo jo ma bedo i wi lobo-ni.
11Abebino oyotoyot. Mak gin ma itye kwede-ni matek likiŋ, wek ŋat mo pe oma
lalukanani woko.
12 Ŋat ma oloyo, abimiyo doko wir i ot pa Lubaŋana, pe bia kato woko ki iye.
Abicoyo nyiŋ Lubaŋana, ki nyiŋ gaŋ pa Lubaŋana i kome, Jerucalem manyen ma
bia ki i polo bot Lubaŋana bibino piny, dok bene ki nyiŋa kikome manyenne.
13Ŋat ma ite tye myero owiny lok ma Cwiny Maleŋ oloko bot lwak ducu ma guye
an.’
Lok ma gicwalo bot jo Laodikia
14 “Bot lamalaika pa lwak muye an ma gitye i Laodikia co kit man ni, “ ‘Man lok
ma oa ki bot Amen, ma en aye caden ma genne ki me ada, gin ducu ma Lubaŋa
oketo yam ocakke ki i kome.
15“ ‘Aŋeyo ticci ducu. Pe iŋic, dok bene pe ilyet. Onoŋo twero bedo ber ka nene
ibedo ŋic nyo lyet!
16Doŋ kit macalo onoŋo ibedo mormor, pe ibedo ŋic dok bene pe ibedo lyet,
abiŋuli woko ki i doga.
17Pien in doŋ iwacci, “An alony, doŋ atye ki gin ducu ma miyo abedo ki kwo
maber, gin mo pe ma doki amito.” Ento kun pe iŋeyo ni in aye ŋat ma piny doŋ
oloyo atika, ma imiyo kica mako dano i komi twatwal, in lacan, waŋi oto woko,
dok bene ibedo munero.
18Pi meno amiyo ryeko boti me wilo jabu maleŋ ma giliyo woko maber ki mac ki
bota, wek omi idok lalonyo. Wil bene boŋŋi matar ki bota me arukani wek ium ki
lewic me bedoni munero wek pe doŋ onen, ki yat mo bene me wiro waŋi, wek
inen piny.
Acoli Baibul
© 1985, Bible Society of Uganda.
1968
19 Agoyo jo ma an amarogi, apwonyogi dok atirogi; pi meno ket tek iŋut woko.
20Nen, acuŋ i doggola kun adwoŋo. Ka ce ŋat mo owinyo dwana ci oyabo doggola,
abidonyo bote ka acamo cam kacel kwede ki en bene camo kacel kweda.
21Ŋat ma oloyo, abimiye twero me bedo kacel kweda i wi komkerra, kit macalo
an bene doŋ aloyo ci abedo kacel ki Wora i wi komkerre-ni.
22Ŋat ma ite tye myero owiny lok ma Cwiny Maleŋ oloko bot lwak ducu ma guye
an.’ ”
Niyabo 4
Woro Lubaŋa i polo
1Lacen ka man otum, dok aneno doggola mo i polo ma onoŋo tye twolo. Doŋ
dwan mukwoŋo ma onoŋo awinyo obedo ka lok kweda calo koko tum-mi,
owacci, “It ibin malo kany, ci abinyutti gin ma bitimme lacen i ŋe man.”
2 Cutcut Cwiny Maleŋ oyuto tamma woko, ci aneno komker ma gicibo i polo, ma
dano mo onoŋo obedo i wiye.
3Ŋat ma onoŋo obedo i wi komker ca onoŋo ryeny calo got me wel matarre ki
makwarre, ki danyu ma nen calo emeradi orumo komker woko dyere.
4Ka dok komker mukene pyeraryo wiye aŋwen orumo komkerre woko dyere, ki
ludoŋo pyeraryo wiye aŋwen bene gubedo i wi komker magi, ma guruko boŋŋi
matar, kun gurwako bene lalukana me jabu me deyo i wigi.
5 Onoŋo tye gin mo ma wil awila calo lutkot ki i kom komker-ri, ki dwan mapol
winnye iye, ki gin ma mwoc amwoca calo mwoc pa kot. I nyim komker onoŋo tye
iye dog mac raa abiro ma tye ka lyel, ma gin aye cwiny pa Lubaŋa abiro.
6Ka dok aneno i nyim komker meno onoŋo tye iye gin ma nen calo nam me kiyo
maleŋ calo gweŋ ma mil amila. Dok lee makwo aŋwen gurumo komker woko
dyere i ŋete tuŋŋi ki tuŋŋi, waŋgi pol ma mogo tye tuŋ i nyimgi ki mogo tye yo
tuŋ i ŋegi.
7Lee makwo mukwoŋo onoŋo nen calo labwor, ki me aryone onoŋo nen calo
twon, lee makwo me adekke waŋe nen calo waŋ dano, ki lee makwo me aŋwenne
onoŋo nen calo ocur ma tye ka tuk.
8 Doŋ lee makwo aŋwen-ni onoŋo lee acel acel bwome tye abicel, ma waŋgi noŋo
pol ata, muromo komgi woko ducu ki yo tuŋ woko wa ki yo tuŋ i iye bene. Dyeceŋ
ki dyewor pe giweko wer ni, “Rwot Lubaŋa Matwero-ducu leŋ, leg dok leŋ, en ŋat
ma yam tye con, koni tye, dok bibino!”
9I kare ducu ka lee makwo-gu gimiyo deyo ki woro ki pwoc bot ŋat ma obedo i wi
komker ca, ma bedo kwo nakanaka,,
Acoli Baibul
© 1985, Bible Society of Uganda.
1969
10ci ludoŋo pyeraryo wiye aŋwen-ni giryebbe piny i nyim en ŋat ma obedo i wi
komker ca, ci guworo en ŋat ma bedo kwo nakanaka-ni; dok gubolo lalukanagi i
nyim komker kun giwero ni,
11“Rwotwa ki Lubaŋawa, in imyero me noŋo deyo ki woro ki teko, pien in aye ma
yam iketo jami ducu, dok bene pi mitti omiyo gubedo tye, meno aye gin mumiyo
yam giketogi.”
Niyabo 5
Buk adola ki Latin romo
1 Onoŋo bene aneno buk adola tye i ciŋ ŋat ma obedo i wi komker-ri tuŋ lacuc,
ma gicoyo woko ducu ryoryo, tuŋ iye wa ki tuŋ ŋeye bene, dok gimwono ki
ginanena abiro.
2Dok aneno lamalaika mo matek twatwal ma onoŋo tye ka tito lok ki dwan
maloŋo ni, “Aŋa ma myero me yabo buk adola-ni, ki me yabo ka ma gimwono
kwede woko?”
3Pe tye ŋat mo i wi polo, kadi i wi lobo, kadi piny i te lobo ma twero yabo buk
adola-ni kadi wa neno iye bene.
4Ci akok matek pien pe ginoŋo ŋat mo ma myero me yabo buk adola nyo kadi me
neno iye.
5 Cutcut ŋat acel i kin ludoŋo owacca ni, “Pe ikoki. Nen, Labwor ma i kaka me
Juda, Lwit yat pa Daudi, en aye doŋ oloyo, pi meno en twero yabo buk adola ki
yabo ginanenane abiro ma gimwono kwede-ni woko.”
6 Lacen dok aneno Latin romo ma ocuŋ i kin komker ki lee makwo aŋwen ki i kin
ludoŋo, nen calo doŋ gineko woko. Onoŋo tuŋe tye abiro, ki waŋe bene tye abiro,
ma gin cwiny pa Lubaŋa abiro, ma en ocwalo i wi lobo ducu.
7Ci en ocito okwanyo buk adola woko ki i ciŋ ŋat ma onoŋo obedo i wi komker
ma onoŋo omako tuŋ lacuc-ci.
8I kare ma doŋ en okwanyo buk adola-ni woko, ci lee makwo aŋwen-ni ki ludoŋo
pyeraryo wiye aŋwen-ni guryebbe piny i nyim Latin romo, kun ŋat acel acel i
kingi omako naŋa, ki atabo jabu ma gupoŋ ki odok eceta, ma en aye lega pa jo pa
Lubaŋa.
9 Ci gubedo ka wero wer manyen ma waco ni, “In imyero me kwanyo buk adolani,
ki me yabo ginanena ma gimwono kwede, pien yam gineki woko, dok pi remoni
ikoko dano pi Lubaŋa, ma gua i kaka mapol mapatpat, ki i leb ki rok mapatpat
ducu,
10 ilokogi gudoko lwak pa Lubaŋa ma en loyo, ma gin aye doŋ ajwagi ma gitiyo
bote, gin bene gibiloyo lobo.”
Acoli Baibul
© 1985, Bible Society of Uganda.
1970
11 Ka dok aneno, ci awinyo dwan lumalaika ma welgi pe kwanne, alip ki alip, ma
gurumo komker woko, ki lee makwo ki ludoŋo,
12kun giloko ki dwan maloŋo ni, “Latin romo ma gineko-ni en aye ma myero me
noŋo twero, lonyo, ryeko ki teko, woro ki deyo kacel ki pwoc!”
13Ka dok awinyo ginaketa ducu ma tye i polo, ki i wi lobo, ki piny i te lobo, ki ma
gitye i nam-gu ki gin ducu ma tye iye, ma giloko ni, “Pwoc ki woro ki deyo ki
twero obed nakanaka bot ŋat ma obedo i wi komker, ki bot Latin romo!”
14Ci lee makwo aŋwen-ni gugamo ni, “Amen!” cutcut ludoŋo guryebbe piny
guworo Lubaŋa ki Latin romo.
Niyabo 6
Yabo buk adola ka ma gimwono
1Lacen aneno Latin romo oyabo kabedo acel ka ma onoŋo gimwono ki i kin
kabedo abiro-ni, ci awinyo lee acel ki i kin lee makwo aŋwen ca oloko ki dwan
macalo mor kot ni, “Bin!”
2 Ka dok aneno aguragura matar, ki ŋat ma ŋweco kwede onoŋo omako atum.
Gimiye lalukana, ci en ocito woko kun loyo lweny, dok bene ni wek ebed ka loyo
lweny.
3Ka doŋ oyabo ka ma gimwono me aryone, ci awinyo lee makwo me aryone ka
loko ni, “Bin!”
4 Cutcut aguragura mukene makwar adada oa ki woko obino odonyo; ŋat ma
ŋweco kwede gimiye twer me kwanyo kuc womo ki i wi lobo, wek dano gubed ka
nekke kekengi, dok bene gimiye pala lucwan madit me lweny.
5 Ka oyabo ka ma gimwono me adekke, ci awinyo lee makwo me adek ka loko ni,
“Bin!” Cutcut atugi neno aguragura macol; onoŋo ŋat ma riŋo kwede omako
mijan i ciŋe.
6Lacen dok awinyo dwan ma oa ki i kin lee makwo aŋwen-ni kun loko ni, “Ŋano
agwata acel welle ciliŋ abic, cayiri agwata adek welle ciliŋ abic ento moo ki koŋo
vino pe ibalgi!”
7I kare ma dok oyabo ka ma gimwono me aŋwenne, ci awinyo lee makwo me
aŋwenne ka loko ni, “Bin!”
8 Ka dok aneno aguragura ma obedo kibworo, ŋat ma ŋweco kwede onoŋo nyiŋe
To, kun Lyel onoŋo lubo kore. Omiyogi twero i kom dul lobo acel me aŋwen me
neko dano ki pala lucwan, ki kec, ki two gemo, ki lee tim mager.
9I kare ma oyabo ka ma gimwono me abicce, aneno tipo pa jo ma ginekogi pi lok
pa Lubaŋa ki pi bedo caden me lok meno; aneno tipogi tye i te keno tyer.
Acoli Baibul
© 1985, Bible Society of Uganda.
1971
10Gukok ki dwan maloŋo ni, “Ai Rwot Madit, Rwot maleŋ ki me ada, abitero kare
ma rom mene ma noŋo peya iŋolo kop, dok ma noŋo peya iculo kwor me remowa
i kom jo ma bedo i lobo?”
11Ci gimiyo jor matar bot ŋat acel acel, ka gicikogi ni pud koŋ doŋ guywe pi kare
mo manoknok, nio waŋ ma wel lutic wadigi ki utmego ma gibinekogi calo gin
ocobbe kakare.
12 I kare ma en oyabo ka ma gimwono me abicelle, aneno, ci nen, oyeŋyeŋ oyeŋo
lobo matek twatwal, omiyo ceŋ ocido woko macol lucuc calo boŋo cola, ki dwe
odoko kwar calo remo.
13 Lakalatwe me polo guo woko piny lirutrut calo nyig yat oduro me cwir ma
poto ki i jaŋe ka yamo ma okodo matek oyeŋo.
14 Ci polo bene orwenyo woko liweŋ calo karatac ma gidolo, kadi ki got ki cula
nam gikobogi woko ducu ki ka-kargi.
15 Ka doŋ luker me lobo, ki jo ma pigi dito, ki ludito me mony ducu, lulonyo ki
wegi twero ki jo ducu ma i wi lobo, opii ki jo ma gilone kengi, gukanne woko i
boro ki i kin got mubar ma i godi ducu,
16 kun giwaco bot godi madoŋo ki godi matino ni, “Wupot i komwa ci wuumwa
woko ki i waŋ ŋat ma obedo i wi komker, ki i akemo pa Latin romo;
17pien nino madit me akemogi doŋ oo, ci aŋa ma bitwero cuŋ iye?”
Niyabo 8
Ka ma gimwono me abiro
1I kare ma Latin romo oyabo ka ma gimwono me abiro, polo oliŋ woko litik pi
kare ma romo nucu cawa kulu.
2Ci lacen aneno lumalaika abiro ma gicuŋ i nyim Lubaŋa kare ki kare, gimiyo
botgi tum abiro.
3Lamalaika mukene obino ci ocuŋ i nyim keno tyer, onoŋo omako atabo jabu me
waŋo odok eceta. Gimiye odok eceta mabup wek omed ki lega pa jo pa Lubaŋa
ducu i kom keno tyer jabu ma tye i nyim komker.
4Ci yito odok eceta ma giwaŋo oa ki i ciŋ lamalaika ma onoŋo tye i nyim Lubaŋa,
oduny kacel ki lega pa jo pa Lubaŋa ocito malo.
5 Lacen doki lamalaika okwanyo atabo me waŋo odok eceta, otoko lodi mac ki i
keno tyer poŋ atabo meno, ci obolo woko piny i lobo; cutcut kot ocako mor kun
mwoc matek adada, ma noŋo lutkot wil awila, ki oyeŋyeŋ bene oyeŋo piny.
Tum abiro
6Cutcut lumalaika abiro ma onoŋo gitye ki tum abiro-ni guyubbe doŋ me kutone.
Acoli Baibul
© 1985, Bible Society of Uganda.
1972
7 Ci lamalaika mukwoŋo okuto tumme, omiyo pee ki mac ma orubbe ki remo
ocorre i lobo. Meno omiyo acel me adek me lobo owaŋ woko, ki acel me adek me
yadi bene, ki lum madyak ducu bene owaŋ wok licwic.
8Lamalaika me aryone okuto tumme, ci gin mo ma onoŋo nen calo got madit
twatwal, ma onoŋo mac tye ka waŋone opoto woko i dye nam.
9Cutcut dul acel me adek me nam odoko remo, acel me adek me gin makwo ducu
ma gibedo i nam guto, ki acel me adek me mel ducu bene guŋinnye woko.
10 Lamalaika me adekke okuto tumme, ci lakalatwe madit oa ki i polo opoto piny,
ma lyel calo mac dog raa, opoto i kom dul acel me adek me kulu ducu, ki i waŋ it
ducu ma piine gunnye agunya.
11 Nyiiŋ lakalatwe meno Yat roka. Dul acel me adek me pii odoko kec calo yat
roka, pii meno oneko lwak dano mapol, pien onoŋo doŋ odoko kec.
12 Lamalaika me aŋwenne okuto tumme, ci gin mo ogoyo dul acel me adek me
ceŋ woko, ki dul acel me adek me dwe, ki dul acel me adek me lakalatwe, mumiyo
dulgi me acel me adekke odoko col; dero mo ma ryeny obedo pe pi dul acel me
adek me dyeceŋ ki dul acel me adek me dyewor bene.
13Ka dok aneno, ci awinyo ocur mo tye ka koko ki dwan maloŋo,, i kare ma onoŋo
en tye ka tuk i dye yamo kun kok ni, “Can, can, can i wi jo ma bedo i lobo, pi dwan
tum mukene ma pud gudoŋ ma lumalaika adek doŋ gicok kutone!”
Niyabo 10
Lamalaika ki buk matidi
1Dok aneno lamalaika mukene matek twatwal oa ki i polo kun lor bino piny.
Orukke woko ki pol, ma onoŋo danyu tye i wiye, waŋe onoŋo obedo calo ceŋ, ki
tyene onoŋo obedo calo wir mac.
2Onoŋo buk adola matidi tye i ciŋe ma iye oyabbe woko. Oketo tyene tuŋ lacuc i
nam ki tyene lacam oketo i wi lobo.
3Odaŋŋe ki dwan maloŋo calo labwor ma moro dwane; ka odaŋŋe, ci mor pa kot
omwoc amwoca ma romo tyen abiro kulu.
4Ka kot doŋ omor omwoc tyen abiro, ci ayubbe ka coc, cutcut acako winyo dwan
ma a ki i polo kun wacci, “Mwon lok ma mor kot abiro-ni guwaco woko, pe ico
acoya.”
5 Ci lamalaika ma onoŋo aneno ocuŋ i nam ki i lobo-ni otiŋo ciŋe lacuc malo i
polo,
6ka okwoŋo kwoŋ ki nyiŋ ŋat ma bedo nakanaka, ma oketo polo ki jami ducu ma
tye iye, ki lobo ki jami ducu ma tye iye, kacel ki nam ki jami ducu ma tye iye kun
wacci, “Agalagala mo doŋ pe,
Acoli Baibul
© 1985, Bible Society of Uganda.
1973
7ento ka kare oromo ma lamalaika me abiro bikuto tumme, Lubaŋa bicobo
tamme ma tye i muŋ kit macalo yam otito bot luticce lunebi.”
8 Doki awinyo ka dwan ma onoŋo oa ki i polo-ni tye ka lok kweda tyen me aryo
kun wacci, “Cit ikwany buk adola ma oyabbe ma tye i ciŋ lamalaika ma ocuŋ i wi
nam ki i lobo-ni.”
9Ci acito bot lamalaika meno, atitte ni omiya buk adola matidi-nu; ci en ogamo
owacca ni, “Gam icam woko. Bibedo kec i ii, ento bibedo lim i dogi calo moo kic.”
10Cutcut agamo buk adola matidi ca woko ki i ciŋ lamalaika ci acamo woko.
Obedo lim i doga calo moo kic, ento i kare ma doŋ atyeko camone, obedo makec i
iya.
11Ka doŋ giwacca ni, “In myero doki itit lok pa Lubaŋa, i kom lwak dano mapatpat
ki rok ki leb ki luker ducu.”
Niyabo 11
Lucaden aryo
1 Lacen gimiya lagada me pimo piny, ma obedo calo odoo, ci giwacca ni, “A icit
ipim ot pa Lubaŋa, keno tyer, ki jo ma giworo Lubaŋa i ode.
2 Ento pe ipim dyekal me ot pa Lubaŋa ma tye woko, wek meno obedi pien doŋ
gityeko miyone woko bot jo ma pe giŋeyo Lubaŋa, gibibedo ka nyono gaŋ maleŋ
woko pi dwe pyeraŋwen wiye aryo.
3Abimiyo twero bot lucadenna aryo-ni me tito lok pi nino alip acel ki miya aryo ki
pyerabicel, ma noŋo guruko boŋo cola.”
4 Lucaden aryo-ni gin aye yadi jeituni ki okar mac tara ma cuŋ i nyim Rwot me
lobo.
5Ka ce onoŋo ŋat mo mito timogi rac, ci mac bicorre i doggi waŋo lukworgi woko
liweŋ; doŋ ka ŋat mo mito timogi rac, meno aye kit ma gibineke kwede.
6 Gitye ki twero me loro polo woko wek kot pe ocwer i kare ma noŋo gitye ka tito
lok pa Lubaŋa. Gitye-bene ki twero me loko pii wek odok remo, dok me keto can i
kom lobo i yo ducu, tyen mapol kit macalo cwinygi mito.
7 Ka doŋ gutyeko miyo cadengi, ci lee maca ma okatti ki i bur ma tere pe gik-ki
biero lweny i komgi, dok bene nekogi woko.
8 Ci komgi muto biradde i dye yo me gaŋ madit, ma i carolok gilwoŋo nyiŋe ni
Codom, ki dok ni Ejipt, en bene ka ma yam giguro iye Rwotgi i kom yatariya.
9Dano ma gua ki i kin lwak me wi lobo ki i kaka mapatpat ki leb-gu ki i rok
mapatpat gibineno komgi muto pi nino adek ki nucu, kun pe giye ni giyikgi i lyel.
Acoli Baibul
© 1985, Bible Society of Uganda.
1974
10Jo ma bedo i lobo biŋatte i komgi, gibibedo ki yomcwiny kun gicwalo mot i
kingi kekengi, pien lutit lok aryo-nu onoŋo yam guuno dano ma bedo i lobo
matek.
11 Ento i ŋe nino adek ki nucu, yweyo me kwo oa ki bot Lubaŋa ci odonyo i komgi,
ka doŋ gucako a malo, gucuŋo ki tyengi, mumiyo lworo madit twatwal omako jo
ducu ma onenogi.
12 Cutcut guwinyo dwan maloŋo ma oa i polo kun waco ni, “Wuit wubin malo
kany!” Ci guito i polo i pol, ma lukworgi bene gineno.
13 I cawa meno cutcut oyeŋyeŋ madit twatwal oyeŋo piny, ci dul acel me apar me
gaŋ meno omukke opoto woko piny. Oyeŋyeŋ meno oneko jo alip abiro, jo
mudoŋ lworo omakogi matek, ci gumiyo deyo bot Lubaŋa me polo.
14Can me aryo doŋ okato; nen, can me adek doŋ cok bino.
Tum me abiro
15 Lacen lamalaika me abirone okuto tumme, ci dwan mogo maloŋo owinnye i
polo ma wacci, “Ker me lobo doŋ odoko ker pa Rwotwa ki Kricitone, en doŋ
bibedo ka loc matwal.”
16Cutcut ludoŋo pyeraryo wiye aŋwen ma gibedo i wi komkergi i nyim Lubaŋa
guryebbe piny guworo Lubaŋa,
17kun giwacci, “Wamiyo pwocwa boti, in Rwot Lubaŋa Matwero-ducu, in ma itye
dok ma yam ibedo tye wa con, pien doŋ imako tekoni madit ci icako loc.
18 Lurok yam gubedo ki akemo, ci akemoni obino, ki kare me ŋolo kop pa jo muto,
kare me miyo mot me pwoc bot luticci ma lutit lokki, ki joni maleŋ, bot jo ducu
ma gilworo nyiŋi, jo matino ki jo madoŋo, ki kare me neno jo ma tye ka balo lobo
woko.”
19 Ka doŋ giyabo ot pa Lubaŋa ma tye i polo, ci canduk me gicikke onen woko i ot
pa Lubaŋa. Kot ocako cwer kun mor, mwoc amwoca ma lutkot wil awila, ki dwan
owinnye maloŋo me mor pa piny, oyeŋyeŋ ocako yeŋo piny, ki pee bene ocorre
madwoŋ twatwal.
Niyabo 12
Dako ki min kulu
1Ginanena mo madit adada onen i polo, dako mo ma onoŋo oruko ceŋ, kun dwe
tye i te tyene, ki lalukana ma onoŋo en oruko i wiye obedo lakalatwe apar wiye
aryo.
2Dako-nu onoŋo tye ki ic, onoŋo doŋ cok nywal; cutcut arem me nywal omiyo en
omukke ki koko, kun pwodde apwoda ki remcwiny ma doŋ mito nywalo latin
woko.
Acoli Baibul
© 1985, Bible Society of Uganda.
1975
3 Ci tinanena mo mukene dok onen i polo, min kulu mo makwar madit otuc, ma
onoŋo wiye tye abiro, ki tuŋe tye apar, kun onoŋo lalukana abiro me loc tye i
wiye ducu.
4Yibe opwodo dul acel me adek pa lakalatwe me polo, ci ocorogi woko piny i
ŋom. Ka doŋ min kulu madit ca ocako cuŋ i nyim dako ma onoŋo mito nywal ca,
wek ka dako-nu onywal, ci emwony latinne woko.
5 Ci dako-nu cut onywalo latin awobi, en ŋat ma biloyo rok ducu ki odoo nyonyo.
Ento latin meno gigamo woko, gitero bot Lubaŋa ki i komkerre.
6Ci dako-nu oa oriŋo woko i dye tim, ka ma Lubaŋa oyubo iye kabedo pire, ka ma
gibibedo ka pite iye pi nino alip acel ki miya aryo ki pyerabicel.
7 I kare meno cutcut lweny ocakke i wi polo, Mikael kacel ki lumalaikane
gulwenyo i kom min kulu madit-ti. Min kulu madit-ti kacel ki lumalaikane bene
gulwenyo,
8ento giloyogi woko, mumiyo kabedo doŋ odoko pe pigi i wi polo.
9 Ci gibolo min kulu madit ca woko piny i ŋom, ma yam obedo min kulu macon-
ni, ma gilwoŋo ni Ladot, ki Catan, labwol dano ma i wi lobo ducu; gibole woko
piny i ŋom kacel ki lumalaikane.
10 Cutcut awinyo dwan mo maloŋo i polo ma wacci, “Kombeddi doŋ laro dano, ki
teko, ki ker pa Lubaŋawa ki twero pa Kricito doŋ oo, pien ŋat ma yam doto
utmegiwa-ni doŋ gibolo woko piny i ŋom, en ŋat ma yam dotogi i nyim Lubaŋawa
dyeceŋ ki dyewor-ri.
11Gin doŋ guloye woko pi remo pa Latin romo, ki pi lok me caden ma gubedo ka
tucone, dok bene pe guparo pi kwogi, ento gumine kengi kadi wa i to.
12Bed ki yomcwiny, in polo, ki wun bene ma wubedo iye! Ento wun lobo ki nam,
wubineno can malit atika, pien Ladot doŋ olor obino woko piny botwu ma tye ki
akemo madwoŋ, pien ŋeyo ni karene tye manok!”
13I kare ma min kulu doŋ oneno, gibole woko piny i ŋom, ci ocako ryemo dako ca
ma onoŋo onywalo latin awobini.
14 Ento gimiyo bwom ocur madito aryo bot dako-nu, wek oa woko ki i nyim min
kulu, otuk ocit woko i dye tim, i kabedone ca ka ma gibipite iye pi mwaka adek ki
nucu.
15Ci min kulu oŋoko pii ki i doge i kor dako-nu, piine obedo calo pii me kulu, wek
pii opoŋ omol dako-nu woko.
16Ento lobo okonyo dako-nu, lobo oŋamo doge ci omwonyo kulu meno ma onoŋo
min kulu oŋoko woko ki i doge-ni.
Acoli Baibul
© 1985, Bible Society of Uganda.
1976
17Kiniga omako min kulu i kom dako-nu, ci ocito oero lweny i kom likwayo pa
dako ca mukene-gu ducu, i kom jo ma gilubo cik pa Lubaŋa, ma gimako bene lok
me caden ma Yecu omiyo. Ka doŋ ocuŋ i kweyo me dog nam.
Niyabo 13
Lee aryo
1 Dok aneno lee mo ma oa ki i nam tye ka katti woko, ma tuŋe tye apar ki wiye
bene onoŋo tye abiro, kun onoŋo lalukana apar me loc tye i tuŋe ducu; dok i wiye
ducu onoŋo tye iye nyiŋ mo ma nyuto cac i kom Lubaŋa.
2 Lee ma aneno-ni onoŋo obedo calo kwac, tyene obedo calo tyen ŋuu mager, ki
doge onoŋo obedo calo dog labwor. Min kulu madit ca omiyo tekone, komkerre,
ki twero madit ma en tye kwede bot lee meno.
3Aneno wiye onoŋo nen calo gigoyo giketo ret iye ma gimito nekone woko, ento
ret meno ma onoŋo giketo i wiye-ni doŋ ocaŋ woko. Lobo ducu olubo lee-nu ki ur
madit ma pe wacce.
4Dano gubedo ka woro min kulu ca pien onoŋo omiyo twerone woko bot lee-nu,
dok bene guworo lee-nu kun giwacci, “Aŋa ma obedo calo lee man, dok aŋa ma
twero lweny kwede?”
5 Gimiyo twero bene bot lee-nu me loko lok mogo me wakke ki me yeto Lubaŋa,
dok bene gimiye twero me tiyo gin ma iye mito pi dwe pyeraŋwen wiye aryo.
6Ci oŋamo doge me yeto Lubaŋa, kun yeto nyiŋe ki ka ma en bedo iye, kun yeto
bene wa jo ducu ma gibedo i polo.
7 Dok bene gimiye twero ma ero lweny i kom jo maleŋ ki tayogi woko. Gimiye
bene twero me loyo kaka ducu, dano ducu ki leb-gu, wa rok mapatpat ducu.
8 Jo ducu ma gibedo i lobo gibiworo lee-nu, dano acel acel ma onoŋo nyiŋe pe
gicoyo i buk me kwo pa Latin romo ma yam gineko ca, cakke wa i acakki piny.
9Ka ŋat mo ite tye myero owiny lok man.
10 Ka ce onoŋo yam giyubo ni gimak dano mo me bedo opii, ci gibitere woko i
opii; ka ce ŋat mo neko dano ki pala lucwan, en bene myero gineke woko ki pala
lucwan. Meno aye ka ma jo pa Lubaŋa myero gunyut iye kit ma giciro kwede can
ki niyegi.
11Lacen dok aneno lee mukene ka katti i ki ŋom; onoŋo tuŋe tye aryo calo min
kulu.
12En otiyo ki twero pa lee mukwoŋo ca ducu ma lee-nu bene neno, kun miyo lobo
kacel ki jo ducu ma gibedo iye woro lee mukwoŋo, ma ret ma i wiye onoŋo doŋ
ocaŋ woko-ni.
Acoli Baibul
© 1985, Bible Society of Uganda.
1977
13En otiyo tic mogo madito ma bedo me aura twatwal, dok bene miyo mac a ki i
polo bino piny i lobo ma dano bene gineno.
14Pi tic mogo ma onoŋo giyene me tiyone i nyim lee mukwoŋo ca, omiyo en
obwolo dano ma gibedo i lobo, owaco botgi ni guyub cal mo obed ma ka-ka lee
ma onoŋo yam giketo ret i kome ki pala lucwan, ma pud onoŋo obedo kwo-ni.
15Giyene bene me miyo yweyo i cal lee ma giyubo ca wek omi cal lee-nu olok lok,
dok bene wek omi jo ma pe gibiworo cal lee-nu ginekgi woko.
16Dok bene en omiyo giketo poyo i kom dano ducu, jo matino ki jo madito,
lulonyo ki lucan, jo ma gilone kengi wa ki opii bene, i ciŋgi tuŋ lacuc nyo i tur
nyimgi.
17Gitimo man wek dano mo pe owil jami, nyo kadi ki catone, ka pe tye ki poyo
meno i kome, ma meno obedo nyiŋ lee ca, nyo namba me nyiŋe.
18Gin man mito ryeko. Ŋat ma niaŋ, ma wiye tiyo twero kwano namba pa lee-nu,
pien nambane obedo namba pa dano, nambane tye miya abicel ki pyerabicel
wiye abicel.
Niyabo 14
Wer pa jo 144000
1 Lacen dok aneno Latin romo ma ocuŋ i wi got Cion; onoŋo jo alip miya acel ki
pyeraŋwen wiye aŋwen tye kacel kwede, ma doŋ onoŋo gicoyo nyiŋe ki nyiŋ
Wonne woko i tur nyimgi.
2Ci awinyo dwan mo oa ki i polo ma mor calo pii ma tye ka curre, ki dok calo kot
ma tye ka mor matek. Dwan ma awinyo ca onoŋo obedo calo dwan lugo-naŋa ma
tye ka goyo naŋagi.
3Onoŋo gitye ka wero wer manyen i nyim komker, ki i nyim lee makwo aŋwen-ni,
ki i nyim ludoŋo-gu bene. Pe tye ŋat mo ma onoŋo twero pwonyo wer meno,
kono jo alip miya acel ki pyeraŋwen wiye aŋwen ca keken ma doŋ gikokogi woko
ki i lobo.
4Magi gin aye jo ma pe gubalo komgi ki timo tim tarwaŋ ki mon, pien gugwokke
gubedo jo maleŋ; dok bene gin jo ma lubo Latin romo ka ma en woto iye ducu. Jo
magi aye gin jo ma gikokogi ki i kin dano ducu, wek gubed calo cam mukwoŋo
cek ma giyubo pi Lubaŋa ki Latin romo.
5 Pe giwinyo lok goba mo i doggi; gubedo laboŋo roc mo i komgi.
Lumalaika adek
6Dok aneno lamalaika mukene tye ka tuk wirre i dye polo; onoŋo tye ki lok me
kwena maber me atita bot jo ma gibedo i wi lobo, bot rok ducu ki kaka ki leb-gu
ki jo mapatpat ducu.
Acoli Baibul
© 1985, Bible Society of Uganda.
1978
7Ci oloko ki dwan maloŋo ni, “Wulwor Lubaŋa, wumi deyo bote, pien karene me
ŋolo kop doŋ oromo. Wuwor en ŋat ma oketo polo ki lobo ki nam ki waŋ it-gu.”
8 Lamalaika mukene me aryone dok olubo kor lawote, kun wacci, “Babilon madit
doŋ opoto, opoto gire woko, en gaŋ ma yam omiyo rok ducu mato koŋo vino me
timme me tarwaŋ-ŋi.”
9Lamalaika mukene me adekke dok olubo korgi, kun loko ki dwan maloŋo ni, “Ka
ce ŋat mo oworo lee-nu ki calle, ma noŋo giketo poyo i tur nyime nyo i ciŋe,
10 ci en bimato koŋo vino me akemo pa Lubaŋa, ma oonyo i kikopo me kinigane
ma pe girubo ki pii, gibibedo ka une ki mac ki gweŋ calfa ma mac oliyo woko, i
nyim lumalaika maleŋ ki i nyim Latin romo bene.
11 Yito mac ma giunogi kwede bedo ka duny nakanaka cito malo, kun pe giywe i
dyeceŋ wa i dyewor bene, gin jo ma giworo lee-nu ki calle, kadi wa ŋat ma doŋ
giketo poyo me nyiŋ lee meno i kome.”
12Meno aye ka ma jo pa Lubaŋa myero gunyut iye kit ma giciro kwede can, gin jo
ma gwoko cik pa Lubaŋa ki niyegi i kom Yecu Kricito.
13Dok awinyo dwan mo oa ki i polo ma wacci, “Co lok man ni, Cakke kombeddi jo
ma to ma noŋo gitye i Rwot tye ki gum.” Cwiny Maleŋ bene omoko lok man kun
wacci, “Adada kit meno, doŋ gibiywe ki i tic matek ma yam gubedo ka tiyone,
pien ticgi ma yam gutiyo-ni lubo korgi.”
Kayo kac me lobo
14 Lacen doki aneno pol matar, ki ŋat mo obedo i wi pol ma cal ki wod pa dano.
Lalukana jabu onoŋo tye i wiye, ki pala kac mabit bene onoŋo tye i ciŋe.
15 Ka dok lamalaika mukene okatti ki i ot pa Lubaŋa, kun daŋŋe matek bot ŋat ma
onoŋo obedo i wi pol-li ni, “Cwal ciŋi ika kac ki pala kacci, pien kare me kac doŋ
oromo, ki gin ma gikayo i lobo bene doŋ ocek woko.”
16Kit meno ŋat ma onoŋo obedo i wi pol-li oryeyo ciŋe i lobo ki pala kac, ci okayo
gin mucek i lobo.
17Lamalaika mukene doki okatti ki i ot pa Lubaŋa ma tye i polo, en bene onoŋo
omako pala kac mabit.
18Lamalaika mukene dok oa ki i ŋet keno tyer obino; lamalaika meno onoŋo tye
ki twero i kom mac. Ci odaŋŋe matek bot ŋat ma onoŋo tye ki pala kac mabit ca
ni, “Cwal ciŋi ki pala kacci ci icok nyig olok me lobo, pien nyige doŋ ocek woko.”
19Kit meno lamalaika oryeyo ciŋe i lobo ki pala kac, ci ocoko olok ducu me lobo,
oonyo woko i bur madit me biyo pig olok me akemo pa Lubaŋa.
20 Ci ginyono bur me biyo olok meno woko i ŋe gaŋ, remo omol ki i bur me biyo
olok, ma borre romo mairo miya aryo, ki tute piny onoŋo mito romo cokcok futi
abic.
Acoli Baibul
© 1985, Bible Society of Uganda.
1979
Niyabo 15
Lumalaika gukelo gemo me agikki
1Dok aneno ginanyuta mo mukene madit i polo, ma obedo bene me aura mada,
gin lumalaika abiro ma gitye ki gemo abiro. Magi gin aye doŋ gemo me agikkine,
pien gin aye gimiyo akemo pa Lubaŋa cobbe kakare.
2Ka dok aneno gin mo ma nen calo nam me kiyo maleŋ ma orubbe ki mac; doŋ jo
ma onoŋo gutayo lee ca ki calle, ki namba me nyiŋe, onoŋo gucuŋ i dog nam me
kiyo, kun gumako naŋa pa Lubaŋa i ciŋgi.
3Onoŋo gitye ka wero wer pa Moses, ma obedo latic pa Lubaŋa, ki wer pa Latin
romo kun giwacci, “Ticci ducu ma itiyo bedo me aura, dok gidito, ai Rwot Lubaŋa
Won Twer Ducu! Kitti ducu tye atir dok me ada, in Kabaka ma iloyo rok ducu!
4 Aŋa mono ma pe bilworo, ai Rwot? Aŋa kono ma pe bipako nyiŋi? Pien in keni
aye ileŋ. Rok ducu gibino gibio wa i nyimi, gin ducu gibiwori, pien doŋ onen woko
ka maleŋ ni ticci ducu tye atir.”
5 Lacen aneno ot pa Lubaŋa, ma en kema lok me caden ma tye i polo; onoŋo
oyabbe woko,
6ci lumalaika abiro gua ki i ot pa Lubaŋa gukatti woko ki gemo abiro. Onoŋo
guruko boŋo camanini maleŋ adada, ma gutweyo korgi woko ki del jabu.
7Ci lee acel ki i kin lee makwo aŋwen-ni omiyo atabo jabu bot lumalaika abiro;
onoŋo atabo magi gupoŋ woko ki kiniga pa Lubaŋa ma bedo kwo nakanaka.
8 Yito ma oa ki i deyo pa Lubaŋa ki tekone omwono ot pa Lubaŋa woko limuk, ma
ŋat mo onoŋo pe twero donyo iye, nio waŋ ma gemo abiro ma lumalaika abiro
gukelo ca doŋ otum woko liweŋ.
Niyabo 16
Atabo me akemo pa Lubaŋa
1Dok awinyo dwan mo maloŋo oa ki i ot pa Lubaŋa ma waco bot lumalaika abiro
ni, “Wucit wuony akemo pa Lubaŋa ma tye i atabo abiro ca-ni woko i lobo.”
2 Lamalaika mukwoŋo ocito oonyo gin ma i i atabone woko i lobo. Ci two bur
maraco ma toko kom dano atoka omako jo ma poyo pa lee ca tye i komgi ma
giworo calle bene-ni.
3Lamalaika me aryone oonyo gin ma ii atabone woko i nam, ci olokke odoko calo
remo pa dano muto, ki gin makwo ducu ma onoŋo gitye i nam guto woko.
4 Lamalaika me adekke oonyo gin ma i i atabone i kulu ki i waŋ it-gu ducu ci gin
ducu gulokke gudoko remo.
5Cutcut awinyo lamalaika ma loyo pii ka wacci, “Kop ma iŋolo-ni iŋolo giri atir, in
ŋat ma tye, yam bene ibedo tye con, in Ŋat Maleŋ.
Acoli Baibul
© 1985, Bible Society of Uganda.
1980
6Pien jo ma guoyo remo pa joni maleŋ, ki remo pa lutit lokki, in bene imiyo botgi
remo me amatagi. Kakare, can meno oporo gin ma gutimo.”
7Dok awinyo keno tyer ka daŋŋe ni, “Ada, Rwot Lubaŋa Won Twer Ducu, kop
ducu ma iŋolo bedo ada dok atir!”
8Lamalaika me aŋwenne oonyo gin ma i i atabone woko i kom ceŋ, dok bene giye
ni owaŋ dano woko ki mac.
9Lyeto mager twatwal owaŋo dano atika, mumiyo dano guyeto nyiŋ Lubaŋa ma
tye ki twero i kom gemo magi, pe guŋut dok bene pe gumiyo deyo bote.
10 Lamalaika me abic oonyo gin ma i i atabone woko i kom komker pa lee ca, ci
kerre doŋ ocako bedo i colpiny; arem madwoŋ omiyo dano gukayo lebgi ma pe
wacce,
11guyeto Lubaŋa me polo pi arem ki bur ma otoko komgi woko, dok bene pe
guŋut i kom gin ma gutimo.
12 Lamalaika me abicelle oonyo gin ma i i atabone woko i kulu madit Euprate, ci
piine otwo woko pi yubo yo pi wot pa luker ma gia ki yo tuŋ wokceŋ.
13Lacen aneno cen maraco adek ma gubedo calo ogwal ma okatti ki i doŋ min
kulu, ki i dog lee, ki i dog lanebi ma lagoba,
14pien gubedo cen pa jok ma tiyo tic mogo me aura twatwal. Gin bene giwoto bot
luker me wi lobo ducu ka cokogi woko kacel pi mony i nino madit pa Lubaŋa
Won Twer Ducu.
15 (Nen, abebino macalo lakwo! Dano ma bedo ma waŋe twolo kun kiyo piny tye
ki gum, ma kun noŋo gwoko boŋŋine, wek pe ewot munero, ma dano gineno
kome ma pe eruko iye boŋo!)
16Gucoko luker kacel i kabedo ma gilwoŋo i leb Ibru ni Armagedon.
17Lamalaika me abirone doŋ oonyo gin ma tye i atabone i dye yamo, ci dwan mo
madit oa ki i ot pa Lubaŋa, ki i wi komker kun wacci, “Doŋ otimme!”
18 Ci lutkot ocako wil awila, mor winnye matek, ki mwoc pa kot, ki oyeŋyeŋ madit
oyeŋo piny, kit oyeŋyeŋ mo ma peya yam onen cakke ma dano gubedo i lobo;
oyeŋyeŋ meno obedo dit adada.
19 I gaŋ madit-ti obarre opokke dul adek, gaŋi pa lurok ducu gumuk gupoto woko
piny. Ci Lubaŋa opo pi Babilon ma en gaŋ madit, pi miye ni omat koŋo vino i
kikopo me akemone mager.
20 Mumiyo cula nam ducu guriŋo woko, ki godi ducu bene doŋ gurwenyo woko
ma pe doŋ giromo noŋogi.
Acoli Baibul
© 1985, Bible Society of Uganda.
1981
21 Pee mapek twatwal ocorre ki i polo opoto i kom dano, kun pek pa nyig pee acel
acel onoŋo cok romo ratili miya acel; nio waŋ ma dano guyeto Lubaŋa pi gemo
man me pee-ni, pien gemo meno onoŋo obedo rac ma okato kare.
Niyabo 17
Dako ma lakwele marac
1 Lacen lamalaika acel i kom lumalaika abiro ma onoŋo gitye ki atabo abiro-ni
obino bota owacca ni, “Bin wek anyutti kop ma doŋ giŋolo i kom dako ma lakwele
marac, ma bedo i wi pii mapol-li.
2 Luker me wi lobo ducu gutimo kwede abor, kadi wa jo ma bedo i lobo ma
gumer ki koŋo vino me tim me aborre-ni.”
3 Cutcut lamalaika otiŋa otera i tim, kun onoŋo Cwiny Maleŋ oyuto tamma woko,
ci aneno dako mo ma obedo i wi lee mo makwar, ma gicoyo nyiŋ mogo i kom lee-
nu ma nyuto cac i kom Lubaŋa; coc meno oromo kome ducu, lee-nu onoŋo wiye
tye abiro ki tuŋe tye apar.
4 Dako-nu oruko boŋo ma obedo lamar lamar ki makwar, ma odeyo kome ki jabu,
ki kidi me wel, ki tiko matar me wel-gu, kun omako kikopo jabu i ciŋe ma opoŋ
woko ki gin ma dano kwero, ki cilo me timme me abor-ri.
5I tur nyime gicoyo iye nyiŋ mo ma te lokke obedo me muŋ, ni, “Babilon madit,
megi mon ducu ma gin malaya, ki jo ducu ma gitimo tim me kwer.”
6Aneno dako-nu omer woko ki remo pa jo pa Lubaŋa, dok bene ki remo pa
lucaden pa Yecu ma ginekogi. Ka doŋ anene ci abedo ki ur madit twatwal.
7Ento lamalaika owacca ni, “Piŋo iuro? Abititti lok me muŋ pa dako-nu, ki pa lee
ma dako obedo i wiye, ma wiye tye abiro ki tuŋe tye apar-ri.
8 Lee ma ineno-ni onoŋo yam tye, ento kombeddi doŋ pe, bilor piny i bur ma tere
pe gik, doŋ cito rwenyo woko matwal. Doŋ jo ma bedo i lobo ma yam pe gicoyo
nyiŋgi i buk me kwo cakke i acakki piny gibiuro mada me neno lee-nu, pien yam
con tye, kombeddi doŋ pe, ento bidwogo.
9Lok man mito tam ki ryeko. Wiye abiro-gu obedo godi matino abiro ma dako ca
obedo iye.
10Gin bene gubedo luker abiro ma jo abic i komgi doŋ gupoto woko, acel tye, ento
acel mukene peya obino. Ka obino, myero koŋ ori pi kare mo manok keken.
11Ento lee ma yam tye ca, ma kombeddi doŋ pe-ni, en kabaka me aboro, ento en
ŋat acel i kin jo abiro ca, dok bicito woko ci rwenyo matwal.
12 Doŋ tuŋ lee apar ma ineno ca gin aye luker apar ma peya gulimo twero me loc,
ento myero gulim twero me loc macalo luker pi cawa acel, kacel ki lee ca bene.
13Jo magi onoŋo yam tamgi tye acel, ci gumiyo twerogi ki ditogi woko bot lee ca.
Acoli Baibul
© 1985, Bible Society of Uganda.
1982
14Jo-nu biero mony i kom Latin romo, ento Latin romo bitayogi woko, pien Rwot
pa rwodi, ki Kabaka ma loyo luker ducu, dok jo ma tye bote aye jo ma gilwoŋogi,
ma giyerogi ma gin jo ma genne.”
15Dok owacca ni, “Pi madwoŋ ma i kulu ma ineno ca, ka ma dako ma lakwele
obedo iye-ni, magi aye gin dano ma i wi lobo, ki lwak rok ducu ki leb-gu ducu.
16Doŋ tuŋ lee apar ma ineno ca, gin kacel ki lee gibikwero dako-nu ma lakwele-ni
woko; gibitenye ata kun giweke doŋ munero, gibicamo riŋo kome ci giwaŋo
woko ki mac.
17Pien Lubaŋa aye ma oketo mit man i cwinygi, wek gucob tamme kun gibedo ki
cwiny acel, ka wek doŋ gumi twerogi bot lee ca, nio waŋ ma lok ma Lubaŋa
owaco ocobbe kakare.
18Dako ma ineno ca en aye gaŋ madit ma tye ka loyo luker ducu me wi lobo.”
Niyabo 18
Poto pa Babilon
1Lacen dok aneno lamalaika mukene ka lor piny kun a ki i polo, ma onoŋo tye ki
twero madit; deyone oryeny ocaro wi lobo ducu.
2 Ci odaŋŋe ma dwane winnye matek twatwal ni, “Babilon madit doŋ opoto,
opoto gire woko! Doŋ odoko kabedo pa jogi, odoko bene ka kanne pa cen maraco
ducu, ki pa winyo maraco ma i dano kwero.
3 Rok ducu gumato koŋo vino me timme macol me tarwaŋ ca, luker ducu me wi
lobo gutimo kwede abor, ki lucat-wil ma i wi lobo ducu doŋ gumedde gudoko
lulonyo pi bedone me caro ki tim twarwaŋe-ni ma okato kare.”
4 Dok awinyo dwan mukene ma oa ki ipolo kun wacci, “Wun jona, wua woko ki
bote, wek pe wuribbe kwede i balle, wek bene pe wunywak kwede gemo mogo
ma poto i kome!
5 Pien balle doŋ odurre malo lipim, oo wa i polo, Lubaŋa doŋ opo i kom tim
maraco ducu ma yam en otimo.
6 Wutim dako-nu ki kit tim ma yam en otimowu kwede, ma en otimo, wurub gin
ma en mato obed mapek twatwal i kikopone kikome ma ya en orubo iye
ginamata botwu-ni.
7 Dok wumi bote arem ki kumo ma rom ki kit ma en obedo ka wakke kwede, ki
timme me caro caro. Pien en waco ki i cwinye ni, ‘An daker, abedo i wi kom, pe
arom ki da-to, pe abibedo ki kumo wacel’,
8pi meno gemone ducu bipoto i kome i nino acel, two odeke, kumo ki kec.
Gibiwaŋe woko bene ki mac, pien Rwot Lubaŋa ma ŋolo kop i kome tekke dit.”
Acoli Baibul
© 1985, Bible Society of Uganda.
1983
9 Doŋ luker me wi lobo ma yam gutimo abor kwede, ma gulubo timme me
tarwaŋ, gibikok pire kun gidoŋo oduru ma noŋo ginene doŋ tye ka waŋ i mac kun
yitone duny.
10Gibicuŋ wa cen pi lworo kit can ma giune kwede, kun giwacci, “Ai do, ai do!
Ineno can ba, in Babilon, gaŋ madit dok matek! Kop ma giŋolo i komi doŋ opoto i
komi lawaŋacel.”
11 Lucat-wil me lobo bene gitye ka koko kun gikumo pire, pien ŋat mo pe ma dok
biwilo jami ma opoŋ i melgi,
12 jabu, ryal, litino kidi me wel, tiko matar me wel, boŋo camanini maberre, boŋŋi
ma obedo lamar lamar, boŋŋi aridi ki makwar, ki kit bao mapatpat ducu ma
ŋwecgi kur, jami ducu ma gitiyo ki lak lyec-gu, jami ducu ma gitiyogi ki bao ma
welgi malo twatwal, mola, nyonyo, ki got me gedo ma giliyo aliya maber twatwal,
13cinamon ki gin mogo mukene ma ŋwecgi kur, odok eceta me awaŋa, murra,
odok luban, koŋo vino, moo jeituni, moko mapwot ki ŋano, dyaŋi ki romi,
aguragura, ki gadigadi lweny, opii, kadi wa kwo pa dano kikome.
14“Nyig yat ma yam cwinyi paro twatwal-li doŋ gikwanyo woko ki boti, cam mogo
mamit ma pe nen atata ki jami ma gipwoyo ki waŋ, doŋ gurwenyo woko ki boti,
pe dok ibinoŋogi matwal!”
15 Lucat-wil ma yam gicato jami magi ducu, ma doŋ gudoko lulonyo pi gaŋ meno,
gibicuŋ wa cen ka mabor pi lworo ki can ma giune kwede, kun gikok matek ma
kumo kwede ni,
16“Ai do, ai do, gaŋ madit-ti oneno can ba, en gaŋ ma yam onoŋo giruko woko ki
boŋo camanini maberre, ki boŋŋi ma lamar lamar ki makwar, kun gidero woko ki
jabu, kidi me wel, ki tiko matar me wel bene.
17 Lonyo madit kit man-ni giketo woko teŋteŋ lawaŋacel.” Ludito me mel, ki jo ma
woto i nam, ludwo mel ki jo ducu ma gitiyo tic me cato wil i nam, gucuŋ wa cen ka
mabor,
18 ci gudaŋŋe matek ka gunene tye ka waŋ kun yito duny, kun giwacci, “Gaŋ mene
ma onoŋo yam rom ki gaŋ man madit-ti?”
19 Ciguonyo putu i wigi, i kare ma gitye ka koko kun gikumo ma gidaŋŋe ki koko
matek pire ni, “Ai do, ai do, ineno can ba, in gaŋ madit-ti, ka ma jo ducu ma yam
gitye ki melgi i nam gudoko lulonyo pi lonyone madwoŋŋi! Giketo woko teŋteŋ i
cawa acel keken.
20 Wudaŋŋe ki wer me yomcwiny, wun lwak me polo, wun jo maleŋ, wun
lukwena ki lutit lok pa Lubaŋa, pien Lubaŋa doŋ odwoko kop ma yam oŋolo i
komwu-ni i kome!”
Acoli Baibul
© 1985, Bible Society of Uganda.
1984
21 Lalaikmaa mo matek otugi kwanyo gweŋ mo madit ma rom ki kidi rego, ci
obolo woko i nam, kun wacci, “Babilon ma en gaŋ madit-ti gibitimo ki tim bwami
gicanyo woko matek i ŋom, pe doŋ gibinoŋo matwal!
22 Dwan lugo-naŋa ki jo ma goyo wer ducu, dwan lukut nyamulere ki lukut tum
pe dok biwinnye boti matwal. Dano mo ma tiyo tic me diro pe dok binoŋŋe boti
matwal. Mor pa kidi rego pe dok biwinnye boti matwal.
23Tara mo pe dok bilyel menyi, kadi ki dwan lanyom ki dwan nyako ger pe dok
biwinnye boti matwal; pien lucat-willi onoŋo yam gin jo ma pigi dito atika i lobo
yam bene ibwolo rok ducu ki tim jokjok ma ibedo ka timone.
24 Remo pa lutit lok pa Lubaŋa ki pa jo maleŋa, remo pa jo ducu ma yam ginekogi
i lobo, ginoŋo tye i Babilon.”
Niyabo 19
1Lacen i ŋe man awinyo woo madwoŋ macalo dwan lwak dano mapol ata ma
gktye i polo ma giwacci, “Aleluya! Laro dano ki deyo ki teko tye bot Lubaŋawa,
2 pien kop ma en ŋolo ducu tye ada dok atir. En doŋ oŋolo kop woko i kom dako
ma malaya-ni, ma yam obalo lobo woko ki timme me abor-ri, dok bene oculo
kwor me remo pa luticce i kome.”
3 Gin dok gudaŋŋe tyen me aryone kun giwacci, “Aleluya! Yito me waŋo gaŋ-ŋi
duny mucido cito malo lituu nakanaka.”
4Ci ludoŋo pyeraŋwen-ni kacel ki lee makwo aŋwen-ni guryebbe woko piny
guworo Lubaŋa ma obedo i wi komkerri, kun giwacci, “Amen. Aleluya!”
Karama me nyom pa Latin romo
5 Dwan mo dok oa ki i wi komker ma wacci, “Wupak Lubaŋa, wun luticce ducu,
wun jo ma wulwore, jo matino wa ki jo madito.”
6 Ka dok awinyo dwan mo ma winnye calo lwak madit ma giwo, calo mor pa pii
ma corre, dok calo mor kot ma mwoc matek. Guwacci, “Aleluya! Pien Rwot
Lubaŋawa Won Twer Ducu, tye ka loc.
7Wabedu ki yomcwiny, kun wadwore, dok bene wami deyo bote, pien kare me
nyom pa Latin romo doŋ oo, nyako gerre bene doŋ oyubbe woko;
8gimiyo boŋo camanini maberre ma ryeny dok maleŋ en aye ni en oruki.” Pien
boŋo camanini maberre-nu obedo gin ducu ma tye atir ma jo maleŋ gitimo.
9 Ci lamalaika owacca ni, “Co lok man ni, Jo ma gilwoŋogi i karama pa Latin romo
tye ki gum.” Dok owacca ni, “Lok magi lok pa Lubaŋa.”
10Cutcut aryebbe woko piny ka tyene ka wore, ento en owacca ni, “Pe myero itim
kit meno! An latic wadiwu, dok arom ki utmegini ma gumako lok me caden ma
Yecu omiyo botgi-ni. Wor Lubaŋa.” Pien lok me caden ma Yecu omiyo aye cwiny
ma miyo lutit lok gitito lok pa Lubaŋa
Acoli Baibul
© 1985, Bible Society of Uganda.
1985
Ŋat ma oriŋo ki aguragura matar
11 Lacen aneno polo oyobbe, cut atugi neno aguragura matar! Ŋat ma obedo i
wiye gilwoŋo ni ŋat ma Genne dok me Ada, gin ma en timo ducu tye atir i ŋolo
kop kadi wa i lweny bene.
12 Waŋe ryeny calo mac, dok onoŋo oruko lalukana mapol me loc i wiye; onoŋo
bene tye ki nyiŋ mo ma gigoro ma ŋat mo pe ŋeyo, kono en keken gire aye ŋeyo.
13Oruko boŋo ma onoŋo giluto i remo, dok nyiŋ ma onoŋo gilwoŋe kwede en aye
Lok pa Lubaŋa.
14Lwak mony mapol me polo ma guruko boŋo camanini maberre, matar dok
maleŋ, gulubo kore ma giriŋo ki aguragura matar.
15 Pala lucan mabit okatti ki i dogge, ma en bineko ki lurok woko ducu, ka doŋ
bibedo ka loyogi ki odoo nyonyo; en binyono bur me biyo koŋo vino me akemo
pa Lubaŋa mager ma en Won Twer Ducu-ni.
16Onoŋo gicoyo nyiŋ i kom jorre ki i eme ma kwanne ni, Kabaka ma loyo luker
ducu ki Rwot pa rwodi.
17 Ka dok aneno lamalaika mo ocuŋ i ceŋ. En olwoŋo kwa winyo ducu mapatpat
ma gituk i dye yamo ki dwan maloŋo ni, “Wubin, wugurre kacel ka camo cam me
otyeno ma Lubaŋa oyubo,
18ka camo riŋo kom luker, ki riŋo kom ludito wi mony, ki riŋo kom jo ma yam gin
oteka, riŋo aguragura ki riŋo kom jo ma ŋweco kwedgi, ki riŋo dano ducu, jo ma
gilone kengi kacel ki opii, jo matino ki madito ducu.”
19Lacen aneno lee ca ki luker me lobo guywayo monygi me lweny i kom ŋat ma
obedo i wi aguragura kacel ki monnye.
20 Ento gimako lee ca woko, kacel ki lanebi ma lagoba, ma yam obedo ka tiyo tic
mogo me aura i nyime, ma obwolo dano ma onoŋo doŋ giketo poyo pa lee ca i
komgi, ki ma yam onoŋo giworo calle-ni. Gin aryo-nu ducu, lee ki lanebi ma
lagoba, gibologi woko makwo i nam me mac, ma tye ka lyel ki gweŋ calfa ma mac
oliyo.
21Jo mudoŋŋe ducu ginekogi woko ki pala lucwan pa ŋat ma obedo i wi
aguragura matar-ri, ki pala lucan ma okatti ki i doge; winyo ducu guyeŋ woko ki
riŋo kom dano ma gucamo.
Niyabo 20
Mwaka alip acel
1Ka dok aneno lamalaika mo oa ki i polo kun lor bino piny; onoŋo omako layab
me bur ma tere pe gik, ki nyor mapek adada.
Acoli Baibul
© 1985, Bible Society of Uganda.
1986
2 Ci omako min kulu madit ca, ma obedo twol macon-ni, ma en aye Ladot dok
Catan bene, ka otweye woko pi mwaka alip acel,
3ci obole woko i bur ma tere pe gik, oloro dog bur woko, omwono woko bene kun
oketo lanen i wiye wek pe dok omedde ki bwolo rok ducu, nio waŋ ma mwaka
alip acel doŋ okato. I ŋe meno myero gigonye woko pi kare mo manoknok.
4 Lacen dok aneno kamker mapol, jo ma gubedo i wigi obedo jo ma onoŋo gimiyo
botgi twero me ŋolo kop. Aneno bene tipo pa jo ma yam giŋolo ŋutgi woko pi
miyo cadengi i kom Yecu ki pi lok pa Lubaŋa, gin jo ma yam pe guworo lee ca, nyo
calle, dok bene ma yam pe guketo poyone i tur nyimgi nyo i ciŋgi. Gin doki
gubedo kwo, gubedo ka loc kacel ki Kricito pi mwaka alip acel.
5Jo muto mukene-gu ducu pe dok gubedo kwo, nio waŋ ma mwaka alip acel doŋ
okato. Man aye cer mukwoŋo.
6Tye ki gum ŋat ma bibedo i cer man mukwoŋo-ni, dok bene en dano maleŋ pa
Lubaŋa kikome. Jo macalo meno, to me aryo pe tye ki twero mo i komgi, ento gin
doŋ gibibedo ajwagi pa Lubaŋa ki pa Yecu, dok bene gibibedo ka loc kacel kwede
pi mwaka alip acel.
7Ka inen mwak alip acel doŋ otum, ci gibigonyo Catan woko ki i mabucce.
8 Ci en bikatti woko cito ka bwolo rok ducu ma tye i but piny, ma en aye Gog ki
Magog, bicokogi bene pi lweny, jo ma welgi pe kwanne ma girom ki kweyo me
dog nam.
9Gumol gucito guket woko i wi lobo ka malac ci gurumo gony pa jo pa Lubaŋa ki
gaŋ ma en maro-ni, ento mac oa ki i polo ci owaŋogi woko liweŋ.
10Catan ma yam obwologi-ni bene gibolo woko i nam me mac ki gweŋ calfa ma
mac oliyo, ka ma lee ki lanebi ma lagoba bene gitye iye ca; gibibedo ki arem
nakanaka dyeceŋ ki dyewor.
Ŋolo kop me agikki
11 Dok aneno komker mo madit matar, ki ŋat ma obedo i wiye. Lobo ki polo gua ki
i nyime guriŋo woko, ento pe dok ginoŋo kabedo mo pigi.
12Ci aneno jo muto, jo madito ki jo matino, kun gucuŋ i nyim komker, onoŋo bene
tye kenyo buk mogo ma giyabo igi woko. Giyabo bene buk mo mukene ma en aye
buk me kwo. Giŋolo kop i kom jo muto kun gilubo gin ma yam gin gutiyo, kit
macalo onoŋo gicoyo i buk magi.
13Nam bene odwoko jo ma yam guto i iye-ni woko cen, To ki Lyel bene gumiyo jo
muto ma yam tye botgi; ci giŋolo kop pa dano acel acel kun gilubo gin ma yam gin
gutiyo.
14Gibolo To ki Lyel woko i nam mac. Nam me mac aye meno to me aryo.
Acoli Baibul
© 1985, Bible Society of Uganda.
1987
15Gam mo ma yam pe ginoŋo nyiŋe gicoyo i buk me kwo, gibolo woko i nam me
mac.
Niyabo 21
Polo manyen ki lobo manyen
1 Lacen dok aneno polo manyen ki lobo manyen, pien polo mukwoŋo ki lobo
mukwoŋo onoŋo doŋ gurwenyo woko, kadi wa nam bene onoŋo doŋ pe.
2 Ci aneno gaŋ maleŋ, Jerucalem manyen, kun oa ki i polo bot Lubaŋa bino piny,
ma giyubo woko macalo nyako ger ma gideyo pi cware.
3 Ci awinyo dwan mo maloŋo ma oa ki i komker kun wacci, “Nen, kabedo pa
Lubaŋa doŋ tye bot dano. En bibedo kacel kwedgi, ci gin gibibedo jone. Lubaŋa
kikome aye bibedo kwedgi, kun bene bedo Lubaŋagi.
4 En bijwayo pig waŋgi woko ducu. To bene doŋ bibedo pe, kadi kumo nyo koko,
nyo arem, pien gin macon doŋ ducu gurwenyo woko matwal.”
5Ci ŋat ma obedo i wi komker owacci, “Nen, aketo jami ducu doko nyen.” Ka dok
bene owacci, “Co lok man, pien lok magi lok ma genne dok me ada.”
6 Ci owacca ni, “Doŋ otimme! An Alupa ki Omega, an acakki ki agikki. Ŋat ma
orwo neko, abimiyo mato pii me waŋ it me kwo laboŋo wel mo.
7 Meno aye mot ma ŋat ma oloyo binoŋo, ki an abibedo Lubaŋane, en bene bibedo
latinna.
8Ento jo ma lwor, ma pe gin lugen, lutim tim mogo me kwer, lunek dano, lutim
abor, lutim tim jokjok, luwor cal jogi, ki jo ducu ma gin lugoba, gibinoŋo mot ma
gipoko botgi i nam ma tye ka lyel mac ki gweŋ calfa; meno aye to me aryo.”
Jerucalem manyen
9Ci malaika acel ki i kin lumalaika abiro ma onoŋo gitye ki atabo abiro ma gemo
abiro me agikki tye i igi ca, obino oloko bota kun wacci, “Bin, anyutti Nyako ger,
dako pa Latin romo.”
10 Cutcut otiŋa, otera woko wa i wi got mo madit mabor twatwal, kun onoŋo
Cwiny Maleŋ doŋ oyuto tamma woko, ka onyutta Jerucalem, gaŋ maleŋ, ma oa ki i
polo bot Lubaŋa bino piny,
11ma onoŋo tye ki deyo pa Lubaŋa. Onoŋo ryeny calo kidi me wel madit makato
ducu, ma pe nen atata, calo jacipa, dok leŋ calo gweŋ ma mil amila.
12 Celle onoŋo dit ocudo malo likuŋ, doge onoŋo tye apar wiye aryo. Lumalaika
apar wiye aryo onoŋo gitye i dogcel ducu, dok bene i dogcel onoŋo gicoyo iye
nyiŋ kaka apar wiye aryo pa jo Icrael.
13Dogcel adek onoŋo tye yo tuŋ wokceŋ, yo tuŋ acam dogcel adek, yo tuŋ acuc
dogcel adek, ki yo tuŋ potoceŋ bene dogcel adek.
Acoli Baibul
© 1985, Bible Society of Uganda.
1988
14Cel me gaŋ bene onoŋo tye ki te gutine apar wiye aryo, ci i komgi onoŋo tye iye
nyiŋ lukwena apar wiye aryo pa Latin romo.
15 Ŋat ma oloko kweda-ni onoŋo tye ki odoo lagada jabu me pimo gaŋ ki dogcel ki
cel kikome.
16Gaŋ meno onoŋo yam twoke tye aŋwen ma giromrom, borre rom ki lacce, ci
opimo cel ki odoone, oromo mairo alip acel ki miya abic; borre ki lacce ki borre
ma odok malo ducu gubedo rom.
17En bene dok opimo cel, ci oromo futi miya aryo ki apar wiye abicel ka gipimo ki
bad dano, kit macalo lamalaika opimo kwede.
18 Cel onoŋo gigero ki jacipa, ki gaŋ mere gigero ki jabu keken, ma noŋo nen
maleŋ calo kiyo.
19Te guti ducu me gaŋ onoŋo gideyo woko ki litino kidi me wel mapatpat.
Mukwoŋo obedo kidi ma gilwoŋo ni jacipa, me aryo capir, me adek agat, me
aŋwen emeradi,
20me abic onik, me abicel karnelian, me abiro kuricolit, me aboro berul, me
aboŋwen topaj, me apar kuricoparac, me apar wiye acel jacint, me apar wiye aryo
ameticito.
21Gin me loro dogcel apar wiye aryo-ni onoŋo obedo tiko matar me wel apar
wiye aryo, gin me loro dogcel acel acel gitiyo ki kit tiko-nu acel keken; yo ducu
ma i gaŋ gipeto ki jabu keken, ma nen leŋ calo kiyo.
22Pe aneno ot mo me woro Lubaŋa i gaŋ meno, pien ot me woro Lubaŋa ki kunnu
en aye Rwot Lubaŋa Won Twer Ducu kikome, ki Latin romo.
23 Ceŋ nyo dwe pe bimitte i gaŋ meno me ryeny iye, pien deyo pa Lubaŋa aye leŋo
ma tye kunnu, ki tarane en aye Latin romo.
24 Leŋo ma tye iye bimiyo rok ducu giwoto maber; ki luker ducu ma i wi lobo
gibikelo deyogi iye.
25 Pe gibiloro dogcelle i dyeceŋ, ki dyewor bene bibedo pe kunnu.
26Gibitero iye deyo ki lonyo pa rok ducu.
27 Ento gin mo ma kome keni pe bidonyo iye, kadi ki ŋat mo ma timo gin me
kwer, nyo gin me goba, ento kono jo ma nyiŋgi doŋ gicoyo woko i buk me kwo-ni
keken.
Niyabo 22
1 Lamalaika dok onyutta kulu me pii me kwo, ma mil amila lamakmak calo gweŋ
ma mil, ma onoŋo mol kun a ki i komker pa Lubaŋa ki pa Latin romo,
Acoli Baibul
© 1985, Bible Society of Uganda.
1989
2 onoŋo mol lubo dye yo me gaŋ meno. Dok bene i dog kulu ryoryo onoŋo yat me
kwo tye iye, ma tye ki nyige mapatpat ma romo apar wiye aryo, onoŋo bene nyak
dwe ki dwe. Pot yat meno onoŋo obedo yat me caŋo two pa jo me rok ducu.
3 Gin ma giceno pe dok binen kunnu, ento komker pa Lubaŋa ki pa Latin romo
aye bibedo iye, ki luticce gibiwore.
4Gibineno waŋe, ki nyiŋe bene bibedo i tur nyimgi.
5Dyewor doŋ pe bibedo tye matwal; pe dok gibimito mac ma caro piny, nyo ceŋ,
pien Rwot Lubaŋa bibedo ceŋgi, ci gin gibibedo ka loc nakanaka.
Bino pa Kricito
6Ka dok owacca ni, “Lok magi lok ma genne, dok me ada. Rwot ma en Lubaŋa ma
loyo cwiny lutit lokke doŋ ocwalo lamalaikane me nyuto bot luticce gin ma
bitimme i kare macokcok-ki.
7Nen, doŋ acok bino.” Tye ki gum dano ma lubo lok ma gitito i buk man.
8An aye Jon, ŋat ma yam owinyo lok man dok oneno gin magi ducu. I kare ma
awinyo lok man dok ma anenogi, cutcut aryebbe woko piny ka tyen lamalaika ma
onyutta gin magi ka amiye woro;
9ento en owacca ni, “Pe myero itim kit meno! An latic wadiwu, arom ki utmegini
ma gin lutit lok pa Lubaŋa, ki jo ma gilubo lok ma gicoyo i buk man. Wor Lubaŋa.”
10Ka dok owacca ni, “Pe imwon lok magi ma gitito i buk-ki woko, pien kare doŋ
cok.
11 Wek lutim maraco koŋ gumedde ki timo gin marac jo ma cilo me bal obwoyogi
gumedde ki bedo ki bal, ki jo ma kitgi atir myero gumedde ki timo gin ma tye atir,
ki jo maleŋ bene myero pud gumedde ki bedo leŋ.”
12 “Nen, doŋ acok bino, kun akelo motta me pwoc, me culo dano acel acel muporo
tic ma en otiyo.
13 An Alupa ki Omega, mukwoŋo ki me agikki, acakki ki agikki.”
14 Jo ma lwoko ginarukagi wek gibed ki twero me camo nyig yat me kwo, ki me
donyo i gaŋ ma noŋo giwok ki i dogcel, jo-nu aye tye ki gum.
15I ŋe gaŋ woko tye iye jo ma timo tim calo gin gwogi, lutim tim jokjok, lutim
abor, lunek dano, ki luwor cal jogi, ki jo ducu ma maro loko goba, kun gitiyo bene
gin me gobagoba.
16 “An Yecu doŋ acwalo lamalaikana me tito lok me caden botwu pi lwak jo muye
an ducu ma gitye i kabedo ducu. An a lwit yat dok bene lakwar Daudi, an latwok
ma ryeny twatwal-li.”
Acoli Baibul
© 1985, Bible Society of Uganda.
1990
17 Cwiny Maleŋ kacel ki nyako ger gitye ka wacci, “Bin!” Ŋat ma owinyo lok man
bene myero ogam ni, “Bin!” Ŋat ma orwo neko myero obin, wek ŋat ma mito bene
omat pii me kwo laboŋo wel.
18 Doŋ aciko jo ducu ma guwinyo lok ma gitito i buk man, ni, ka ce dano mo dok
omedo lok mo iye, Lubaŋa bene bimedo gemo ma gitito pire i buk kany-nyi i
kome.
19Dok bene ka ce ŋat mo okwanyo lok mo woko ki i kom lok ma gitito i buk kany,
Lubaŋa bene bikwanyo twerone me camo yat me kwo ki donyo i gaŋ maleŋ
woko, ma gicoyo pigi i buk kany-nyi.
20Ŋat ma miyo caden i kom lok magi bene owacci, “Adada, binona doŋ cok.”
Amen. Rwot Yecu, bin!
21Kica pa Rwot Yecu obed ki jo pa Lubaŋa ducu. Amen.