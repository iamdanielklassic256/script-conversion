Lulevi 1:1 Rwot olwoŋo Moses ci oloko kwede ki i kema me rwatte kun waco ni,
Lulevi 1:2 “Lok bot jo Icrael kun iwaco botgi ni, Ka dano mo i kinwu kelo tyer mo bot Rwot, wubikelo gityerwu me lim makwo ma wukwanyo ki i kin dyaŋi nyo ki i kin romi ki dyegi.
Lulevi 1:3 “Ka ce dano mo okwanyo gityerre me gitum awaŋa ki i kin dyaŋi, en bityero twon ma kome pe ki mwonyo; en bityero i doggola kema me rwatte, wek Rwot ogame.
Lulevi 1:4 En biketo ciŋe i wi gitum awaŋa, ci Lubaŋa bigamone pire me lakwany bal ki i kome.
Lulevi 1:5 En bineko twon meno i nyim Rwot ci awobe pa Aron ma gin aye ajwagi gibityero remo; gibicoro remo i kom keno tyer ma tye i doggola kema me rwatte kun rumo kome ducu.
Lulevi 1:6 En biyaŋo gitum awaŋa, biŋido woko matitino,
Lulevi 1:7 ka awobe pa ajwaka Aron gibimoko mac i wi keno tyer, kun gicano yen i mac kikore.
Lulevi 1:8 Ci awobe pa Aron ma gin aye ajwagi gibicano riŋo ma giŋido-ni kikore, kacel ki wic ki dwolo, i wi yen ma tye i mac ma i wi keno tyer;
Lulevi 1:9 ento jam iye ki tyene ducu gibilwokogi ki pii. Ajwaka biwaŋo woko ducu ki berre i keno tyer obed gitum awaŋa, gityer ma giwaŋo ki mac, en gin ma ŋwece kur me yomo cwiny Rwot.
Lulevi 1:10 “Ka ce okwanyo gityerre me gitum awaŋa ki i kin romi nyo dyegi, en bityero nyok ma kome pe ki mwonyo.
Lulevi 1:11 En bineko i nyim Rwot, yo tuŋ acam me keno tyer; awobe pa Aron ma gin aye ajwagi gibicoro remo i kom keno tyer rumo kome ducu.
Lulevi 1:12 En biŋido woko matitino, kacel ki wic ki dwolone, ci ajwaka bicanogi kikore i wi keno tyer;
Lulevi 1:13 ento jam iye ki tyene ducu gibilwokogi ki pii. Ajwaka bityero ducu ki berre kun waŋo i keno tyer; en aye gitum awaŋa, gityer ma giwaŋo ki mac, en gin ma ŋwece kur me yomo cwiny Rwot.
Lulevi 1:14 “Ka ce gityerre bot Rwot obedo winyo me gitum awaŋa, ci en bikelo amam nyo litino akuri me gityerre.
Lulevi 1:15 Ajwaka bikelone i keno tyer ci dwoyo ŋute, ka waŋo woko i wi keno tyer.
Lulevi 1:16 En bikwanyo lacukone ki yece ci onyogi i ŋet keno tyer tuŋ wokceŋ ka ma gionyo iye buru;
Lulevi 1:17 biyecone ki bwome, ento pe bipoko iye. Ajwaka biwaŋo i keno tyer, i wi yen ma tye i mac; en aye gitum awaŋa, gityer ma giwaŋo ki mac, gin ma ŋwece kur me yomo cwiny Rwot.
Lulevi 2:1 “Ka ŋatti mo okelo gityer me moko kwon me atyera bot Rwot, gityer mere bibedo moko kwon mapwotte. En bionyo iye moo, ci keto iye odok luban,
Lulevi 2:2 ka en bikelo bot awobe pa Aron ma gin aye ajwagi. Ajwaka bijobo moko kwon mapwot-ti poŋ ciŋ acel, kacel ki moo ki odok luban mere ducu; ci ajwaka biwaŋo man i wi keno tyer obed gin me po i kome; en gityer ma giwaŋo ki mac, gin ma ŋwece kur me yomo cwiny Rwot.
Lulevi 2:3 Gin ma odoŋ ki i kom gityer me moko kwon bibedo pa Aron ki awobene; en aye gin maleŋ makato me gityer ma giwaŋo ki mac bot Rwot.
Lulevi 2:4 “Ka ityero gityer me moko kwon ma gitedo i keno, bibedo capat ma tobi pe iye me moko kwon mapwotte ma girubo ki moo, nyo capat marep ma tobi pe iye ma gireyo moo i komgi.
Lulevi 2:5 Ka ce gityer meri obedo gityer me moko kwon ma gitedo i otako nyonyo, bibedo moko kwon mapwotte ma tobi pe iye, ma girubo ki moo;
Lulevi 2:6 ka ocek ibiŋido iye matitino ci ionyo iye moo; en aye gityer me moko kwon.
Lulevi 2:7 Ka ce gityer meri obedo gityer me moko kwon ma gitedo i cupuriya, ibitedo ki moo ki moko kwon mapwotte.
Lulevi 2:8 Gityer me moko kwon ma gitimo ki jami magi ibikelo bot Rwot; ka doŋ gityero bot ajwaka, ci en bikelo i wi keno tyer.
Lulevi 2:9 Ki i kom gityer me moko kwon ajwaka bikwanyo iye gin me po, biwaŋo i wi keno tyer obed gityer ma giwaŋo ki mac, gin ma ŋwece kur me yomo cwiny Rwot.
Lulevi 2:10 Gin ma odoŋ ki i kom gityer me moko kwon bibedo pa Aron ki awobene; en aye gin maleŋ makato me gityer ma giwaŋo ki mac bot Rwot.
Lulevi 2:11 “Gityer me moko kwon ma gikelo bot Rwot pe wuted ki tobi; pien pe wubiwaŋo tobi nyo moo kic me bedo gityer ma giwaŋo ki mac bot Rwot.
Lulevi 2:12 Wutwero kelogi bot Rwot pi gityer me wi mwaka, ento pe wubityerogi i wi keno tyer me bedo gin ma ŋwece kur me yomo cwiny Rwot.
Lulevi 2:165 
Lulevi 2:13 Ibiketo kado i gityer me moko kwon meri ducu; pe ibiweko kado me gicikke pa Lubaŋani bedo pe i gityer me moko kwon meri; myero ityer kado kacel ki gityer meri ducu.
Lulevi 2:14 “Ka ityero gityer me moko kwon me wi mwaka bot Rwot, ibityero wit bel manyen ma gicoto, gicelo ki mac.
Lulevi 2:15 Ibiketo moo ki odok luban i kome; en aye gityer me moko kwon.
Lulevi 2:16 Ajwaka biwaŋo bel mogo ma gicoto, kacel ki moo ki odok luban mere ducu, obed gin me po i kome; en aye gityer ma giwaŋo ki mac bot Rwot.
Lulevi 3:1 “Ka dano mo tyero gitum me gityer lakwecwiny, ka tyero lim ma okwanyo ki i kin dyaŋi, ma twon nyo ma roya, en bityero i nyim Rwot ma kome pe ki mwonyo.
Lulevi 3:2 En biketo ciŋe i wi gityerre, ci bineko i doggola kema me rwatte; awobe pa Aron ma gin aye ajwagi gibicoro remo i kom keno tyer kun rumo kome ducu.
Lulevi 3:3 En bityero gityer ma giwaŋo ki mac bot Rwot ma okwanyo ki i kom gitum meno me gityer lakwecwiny, en aye dwolo ma oumo jam iye, ki dwolo ducu ma tye i kom jam iye,
Lulevi 3:4 ki olaŋ aryo ducu ki dwolo ma tye i komgi ma tye i pyere, ki okene ki i kom cwiny, ma en bi kwanyo woko kacel ki olaŋ aryo.
Lulevi 3:5 Awobe pa Aron biwaŋo i wi keno tyer i wi gitum awaŋa ma tye i wi yen ma i mac; en aye gityer ma giwaŋo ki mac, gin ma ŋwece kur me yomo cwiny Rwot.
Lulevi 3:6 “Ka gityerre bot Rwot me gityer lakwecwiny obedo lim ma okwanyo ki i kin romi, ma nyok nyo ma bwoŋ romo, en bityero ma kome pe ki mwonyo.
Lulevi 3:7 Ka en tyero latin romo me gityerre, en bityero i nyim Rwot,
Lulevi 3:8 biketo ciŋe i wi gityerre, ka doŋ neko woko i nyim kema me rwatte; ci awobe pa Aron gibicoro remone i kom keno tyer kun rumo kome ducu.
Lulevi 3:9 Lacen en bityero gityer ma giwaŋo ki mac bot Rwot ma okwanyo ki i kom gitum meno me gityer lakwecwiny, en aye dwolone, ki moo yibe oluu, kun giŋolo cok ki i oguro cogo ŋeye, ki dwolo ma oumo jam iye,
Lulevi 3:10 ki olaŋ aryo ducu, ki dwolo ma tye i komgi ma tye i pyere, ki okene ma i kom cwiny ma en bikwanyo woko kacel ki olaŋ aryo.
Lulevi 3:11 Ci ajwaka biwaŋo woko i wi keno tyer, obed cam ma gityero ki mac bot Rwot.
Lulevi 3:12 “Ka ce gityerre obedo dyel, en bityero i nyim Rwot,
Lulevi 3:13 biketo ciŋe i wiye, ka doŋ neko woko i nyim kema me rwatte; awobe pa Aron gibicoro remone i kom keno tyer rumo kome ducu.
Lulevi 3:14 Lacen en bityero jami magi ma okwanyo ki i kome gubed gityer ma giwaŋo ki mac bot Rwot, en aye dwolo ma oumo jam iye, ki dwolo ducu ma i kom jam iye,
Lulevi 3:15 ki olaŋ aryo ducu, ki dwolo ma i komgi ma tye i pyere, ki okene ma i kom cwiny ma en bikwanyo woko kacel ki olaŋ aryo.
Lulevi 3:16 Ajwaka biwaŋogi i wi keno tyer obed cam ma gityero ki mac, ma ŋwece kur. Dwolo ducu bedo pa Rwot.
Lulevi 3:17 Bibedo cik matwal nio wa i kare pa likwayowu ducu, wa i kabedo ma wubedo iye ducu, ni, pe wucam dwolo nyo remo.”
Lulevi 4:1 Rwot owaco bot Moses ni,
Lulevi 4:2 “Wac bot jo Icrael ni, Ka dano mo obalo ma pe otimo akaka, i kom gin ma yam Rwot ociko ni pe gitim, ce otimo acel mo i kingi,
Lulevi 4:3 ka ce ajwaka ma giwiro ki moo aye obalo, kun okelo bal i kom lwak, myero en otyer bot Rwot wod twon ma kome pe ki mwonyo pi bal ma en otimo, obed gitum me bal.
Lulevi 4:4 En bikelo wod twon i doggola kema me rwatte i nyim Rwot, biketo ciŋe i wi twon ci neko woko i nyim Rwot.
Lulevi 4:5 Ajwaka ma giwiro bikwanyo remo twon manok, tero i kema me rwatte;
Lulevi 4:6 ajwaka biluto lwet ciŋe i remo ci kiro remo tyen abiro i nyim Rwot, i nyim boŋo kicika ma umo kabedo maleŋ.
Lulevi 4:7 Ajwaka bireyo remo mukene i kom ten keno aŋwen me keno tyer me odok eceta ma ŋwece kur ma tye i kema me rwatte i nyim Rwot; remo twon mudoŋŋe en bionyo woko i te tedi keno tyer me gitum awaŋa ma tye i doggola kema me rwatte.
Lulevi 4:8 En bikwanyo dwolo ducu ki i kom twon me gitum me bal, dwolo ma oumo jam iye, ki dwolo ducu ma tye i kom jam iye,
Lulevi 4:9 ki olaŋ aryo ducu ki dwolo ma tye i komgi ma tye i pyere, ki okene ki i kom cwiny ma en bikwanyo woko kacel ki olaŋ aryo,
Lulevi 4:10 kit macalo gikwanyo ki i kom twon me gityer lakwecwiny; ci ajwaka biwaŋogi woko i wi keno tyer me gitum awaŋa.
Lulevi 4:11 Ento pyen twon ki riŋone ducu, kacel ki wiye ki tyene ki jam iye ki wee iye,
Lulevi 4:167 
Lulevi 4:12 en bitero woko ki berre wa i ŋe gony i kabedo ma olony ka ma gionyo iye buru, ci biwaŋo i wi yen ki mac; i kabedo ka ma gionyo iye buru en aye gibiwaŋo iye.
Lulevi 4:13 “Ka lwak jo Icrael ducu gutimo bal ma pe gutimo akaka, ce lokke pe oŋene i nyim kacokke, kun gitiyo gin mo acel i kom gin ducu ma yam Rwot ociko ni pe gitim, ci gutiŋo alii;
Lulevi 4:14 ka bal ma gutimo-ni doŋ oŋene, ci kacokke myero otyer wod twon me gitum me bal kun gikelo i nyim kema me rwatte.
Lulevi 4:15 Ludoŋo pa lwak gibiketo ciŋgi i wi twon i nyim Rwot, ci gibineko twon i nyim Rwot.
Lulevi 4:16 Ajwaka ma giwiro bitero remo twon manok i kema me rwatte:
Lulevi 4:17 ajwaka biluto lwet ciŋe i remo ci kiro tyen abiro i nyim Rwot i nyim boŋo kicika.
Lulevi 4:18 En bireyo remo mukene i kom ten keno aŋwen me keno tyer ma tye i kema me rwatte i nyim Rwot; remo mudoŋŋe en bionyo woko i te tedi keno tyer me gitum awaŋa ma tye i doggola kema me rwatte.
Lulevi 4:19 En bikwanyo dwolone ducu ki i kome ci wano woko i wi keno tyer.
Lulevi 4:20 En bitiyo ki twon man kit ma onoŋo otiyo ki twon me gitum me bal; ajwaka bitimo gin me lakwany bal ki i komgi ci Rwot biweko balgi.
Lulevi 4:21 Ci ajwaka bitero twon woko Wa i ŋe gony, biwaŋo kit macalo owaŋo ki twon mukwoŋo-ni; en aye gitum me bal pa lwak mucokke.
Lulevi 4:22 “Ka laloc mo aye obalo ma pe otimo akaka, kun otiyo gin mo acel i kom gin ducu ma yam Rwot Lubaŋane ociko ni pe gitim, ci otiŋo alii,
Lulevi 4:23 ka gimiyo en oŋeyo bal ma en otimo-ni, ci en bikelo dyel pi gityerre, nyok ma kome pe ki mwonyo.
Lulevi 4:24 Biketo ciŋe i wi dyel, ci neko i kabedo ma gineko iye gitum awaŋa i nyim Rwot; co aye gitum me bal.
Lulevi 4:25 Ajwaka bigwelo remo me gitum me bal ki lwet ciŋe, ci reyo i kom ten keno aŋwen me keno tyer me gitum awaŋa; remo mudoŋŋe en bionyo woko i te tedi keno tyer me gitum awaŋa.
Lulevi 4:26 En biwaŋo dwolone ducu i wi keno tyer, macalo dwolo me gityer lakwecwiny; kit meno ajwaka bitimo gin lakwany bal ki i kome pi balle, ci Rwot biweko balle.
Lulevi 4:27 “Ka ŋat mo acel ma i kin lwak obalo ma pe otimo akaka, kun otiyo gin mo acel i kom gin ducu ma yam Rwot ociko ni pe gitim, ci otiŋo alii,
Lulevi 4:28 ka gimiyo en oŋeyo bal ma en otimoni, ci en bikelo dyel pi gityerre, bwonne ma kome pe ki mwonyo, pi balle ma en otimo-ni.
Lulevi 4:168 
Lulevi 4:29 En biketo ciŋe i wi gitum me bal, ci neko gitum me bal i kabedo ma gineko iye gitum awaŋa.
Lulevi 4:30 Ajwaka bigwelo temo ki lwet ciŋe, ci reyo i kom ten keno aŋwen me keno tyer; remo mudoŋŋe en bionyo woko i te tedi keno tyer.
Lulevi 4:31 En bikwanyo dwolone ducu macalo gikwanyo dwolo ki i gityer lakwecwiny, ajwaka biwaŋo i wi keno tyer obed gin ma ŋwece kur me yomo cwiny Rwot; kit meno ajwaka bitimo gin me i akwany bal ki i kome, ci Rwot biweko balle.
Lulevi 4:32 “Nyo ka en mito kelo latin romo me gityerre pi gitum me bal, en bikelo bwonne ma kome pe ki mwonyo.
Lulevi 4:33 Biketo ciŋe i wi gitum me bal, ci neko i kabedo ma gineko iye gitum awaŋa-ni.
Lulevi 4:34 Ajwaka bigwelo remo me gitum me bal ki lwet ciŋe, bireyo i ten keno aŋwen me keno tyer me gitum awaŋa; remo mudoŋŋe en bionyo woko i te tedi keno tyer.
Lulevi 4:35 En bikwanyo dwolone ducu macalo gikwanyo dwolo latin romo ki i gityer lakwecwiny, ajwaka biwaŋo i wi keno tyer i kom gityer ma giwaŋo ki mac bot Rwot; kit meno ajwaka bitimo gin lakwany bal ki i kome pi bal ma en otimo-ni, ci Rwot biweko balle.
Lulevi 5:1 “Ka dano mo obalo kun owinyo lam ma gilamo i kom lwak ni dano myero gutuc lok ma giŋeyo, ma kun en caden ma oneno nyo oniaŋ lokke, ce pe otuco, bal bidok i wiye.
Lulevi 5:2 Nyo ka dano mo ogudo kom gin ma gikwero, kadi bed kom lee tim ma keni muto, ma gikwero; nyo kom lee ma paco ma keni muto, ma gikwero, nyo kom gin ma nya ma corre limuk ma keni muto, ma gikwero, kun pe oŋeyo, en bene odoko keni, noŋo otiŋo alii.
Lulevi 5:3 Nyo ka ogudo gin me kwer ma i kom dano, kit gin mo-ni makwer ma twero miyo dano doko keni, kun pe oŋeyo, ka doŋ oniaŋ iye, noŋo otiŋo alii.
Lulevi 5:4 Nyo ka dano mo okwono kwon laboŋo tamo tere pi timo gin mo marac nyo maber, kit kwon ma dano kwoŋo kun pe gitamo tere, kun pe oniaŋ iye, ka doŋ oniaŋ iye ci bitiŋo alii, ka otimo lok mo acel i kom magi.
Lulevi 5:5 Ka ŋat mo otiŋo alii, ka otimo lok acel mo i kom magi, ci myero otuc bal ma en otimo,
Lulevi 5:6 okel gitumme me tiŋo alii bot Rwot pi bal ma en otimo-ni, bwoŋ romo nyo bwoŋ dyel, obed gitum me bal; ci ajwaka bitimo gin lakwany bal ki i kome pi balle.
Lulevi 5:169 
Lulevi 5:7 “Ento ka noŋo latin romo oloye, ci en bikelo amam aryo nyo litino akuri aryo bot Rwot me gitumme me tiŋo alii pi bal ma otimo; acel obed pi gitum me bal, acel pi gitum awaŋa.
Lulevi 5:8 Bikelogi bot ajwaka, ci ajwaka bikwoŋo tyero acel me gitum me bal. Bidwoyo ŋute turo woko, ento pe biputo wiye,
Lulevi 5:9 ci bikiro remo manok me gitum me bal i but keno me tyer, remo mudoŋŋe en bibiyo cwer i te tedi keno tyer; en aye gitum me bal.
Lulevi 5:10 Lacen bityero me aryone me gitum awaŋa macalo giciko; kit meno ajwaka bitimo gin lakwany bal ki i kome pi bal ma en otimo-ni, ci Rwot biweko balle.
Lulevi 5:11 “Ento ka noŋo amam aryo nyo litino akuri aryo oloye, ci bikelo agwata moko kwon acel me moko mapwotte me gityer mere pi bal ma otimo, obed gitum me bal. Pe bionyo iye moo pe biketo rye odok luban, pien obedo gitum me bal.
Lulevi 5:12 Bikelo bot ajwaka, ci ajwaka bijobo poŋ ciŋ acel obed gin me po i kome, biwaŋone i wi keno tyer, i wi gityer ma giwaŋo ki mac bot Rwot; en aye gitum me bal.
Lulevi 5:13 Kit meno ajwaka bitimo gin lakwany bal ki i kome pi bal ma otimo pi lok mo acel i kom magi, ci Rwot biweko balle. Mudoŋŋe bibedo pa ajwaka, macalo gitimo i kom gityer me moko kwon.” Gitum me tiŋo alii
Lulevi 5:14 Rwot owaco bot Moses ni,
Lulevi 5:15 “Ka dano mo oturo cik pa Lubaŋa kun otimo bal ma pe otimo akaka i kom mot mo maleŋ ma myero en omi bot Rwot, en bikelo gitumme me tiŋo alii bot Rwot, nyok ma kome pe ki mwonyo ma okwanyo ki i kin romi i wel ma iŋolo i cekel me ryal kun ilubo cekel me kabedo maleŋ, obed gitum me tiŋo alii.
Lulevi 5:16 Dok en biculo waŋ gin ma en obalo iye i kom mot maleŋ, kun medo iye acel me abic, ci miyo bot ajwaka. Ajwaka bitimo gin lakwany bal ki i kome ki nyok romo me gitum me tiŋo alii, ci Rwot biweko balle.
Lulevi 5:17 “Ka dano mo obalo kun otiyo gin mo acel i kom gin ducu ma yam Rwot ociko ni pe gitim, kadi bed pe oŋeyo, noŋo otiŋo alii, ci bal bidok i wiye.
Lulevi 5:18 En bikelo bot ajwaka nyok ma kome pe ki mwonyo ma okwanyo ki i kin romi, i wei ma iŋolo, obed gitum me tiŋo alii. Ajwaka bitimo gin lakwany bal ki i kome pi bal ma opoto iye ma pe me akaka, ci Rwot biweko balle.
Lulevi 5:19 En aye gitum me tiŋo alii, noŋo en otiŋo alii i nyim Rwot.”
Lulevi 6:1 Rwot owaco bot Moses ni,
Lulevi 6:170 
Lulevi 6:2 “Dano twero balo kun oturo cik pa Rwot, macalo ka obwolo lawote i kom gin ma con okano bote, nyo ojeŋo bote, nyo ka omayo jamine, nyo oburo lawote,
Lulevi 6:3 nyo onoŋo gin ma orwenyo ci oloko iye lok goba, kun okwoŋo iye kwoŋ me goba; nyo otimo gin mo acel i kom gin ducu ma dano gitimo ci gibalo kwede.
Lulevi 6:4 Ka ŋat mo obalo kumeno ce otiŋo alii, en bidwoko waŋ gin ma omayo-ni, nyo gin ma en otero me bura, nyo gin ma onoŋo gikano: bote, nyo gin ma orwenyo ma en onoŋo,
Lulevi 6:5 nyo gin mo-ni ma en okwoŋo iye kwoŋ me goba. Bidwoko ducu ki berre, dok bimedo acel me abic i kome, ci miyo bot won jami i nino ma en tyero iye gitumme me tiŋo alii.
Lulevi 6:6 En bikelo gitumme me tiŋo alii bot Rwot, nyok ma kome pe ki mwonyo ma okwanyo ki i kin romi, i wel ma iŋolo, wek obed gitum me tiŋo alii; bikelo bot ajwaka.
Lulevi 6:7 Ajwaka bitimo gin lakwany bal ki i kome i nyim Rwot, ci Rwot biweko balle i kom gin mo-ni i kom gin ducu ma dano twero tiyo ma miyo etiŋo alii.” Cik mukene i kom gityer mapatpat
Lulevi 6:8 Rwot owaco bot Moses ni,
Lulevi 6:9 “Cik Aron ki awobene ni, Man aye cik me gitum awaŋa, Gitum awaŋa bibedc i keno tyer dyewor benebene nio wa odiko, kun mac bedo ka lyel iye nakanaka.
Lulevi 6:10 Ajwaka biruko boŋo arukane boŋo camanini, ci ruko pali camaninine i pyere, ka bijobo buru ma odon ka mac doŋ owaŋo gitum awaŋa woko, ci keto i ŋet keno tyer.
Lulevi 6:11 Ka doŋ en bilunyo boŋŋine woko ruko boŋŋi mukene, ci tero buru woko wa i ne gony i kabedo ma olony.
Lulevi 6:12 Mac ma i wi keno tyer bibedo ka lyel nakanaka, pe myero oto. Ajwaka biwaŋo iye yen odiko ki piny ma ru, bicano gitum i wiye kikore, dok biwaŋo dwolo bene i wiye me gityer lakwecwiny.
Lulevi 6:13 Mac bibedo ka Lyel i wi keno tyer nakanaka, pe myero oto.
Lulevi 6:14 “Man aye cik me gityer me moko kwon. Awobe pa Aron gibityerone i nyim Rwot, i nyim keno me tyer,
Lulevi 6:15 ŋat acel bijobo moko kwon mapwot-ti poŋ ciŋ acel ki i gityer me moko kwon, kacel ki moone ki odok luban ma i kom gityer me moko kwon, ci wano i wi keno tyer obed gin me po i kome, gin ma ŋwece kur me yomo cwiny Rwot.
Lulevi 6:16 Ma odoŋŋe Aron ki awobene gibicamo; gibicamo ma tobi pe iye i kabedo mo maleŋ, i dyekal me kema me rwatte.
Lulevi 6:171 
Lulevi 6:17 Pe gibitedo capatte ki tobi. Atyeko miyo botgi me bedo dul megi me gityer mera ma giwaŋo ki mac; en gin maleŋ makato, macalo gitum me bal ki gitum me tiŋo alii.
Lulevi 6:18 Co ducu ma i kin likwayo pa Aron gitwero camo dul man ma gikwanyo ki i kom gityer ma giwaŋo ki mac bot Rwot; en cik ma bibedo matwal wa i kare pa likwayowu ducu. Ŋat ma ogudo bidoko maleŋ.”
Lulevi 6:19 Rwot owaco bot Moses ni,
Lulevi 6:20 “Man aye gityer ma Aron ki awobene gibityero bot Rwot i nino ma giwire iye ki moo: agwata moko kwon acel me moko mapwotte, obed gityer me moko kwon me kare ducu; bityero nucune odiko ki nucune otyeno.
Lulevi 6:21 Gibitedo ki moo i otako nyonyo; ibikelo ma doŋ girubo maber, ma noŋo iŋido matitino macalo gityer me moko kwon, ityer obed gin ma ŋwece kur me yomo cwiny Rwot.
Lulevi 6:22 Ajwaka ma oa ki i kin awobe pa Aron ma gibiwiro ki moo me leyo kakare bityero bot Rwot pi cik ma bibedo matwal; gibiwaŋo ducu ki berre.
Lulevi 6:23 Gityer me moko kwon pa ajwaka gibiwaŋo woko ducu ki bene; pe gibicamo.”
Lulevi 6:24 Rwot owaco bot Moses ni
Lulevi 6:25 “Wac bot Aron ki awo bene ni, Man aye cik me gitum me bal. I kabedo ma gineko iye gitum awaŋa-ni, en aye gibineko iye gitum me bal i nyim Rwot; en gin maleŋ makato.
Lulevi 6:26 Ajwaka ma otyero pi bal en aye bicamone; gibicamo i kabedo mo maleŋ, i dyekal me kema me rwatte.
Lulevi 6:27 Gin ducu ma ogudo riŋone bidoko maleŋ; ka remone okir i kom ginaruka, ibilwoko gin ma remo okir i kome-ni i kabedo mo maleŋ.
Lulevi 6:28 Agulu lobo ma gitedo iye gibineko woko; ento ka gitedo i weer mola, ci gibirudo kome, gilako ki pii.
Lulevi 6:29 Co ducu ma i kin ajwagi gitwero camone; en gin maleŋ makato.
Lulevi 6:30 Ento gitum me bal pe gibicamone tekke ka remone gitero i kema me rwatte pi timo gin lakwany bal i kabedo maleŋ; gibiwaŋo woko awaŋa ki mac.
Lulevi 7:1 “Man aye cik me gitum me tiŋo alii. En gin maleŋ makato;
Lulevi 7:2 i kabedo ma gineko iye gitum awaŋa-ni en aye gibineko iye gitum me tino alii, ci gibicoro remone i kom keno tyer rumo kome ducu.
Lulevi 7:3 Gibityero dwolone ducu, moo yibe, dwolo ma oumo jam iye,
Lulevi 7:172 
Lulevi 7:4 olaŋ aryo ducu ki dwolo ma i komgi ma tye i pyere, ki okene ma tye i kom cwiny ma en bikwanyo woko kacel ki olaŋ aryo.
Lulevi 7:5 Ajwaka biwaŋogi i wi keno tyer obed gin ma giwaŋo ki mac bot Rwot; en aye gitum me tiŋo alii.
Lulevi 7:6 Co ducu ma i kin ajwagi gitwero camone; gibicamo i kabedo mo maleŋ; en gin maleŋ makato.
Lulevi 7:7 Gitum me tiŋo alii rom ki gitum me bal, cikgi tye acel; ajwaka ma otimo kwede gin lakwany bal, en aye biterone.
Lulevi 7:8 Dok ajwaka ma otyero gitum awaŋa pa ŋat mo bitero pyen me gitum awaŋa ma en otyero-ni.
Lulevi 7:9 Gityer me moko kwon ducu ma gitedo i keno, ki mukene ma gitedo i cupuriya nyo i otako nyonyo, bibedo pa ajwaka ma otyero-ni.
Lulevi 7:10 Gityer me moko kwon ducu, ma girubo ki moo, nyo ma noŋone, bibedo pa awobe pa Aron ducu; ŋat man bitero ma rom ki lawote.
Lulevi 7:11 “Man aye cik me gityer lakwecwiny ma ŋat mo bityero bot Rwot.
Lulevi 7:12 Ka en tyero pi miyo pwoc, ci bityero, kacel ki gityer me pwoc, capat ma tobi pe iye ma girubo ki moo, capat marep ma tobi pe iye ma gireyo moo i komgi, ki capat ma tobi pe iye me moko kwon mapwotte ma girubo maber ki moo.
Lulevi 7:13 En bityero bene capat me mugati ma girubo iye tobi kacel ki gitumme me gityer lakwecwiny.
Lulevi 7:14 I kom magi en bityero capat acel ki i kom gityer acel acel obed gityer bot Rwot; meno bibedo pa ajwaka ma ocoro remo me gityer lakwecwiny.
Lulevi 7:15 Riŋo me gitumme me gityer lakwecwiny pi miyo pwoc gibicamo i nino ma en otyero iye; en pe biweko mo doŋ nio odiko.
Lulevi 7:16 Ento ka gityerre obedo gityer me cobo kwoŋ, nyo gityer mo ma iye opwoyo, gibicamo i nino ma en otyero iye, dok mudoŋŋe gitwero camo orwone.
Lulevi 7:17 Ento riŋo mo me gitum mere ma odon i nino me adekke myero giwaŋ awaŋa ki mac.
Lulevi 7:18 Ka gicamo riŋo mo me gitum mere me gityer lakwecwiny i nino me adekke, Lubaŋa pe bigamo ŋat ma otyero-ni, dok pe gibikwano ni en otyero gin mo, Bibedo gin me kwer: ŋat ma ocamo, bal bidok i wiye.
Lulevi 7:19 “Riŋo ma ogudo kom gin mo ma gikwero pe gibicamo; gibiwaŋone awaŋa ki mac. Jo ducu ma olonnye gitwero camo riŋo,
Lulevi 7:20 ento ka ŋat mo ocamo riŋo me gityer lakwecwiny pa Rwot ma onoŋo en odoko keni, dano meno waŋe birwenyo woko ki i kin lutugi.
Lulevi 7:173 
Lulevi 7:21 Ka ŋat mo ogudo kom gin mo ma gikwero, kadi bed gin me kwer ma i kom dano, nyo lee ma gikwero, nyo kit gin mo-ni me kwer ma keni, ka dok camo kwede riŋo me gityer lakwecwiny pa Rwot, dano meno waŋe birwenyo woko ki i kin lutugi.”
Lulevi 7:22 Rwot owaco bot Moses ni,
Lulevi 7:23 “Wac bot jo Icrael ni, Pe myero wucam kit dwolo ducu, kadi me twon, kadi me romo nyo me dyel.
Lulevi 7:24 Dwolo geŋ lee ma oto kene, ki dwolo lee ma ŋuu omwodo gitwero tic kwede i yo mukene ducu, ento pe gibicamo kadi ki acel.
Lulevi 7:25 Dano ducu ma ocamo dwolo lee mo ma gityero kwede gityer ma giwaŋo ki mac bot Rwot, wane birwenyo woko ki i kin lutugi.
Lulevi 7:26 Dok pe wubicamo remo gin mo ducu, kadi bed me winyo nyo me lee, ka ma wubedo iye ducu.
Lulevi 7:27 Dano ma ocamo remo gin mo, waŋe birwenyo woko ki i kin lutugi.”
Lulevi 7:28 Rwot owaco bot Moses ni,
Lulevi 7:29 “Wac bot jo Icrael ni, ŋat ma otyero gitumme me gityer lakwecwiny myero okel gityer mere ma okwanyo iye me amiya bot Rwot. Ki i kom gityer mere me lakwecwiny,
Lulevi 7:30 en bikelo gire ki ciŋe gityer ma giwaŋo ki mac bot Rwot; en bikelo dwolo ki gok, wek gikwat gok obed gityer me akwata i nyim Rwot.
Lulevi 7:31 Ajwaka biwaŋo dwolo i wi keno tyer, ento gok bibedo pa Aron ki awobene.
Lulevi 7:32 Em malacuc wubimiyo bot ajwaka obed gityer mere ma oa ki i kom gitum me gityer lakwecwiny;
Lulevi 7:33 ŋat ma i kin awobe pa Aron ma otyero remo me gityer lakwecwiny, ki dwolone, bitero em malacuc obed waŋ watte.
Lulevi 7:34 Pien gok ma gikwato, ki em ma gityero, atyeko kwanyogi woko ki bot jo Icrael ki i kom gityergi me lakwecwiny, amiyogi bot ajwaka Aron ki bot awobene, ma myero jo Icrael gumi botgi dikdik.
Lulevi 7:35 Man aye waŋ wat pa Aron ki pa awo bene ma a ki i kom gityer ma giwaŋo ki mac bot Rwot, ma yam gikwero obed megi i nino ma yam gikelogi wek guti bot Rwot macalo ajwagi.
Lulevi 7:36 Rwot yam ociko ni jo Icrael gubed ka miyo botgi i kare ma yam giwirogi ki moo; man bibedo waŋ watgi matwal nio wa i kare pa likwayogi ducu.”
Lulevi 7:37 Man aye cik me gitum awaŋa, me gityer me moko kwon, me gitum me bal, me gitum me tiŋo alii, me keto ajwaka i dog tic, ki me gitum me gityer lakwecwiny,
Lulevi 7:174 
Lulevi 7:38 ma yam Rwot ociko ki Moses i wi got Cinai i nino ma yam ociko iye jo Icrael ni gukel gityer megi bot Rwot, i tim Cinai.
Lulevi 8:1 Rwot owaco bot Moses ni,
Lulevi 8:2 “Ter Aron kacel ki awobene, ki boŋŋi arukagi, ki moo wir, ki twon me gitum me bal, ki nyogi romi aryo, ki aduku me mugati ma to bi pe iye;
Lulevi 8:3 ci icok lwak ducu kacel i doggola kema me rwatte.”
Lulevi 8:4 Moses otiyo kit macalo Rwot ocike; ci lwak gucokke i doggola kema me rwatte.
Lulevi 8:5 Moses owaco bot lwak ni, “Man aye gin ma Rwot ociko ni giti.”
Lulevi 8:6 Ci Moses okelo Aron ki awobene olwokogi ki pii.
Lulevi 8:7 Oruko Aron ki kanyi, otweyo pyere ki kitambara latwe pyer, ka dok oruke ki jor, oketo epod i kome, otweyo pyere ki ceme me epod ma gicweyo ki diro, otweyo, orido kwede i kome.
Lulevi 8:8 Oketo kicaa kor i kore, ka dok oketo Urim ki Tumim i kicaa kor.
Lulevi 8:9 Odwalo kitambara me adwala i wiye, ka otweyo akwaya jabu i kom kitambara me wic i nyime, me bedo lalukana maleŋ: macalo yam Rwot ociko ki Moses.
Lulevi 8:10 Moses okwanyo moo wir ci owiro ki kema ki jami ducu ma, tye iye, okwerogi.
Lulevi 8:11 Okiro moo i kom keno tyer tyen abiro, ci owiro keno tyer ki jami ticce ducu ki moo, kacel ki otako lwok ki tedi tere, pi kwerogi.
Lulevi 8:12 Oonyo moo i wi Aron, owire kwede pi kwerone.
Lulevi 8:13 Moses dok okelo awobe pa Aron, orukogi ki kanyi, otweyo pyergi ki kitambara latwe pyer, ka otweyo gitok matino i wigi, macalo yam Rwot ociko ki Moses.
Lulevi 8:14 Lacen okelo twon me gitum me bal, ci Aron ki awobene guketo ciŋgi i wi twon me gitum me bal.
Lulevi 8:15 Moses oneko, ogwelo remone ci oreyo i kom ten keno aŋwen me keno tyer ki lwet ciŋe orumo kome ducu, olonyo kwede keno tyer, okwero pi kwanyo bal ki i kome.
Lulevi 8:16 Dok Moses okwanyo dwolo ducu ma i kom jam iye, ki okene ma i kom cwiny, ki olaŋ aryo ki dwologi ducu, owaŋogi i wi keno tyer.
Lulevi 8:17 Ento riŋo twon-nu ki pyenne ki wee iye owaŋo awaŋa ki mac woko wa i ŋe gony, macalo yam Rwot ociko ki Moses.
Lulevi 8:175 
Lulevi 8:18 Ka man otum, okelo nyok romo me gitum awaŋa, ci Aron ki awobene guketo ciŋgi i wi nyok romo.
Lulevi 8:19 Moses oneko, ocoro remone i kom keno tyer kun rumo kome ducu.
Lulevi 8:20 Ka doŋ giŋido ruŋo nyok romo woko, Moses owaŋo wiye ki riŋo ma giŋido-ni ki dwolone.
Lulevi 8:21 Jam iye ki tyene ducu gilwoko ki pii lacen Moses owaŋo riŋo nyok romo woko ducu ki berre i wi keno tyer obed gitum awaŋa, gin ma ŋwece kur me yomo cwiny, gityer ma giwaŋo ki mac bot Rwot, macalo yam Rwot ociko ki Moses.
Lulevi 8:22 Lacen okelo nyok romo mukene, en nyok romo me keto dano i dog tic, ci Aron ki awobene guketo ciŋgi i wi nyok romo.
Lulevi 8:23 Moses oneko, ogwelo remone ci oreyo i ogwilo it Aron malacuc, ki i kom twon nyig ciŋe malacuc, ki i kom twon nyig tyene malacuc.
Lulevi 8:24 Gikelo awobe pa Aron ci Moses oreyo remo i ogwilo itgi malacuc, ki i kom twon nyig ciŋgi malacuc, ki i kom twon nyig tyengi malacuc; ka Moses ocoro remo i kom keno tyer kun rumo kome ducu.
Lulevi 8:25 Lacen okwanyo dwolo, ki moo yibe, ki dwolo ducu ma i kom jam iye, ki okene ma tye i kom cwiny, ki olaŋ aryo ducu kacel ki dwologi, ki em malacuc.
Lulevi 8:26 Ka okwanyo capat acel ma tobi pe iye ki i aduku me mugati ma tobi pe iye ma tye i nyim Rwot, ki capat acel me mugati ma girubo ki moo, ki capat acel marep, oketogi i wi dwolo ki i wi em malacuc.
Lulevi 8:27 Oketo magi ducu i dye cin Aron ki i dye cin awobene, okwatogi me bedo gityer me akwata i nyim Rwot.
Lulevi 8:28 Lacen Moses okwanyogi ki i ciŋgi, owaŋogi woko i wi keno tyer kacel ki gitum awaŋa, obed gityer me keto dano i dog tic, gin ma ŋwece kur me yomo cwiny, gityer ma giwaŋo ki mac bot Rwot.
Lulevi 8:29 Moses okwanyo gok, okwato me bedo gityer akwata i nyim Rwot; en aye obedo waŋ wat pa Moses ma oa ki i kom nyok romo me ketogi i dog tic, macalo yam Rwot ociko ki Moses.
Lulevi 8:30 Moses okwanyo moo wir ki remo man ok ma i wi keno tyer, okiro i kom Aron ki i kom boŋŋi arukane, ki i kom awo bene ki boŋŋi arukagi; kit meno okwero Aron ki boŋŋi arukane, ki awobene ki boŋŋi arukagi, gudoko maleŋ.
Lulevi 8:31 Moses owaco bot Aron ki awobene ni, “Wuted riŋo i doggola kema me rwatte, wucam ki kunnu, kacel ki mugati ma tye i aduku me gityer me ketowu i dog tic, macalo yam aciko kun awaco ni, ‘Aron ki awobene aye gibicamone.’
Lulevi 8:32 Riŋo ki mugati ma odoŋ myero wuwaŋ awaŋa ki mac.
Lulevi 8:176 
Lulevi 8:33 Pe wubikato woko ki i doggola kema me rwatte pi nino abiro, nio ka kare me ketowu i dog tic ocobbe kakare, pien ketowu i dog tic bitero nino abiro.
Lulevi 8:34 Gin ma gibedo ka tiyone tin, yam Rwot ociko ni gitim me lakwany bal ki i komwu.
Lulevi 8:35 Wun wubibedo i doggola kema me rwatte pi nino abiro, kun wulubo gin ma Rwot ociko, wek pe wuto; pien gicika kit meno.”
Lulevi 8:36 Aron ki awobene gutiyo gin ducu ma Rwot yam ociko ki i dog Moses.
Lulevi 9:1 I nino me aborone Moses olwoŋo Aron ki awobene ki ludoŋo pa jo Icrael,
Lulevi 9:2 ci owaco bot Aron ni, “Kwany wod twon, pi gitum me bal, ki nyok romo pi gitum awaŋa, ma pe komgi ki mwonyo ducu, wek ityergi i nyim Rwot.
Lulevi 9:3 Dok iwac bot jo Icrael ni, ‘Wukwany nyok dyel pi gitum me bal, wod twon ki latin romo ma ditogi mwaka acel acel ma pe komgi ki mwonyo ducu, pi gitum awaŋa,
Lulevi 9:4 ki twon ki nyok romo pi gityer lakwecwiny, me atuma i nyim Rwot, ki gityer me moko kwon ma girubo ki moo; pien Rwot binen botwu tin.’ “
Lulevi 9:5 Gukelo gin ma Moses ociko i nyim kema me rwatte; ci lwak ducu gunyiko cok, gucuŋ i nyim Rwot.
Lulevi 9:6 Moses owaco ni, “Man aye gin ma Rwot ociko ni wuti, ci deyo pa Rwot binen botwu.”
Lulevi 9:7 Moses dok owaco bot Aron ni, “Nyik cok ki keno tyer, wek ityer gitum me balli ki gitum awaŋani, ci itim gin lakwany bal ki i komi ki i kom lwak. Dok ikel gityer pa lwak itim gin lakwany bal ki i komgi macalo yam Rwot ociko.”
Lulevi 9:8 Aron ocako nyiko cok kt keno tyer ci oneko wod twon me gitum me bal ma onoŋo tye pire kikome.
Lulevi 9:9 Ka awobe pa Aron gumiyo remo bote, en oluto lwet ciŋe i remo ci oreyo kom ten keno aŋwen me keno tyer, ka oonyo remo i te tedi keno tyer.
Lulevi 9:10 Ento dwolo ki olaŋ aryo ki okene ma tye i kom cwiny ma okwanyo ki i kom gitum me bal en owaŋo woko i wi keno me tyer, macalo yam Rwot ociko ki Moses.
Lulevi 9:11 Riŋone ki pyenne en owaŋo awaŋa ki mac woko i ne gony.
Lulevi 9:12 Ka oneko gitum awaŋa, ci awobe pa Aron gumiyo remo bote, en ocoro i kom keno tyer kun rumo kome ducu.
Lulevi 9:177 
Lulevi 9:13 Ka dok gumiyo gitum awaŋa bote i kit ma giŋido kwede, kacel ki wic ci en owaŋogi i wi keno tyer.
Lulevi 9:14 En olwoko jam iye ki tyene ducu, ci owaŋogi i wi keno tyer kacel ki gitum awaŋa.
Lulevi 9:15 Ka man otum, otyero gityer pa lwak, Okwanyo dyel me gitum me bal ma onoŋo tye pi lwak, ci oneko, otyero pi bal, macalo gitum me bal mukwono.
Lulevi 9:16 Ka dok omiyo gitum awaŋa, otyero kun lubo cik.
Lulevi 9:17 Ka otyero gityer me moko kwon, ojobo poŋ ciŋe, owaŋo i wi keno tyer, omedo i kom gitum awaŋa me odiko.
Lulevi 9:18 Oneko twon ki nyok romo bene en gitum me gityer lakwecwiny ma onoŋo tye pi lwak. Awobe pa Aron gumiyo remo bote, ci en ocoro i kom keno tyer kun rumo kome ducu.
Lulevi 9:19 Ka dok gumiye dwolo me twon ki me nyok romo, ki moo yibe, dwolo ma oumo jam iye, olaŋ aryo, ki okene ki i kom cwiny.
Lulevi 9:20 Guketo dwolo i wi gok, ci owaŋo dwolo i wi keno tyer,
Lulevi 9:21 ento gok ki em malacuc Aron okwato me bedo gityer akwata i nyim Rwot, macalo Moses ociko.
Lulevi 9:22 Ka doŋ Aron otiŋo ciŋe malo tuŋ bot lwak, ci olamo gum i komgi, ci olor piny nia ki ka tyero gitum me bal ki gitum awaŋa ki gityer lakwecwiny ducu.
Lulevi 9:23 Lacen Moses ki Aron gudonyo i kema me rwatte; ka gukatti woko, ci gulamo gum i kom lwak, ci deyo pa Rwot onen bot lwak ducu.
Lulevi 9:24 Ka mac oa ki i nyim Rwot obino owaŋo gitum awaŋa ki dwolo ma i wi keno tyer, otyeko woko ducu. Ka lwak ducu oneno gudaŋŋe ki woo, gupoto piny aryeba ic.
Lulevi 10:1 Nadab ki Abiu, awobe pa Aron, ŋat acel acel okwanyo atabo weerre me waŋo odok eceta, oketo iye mac, ka oketo iye odok eceta, ci gutyero mac mapat i nyim Rwot, kit mac ma yam pe ocikogi kwede.
Lulevi 10:2 Ka mac oa ki i nyim Rwot, owaŋogi woko, ci guto woko ki i nyim Rwot.
Lulevi 10:3 Ka Moses owaco bot Aron ni, “Man aye gin ma Rwot owaco, ni, ‘Abinyutte kekena i kin jo ma gitye cok kweda ni aleŋ, dok gibiketo deyo i koma i nyim lwak ducu.’ ” Ci Aron oliŋ gire mot.
Lulevi 10:178 
Lulevi 10:4 Ka Moses olwoŋo Micael ki Elijapan, awobe pa Ujiel omin won Aron, owaco botgi ni, “Wunyik cok, wutiŋ omegiwu ki i nyim kabedo maleŋ, wutergi woko i ne gony.” owaco.
Lulevi 10:5 Ci gunyiko cok, gutiŋogi ki kanyigi, guterogi woko i ne gony, kit macalo Moses Cik ma obwoyo tic pa ajwagi ki wag watgi
Lulevi 10:6 Moses owaco bot Aron ki bot Eleajar ki Itamar ma gin awobene ni, “Pe wugony yer wiwu oket ata lijayi, dok pe wuyec ginarukawu, wek pe wuto, dok wek kiniga pe opol i kom lwak ducu, Ento utmegiwu, jo ducu me ot pa Icrael, gitwero kok pi to ma mac pa Rwot okelo.
Lulevi 10:7 Pe wukat woko ki i doggola ke ma me rwatte, wek pe wuto, pien moo wir pa Rwot tye i komwu.” Ci gutiyo kit ma Moses owaco botgi.
Lulevi 10:8 Rwot oloko ki Aron kun waco ni,
Lulevi 10:9 “Pe imat koŋo vino nyo gin ma mero dano, in kacel ki awobeni, ka onoŋo wucito i kema me rwatte, wek pe wuto; meno bibedo cik matwal nio wa i kare pa likwayowu ducu.
Lulevi 10:10 Myero wupok kin jami maleŋ ki jami ma pe leŋ, ki kin gin ma keni ki gin ma olony.
Lulevi 10:11 Dok wubipwonyo jo Icrael ki cik ducu ma Rwot ocikogi kwede ki i dog Moses.”
Lulevi 10:12 Ci Moses owaco bot Aron, ki bot Eleajar ki Itamar, awobene ma yam gudoŋ, ni, “Wukwany gityer me moko kwon ma odoŋ ki i kom gityer ma giwaŋo ki mac bot Rwot, ci wucam ma to bi pe iye, i ŋet keno tyer, pien en gin maleŋ makato.
Lulevi 10:13 Myero wucam ki i kabedo mo maleŋ, pien en aye waŋ watti ki waŋ wat pa awobeni ma a ki i kom gityer ma giwaŋo ki mac bot Rwot; pien yam gicika kit meno.
Lulevi 10:14 Ento gok ma gikwato ki em ma gityero wubicamo i kabedo mo ma olony, in ki awobeni ki anyirani kacel, pien gimiyogi gubed waŋ watti ki waŋ wat pa awobeni, ma a ki i kom gityer lakwecwiny pa jo Icrael.
Lulevi 10:15 Em ma gityero ki gok ma gikwato-ni gibikek kacel ki gityer ma giwaŋo ki mac ma en aye dwolo, wek gikwat i nyim Rwot me gityer akwata. Bibedo meri ki pa awobeni kacel kwedi; en cik ma bibedo matwal, macalo yam Rwot ociko.”
Lulevi 10:16 Ka Moses openyo mot pi dyel me gitum me bal, ci onoŋo ni doŋ giwaŋo woko. Akemo omake i kom Eleajar ki Itamar, awobe pa Aron ma con gudoŋŋi, owaco ni,
Lulevi 10:17 “Piŋo pe wucamo gitum me bal ki i kabedo maleŋ? Pien en gin maleŋ makato ma gimiyowu wek wutiŋ bal pa lwak, pi timo gin lakwany bal ki i komgi i nyim Rwot.
Lulevi 10:179 
Lulevi 10:18 Nenu, wa remone pe gukelo i tyelo i kabedo maleŋ. Yam myero wucam ki i kabedo maleŋ, macalo yam aciko.”
Lulevi 10:19 Aron ogamo dog Moses ni, “Nen, tin gutyero gitum me bal ki gitum awaŋagi i nyim Rwot, ci gin macalo man doŋ opoto i koma, Ka kono abedo ka camo gitum me bal tin, kono obedo myero i waŋ Rwot?”
Lulevi 10:20 Ka Moses owinyo lok meno, ci iye okwe.
Lulevi 11:1 Rwot owaco bot Moses ki Aron ni,
Lulevi 11:2 “Wuwac bot io Icrael ni, Man aye gin makwo ma wutwero camo ki i kin lee ducu ma tye i wi lobo.
Lulevi 11:3 Lee ducu ma oboŋ tyengi akara, ma kin tyengi opokke, ma nyamo omen, ma i k in lee ducu wutwero camone.
Lulevi 11:4 Ento lee ma nyamo omen nyo ma oboŋ tyengi akara ma pe wubicamo gin ene: Kinaga kadi en nyamo omen, ento oboŋ tyene pe akara; pienno bedo keni botwu, wubikwerone.
Lulevi 11:5 Ki oduka nyamo omen, ento oboŋ tyene pe akara; pienno bedo keni botwu, wubikwerone.
Lulevi 11:6 Ki apwoyo bene kadi en nyamo omen, ento oboŋ tyene pe akara; pienno bedo keni botwu, wubikwero.
Lulevi 11:7 Ki opego, kadi oboŋ tyene akara, kin tyene opokke, ento pe nyamo omen; pienno bedo keni botwu, wubikwero.
Lulevi 11:8 Pe wucam riŋogi, pe wugud wa komgi ma oto bene; gin bedo keni botwu, wubikwerogi.
Lulevi 11:9 “Magi aye wutwero camogi ki i kin gin ducu ma bedo i pii. Gin ducu ma bedo i pii ma tye ki kiŋa ŋegi ki pok komgi, ma i nam ki ma i kulu ducu, wutwero camogi.
Lulevi 11:10 Ento gin ducu ma tye i nam ki i kulu ducu ma pe ki kiŋa ŋegi ki pok komgi i kin gin ma corre limuk i pii ki i kin gin makwo ma bedo i pii, bedo gin me kwer botwu.
Lulevi 11:11 Gibibedo me kwer botwu; pe wubicamo riŋogi, dok komgi mutone bene bedo me kwer botwu.
Lulevi 11:12 Gin ducu ma i pii ma pe ki kiŋa ŋegi ki pok komgi bedo me kwer botwu.
Lulevi 11:13 “Magi aye gin ma bibedo me kwer botwu ki i kin winyo; pe gibicamogi, gin gibedo me kwer: ocur, acut, koga,
Lulevi 11:180 
Lulevi 11:14 okwata, ocecu ki kit kwagi ducu;
Lulevi 11:15 agak ki kit kwagi ducu;
Lulevi 11:16 udu, tebu, wetwet, olwilwit ki kit kwagi ducu;
Lulevi 11:17 tula, alwinya, adyeladyel,
Lulevi 11:18 lagweno kulu, kikuŋ, ki ocur madito,
Lulevi 11:19 acebe, ogoro ki kit kwagi ducu; ki putput, ki olik.
Lulevi 11:20 “Kwidi ducu ma tye ki bwomgi, ma giwoto ki tyengi aŋwen, bedo me kwer botwu.
Lulevi 11:21 Ento i kin kwidi ma tye ki bwomgi, ma giwoto ki tyengi aŋwen, wutwero camo gin ma tye ki tyengi mabocone ma gipye kwede i wi lobo.
Lulevi 11:22 Wutwero ca mo magi i kingi: bonyo ki kit kwagi ducu; ocenne ki kit kwagi ducu, labari ki kit kwagi ducu; ki otwoŋo ki i kit kwagi ducu.
Lulevi 11:23 Ento kwidi mukene ducu ma gitye ki bwomgi, ma gitye ki tyengi aŋwen, gibedo me kwer botwu.
Lulevi 11:24 “Magi gin ma bimiyo wudoko keni; ŋat ma ogudo kom mutone bibedo keni nio wa otyeno.
Lulevi 11:25 Ŋat ma ot iŋo dul komgi mo muto-ni bilwoko boŋŋine ci bibedo keni nio wa otyeno.
Lulevi 11:26 Lee ducu ma oboŋ tyene akara, ento kin tyene pe opokke, nyo ma pe nyamo omen, bedo keni botwu; ŋat ma ogudo komgi bibedo keni.
Lulevi 11:27 Ki lee ducu ma woto ki opany tyengi, i kin lee ducu ma giwoto ki tyengi aŋwen, bedo keni botwu. Ŋat ma ogudo kom mutone bibedo keni nio wa otyeno.
Lulevi 11:28 Dok ŋat ma ot iŋo kom mutone bilwoko boŋŋine ci bibedo keni nio wa otyeno; gin bedo keni botwu, wubikwerogi.
Lulevi 11:29 “Man aye gin ma bedo keni botwu ki i kin gin ma nya ma corre limuk i wi lobo: oculi, oyoo adeŋ, lagwe lakaka ki kit kwagi ducu,
Lulevi 11:30 laromo ot, ŋec, lagwe kweyo, ki laŋogo.
Lulevi 11:31 Man aye gin makeni botwu ki i kin gin ducu ma gicorre limuk; ŋat ma ogudo komgi ka guto bibedo keni nio wa otyeno.
Lulevi 11:32 Ka mo i kingi ma doŋ oto opoto i kom jami mo-ni, jami-nu bibedo keni, kadi weer, nyo boŋo aruka, nyo laa, nyo kicaa, jami mo keken ma gitiyo kwede pi kit tic mo-ni; myero giket i pii, ci bibedo keni nio wa otyeno, ka doŋ bibedo ma olony.
Lulevi 11:181 
Lulevi 11:33 Dok ka mo i kingi opoto i agulu, nyo atabo nyo kit gin mo macalo meno ma gicweyo ki lobo, gin ducu ma tye iye bibedo keni, agulu nyo atabo-gu wubineko woko.
Lulevi 11:34 Ginacama mo ma gicamo ma tye iye, ma gionyo iye pii, bibedo keni; ki ginamata ma gimato ki i agulu-ni nyo atabo-gu bibedo keni.
Lulevi 11:35 Jami ducu ma dul komgi mo muto-ni opoto i kome bibedo keni, kadi keno nyo tuk keno gibimuko woko; gin gudoko keni, ci gibibedo keni botwu.
Lulevi 11:36 Kadi bed kumeno, waŋ it nyo bur taŋi me jolo pii bibedo ma olony; ento gin ducu ma ogudo kom mutone bibedo keni.
Lulevi 11:37 Ka dul komgi muto-ni opoto i kom kodi mo me acoya, ma gibicoyo, kodi-nu bibedo ma olony;
Lulevi 11:38 ento ka onoŋo gionyo pii i kom kodinu, ce dul komgi mo muto-ni opoto i kome, ci bedo keni botwu.
Lulevi 11:39 “Ka lee mo ma gicamo oto woko, ŋat ma ogudo geŋŋe bibedo keni nio wa otyeno.
Lulevi 11:40 Ŋat ma ocamo geŋ meno bilwoko boŋŋine ci bibedo keni nio wa otyeno. Dok ŋat ma otiŋo geŋ-ŋu bilwoko boŋŋine, ci bibedo keni nio wa otyeno.
Lulevi 11:41 “Gin ducu ma nya ma corre limuk i wi lobo gin aye gin me kwer; pe gibicamone.
Lulevi 11:42 Gin ducu ma woto kun ywane ki iye, ki gin ducu ma woto ki tyengi aŋwen, nyo ma tye ki lwak tyengi mapol, gin ducu ma nya ma corre limuk i wi lobo pe wubicamogi, pien gin aye gin me kwer.
Lulevi 11:43 Pe wulokke wudok gin me kwer pi gin mo-ni ma nya ma corre limuk; dok pe wuballe wudok keni pigi.
Lulevi 11:44 Pien an a Rwot Lubaŋawu; pi meno wulonnye kekenwu wubed maleŋ, pien an aleŋ. Pe wuballe wudok keni pi gin mo ma corre limuk ma lak i wi lobo.
Lulevi 11:45 Pien an aye a Rwot ma akwanyowu woko ki i lobo Ejipt, wek abed Lubaŋawu; mumiyo wubed jo maleŋ, pien an aleŋ.”
Lulevi 11:46 Man aye cik ma otiko lee ki winyo ki gin makwo ducu ma kwan i pii, ki gin ducu ma corre limuk i wi lobo,
Lulevi 11:47 wek dano gupok kin gin ma keni ki gin ma olony, ki kin gin makwo ma gitwero camo ki gin makwo ma pe gitwero camo.
Lulevi 12:1 Rwot owaco bot Moses ni,
Lulevi 12:182 
Lulevi 12:2 “Wac bot jo Icrael ni, Ka dako ogamo ic ce onywalo latin laco, en bibedo keni pi nino abiro; bibedo keni macalo i kare me two kwer.
Lulevi 12:3 I nino me aborone en aye gibiliro iye del kom nyim latin me co.
Lulevi 12:4 Dako dok bimedde pi nino pyeradek wiye adek wek olonnye pi remo me kwerre; pe bigudo gin mo maleŋ, pe bicito i ot pa Lubaŋa, nio ka kare me lonnyene otum.
Lulevi 12:5 Ento ka onywalo latin nyako, en bibedo keni macalo i kare me two kwer pi cabit aryo; dok bimedde pi nino pyerabicel wiye abicel wek olonnye pi remo me kwer mere.
Lulevi 12:6 “Ka kare me lonnyene otum, ka nyo pi awobi nyo pi nyako, dako bikelo latin romo ma ditte romo mwaka acel bot ajwaka i doggola kema me rwatte pi gitum awaŋa, ki latin akuri, nyo amam, pi gitum me bal.
Lulevi 12:7 Ajwaka bityero i nyim Rwot, bitimo gin lakwany bal ki i kom dako, ci doŋ bilonnye ki i remone ma ocwer. Man aye cik ma mako dako ma onywalo latin laco nyo ma nyako.
Lulevi 12:8 Ka noŋo latin romo oloye, en bitero amam aryo, nyo litino akuri aryo, acel pi gitum awaŋa, acel pi gitum me bal: ajwaka bitimo gin lakwany bal ki i kome, ci doŋ bedo ma olonnye.”
Lulevi 13:1 Rwot owaco bot Moses ki Aron ni,
Lulevi 13:2 “Ka dano mo del kome okwot, nyo orugo, nyo orobo, ci odoko two me dobo i del kome, ci myero gikele bot ajwaka Aron, nyo bot ŋat acel i kin awobene ma gin aye ajwagi.
Lulevi 13:3 Ajwaka biŋiyo two ma orobo i del kome-ni; ci ka yer ma i del kome ma orobo-ni odoko lwar matar, dok ka twone onen ni ogolle matut ma okato del kome, ci meno two dobo, Ka ajwaka doŋ oŋiyo kome, ci bituco ni, kome ki keni.
Lulevi 13:4 Ento ka del kome-ni orobo matar kun nen ni pe ogolle matut okato del, dok ka yer ma tye iye bene pe olokke odoko lwar, ci ajwaka bitweyo dano ma latwo-ni i ot pi nino abiro.
Lulevi 13:5 I nino me abirone ajwaka dok biŋiyo kome, ci ka onen bote ni two doŋ ocuŋ, pe onya omedde i del kome, ci ajwaka bimedo tweyo dano-nu i ot pi nino abiro mukene.
Lulevi 13:6 I nino me abirone ajwaka dok biŋiyo kome, ci ka two ma orobo kome-ni doŋ ojwik woko, dok two pe on ya omedde i del kome, ci ajwaka bituco ni kome pe ki keni; orugo aruga noŋo. Dano-nu myero olwok boŋŋine ci bibedo ma olony.
Lulevi 13:183 
Lulevi 13:7 Ento ka ce kome ma orugo-ni onya omedde i delkome, ma doŋ onoŋo onyutte kene bot ajwaka pi lonnyene, ci en myero dok obin i nyim ajwaka.
Lulevi 13:8 Ajwaka biŋiyo, ci ka onoŋo ni kome ma orugo-ni doŋ onya omedde i del kome, ajwaka bituco ni kome ki keni, meno two dobo.
Lulevi 13:9 “Ka dano mo two dobo omako gibikele bot ajwaka.
Lulevi 13:10 Ajwaka biŋiyo, ci ka del kome mo tye ma okwot ma okwor matar, ma otyeko loko yer odoko lwar, dok bur odet manyen ka ma okwot-ti,
Lulevi 13:11 meno noŋo two dobo ma yam ori i del kome. Ajwaka bituco ni kome ki keni; pe bitweyone i ot, pien kome ki keni.
Lulevi 13:12 Ka dobo ocorre i del kome, ma two dobo oromo del kom dano ma latwo-ni, nia i wiye nio wa i tyene, ma ajwaka twero neno ducu,
Lulevi 13:13 ci ajwaka biŋiyo. Ka dobo oromo kome ducu, ci ajwaka bituco ni olony i kom two meno; noŋo kome ducu okwor matar, kome pe ki keni.
Lulevi 13:14 Ento ka bur odet ma nen i kome, ci kome bibedo ki keni.
Lulevi 13:15 Ajwaka biŋiyo bur mudet manyen-ni, ci bituco ni kome ki keni; bur mudet manyen bedo keni, meno two dobo.
Lulevi 13:16 Fnto ka ce bur mudet manyen-ni dok olokke odoko matar, ci bidwogo bot ajwaka.
Lulevi 13:17 Ajwaka biŋiyo kome, ci ka two odoko matar, ajwaka bituco ni latwo kome pe ki keni; en doŋ olonnye.
Lulevi 13:18 “Ka ŋatti i mo odeke okwot i del kome, ci ocaŋ obone woko,
Lulevi 13:19 ka ce lacen dok ojer okwot i waŋ odeke-nu ma okwor matar, nyo orobo matar kun bedo makwarkwar, ci myero ginyut bot ajwaka.
Lulevi 13:20 Ajwaka biŋiyo, ci ka onen ni ogolle matut okato del kom, ki yer bene odoko lwar, ajwaka bituco ni kome ki keni: meno two dobo ma otyer i waŋ odeke.
Lulevi 13:21 Ento ka ajwaka oŋiyo, ci yer ma tye iye pe lwar, dok pe ogolle matut ma okato del kom, ento doŋ ojwik woko, ci ajwaka bitweyo dano-nu i ot pi nino abiro.
Lulevi 13:22 Ka onya omedde i del kome, ci ajwaka bituco ni kome ki keni, pien meno two.
Lulevi 13:23 Ento ka ce waŋe ma orobo-ni ogik i kabedo acel ma pe on ya omedde, meno po yo waŋ odeke keken, ci ajwaka bituco ni kome pe ki keni.
Lulevi 13:24 “Nyo ka dano mo mac owaŋo, opwaco del kome, ce bur odet manyen i waŋ ka ma opwac-ci, ci orobo matar kun obedo makwarkwar, nyo okwor matar,
Lulevi 13:184 
Lulevi 13:25 ci ajwaka biŋiyo, Ka yer ma i waŋe odoko lwar, dok onen ni ogolle matut, okato del kom, meno two dobo otyer i waŋ ka ma opwac-ci. Ajwaka bituco ni kome ki keni; meno two dobo.
Lulevi 13:26 Ento ka ajwaka oŋiyo, ci yer ma i wane ma orobo-ni pe lwar, dok pe ogolle matut ma okato del kom, ento ojwik woko, ci ajwaka bitweyo dano-nu i ot pi nino abiro.
Lulevi 13:27 I nino me abirone ajwaka biŋiyo; ka tye ka nya medde i del kome, ci ajwaka bituco ni kome ki keni; meno two dobo.
Lulevi 13:28 Ento ka ce waŋe ma orobo-ni ogik i kabedo acel ma pe onya omedde i del kome, ento ojwik woko, meno gin ma okwot i waŋ ka ma opwac keken; ajwaka bituco ni ko me pe ki keni, pien meno waŋ po yo ka ma mac owaŋo.
Lulevi 13:29 “Ka laco mo nyo dako mo two tye i wiye nyo i yer tike,
Lulevi 13:30 ajwaka biŋiyo twone. Ka onen ni ogolle matut okato del kom, dok yer ma tye iye odoko ocwakocwak, dok ojwer woko, ci ajwaka bituco ni kome ki keni; meno two akukuc, en dobo me wic nyo me yer tik.
Lulevi 13:31 Ka ajwaka oŋiyo two akukuc, ka onen ni ogolle matut okato del kom, kun yer macol pe iye, ci ajwaka bitweyo dano meno ma tye ki two akukuc i ot pi nino abiro.
Lulevi 13:32 I nino me abirone ajwaka bi ŋiyo twone; ka akukuc pe on ya omedde, dok pe tye iye yer ma obedo ocwakocwak, dok akukuc pe onen ni ogolle matut okato del kom,
Lulevi 13:33 ci dano-nu bilyelo wiye woko, ento pe bilyelo ka ma obedo akukuc-ci. Ajwaka bimedo tweyo dano meno i ot pi nino abiro mukene.
Lulevi 13:34 I nino me abirone ajwaka biŋiyo akukuc; ka akukuc pe onya omedde i del kome, kun nen ni pe ogolle matut okato del kom, ci ajwaka bituco ni ko me pe ki keni. En bilwoko boŋŋine ci bibedo ma olony.
Lulevi 13:35 Ento ka ce akukuc onya omedde i del kome i ŋe lonnyene,
Lulevi 13:36 ci ajwaka biŋiyo kome, Ka akukuc omedde i del kome, ajwaka pe dok oyeny yer ma obedo ocwakocwak; kome ki keni.
Lulevi 13:37 Ento ka onen bote ni akukuc doŋ ocuŋ, dok yer macol tye olot iye, akukuc doŋ ocaŋ woko, en doŋ olonnye; ajwaka bituco ni kome pe ki keni.
Lulevi 13:38 “Ka laco mo nyo dako mo del kome orobo, kome oonyo ma okwor matar,
Lulevi 13:39 ajwaka biŋiyo. Ka del kome orobo, kome oonyo ma pe okwor matar twatwal, noŋo del ko me oonyo odugo aduga keken; kome pe ki keni.
Lulevi 13:40 “Ka yer wi laco mo otal oo woko, en bedo lawiye otal, ento kome pe ki keni.
Lulevi 13:185 
Lulevi 13:41 Dok ka laco mo yer olwer woko ki i tur nyime nyo i teŋ wiye, en bedo ma wiye otal i tur nyime, ento kome pe ki keni.
Lulevi 13:42 Ento ka tye two mo i wiye nyo i tur nyime mutal-li ma orobo matar kun obedo makwarkwar, meno two dobo aye ma ocorre i wiye ma otal-li, nyo i tur nyime ma otal-li.
Lulevi 13:43 Ajwaka biŋiyo kome: ci ka two ma okwoto wiye mutal-li nyo tur nyime mutal-li obedo matar makwarkwar, kun nen calo two dobo ma i del kom dano,
Lulevi 13:44 en dano ma ladobo, ko me ki keni. Ajwaka myero otuc ni kome ki keni; twone tye i wiye.
Lulevi 13:45 “Ladobo ma tye ki two dobo myero oruk boŋŋi ma oket, bigonyo yer wiye ket ata lijayi, ci umo del doge mamalo woko, ka daŋŋe ni, ‘Koma ki keni, koma ki keni.’
Lulevi 13:46 En bibedo keni pi kare ducu me twone; kome ki keni. En bibedo i kabedone kene, woko i ŋe gony.
Lulevi 13:47 “Ka ce two dobo tye i kom ginaruka mo, kadi bed me boŋo yer romo nyo boŋo camanini,
Lulevi 13:48 i kom uci ma atirre nyo i kom uci ma ariine, nyo i kom laa, nyo i kom gin mo ma gitiyo ki laa,
Lulevi 13:49 ka two nen atworo-atworo nyo makwarkwar i kom boŋo, i kom uci ma atirre nyo i kom uci ma ariine, nyo i kom gin mo ma gitiyo ki laa, meno two dobo, myero ginyut bot ajwaka.
Lulevi 13:50 Ajwaka biŋiyo two meno, ci bitweyo wi jami ma two tye iye-ni pi nino abiro.
Lulevi 13:51 I nino me abirone en biŋiyo two-nu. Ka two onya omedde i ginaruka, i kom uci ma atirre nyo i kom uci ma ariine, nyo i kom laa, kadi bed laa ma giyubo pi kit tic mo, meno aye dobo ma ŋuno jami; jami-nu keni.
Lulevi 13:52 Ajwaka biwaŋo ginaruka meno, kadi bed two tye i kom uci ma atirre nyo i kom uci ma ariine, i boŋo yer romo nyo i boŋo camanini, nyo i kom gin mo ma gitiyo ki laa, pien meno two dobo ma ŋuno jami; gibiwaŋo woko awaŋa ki mac.
Lulevi 13:53 “Ka ajwaka oŋiyo, ce two pe onya omedde i ginaruka, i kom uci ma atirre nyo i kom uci ma ariine, nyo i kom gin mo ma gitiyo ki laa,
Lulevi 13:54 ci ajwaka biciko ni gilwok jami ma two tye iye-ni, ci bimedo tweyo wiye pi nino abiro mukene.
Lulevi 13:55 Dok ajwaka biŋiyo jami ma two tye iye-ni i ne lwokogi. Ka raŋi pe olokke ka ma two tye iye-ni, kadi bed two pe onya omedde, jami-nu keni; wubiwaŋo woko awaŋa ki mac, kadi bed two oŋuno tuŋ ŋeye nyo tuŋ iye.
Lulevi 13:186 
Lulevi 13:56 “Ento ka ce ajwaka oŋiyo, ci two pe nen twatwal i ne lwokone, en biyeco dul meno woko ki i kom ginaruka, nyo ki i kom laa, ki i kom ucine ma atirre nyo i kom uci ma ariine.
Lulevi 13:57 Lacen ka two dok onen i kom ginaruka-nu, nyo i kom ucine ma atirre nyo i kom uci ma ariine, nyo i kom gin mo ma gitiyo ki laa, noŋo tye ka nya medde; gin ma two tye iye-ni wubiwaŋo woko awaŋa ki mac.
Lulevi 13:58 Ento ginaruka, kadi bed uci ma atirre nyo uci ma ariine, nyo gin mo ma gitiyo ki laa, ma two oa i kome ka ilwoko, myero gilwok tyen me aryo, ci bibedo ma olonnye.”
Lulevi 13:59 Man aye cik ma mako two dobo ma i kom ginaruka me boŋo yer romo nyo boŋo camanini, i kom uci ma atirre nyo i kom uci ma ariine, nyo i kom gin mo ma gitiyo ki laa, pi ŋolo ka olony nyo keni.
Lulevi 14:1 Rwot owaco bot Moses ni,
Lulevi 14:2 “Man aye bibedo cik ma mako ladobo i nino me lonnyene. Gibikele bot ajwaka,
Lulevi 14:3 ci ajwaka bikato woko i ŋe gony ka ŋiyo kome. Ka two dobo doŋ ocaŋ woko ki i kome,
Lulevi 14:4 ci ajwaka biciko ni gikel winyo makwo aryo ma olony, te lokke ni, winyo ma gitwero camogi, ki yat cedar, uci makwar, ki anyero, pi dano ma gimito lonyo-ni.
Lulevi 14:5 Ajwaka biciko ni gitwom pii ma mol, giony i otako, ci ginek winyo acel ki malo i wi pii meno.
Lulevi 14:6 En bimako winyo makwo kacel ki yat cedar ki uci makwar-ri ki anyero, ci lutogi kacel ki winyo makwo i remo winyo ma onoŋo gineko ki malo i wi pii mamol-li.
Lulevi 14:7 Bikiro remo i kom dano ma gimito lonyo i kom dobo-ni tyen abiro; lacen bituco ni en doŋ olonnye, ci biweko winyo makwo-ni tuk dok woko i tim.
Lulevi 14:8 Ci dano ma obino pi lonnye bilwoko boŋŋine, bilyelo yer kome ducu, ka lwoko kome ki pii, ci bibedo ma olonnye. I ŋe meno en doŋ cako bino i gony, ento bibuto woko i ne kemanepi nino abiro.
Lulevi 14:9 I nino me abirone bilyelo yer wiye ducu, dok bilyelo yer tike ki yer pyen waŋe ki yer kome ducu. Ka dok bilwoko boŋŋine, bilwoko kome ki pii, ci doŋ bedo ma olonnye.
Lulevi 14:10 “Dok i nino me aborone en bitero litino nyogi romi aryo ma komgi pe ki mwonyo, ki bwoŋ romo ma ditte romo mwaka acel, ki gityer me moko kwon ma romo agwata adek, moko mapwotte ma girubo ki moo, ki moo ma romo cupa acel.
Lulevi 14:187 
Lulevi 14:11 Ajwaka ma lonyo en-ni bitero dano ma gilonyo-ni, cibo kacel ki jamine i nyim Rwot i doggola kema me rwatte.
Lulevi 14:12 Ajwaka bikwanyo nyok romo acel, bityero me gitum pi alii, kacel ki cupa moo acel-lu, ci kwatogi me bedo gityer akwata i nyim Rwot.
Lulevi 14:13 Bineko latin romo-nu i kabedo ma gineko iye gitum pi bal ki gitum awaŋa, i kabedo maleŋ, pien gitum me alii rom ki gitum me bal, ducu bedo pa ajwaka; en gin maleŋ makato.
Lulevi 14:14 Ajwaka bigwelo remo me gitum me alii, bireyo i ogwilo it dano ma gilonyo-ni, malacuc, ki i kom twon nyig ciŋe malacuc, ki i twon nyig tyene malacuc.
Lulevi 14:15 Ka ajwaka bikwanyo moo ma romo cupa acel-li, bitono manok i dye ciŋe malacam,
Lulevi 14:16 ka luto lwet ciŋe malacuc i moo ma i dye ciŋe malacam-mi, ci kiro moo ki nyig ciŋe tyen abiro i nyim Rwot.
Lulevi 14:17 Moo ma odon i ciŋe ajwaka bireyo i ogwilo it dano ma gilonyo-ni malacuc, ki i twon nyig ciŋe malacuc, ki i twon nyig tyene malacuc, i kom remo me gitum me alii.
Lulevi 14:18 Moo ma odoŋ i ciŋ ajwaka en bidunyo i wi dano ma gilonyo-ni, ka ajwaka bitimo gin lakwany bal ki i kome i nyim Rwot.
Lulevi 14:19 Ajwaka bityero gitum me bal me kwanyo bal ki; kom dano ma gimito lonyo keni ma i keme-ni. Lacen en bineko gitum awaŋa,
Lulevi 14:20 ci ajwaka bityero gitum awaŋa kacel ki gitum me moko kwon i wi keno tyer, Kit meno ajwaka bitimo gin lakwany bal ki i kome, ci doŋ bilonnye.
Lulevi 14:21 “Ento ka en lacan ma noŋo meno ducu oloye, en bikwanyo latin nyok romo acel obed gitum me alii me akwata, pi kwanyo bal ki i kome, ki agwata moko kwon acel me moko mapwotte ma girubo ki moo pi gityer me moko kwon, ki moo ma romo cupa acel;
Lulevi 14:22 dok amam aryo nyo litino akuri aryo, macalo en romo noŋone; acel bibedo gitum me bal, acel bibedo gitum awaŋa.
Lulevi 14:23 I nino me aborone en bikelo bot ajwaka pi lonnyene i doggola kema me rwatte i nyim Rwot.
Lulevi 14:24 Ajwaka bikwanyo latin romo me gitum me alii, kacel ki moo ma romo cupa acel-li, bikwatogi me bedo gityer akwata i nyim Rwot.
Lulevi 14:25 Ka dok bineko latin romo me gitum me alii; ci ajwaka bigwelo remo me gitum me alii, bireyo i ogwilo it dano ma gilonyo-ni malacuc, ki i twon nyig ciŋe malacuc, ki i twon nyig tyene malacuc.
Lulevi 14:26 Ka ajwaka bitono moo manok i dye ciŋe malacam,
Lulevi 14:188 
Lulevi 14:27 ci bikiro moo ma i dye ciŋe malacam-mi tyen abiro i nyim Rwot ki nyig ciŋe malacuc.
Lulevi 14:28 Ka ajwaka bireyo moo ma i ciŋe malacuc i ogwilo it dano ma gilonyo-ni, ki i twon nyig ciŋe malacuc, ki i twon nyig tyene malacuc, ka ma gireyo iye remo me gitum me alii.
Lulevi 14:29 Moo ma odoŋ i ciŋe ajwaka bidunyo i wi dano ma gilonyo-ni, me lakwany bal ki i kome i nyim Rwot.
Lulevi 14:30 I kom amam nyo litino akuri ma en romo noŋone,
Lulevi 14:31 en bityero acel pi gitum me bal, acel pi gitum awaŋa, kacel ki gityer me moko kwon; ci ajwaka bitimo gin lakwany bal ki i kom dano ma gilonyoni, i nyim Rwot.
Lulevi 14:32 Man aye cik ma mako dano ma tye ki two dobo, ma pe romo noŋo gityer ducu ma giciko pi lonnyene.”
Lulevi 14:33 Rwot owaco bot Moses ki Aron ni,
Lulevi 14:34 “Ka doŋ wuo i lobo Kanaan ma abimiyowu me bedo mewu, ka ce aketo two dobo i ot mo i lobo ma abimiyowuni,
Lulevi 14:35 ci won ot bicito tito bot ajwaka kun waco ni, ‘I oda nen calo tye iye kit two mo.’
Lulevi 14:36 Ajwaka biciko ni gicok jami, gikel woko wek ot odoŋ ma iye nono ma noŋo peya en ajwaka odonyo iye ka ŋiyo two, wek pe gituc ni jami ducu ma tye i ot bedo keni; lacen ajwaka bidonyo ka ŋiyo ot.
Lulevi 14:37 En biŋiyo two; ka ce twone tye i kor ot kun omido ma obedo atworo atworo, nyo omido makwarkwar, ka nen ni odonyo wa matut i kor ot,
Lulevi 14:38 ci ajwaka bikato woko ki i ot meno, cito i doggolane, cego dog otte woko pi nino abiro.
Lulevi 14:39 I nino me abirone ajwaka dok dwogo ci neno. Ka two onya omedde i kor ot,
Lulevi 14:40 ci ajwaka biciko ni gimuk matafali got ma two omido iye-ni, gibolgi woko i ne gaŋ i kabedo ma pe olony.
Lulevi 14:41 Dok bimiyo gicwero i ot rumo woko ducu, lobo ma gicwero i kor ot-ti gibionyo woko i ne gaŋ i kabedo ma pe olony.
Lulevi 14:42 Ka dok gibikelo matafali got mukene, giketogi i kabedo ma gikwanyo iye godi- ni, ka dok gikelo lobo mukene, ci gipuyo ki ot meno.
Lulevi 14:43 “Ka two dok otuc i ot meno, ma onoŋo doŋ gityeko muko godi woko, dok gicwero kor ot, gipuyo odoco,
Lulevi 14:44 ci ajwaka dok bidok ka nenone. Ka two onya omedde i ot aye, meno two dobo ma ŋuno kor ot; ot-ti keni.
Lulevi 14:189 
Lulevi 14:45 Gibimuko ot meno gireto woko piny, godine ki baone ki lobo ma gipuyo kwede ducu, gibiterogi woko i ŋe gaŋ i kabedo ma pe olony.
Lulevi 14:46 Dano ma odonyo i ot meno ma onoŋo gicego woko-ni bibedo keni nio wa otyeno
Lulevi 14:47 Dano ma obuto piny i ot meno bilwoko boŋŋine; dok ŋat ma ocamo i ot-tu bilwoko boŋŋine.
Lulevi 14:48 “Ento ka ajwaka obino, oŋiyo ot ce onoŋo two pe onya omedde nia ma gipuyo- ni, ci ajwaka bituco ni otte pe keni, pien twone doŋ ocaŋ.
Lulevi 14:49 Pi lonyo ot, en bikwanyo litino winyo aryo, kacel ki yat cedar ki uci makwar ki anyero.
Lulevi 14:50 Gibitwomo pii ma mol i otako, ci en bineko winyo acel ki malo i wi pii meno.
Lulevi 14:51 Bimako yat cedar ki anyero ki uci makwar, kacel ki winyo makwo, ci lutogi i remo winyo ma onoŋo gineko malo ki i wi pii mamol-li, ci kiro kom ot tyen abiro.
Lulevi 14:52 Kit meno en bilonyo ot ki remo winyo, kacel ki pii mamol-li, ki winyo makwo, ki yat cedar, ki anyero ki uci makwar-ri,
Lulevi 14:53 ci biweko winyo makwo tuk dok woko i tim i ne gaŋ. Kit meno en bitimo gin lakwany bal ki i kom ot, ci bibedo ma olony.”
Lulevi 14:54 Man aye cik ma mako two dobo ducu: pi two akukuc,
Lulevi 14:55 pi two dobo ma i kom ginaruka nyo i kom ot,
Lulevi 14:56 nyo pi gin ma okwot, nyo orugo, nyo orobo del kom dano,
Lulevi 14:57 pi nyuto ka obedo keni nyo ma olony. Man aye cik ma mako dobo.
Lulevi 15:1 Rwot owaco bot Moses ki Aron ni,
Lulevi 15:2 “Wuwac bot jo Icrael ni, Ka laco mo kome cwer tut, cwer tutte miyo kome bedo ki keni.
Lulevi 15:3 Dok man aye cik ma mako dano ma kome ki keni pi cwer tut, ka nyo kome mol tut, nyo ka tut ma cwer i kome ocony, noŋo kome ki keni.
Lulevi 15:4 Kitanda ducu ma dano ma kome cwer tut obuto iye bibedo keni, ki gin ducu ma en obedo iye bibedo keni.
Lulevi 15:5 Ŋat ma ogudo kom kitandane myero olwok boŋŋine, olwok kome ki pii, ci bedo keni nio wa otyeno.
Lulevi 15:190 
Lulevi 15:6 Ŋat ma obedo i kom gin ma dano ma kome cwer tut obedo iye bilwoko boŋŋine, lwoko kome ki pii, ci bedo keni nio wa otyeno.
Lulevi 15:7 Ŋat ma ogudo kom dano ma kome cwer tut-ti bilwoko boŋŋi ne, lwoko kome ki pii, ci bedo kem nio wa otyeno.
Lulevi 15:8 Ka ŋat ma kome cwer tut oŋulo laa i kom dano mo ma olony, dano-nu bilwoko boŋŋine, lwoko kome ki pii, ci bedo keni nio wa otyeno.
Lulevi 15:9 Kom mo me bedo i wi kinaga ma dano ma kome cwer tut obedo i wiye bibedo keni.
Lulevi 15:10 Ka ŋat ma ogudo gin mo ma en obedo nyo obuto iye, bibedo keni nio wa otyeno; ki ŋat ma otiŋo jami meno bilwoko boŋŋine, bilwoko kome ki pii, ci bedo keni nio wa otyeno.
Lulevi 15:11 Ka dano ma kome cwer tut ogudo kom dano mo ma onoŋo pe olako ciŋe ki pii, dano-nu bilwoko boŋŋine, lwoko kome ki pii, ci bedo keni nio wa otyeno.
Lulevi 15:12 Ka dano ma kome cwer tut ogudo kom agulu mo, ci agulune gibineko woko, ki jami macalo weer bao ducu gibilako komgi ki pii.
Lulevi 15:13 “Ka dano mo ma kome cwer tut kome doŋ olony, ci bikwano nino abiro pi lonnyene, ka bilwoko boŋŋine, lwoko kome i pii mamol, ci bedo ma ko me pe ki keni.
Lulevi 15:14 I nino me aborone en bitero amam aryo nyo litino akuri aryo, bibino i nyim Rwot i doggola kema me rwatte, bimiyogi bot ajwaka.
Lulevi 15:15 Ajwaka bityerogi, acel me gitum me bal, acel me gitum awaŋa; kit meno ajwaka bitimo gin lakwany bal ki i kome i nyim Rwot pi kome ma obedo ka cwer tut-ti.
Lulevi 15:16 “Ka laco mo kodi me co ne omol i kome, en bilwoko kome ducu ki pii, ci bedo keni nio wa otyeno.
Lulevi 15:17 Ginaruka nyo pyen ducu ma kodine me co omol i kome myero gilwok ki pii, ci bedo keni nio wa otyeno.
Lulevi 15:18 Ka laco obuto ki dako ci kodi me co odonyo i kome, gin aryo ducu gibilwoko komgi ki pii, ci gibibedo keni nio wa otyeno.
Lulevi 15:19 “Dako ma remo mol ki i kome i kit me nino ducu bibedo ki kwerre pi nino abiro; dano ducu ma ogudo kome bibedo keni nio wa otyeno.
Lulevi 15:20 Gin ducu ma en obuto iye i kare ma tye ki kwer bibedo keni, ki gin ducu ma en obedo iye bibedo keni.
Lulevi 15:21 Ŋat ma ogudo kitandane myero olwok boŋŋine, olwok kome ki pii, ci bedo keni nio wa otyeno,
Lulevi 15:191 
Lulevi 15:22 Ŋat ma ogudo kom gin ma en obedo iye bilwoko boŋŋine, lwoko kome ki pii, ci bedo keni nio wa otyeno.
Lulevi 15:23 Kadi bed kitanda nyo gin mo ma en obedo iye, dano ma ogudo bibedo keni nio wa otyeno.
Lulevi 15:24 Ka laco mo obuto kwede, ce kwerre ogudo kome, en bibedo keni pi nino abiro, dok kitanda ducu ma danonu obutoiye bibedo keni.
Lulevi 15:25 “Ka dako mo remo mol ki i kome pi nino mapol, ma pe i i kare me two kwerre keken, nyo ka remone mol ma okato kare me two kwerre, en bimedde bedo keni pi kare ducu ma remone mol; en bibedo keni macalo i kare me two kwer.
Lulevi 15:26 Kitanda ducu ma en obuto iye, i kare ducu ma remone mol-li, bibedo bote macalo kitanda me two kwerre; dok gin ducu ma en obedo iye bibedo keni, macalo bedo keni i kare me two kwer.
Lulevi 15:27 Ŋat ma ogudo jami magi bibedo keni; myero olwok boŋŋine olwok kome ki pii, ci bedo keni nio wa otyeno.
Lulevi 15:28 Ento ka dako kome doŋ olony i kom kwerre, en bikwano nino abiro, lacen en bibedo ma kome pe ki keni.
Lulevi 15:29 I nino me aborone en bitero am am aryo nyo litino akuri aryo, bikelogi bot ajwaka i doggola kema me rwatte.
Lulevi 15:30 Ajwaka bityero acel me gitum me bal, acel me gitum awaŋa; kit meno ajwaka bitimo gin lakwany bal ki i kome i nyim Rwot pi remone ma omol ma omiyo en bedo keni.
Lulevi 15:31 “Myero wumi jo Icrael gugwokke i kom gin ma miyogi bedo keni kit meno, wek pe guto ma gitye keni pi balo kemana ma tye i kingi.”
Lulevi 15:32 Man aye cik ma mako laco ma kome cwer tut ki ma kodi me co omol i kome ma omiyo en odoko keni,
Lulevi 15:33 ki dako bene ma two two kwer; man aye cik ma mako dano ducu, laco nyo dako, ma kome cwer tut nyo remo, ki laco bene ma obuto ki dako ma kome ki keni.
Lulevi 16:1 Rwot oloko bot Moses i kare ma doŋ awobe pa Aron aryo gutyeko to, pien onoŋo gunyiko cok i nyim Rwot ci guto woko.
Lulevi 16:2 Ci Rwot owaco bot Moses ni, “Tit ki omeru Aron ni pe obed ka donyo nino ducu i kabedo maleŋ ma boŋo kicika oumo i nyim kom me kica ma tye i wi canduk: wek pe oto; pien abinen i wi kom me kica i po!.
Lulevi 16:192 
Lulevi 16:3 Ento Aron bidonyo i kabedo maleŋ ki gin magi: bidonyo iye ki wod twon pi gitum me bal, ki nyok romo pi gitum awaŋa.
Lulevi 16:4 En biruko kanyi maleŋ me boŋo camanini, biruko pali boŋo camanini i kome, bitweyo pyere ki kitambara boŋo camanini, ka tweyo kitambara adwala i wiye; man aye gin boŋŋi aruka maleŋ. En bilwoko kome ki pii, ka doŋ birukogi.
Lulevi 16:5 Dok en bigamo ki bot lwak jo Icrael nyogi dyegi aryo pi gitum me bal, ki nyok romo acel me gitum awaŋa.
Lulevi 16:6 “Aron bityero twon obed gitum me bal ma otiko en, kun timo gin lakwany bal ki i kome ki i kom jo ma i ode.
Lulevi 16:7 Dok en bikelo dyegi aryo-nu, biketogi i nyim Rwot i doggola kema me rwatte.
Lulevi 16:8 Ci Aron bibolo kwir i kom nyogi dyegi aryo-nu, kwir acel pi Rwot ki kwir mukene pi Ajajel.
Lulevi 16:9 Aron bikelo dyel ma kwir pa Rwot opoto i kome-ni bityero me bedo gitum me bal.
Lulevi 16:10 Ento dyel ma kwir pa Ajajel opoto i kome-ni gibikelo makwo i nyim Rwot pi timo gin lakwany bal i kome, wek gicwale woko ceŋ i tim bot Ajajel.
Lulevi 16:11 “Aron bityero twon me bedo gitum me bal ma otiko en kun timo gin lakwany bal ki i kome ki i kom jo ma i ode; bineko twon obed gitum me bal ma otiko eno
Lulevi 16:12 En bikwanyo atabo weer me waŋo odok eceta ma opoŋ ki lodi mac ma okwanyo ki i wi keno tyer ma i nyim Rwot, ki odok eceta ma ŋwece kur ma giluro matitino poŋ ciŋ aryo, ci bikelone i tyelo ka ma boŋo kicika oumo-ni.
Lulevi 16:13 Bionyo odok eceta ma ŋwece kur-ri i mac ma i nyim Rwot, wek yito me odok eceta ma ŋwece kur-ri oduny macalo pol oum kom me kica ma bedo i wi canduk lok me caden, wek pe oto.
Lulevi 16:14 Ka dok bikwanyo remo twon manok, ci kiro ki lwet ciŋe i kom kom me kica tuŋ nyime, dok bikiro remo ki lwet ciŋe tyen abiro piny i nyim kom me kica.
Lulevi 16:15 “Ka man otum, bineko dyel me gitum me bal ma onoŋo tye pi lwak, ci kelo remone i tyelo ma boŋo kicika oumo-ni, ci timo remone kit ma otimo ki remo twon-ni; bikiro i wi kom me kica ki i nyim kom me kica.
Lulevi 16:16 En bitimo gin lakwany bal ki i kom kabedo maleŋ kit meno, pi keni pa jo Icrael, ki pi tim aranyigi ki balgi ducu. Dok bitimo kit meno bene ki kema me rwatte ma bedo kwedgi i dye keni megi ducu.
Lulevi 16:17 I kare ma en donyo i kabedo maleŋ ka timo gin lakwany bal, dano mo pe obed i kema me rwatte, nio ka doŋ okato woko ma otyeko timo gin lakwany bal ki i kome ki i kom jo ma i ode, ki i kom jo Icrael mucokke ducu.
Lulevi 16:193 
Lulevi 16:18 Lacen en bikato woko i nyim keno me tyer ma tye i nyim Rwot, ci timo gin lakwany bal ki i kome. Bikwanyo remo twon, ki remo dyel, ci reyo i kom ten keno aŋwen me keno tyer, rumo kome ducu.
Lulevi 16:19 Ka dok bikiro remo iye ki lwet ciŋe tyen abiro kun lonyo, kwero doko maleŋ pi kwanyo keni pa jo Icrael ducu ki i kome.
Lulevi 16:20 “Ka doŋ otyeko timo gin lakwany bal ki i kom kabedo maleŋ, ki kema me rwatte, ki keno tyer, en bikelo dyel makwo.
Lulevi 16:21 Aron biketo ciŋe aryo ducu i wi dyel, kun tuco i kome bal ducu ma jo Icrael gutimo, ki tim aranyigi ki kwa balgi ducu, Biketogi i wi dyel-lu, ci cwale woko kwede i tim, kun dano mo ma doŋ giyero aye tero.
Lulevi 16:22 Dyel bitiŋo balgi ducu i kome, cito kwede wa i t im ata; ci dano-nu bigonyo dyel cito woko i tim.
Lulevi 16:23 “Aron dok bidonyo i kema me rwatte, bilunyo boŋŋi camanini woko ma onoŋo oruko i kare ma en cito i kabedo maleŋ-ŋi, ci wekogi kunnu.
Lulevi 16:24 Ka bilwoko kome ki pii i kabedo mo maleŋ, ka ruko boŋŋine i kome, ci katti woko, tyero gitum awaŋane, ki gitum awaŋa pi lwak, ci timo gin lakwany bal ki i kome ki i kom lwak.
Lulevi 16:25 Dwolo me gitum awaŋa en biwaŋo woko i wi keno tyer.
Lulevi 16:26 Ŋat ma otero dyel, ocwalo bot Ajajel, bilwoko boŋŋine, lwoko kome ki pii, ka lacen bibino i gony.
Lulevi 16:27 Twon me gitum me bal ki dyel me gitum me bal, ma onoŋo gitero remogi i kabedo maleŋ ka timo gin lakwany bal, gibiterogi woko wa i ŋe gony; pyengi ki riŋogi ki wee igi gibiwaŋo woko ki mac.
Lulevi 16:28 Ŋat ma owaŋo bilwoko boŋŋine, lwoko kome ki pii, ka lacen en bibino i gony.
Lulevi 16:29 “Man bibedo cik matwal botwu, ni, i dwe me abiro, i nino dwe me aparre, wubikumo ki toncwiny. Pe wubitiyo tic mo, kadi anywalli me lobo, kadi labedo ma bedo i kinwu.
Lulevi 16:30 Pien i nino meno aye gibitimo iye gin lakwany bal ki i komwu me lonyowu; myero wubed ma wulonnye i nyim Rwot ki i kom balwu ducu.
Lulevi 16:31 En aye bedo botwu cabit me yweyo mot, ci wubikumo ki toncwiny; man aye cik ma bedo matwal.
Lulevi 16:32 Ajwaka ma giwiro ki moo ka giketo en i dog ticce me bedo ajwaka, kun leyo kaka wonne, bitimo gin lakwany bal, kun ruko boŋŋi aruka maleŋ me boŋo camanini.
Lulevi 16:194 
Lulevi 16:33 En bitimo gin lakwany bal ki i kom kabedo maleŋ, dok bitimo gin lakwany bal ki i kom kema me wratte ki i kom keno tyer, Ka dok bitimo gin lakwany bal ki i kom ajwagi, ki i kom jo ducu mucokke.
Lulevi 16:34 Man bibedo cik botwu matwal, ni, myero gitim gin lakwany bal ki i kom jo Icrael i mwaka acel kicel, pi balgi ducu.” Ci Moses otimo kit ma Rwot ocike kwede.
Lulevi 17:1 Rwot owaco bot Moses ni,
Lulevi 17:2 “Wac bot Aron ki awobene ki bot jo Icrael ducu ni, Man aye gin ma Rwot ociko.
Lulevi 17:3 Ka dano mo me ot pa Icrael oneko twon nyo lat in romo nyo dyel ki i dye gony, nyo ka oneko woko ki i ne gony,
Lulevi 17:4 kun pe okelo i doggola kema me rwatte me tyerone obed mot pa Rwot i nyim kema pa Rwot, ci gibikwano alii me remo i wi dano meno, Pi oyo remo, waŋ dano meno birwenyo woko ki i kin lutugi.
Lulevi 17:5 Man giciko wek jo Icrael gukel gitumgi ma gibedo ka nekogi i dye bar; gikelgi bo! Rwot, bot ajwaka, i doggola kema me rwatte, ginekgi me bedo gityer lakwecwiny bot Rwot.
Lulevi 17:6 Ajwaka bikiro remone i wi keno tyer pa Rwot i doggola kema me rwatte, biwaŋo dwolo obed gin ma ŋwece kur me yomo cwiny Rwot.
Lulevi 17:7 Pe doŋ gibitumo gitumgi bot jogi ma calo nyogi oyima ma gitye ka worogi ki tim kwele kwele. Man bibedo cik botgi matwal wa i kare pa likwayogi ducu.
Lulevi 17:8 “Ci ibiwaco ki gin ni, Dano mo me ot pa Icrael, nyo ki i kin lubedo ma bedo i kingi, ma otyero gitum awaŋa, nyo gitum mo
Lulevi 17:9 ma pe okelo i doggola kema me rwatte pi tumo bot Rwot, dano meno waŋe birwenyo woko ki i kin lutugi. Pe gicam remo
Lulevi 17:10 “Ka dano mo me ot pa Icrael, nyo ki i kin lubedo ma bedo i kingi, ocamo remo mo, abiketo waŋa i kom dano meno ma ocamo remo-ni, dok abimiyo waŋe rwenyo woko ki i kin lutugi.
Lulevi 17:11 Pien kwo pa riŋo tye i Temo; an doŋ atyeko miyone botwu i wi keno tyer pi kwanyo bal ki i kom tipowu pien remo aye gin ma kwanyo bal, pi kwo ma tye iye- ni.
Lulevi 17:12 En mumiyo awaco bot jo Icrael ni, Dano mo i kinwu pe ocam remo.
Lulevi 17:195 
Lulevi 17:13 Dano mo bene ki i kin jo Icrael, nyo ki i kin lubedo ma bedo i kingi, ma omako lee nyo winyo mo ma gicamo, ka en owoto ka dwar, bionyo remone woko piny i ŋom, ci umo woko ki lobo.
Lulevi 17:14 “Pien kwo pa lee-gu ducu en aye remone; mumiyo awaco ki jo Icrael ni Pe wucam remo pa gin mo, pien kwo pa gin makwo ducu en remone; ŋat ma ocamo wane birwenyo woko.
Lulevi 17:15 Dok ka dano mo ocamo geŋ ma oto kene, nyo lee ma ŋuu omwodo, kadi anywalli me lobo, kadi labedo, bilwoko boŋŋine, lwoko kome ki pii, ci bedo keni nio wa otyeno, ka doŋ bedo ma olony.
Lulevi 17:16 Ento ka pe olwoko boŋŋine, nyo pe olwoko kome, ci bal bidok i wiye.”
Lulevi 18:1 Rwot owaco bot Moses ni,
Lulevi 18:2 “Wac bot jo Icrael ni, An a Rwot Lubaŋawu.
Lulevi 18:3 Pe wubitimo macalo gitimo i lobo Ejipt ma yam wubedo iye-ni; pe bene wubitimo kit macalo gitimo i lobo Kanaan ka ma atye ka terowu iye-ni. Pe wulub cikgi.
Lulevi 18:4 Myero wuti gin ma aciko, wumak cikka, wulubi. An a Rwot Lubaŋawu.
Lulevi 18:5 Pi meno, wubimako cikka ki gin ma aŋolo ducu, Pi timo k it meno dano bikwo; an a Rwot.
Lulevi 18:6 “Dano mo pe onyik cok ki dako ma watgi me bedo kwede, An a Rwot.
Lulevi 18:7 Pe ibibedo ki meni, pien miyo iketo lewic i kom woru; en aye meni, pe ibiketo lewic i kome.
Lulevi 18:8 Pe ibibedo ki ci-woru; pe, iket lewic i kom woru kumeno.
Lulevi 18:9 Pe ibibedo ki lameru ma nya pa woru nyo nya pa meni, kadi ma ginywalo paco nyo ma ginywalo ka mukene.
Lulevi 18:10 Pe ibibedo ki nya pa wodi nyo nya pa nyari, pien miyo ikelo lewic i komi keni.
Lulevi 18:11 Pe ibibedo ki nya pa ci-woru ma woru aye onywalo, pien en lameru kikome.
Lulevi 18:12 Pe ibibedo ki wayu, pien en wat ma i ot pa woru kikome.
Lulevi 18:13 Pe ibibedo ki lamiŋ meni, pien en wat ma i ot pa meni kikome.
Lulevi 18:14 Pe ibibedo ki ci-omin woru, pe ibinyiko cok ki dakone, pien en ci-omin woru.
Lulevi 18:15 Pe ibibedo ki ci-wodi, pien en dako pa wodi, pe ibibedo kwede.
Lulevi 18:16 Pe ibibedo ki ci-omeru, ma omeru aye bedo kwede.
Lulevi 18:196 
Lulevi 18:17 Pe ibibedo ki dako mo, ka idodo ki bedo ki nyare; pe ibitero nya pa wode, nyo nya pa nyare, me bedo kwede.
Lulevi 18:18 Pe ibinyomo yweri obed nyek laminne, kun ibedo kwede ma laminne pud kwo.
Lulevi 18:19 “Pe ibinyiko cok ki dako me bedo kwede i kare ma en tye ki kwer, ma peya olonnye.
Lulevi 18:20 Pe ibibuto ki dako pa lawoti me bedo kwede, miyo ijerre kekeni.
Lulevi 18:21 Pe ibityero latinni mo me awaŋa ki mac bot jok Molek, pe ibipyedo nyiŋ Lubaŋani kulu; an a Rwot.
Lulevi 18:22 Pe ibibuto ki laco macalo ibuto ki dako; meno tim gwok.
Lulevi 18:23 Pe ibibuto ki lee mo ma ipyedde kwede kekeni, kadi dako mo pe opyedde i kom lee mo me buta kwede; meno tim kipyeda.
Lulevi 18:24 “Pe wupyedde kekenwu i kom gin ducu, pien rok ducu ma atye ka ryemogi woko ki i nyimwu-ni gubedo ka pyedde kekengi i komgi;
Lulevi 18:25 mumiyo lobo opyedde woko, omiyo aketo can i kome pi balle, ci lobo oŋoko jo ma gibedo iye woko.
Lulevi 18:26 Ento wun myero wumak cikka ki lok ducu ma aŋolo, kun pe wutimo gin mo i kom kipyeda magi ducu, kadi anywalli me lobo, kadi larok mo ma bedo i kinwu.
Lulevi 18:27 Pien tim kipyeda meno ducu wegi lobo-ni gubedo ka timone, jo ma yam gukwoŋo nyimwu, mumiyo lobo gipyedo woko.
Lulevi 18:28 Pe wutim tim kipyeda, wek lobo pe oŋokwu woko ka wutimo tim kipyeda i kome, macalo con oŋoko kwede rok ma okwoŋo nyimwu-ni.
Lulevi 18:29 Pien jo ducu ma gutimo gin mo i kom kipyeda magi, jo ma gitimo-ni waŋgi birwenyo woko ki i kin lutugi.
Lulevi 18:30 Wumak gin ma aciko, ni, pe wunyebbe i kit me timo kipyeda macalo yam ginyebbe ka timone i nyimwu, pe wubed ka pyedde kekenwu ki kit tim macalo meno; an a Rwot Lubaŋawu.”
Lulevi 19:1 Rwot owaco bot Moses ni,
Lulevi 19:2 “Wac bot lwak jo Icrael ducu ni, Myero wubed jo maleŋ, pien an Rwot Lubaŋawu aleŋ,
Lulevi 19:3 ŋat acel acel ma i kinwu owor minne ki wonne, doki wugwok cabitta ducu; an a Rwot Lubaŋawu.
Lulevi 19:197 
Lulevi 19:4 Pe wulokke wudok bot cal lubaŋa-gu, pe wutim lubaŋawu me nyonyo aliya piwu kenwu; an a Rwot Lubaŋawu.
Lulevi 19:5 “Ka wutyero gitum mewu me gityer Lakwecwiny bot Rwot, wubityero i kit ma miyo Lubaŋa ye gamowu.
Lulevi 19:6 Myero wucam i nino ma wutumo iye, nyo orwone; ma odoŋ nio wa i nino me adekke gibiwaŋo awaŋa ki mac.
Lulevi 19:7 Ka ce dok pud gicamo i nino me adekke, ci bedo gin me kwer; pe doŋ gibiye gamone,
Lulevi 19:8 ŋat ma ocamo-ni bal bidok i wiye, pien opyedo gin maleŋ pa Rwot; dano meno waŋe birwenyo woko ki i kin lutugi.
Lulevi 19:9 “Ka wukayo cam ma ocek i lobowu, pe wuka woko ducu nio wa i ŋet potowu, pe dok wubed ka beko obote ma odoŋ i kare me kac.
Lulevi 19:10 Pe wupwon nyig olokwu wugwer ducu, pe bene wucok nyige ma opoto piny i poto olokwu; wubiwekogi pi konyo lucan ki lubedo; an a Rwot Lubaŋawu.
Lulevi 19:11 “Pe wukwal kwo, pe wunyebbe ka bwolo dano, pe wulok lok goba i kinwu kekenwu.
Lulevi 19:12 Pe wukwoŋ kwoŋ i nyina ki goba, ma miyo wupyedo nyiŋ Lubaŋawu; an a Rwot.
Lulevi 19:13 “Pe ibur lawoti, pe ima jamine. Pe igalle ki mucara pa lapakaca mo dyewor kulu nio wa odiko.
Lulevi 19:14 Pe iyet ladiŋit, pe iket gin mo i yo ma twomo tyen latowaŋ, ento lwor Lubaŋani; an a Rwot.
Lulevi 19:15 “Pe wuŋol kop aleŋa; pe idwor kor lacan, pe idwor dano madit, ento ŋol kop atir i kom lawoti.
Lulevi 19:16 Pe ibed ka wirre i kin lutuwu ka kwoto nyiŋgi, pe ikel lok mo ma kelo to i kom lawoti; an a Rwot.
Lulevi 19:17 “Pe ikwer omeru ki i cwinyi, ento juk lawoti ajuka, wek balle pe odok i wii.
Lulevi 19:18 Pe icul kwor, pe ibed ki akeca i kom lutuwu; ento mar lawoti macalo imarre keni; an a Rwot.
Lulevi 19:19 “Wumak cikka. Pe iye limmi onywal ki kit lee mukene; pe ico kit kodi aryo mapatpat i poto acel; pe iruk boŋo ma gicweyo ki kit uci aryo mapatpat.
Lulevi 19:20 “Ka laco mo obuto ki dako ma aŋeca ma ŋat mukene mito nyomo, ma peya gikoko gigonyo woko ki i opii, gibilaro koppe. Pe gibinekogi, pien dako onoŋo pe lone kene.
Lulevi 19:198 
Lulevi 19:21 Laco bikelo gitum me aliine bot Rwot i doggola kema me rwatte, nyok romo me gitum me tiŋo alii.
Lulevi 19:22 Ajwaka bitimo gin lakwany bal ki i kome i nyim Rwot ki nyok romo me gitum me tiŋo alii, pi bal ma en otimo-ni, ci Lubaŋa biweko balle.
Lulevi 19:23 “Ka doŋ wuo i lobo-nu, ce wupito iye kwa yadi ducu me acama, myero wuŋe ni gijuko ni nyige peya gicamo; gibijukowu camone pi mwaka adek.
Lulevi 19:24 I mwaka me aŋwenne nyige ducu bibedo maleŋ, gibityero me lapak Rwot.
Lulevi 19:25 Ento i mwaka me abicce wutwero camo nyige, wek yadiwu gunyak ki wun nyiggi madwoŋ; an a Rwot Lubaŋawu.
Lulevi 19:26 “Pe wucam riŋo mo ma tye ki remo i kome. Pe wutyet tyet, pe wubed luyer war.
Lulevi 19:27 Pe wuko yer te wiwu, pe wulyel teŋ yer tikwu.
Lulevi 19:28 Pe wutoŋ komwu pi kwero cola, pe wuked kedo mo i komwu; an a Rwot.
Lulevi 19:29 “Pe imi nyari odok lapyeda pi timo kwele, weko lobo balle woko ki tim kwele, bimiyo lobo poŋ ki tim kipyeda.
Lulevi 19:30 Wugwok cabitta, wuwor kabedona maleŋ; an a Rwot.
Lulevi 19:31 “Pe wulokke wudok bot lukor tipo ki megi jogi, pe wucit ka yenyogi, miyo wupyedde kekenwu pi gin; an a Rwot Lubaŋawu.
Lulevi 19:32 “A malo i nyim dano ma wiye obuk lwar, wor dano ma doŋ guti, dok ilwor Lubaŋani: an a Rwot.
Lulevi 19:33 “Ka labedo mo obedo: kwedi i lobowu, pe wutime marac.
Lulevi 19:34 Labedo ma obedo kwedwu bibedo macalo latin anywalli i kinwu, ibimare macalo imarre keni; pien wun bene yam wubedo lubedo i lobo Ejipt; an a Rwot Lubaŋawu.
Lulevi 19:35 “Pe wutim rac i ŋolo kop, nyo i pimo bor me gin mo, nye pekke, nyo ditte.
Lulevi 19:36 Wubed ki mijan ma pi mo kakare, kidi lapim pek muromo kakare, aduku lapim bel muromo kakare ki agulu lapim moo muromo kakare; an a Rwot Lubaŋawu ma con akwanyowu woko ki i lobo Ejipt.
Lulevi 19:37 Wugwok cikka ki gin ma aciko ducu, wucobi; an a Rwot.”
Lulevi 20:1 Rwot owaco bot Moses ni,
Lulevi 20:199 
Lulevi 20:2 “Wac bot Icrael ni, Dano mo ma i kin jo Icrael, nyo labedo ma bedo i kin jo Icrael, ma omiyo latinne mo bot jok Molek gibineko woko; lwak gibicele woko ki got.
Lulevi 20:3 An kikoma abiketo waŋa i kom dano meno, abimiyo waŋe rwenyo woko ki i kin lutugi, pien omiyo latinne bot jok Molek, kun obalo kwede kabedona maleŋ, dok opyedo nyina maleŋ.
Lulevi 20:4 Ka lwak pe guyabo wangi i kom dano meno kun en miyo latinne mo bot Molek, ce pe gumedo ki neko en,
Lulevi 20:5 ci abiketo waŋa i kom dano meno ki i kom doggolane abimiyo waŋe rwenyo woko ki i kin lutugi, en kacel ki jo ducu ma gilube pi woro jok Molek ki tim kwele kwele.
Lulevi 20:6 “Ka dano mo olokke odok bot lukor tipo ki megi jogi kun lubogi pi tim kwele kwele, abiketo waŋa i kom dano meno, abimiyo waŋe rwenyo woko ki i kin lutugi.
Lulevi 20:7 Wulonnye kekenwu wubed maleŋ, pien an a Rwot Lubaŋawu.
Lulevi 20:8 Wugwok cikka wucobgi, pien an a Rwot ma alonyowu wudoko maleŋ.
Lulevi 20:9 Dano mo ma oceno wonne nyo minne gibineko woko; en otyeko ceno wonne nyo minne, remone dok i wiye.
Lulevi 20:10 “Ka dano mo otimo abor ki dako pa lawote, laco ki dako ma gutimo abor-ri gibinekogi woko.
Lulevi 20:11 Dano ma obuto ki ci-wonne, noŋo oketo lewic i kom wonne; gibineko gin aryo ducu, remogi dok i wigi.
Lulevi 20:12 Ka dano mo obuto ki ci-wode, gibineko gin aryo ducu, pien gutimo k ir, remogi dok i wigi.
Lulevi 20:13 Ka dano mo obuto ki laco macalo dako, gin aryo ducu gutimo gwok, gibinekogi woko, remogi dok i wigi.
Lulevi 20:14 Ka dano mo onyomo dako ci ododo ki bedoki minne bene, meno kipyeda; gibiwaŋogi woko ki mac, en ki gin mon aryo ducu, wek kipyeda pe obed i kinwu.
Lulevi 20:15 Ka dano mo obuto ki lee, gibineko woko, dok wubineko lee meno bene.
Lulevi 20:16 Ka dako mo onyiko cok ki lee ce obedo kwede, wubineko dako-nu ki lee meno; gibinekogi woko, remogi dok i wigi.
Lulevi 20:17 “Ka dano mo otero laminne, kun nya pa wonne nyo nya pa minne, ce en oneno nyime, ki nyako bene oneno kome, meno lok me lewic atika, wangi birwenyo woko ki i kin lutugi. En obedo ki laminne, bal bidok i wiye.
Lulevi 20:200 
Lulevi 20:18 Ka dano mo obuto ki dako ma tye ki kwer, ci obedo kwede, noŋo en pe oworo remo pa dako ma cwer, dako bene lewic pe omako pi remone ma cwer-ri; gin aryo ducu wangi birwenyo woko ki i kin lutugi.
Lulevi 20:19 Pe ibed ki lamiŋ meni nyo lamiŋ woru, pien meno noŋo ibedo ki watti; balgi bidok i wigi.
Lulevi 20:20 Ka dano mo obuto ki ci-omin wonne, obedo kwede, meno no no oketo lewic i kom omin wonne; balgi bidok i wigi, gibito laboŋo latin mo.
Lulevi 20:21 Ka dano mo obedo ki ci-ominne, meno otimo kir; noŋo okelo lewic i kom ominne; gibito laboŋo latin mo.
Lulevi 20:22 “Pi meno wumak cikka ducu, ki gin ma aŋolo ducu, wucobgi, wek lobo ma atye ka terowu iye-ni pe oŋokwu woko.
Lulevi 20:23 Wun pe wulub kit pa lurok ma atye ka ryemogi woko i nyimwu-ni; pien gin gutimo gin magi ducu, mumiyo iya okwerogi woko.
Lulevi 20:24 Ento atyeko waco botwu ni, ‘Wubileyo lobogi, abimiyo botwu me bedo mewu, lobo ma mol cak ki moo kic.’ An a Rwot Lubaŋawu ma apokowu woko ki i kom rok mukene.
Lulevi 20:25 Mumiyo myero wupok kin lee ma gilony ki lee makeni, ki i kin winyo makeni ki winyo ma gilony. Pe wuballe wudok gin me kwer pi lee, nyo pi winyo, nyo pi gin mo ma corre i wi lobo, ma an doŋ atyeko pokone woko pat, ni obed keni botwu.
Lulevi 20:26 Wubed jo maleŋ pira, pien an Rwot aleŋ, doŋ atyeko pokowu woko ki i kom rok mukene ducu, wek wubed jona.
Lulevi 20:27 “Laco nyo dako mo ma lakor tipo nyo ma min jok gibineko woko; gibicelo woko ki got, remogi bidok i wigi.”
Lulevi 21:1 Rwot owaco bot Moses ni, “Lok ki ajwagi, awobe pa Aron, iwac botgi ni, ŋatti mo i kingi pe oballe odok keni pi gudo kom dano muto ma i kin lutugi,
Lulevi 21:2 kono nyo watgi keken ma cok kwede, macalo minne, wonne, wode, nyare, ominne,
Lulevi 21:3 nyo laminne ma peya oŋeyo co, En pud cok kwede, pien peya tye ki cware; en twero balle pire doko keni.
Lulevi 21:4 Kadi bed en won gaŋ i kin lutugi, myero pe oballe odok keni, miyo bedo kipyeda.
Lulevi 21:5 Ajwagi pe gulyel wigi, pe gulyel teŋ yer t ikgi, pe guton komgi.
Lulevi 21:201 
Lulevi 21:6 Gubed jo maleŋ pi Lubaŋagi, pe gupyed nyiŋ Lubaŋagi, pien gin aye gityero gityer ma giwaŋo ki mac bot Rwot, en cam pa Lubaŋagi; pienno myero gubed jo maleŋ.
Lulevi 21:7 Pe gunyom dako ma lakwele, nyo ma doŋ tye ki meye, Gin pe gunyom dako ma cware oryemo pien ajwaka en dano maleŋ bot Lubaŋane.
Lulevi 21:8 Wubigwoke obed maleŋ pi ticce, pien en tyero cam pa Lubaŋawu; en bibedo maleŋ botwu, pien an a Rwot ma alonyowu wubed maleŋ, an bene aleŋ.
Lulevi 21:9 Ka nya pa ajwaka mo odoko lapyeda pi timo kwele, noŋo opyedo wonne; gibiwane woko ki mac.
Lulevi 21:10 “Ajwaka madit i kin omege, ma en aye gionyo moo wir i wiye, ma onoŋo gikwere wek oruk boŋŋi aruka me ticce, myero pe ogony yer wiye oket ata lijayi, pe oyec ginarukane;
Lulevi 21:11 pe odony i ot ka ma kom dano muto tye iye, pe oballe odok keni, kadi bed pi wonne nyo minne.
Lulevi 21:12 Pe okat woko nia ki i kabedo maleŋ, wek pe opyed kabedo maleŋ pa Lubaŋane, pien moo wir ma yam gikwere kwede bot Lubaŋane tye i kome; an a Rwot.
Lulevi 21:13 En myero onyom nyako ma peya oŋeyo co.
Lulevi 21:14 Pe onyom daa-to, nyo dako ma cware oryemo, nyo dako ma doŋ tye ki meye, nyo dako ma lakwele; en onyom anyira tugi ma peya oŋeyo co,
Lulevi 21:15 wek pe opyedde i kom litinone i kin lutugi; pien an a Rwot ma alonye obed maleŋ.”
Lulevi 21:16 Rwot owaco bot Moses ni
Lulevi 21:17 “Wac bot Aron ni, i kare pa likwayo wu ducu, lakwaru mo ma kome ki mwonyo pe onyik cok ka tyero cam pa Lubaŋane.
Lulevi 21:18 Pien dano ma ko me ki mwonyo pe binyiko cok bota, macalo dano ma latowaŋ, nyo laŋolo, nyo ŋat ma waŋe ki poyo, nyo ma tyene nyo bade tuŋcel laŋabu,
Lulevi 21:19 nyo ŋat ma tyene otur, nyo ma bade otur,
Lulevi 21:20 nyo dano ma kore oruŋŋe, nyo dano muran, nyo ma waŋe ocor, nyo ma twoyo gwenyo nyo nyac, nyo ma gidino mane.
Lulevi 21:21 Dano mo i kin likwayo pa ajwaka Aron ma kome ki mwonyo pe onyik cok ka tyero gityer ma giwaŋo ki mac bot Rwot; tekke kome ki mwonyo, pe binyiko cok ka tyero cam pa Lubaŋane.
Lulevi 21:22 En twero camo cam pa Lubaŋane, jami maleŋ makato, ki jami maleŋŋe;
Lulevi 21:202 
Lulevi 21:23 ento pe binyiko cok ki boŋo kicika, pe bibino cok ki keno tyer, pien kome ki mwonyo, wek pe opyed kabedona ducu maleŋ-ŋi, pien an a Rwot ma alonyogi gubed maleŋ.”
Lulevi 21:24 Moses oloko kit meno bot Aron ki awo bene ki bot jo Icrael ducu.
Lulevi 22:1 Rwot dok owaco bot Moses ni,
Lulevi 22:2 “Tit ki Aron ki awobene ni gugwokke i kom gin maleŋ pa jo Icrael ma gudyero bota, wek pe gupyed nyina maleŋ-ŋi; an a Rwot.
Lulevi 22:3 Wac botgi ni, ‘I kare pa likwayowu ducu, ka ŋatti mo ma i kin likwayowu onyiko cok ki gin maleŋ ma jo Icrael gudyero bot Rwot-ti ma kun kome ki keni, dano meno waŋe birwenyo woko ki i nyima; an a Rwot.
Lulevi 22:4 Dano mo i kin likwayo pa Aron ma ladobo, nyo ma kome cwer tut, pe ocam gin maleŋ nio ka ko me olony. Ŋatti mo ma ogudo kom gin ma odoko keni pi gudo kom dano muto, nyo dano ma kodi me co mere omol i kome,
Lulevi 22:5 nyo dano ma ogudo gin ma lak alaka ma twero miyo en doko keni, nyo ma ogudo dano ma kenine twero kobo i kome, nyo kwa gin mo ma twero miyo en doko keni;
Lulevi 22:6 dano ma ogudo gin macalo meno bibedo keni nio wa otyeno, dok pe bicamo gin maleŋ ka peya olwoko kome ki pii.
Lulevi 22:7 Ka ceŋ doŋ opoto, ci bibedo ma olony, lacen en twero camo gin maleŋ, pien en aye camme.
Lulevi 22:8 En pe ocam geŋ lee ma oto kene, nyo lee ma ŋuu omwodo, wek pe oballe kwede odok keni; an a Rwot.’
Lulevi 22:9 Gumak gin ma aciko, wek bal pe odok i wigi, ma miyo gibito ka gipyedde i kom gin ma aciko; an a Rwot ma alonyogi gubed maleŋ.
Lulevi 22:10 “Dano ata pe ocam gin maleŋ. Dano ma labedo bot ajwaka, nyo lapakaca, pe ocam gin mo maleŋ.
Lulevi 22:11 Ento ka ajwaka owilo opii ki lim, ma odoko calo gipinnye, en twero camo, ki opii ma ginywalogi i ode bene gitwero camo camme.
Lulevi 22:12 Ka dano mo mukene onyomo nya pa ajwaka, nyare-nu aye pe doŋ bicamo gin maleŋ ma gityero.
Lulevi 22:13 Ento ka nya pa ajwaka odoko daa-to, nyo cware oryemo, kun pe tye ki latin mo, ci odwogo i ot pa wonne macalo yam obedo iye ma pud tidi, twero camo cam pa wonne; ento dano ata pe ocam.
Lulevi 22:203 
Lulevi 22:14 Ka dano mo ocamo gin mo maleŋ ma pe ocamo akaka, en bimedo acel me abic i kom welle, ci culo waŋ gin meno maleŋ bot ajwaka.
Lulevi 22:15 Ajwagi pe gupyed jami maleŋ pa jo Icrael ma gityero bot Rwot,
Lulevi 22:16 wek bal ki alii pe odok i wigi pi camo jamigi maleŋ; pien an a Rwot ma alonyogi gubed maleŋ.”
Lulevi 22:17 Rwot owaco bot Moses ni
Lulevi 22:18 “Wac bot Aron ki awo bene ki bot jo Icrael ducu ni, Ka ŋat mo ma i ot pa Icrael, nyo labedo mo ma i Icrael, miyo gityer mere, kadi obed me cobo kwoŋ, nyo gityer ma iye opwoyo ma otyero bot Rwot me gitum awaŋa,
Lulevi 22:19 ka wubikelo wod twon, nyo nyok romo, nyo nyok dyel ma kome pe ki mwonyo, Lubaŋa biye gamone.
Lulevi 22:20 Ento pe wutyer gin mo ma kome ki mwonyo, pien pe gibiye gamone piwu.
Lulevi 22:21 Ka dano mo okelo gityer lakwecwiny bot Rwot, pi cobo kwoŋ nyo pi gityer ma iye opwoyo, ma okwanyo ki i kin dyaŋi nyo i kin romi nyo dyegi, gibigamo ma komgi becone; komgi pe obed ki mwonyo mo.
Lulevi 22:22 Lee ma wane oto, nyo ma tyene otur, nyo ma oŋol, nyo ma kome cwer tut, nyo ma aŋoli omako, nyo kit two macalo meno, pe wutyer bot Rwot, pe wumigi me bedo gityer ma giwaŋo ki mac bot Rwot i wi keno tyer.
Lulevi 22:23 Wutwero kelo twon nyo nyok romo ma kome obedo alwaya nyo ma aduno obed gityer ma iwu opwoyo, ento pe gibigamone pi cobo kwoŋ.
Lulevi 22:24 Pe wutyer bot Rwot lee mo ma gidino mane, nyo ginyoto woko, nyo gikayo, nyo gikwanyo woko, pe wutum lee ma kit meno i lobowu.
Lulevi 22:25 Dok pe wutyer lee mo macalo meno ma wuwilo ki bot larok obed cam pa Lubaŋawu, Pe gibigamogi piwu, pien komgi ki mwonyo pi bal ma tye i komgi-ni.”
Lulevi 22:26 Rwot owaco bot Moses ni,
Lulevi 22:27 “Ka ginywalo wod twon nyo romo nyo dyel, koŋ obed bot minne pi nino abiro; nia i nino me aborone gibiye gamone me bedo gityer ma giwaŋo ki mac bot Rwot.
Lulevi 22:28 Kadi bed minne min dyaŋ nyo min romo, pe gibir omo neko minne ki latinne i nino acel.
Lulevi 22:29 Ka ce wutumo gityer me pwoc bot Rwot wutum i kit ma miyo giye gamowu.
Lulevi 22:30 Gicam i nino meno kikome; pe wuwek mo odoŋ nio wa odiko; an a Rwot.
Lulevi 22:31 “Kit meno wugwok cikka ducu, wucobgi; an a Rwot.
Lulevi 22:32 Pe wupyed nyiŋa maleŋ, ento jo Icrael myero guŋe ni an aleŋ; an a Rwot ma alonyowu wubed maleŋ,
Lulevi 22:204 
Lulevi 22:33 ma ceŋ akwanyowu woko ki i lobo Ejipt wek abed Lubaŋawu; an a Rwot.”
Lulevi 23:1 Rwot owaco bot Moses ni,
Lulevi 23:2 “Wac bot jo Icrael ni, Nino madito ma Rwot ocikogi, ma wubituco pigi ni gubed gurre maleŋ, nino madito ma an aciko, gin ene.
Lulevi 23:3 Wubitiyo tic nino abicel, ento i nino me abirone en ceŋ cabit me yweyo mot, en aye gurre maleŋ, Pe wuti iye tic mo; en aye ceŋ cabit pa Rwot ka ma wubibedo iye ducu. Kato (Paska) ki nino madito me Mugati ma Tobi Pe Iye (Wel 28.16-25)
Lulevi 23:4 “Magi aye nino madito ma Rwot ociko, gin gurre maleŋ ma wubituco pigi i kare ma Rwot ociko pigi.
Lulevi 23:5 I dwe mukwono i nino dwe apar wiye aŋwen otyeno, en aye Kato (Paska) pa Rwot.
Lulevi 23:6 I kom nino dwe apar wiye abic me dwe acel-lu en nino madit pa Rwot me Mugati ma Tobi Pe tye; wubicamo mugati ma tobi pe iye pi nino abiro.
Lulevi 23:7 I kom nino mukwoŋone wubibedo iye ki gurre maleŋ; pe wuti iye tic mo matek.
Lulevi 23:8 Ento wubityero gityer ma giwaŋo ki mac bot Rwot pi nino abiro; i nino me abirone wubibedo ki gurre maleŋ, pe wuti iye tic mo matek.” Larita bel me akwata
Lulevi 23:9 Rwot dok owaco bot Moses ni,
Lulevi 23:10 “Wac bot jo Icrael ni, Ka doŋ wuo i lobo ma abimiyowu, ka wukayo iye kac, ci wubikelo wic larita cam me wi mwaka bot ajwaka.
Lulevi 23:11 En bikwato wic larita cam i nyim Rwot, wek oye gamowu; ajwaka bikwato i nino ma lubo cabit.
Lulevi 23:12 I nino ma wubikwato iye wic larita-ni, en aye wubityero iye latin nyok romo ma ditte romo mwaka acel, ma kome pe ki mwonyo, obed gitum awaŋa bot Rwot.
Lulevi 23:13 Gityer me moko kwon ma wutyero kacel kwede bibedo moko kwon mapwotte ma romo agwata aryo, ma girubo ki moo, ma gibityero kun giwaŋo ki mac bot Rwot obed gin ma ŋwece kur me yomo cwiny. Gityer amatane bibedo vino ma romo cupa aryo kt nucu.
Lulevi 23:205 
Lulevi 23:14 Pe wucam mugati, pe wumwod nyig bel ma gicelo nyo manumo, nio wa i nino meno kikome, waŋ ma wukelo gityer pa Lubaŋawu; meno bibedo cik matwal wa i kare pa likwayowu ducu, ikabedo ducu ma wubibedo iye. Pwoyo kac (Wel 28.26-31)
Lulevi 23:15 “Ka doki wubikwano cabit abiro kulu kun wucako ki nino ma lubo cabit, en aye nino ma wutyero iye wic larita cam me gityer akwata.
Lulevi 23:16 Wukwan nino pyerabic nio i nino ma lubo cabit me abirone, ka doŋ wucak kelo gityer me moko kwon kai manyen bot Rwot.
Lulevi 23:17 Wubikelo ki i kabedowu mugati aryo me akwata ma gitedo ki moko ma romo agwata aryo; gibitedogi ki moko mapwotte ma onoŋo girubo iye tobi, gubed wi mwaka ma gityero bot Rwot.
Lulevi 23:18 Dok wubikelo litino romi abiro kacel ki mugati meno ma ditogi mwaka acel acel, ma komgi pe ki mwonyo, ki wod twon acel ki nyogi romi aryo. Gibibedo gitum awaŋa bot Rwot, kacel ki gityer me moko kwon ki gityer amata mutikogi; gin gityer ma giwaŋo ki mac, gin ma ŋwece kur me yomo cwiny Rwot.
Lulevi 23:19 Dok wubityero nyok dyel acel obed gitum me bal, ki litino nyogi romi aryo ma ditogi mwaka acel acel gubed gityer Lakwecwiny.
Lulevi 23:20 Ajwaka bikwatogi kacel ki mugati me wi mwaka gubed gityer akwata i nyim Rwot, kacel ki litino nyogi romi aryo-nu; gibibedo maleŋ bot Rwot, pi ajwaka.
Lulevi 23:21 I nino meno kikome wubibedo ki gurre maleŋ ma wutito pire ka maleŋ; pe wuti iye tic mo matek. Meno bibedo cik matwal wa i kare pa likwayowu ducu, i kabedo ducu ma wubibedo iye.
Lulevi 23:22 “Ka wukayo cam ma ocek i lobowu, pe wuka woko ducu nio wa i ŋet potowu, pe dok wubed ka beko obote ma odoŋ i kare me kac. Wubiwekogi pi konyo lucan ki lubedo; an a Rwot Lubaŋawu.” Acakki mwaka manyen (Wel 29.1-6)
Lulevi 23:23 Rwot owaco bot Moses ni
Lulevi 23:24 “Wac bot jo Icrael ni, I dwe me abiro, i nino dwe acel, wubikwero iye nino me yweyo mot, nino me po ma gituco pire ki koko gwara, nino me gurre maleŋ.
Lulevi 23:25 Pe wuti iye tic mo matek, dok wubityero iye gityer ma giwaŋo ki mac bot Rwot.” Nino madit me Kwanyo Bal (Wel 29.7-11)
Lulevi 23:26 Rwot dok owaco bot Moses ni,
Lulevi 23:206 
Lulevi 23:27 “I nino dwe apar me dwe man me abiro-ni en aye bedo nino me Kwanyo Bal. Bibedo botwu nino me gurre maleŋ; wubikumo ki toncwiny, dok wubityero gityer ma giwaŋo ki mac bot Rwot.
Lulevi 23:28 Pe wuti tic mo i nino meno, pien en aye nino me kwanyo bal, pi timo gin lakwany bal ki i komwu i nyim Rwot Lubaŋawu.
Lulevi 23:29 Ŋat ma pe okumo ki toncwiny i nino meno wane birwenyo woko ki i kin lutugi.
Lulevi 23:30 Ŋat ma otiyo tic mo i nino meno abineko woko wek pe obed i kin lutugi.
Lulevi 23:31 Pe wuti iye tic mo; meno bibedo cik matwal wa i kare pa likwayowu ducu, i kabedo ducu ma wubibedo iye.
Lulevi 23:32 En aye bibedo botwu cabit me yweyo mot, ci wubikumo iye ki toncwiny, i nino dwe aboŋwen cakke otyeno nio wa orwone otyeno en aye wubiywe mot.” Nino madito me ŋolo (Wel 29.12-40)
Lulevi 23:33 Rwot dok owaco bot Moses ni,
Lulevi 23:34 “Wac bot jo Icrael ni, I nino dwe apar wiye abic me dwe man me abiro-ni en aye bibedo acakki me nino madito pa Rwot, kare me Bolo, ci tyeko nino abiro.
Lulevi 23:35 I kom nino mukwoŋo wubibedo iye ki gurre maleŋ; pe wuti iye tic mo matek.
Lulevi 23:36 Wubityero gityer ma giwaŋo ki mac bot Rwot pi nino abiro. I nino me aborone wubibedo iye ki gurre maleŋ, ma wubityero iye gityer ma giwaŋo ki mac bot Rwot; meno cokke madit me woro Lubaŋa, pe wuti iye tic mo matek.
Lulevi 23:37 “Magi aye nino madito ma Rwot ociko, ma wubitito ki lwak ni gin aye kare me gurre maleŋ, pi tyero bot Rwot gityer ma giwaŋo ki mac, gitum awaŋa, gityer me moko kwon, gitum mukene, ki gityer amata, kun acel acel bedo ki ninone ma otike,
Lulevi 23:38 kun wumedogi i kom ceŋ cabit pa Rwot me kare ducu, ki i kom mot mewu, i kom gityer mewu ducu me cobo kwoŋ, ki i kom gityerwu ducu ma iwu opwoyo ma wumiyo bot Rwot.
Lulevi 23:39 “I kom nino dwe apar wiye abic me dwe me abiro, ka doŋ wucoko cam ma ocek i lobo, wubikwero nino madito pa Rwot pi nino abiro; nino mukwoŋo bibedo nino me yweyo mot, ki nino me aborone bene bibedo nino me yweyo mot.
Lulevi 23:40 I nino mukwoŋo wubicoko iye nyig yat mabecone, ki jaŋ otit, ki jaŋ yat muluk, ki yat oget ma i ŋet kulu; ci wubibedo ki yomcwiny i nyim Rwot Lubaŋawu pi nino abiro.
Lulevi 23:41 Wubikwero nino madito man pa Rwot pi nino abiro mwaka ki mwaka; meno bibedo cik matwal wa i kare pa likwayowu ducu; wubikwerone i dwe me abiro.
Lulevi 23:42 Wubibedo i bolo pi nino abiro; litino anywalli ducu ma i Icrael bibedo i bolo,
Lulevi 23:207 
Lulevi 23:43 wek likwayowu guŋe ni, yam amiyo jo Icrael gubedo i bolo i kare ma akwanyogi woko ki i lobo Ejipt; an a Rwot Lubaŋawu.”
Lulevi 23:44 Kit meno Moses otito bot jo Icrael pi nino madito ducu ma Rwot ociko pigi.
Lulevi 24:1 Rwot owaco bot Moses ni,
Lulevi 24:2 “Cik jo Icrael gukel boti moo me nyig jeituni ma giodo aoda, giliyo maber, me mac tara, wek giket mac laput obed ka lyel nino ducu ma pe to.
Lulevi 24:3 Aron myero ocaŋ mac olyel jwijwi i nyim Rwot nia otyeno nio odiko, ki woko i ŋe boŋo kicika ma umo canduk lok me caden, i kema me rwatte; meno bibedo cik matwal wa i kare pa likwayowu ducu.
Lulevi 24:4 En bicano laput kakare i wi okar-mac me jabu ma giliyo maber i nyim Rwot jwijwi. Mugati me aketa i nyim Rwot
Lulevi 24:5 “Dok ibikwanyo moko mapwotte, ibitedo kwede capat apar wiye aryo, kun i capat acel acel bedo iye agwata moko aryo.
Lulevi 24:6 Ibicanogi latyeŋ aryo kun iryeyogi abicel abicel i wi meja me jabu ma giliyo maber-ri.
Lulevi 24:7 I kom tyen acel acel ibiketo iye odok luban ma giliyo maten, wek obed gin me po i kom mug ati-nu, gityer ma giwaŋo ki mac bot Rwot.
Lulevi 24:8 I ceŋ cabit ducu Aron biryeyogi jwijwi i nyim Rwot kun gamo ki bot jo Icrael; en gicikke ma bedo matwal.
Lulevi 24:9 Bibedo pi Aron ki awobene: gibicamo i kabedo mo maleŋ, pien en gin maleŋ makato ma gimiye ki i kin gityer ma giwaŋo ki mac bot Rwot ma myero gimi bote dikdik.” Yeto nyiŋ Lubaŋa ki cik ma mako culo waŋ bal
Lulevi 24:10 Ceŋ mo wod pa nya jo Icrael mo ma wonne onoŋo Laejipt, okato woko i kin jo Icrael, ci ocako lwenyo ki dano mo ma Laicrael i gony.
Lulevi 24:11 Wod pa nya jo Icrael meno ocako yeto nyiŋ Lubaŋa kun ceno bene, ci gitere bot Moses. Nyiŋ minne Celomit, nya pa Dibri, ma i kaka pa Dan.
Lulevi 24:12 Ci gikete i ot kol, nio ka Rwot binyuto botgi gin ma en mito.
Lulevi 24:13 Rwot owaco bot Moses ni,
Lulevi 24:14 “Kel ŋat ma oceno cen woko i ŋe gony, jo ducu ma guwinyo lokke guket ciŋgi i wiye, ci wek lwak ducu gucele woko ki got.
Lulevi 24:208 
Lulevi 24:15 Ka dok iwac ki jo Icrael ni, ŋat ma oceno Lubaŋane, balle bidok i wiye.
Lulevi 24:16 Ŋat ma oyeto nyiŋ Rwot gibineko woko; lwak ducu gibicele woko ki got; labedo kacel ki anywalli me lobo, ka oyeto Nyiŋ meno gibineke woko.
Lulevi 24:17 Ŋat ma oneko dano gibineke bene.
Lulevi 24:18 Ŋat ma oneko lee biculo acula; kwo giculo ki kwo.
Lulevi 24:19 Ka ŋat mo oketo ŋolo i kom lawote, en bene gibitime kit meno;
Lulevi 24:20 turo cogo giculo ki turo cogo, waŋ giculo ki waŋ, lak giculo ki lak; kit macalo oketo ŋolo i kom dano mo-ni, en bene gibiketo ŋolo i kome.
Lulevi 24:21 Ŋat ma oneko lee biculo acula; ŋat ma oneko dano gibineke woko.
Lulevi 24:22 Cik bibedo acel pi labedo ki pi anywalli me lobo; pien an a Rwot Lubaŋawu.”
Lulevi 24:23 Moses ocako lok ki jo Icrael, ci gutero dano ma oceno cen woko i ŋe gony, gucele woko ki got. Kit meno jo Icrael gutiyo kit ma Rwot ociko ki Moses.
Lulevi 25:1 Rwot owaco bot Moses i wi got Cinai ni,
Lulevi 25:2 “Wac bot jo Icrael ni, Ka doŋ wuo i lobo ma abimiyowu-ni, lobo bigwoko cabit pa Rwot.
Lulevi 25:3 Wubicoyo pottiwu mwaka abicel, wubiŋolo kin jaŋ olokwu mwaka abicel, wubicoko nyige;
Lulevi 25:4 ento mwaka me abirone en aye bibedo cabit me yweyo mot pi lobo, en cabit pa Rwot; pe wubicoyo pottiwu, pe wubiŋolo kin jaŋ olokwu.
Lulevi 25:5 Gin ma otwi kene i okaŋ pe wubikayo, pe wubicoko nyig olokwu ma pe wuŋolo kin jaŋe; bibedo mwaka me yweyo mot pi lobo.
Lulevi 25:6 Cabit man me lobo bimiyowu cam, in ki opiini ki aŋecani ki lapakacani ki labedo ma bedo boti.
Lulevi 25:7 Pi lim mewu makwo bene, ki pi lee ducu ma gitye i lobowu, gin ma cek iye ducu bedo me acamagi.
Lulevi 25:8 “Dok ibikwano cabit abiro me mwaka bene, mwaka abiro tyen abiro; kare meno me cabit abiro me mwaka bibedo mwaka pyeraŋwen wiye aboŋwen.
Lulevi 25:9 I mwaka meno ibimiyo gwara kok maloŋo i kom nino dwe apar me dwe me abiro; i nino me kwanyo bal en aye wubimiyo gwara kok romo lobowu ducu.
Lulevi 25:209 
Lulevi 25:10 Wubikwero mwaka me pyerabic obed maleŋ, kun wutito i lobowu ducu ni kuc tye pi jo ducu ma bedo iye, En aye bibedo kare me jubili mewu, ma noŋo ŋat acel acel i kinwu dok gire i dul lobone, dok ŋat acel acel i kinwu bidok i doggolagi.
Lulevi 25:11 Mwaka me pyerabicce aye bibedo jubili mewu; pe wubicoyo iye kodi, pe wubikayo gin ma otwi kene, pe wubicoko nyig olok ma pe wuŋolo kin jaŋe.
Lulevi 25:12 Pien obedo jubili, bibedo maleŋ botwu; wubicamo gin ma oa ki i poto.
Lulevi 25:13 “I mwaka man me jubili-ni ŋat acel acel i kinwu bidok i dul lobone.
Lulevi 25:14 Ka icato lobo mo bot lawoti, nyo iwilo lobo mo ki bote, pe wubed ka bune kekenwu.
Lulevi 25:15 Ka iwilo ki bot lawoti, welle biporo wel mwaka mulubo jubili; en bicato boti kun poro wel mwaka ma ibinoŋo iye cam.
Lulevi 25:16 Ka mwaka pud odoŋ mapol, ibimedo wel ma iculo, ka mwaka doŋ odoŋ manok, ci ibidwoko welle piny, pien gin ma en tye ka cato boti en aye mwaka me cam ma bia iye.
Lulevi 25:17 Pe wubune kekenwu, ento wulwor Lubaŋawu; pien an a Rwot Lubaŋawu.
Lulevi 25:18 “Pi meno wubilubo cikka, wubigwoko gin ma aŋolo, wubicobone, wek wubed ma lobo okwe mot.
Lulevi 25:19 Pien lobo biceko cam, wubicamo, wubiyeŋ kwede, ci wubibedo ma piny okwe mot.
Lulevi 25:20 Ka ce wuwacci, ‘Wabicamo mono gin aŋo i mwaka me abiro-nu, ka ce pe wacoyo kodi, dok pe wacoko camwa ma a iye?’
Lulevi 25:21 An abiciko gumma poto i komwu i mwaka me abicelle, wek onyak nyige ma romo pi mwaka adek kulu.
Lulevi 25:22 Ka wucoyo potowu i mwaka me aborone, noŋo pud wutye ka camo cam macon ca; nio wa i mwaka me aboŋwen i kare ma cam doŋ ocek, gikayo, noŋo pud wucamo en macon ca.
Lulevi 25:23 Lobo pe gibicato me atera woko matwal, pien lobona gira; pien wun wuwelo, dok wun lubedona.
Lulevi 25:24 I lobo ducu ma bibedo mewu wubiye ni giwar lobo.
Lulevi 25:25 “Ka ce omeru odoko lacan, ce ocato lobone mo ci watgi macok aye bibino ka waro lobo meno ma ominne ocato woko-ni.
Lulevi 25:26 Ka dano meno pe tye ki watgi mo ma twero warone, ce en kikome odoko lalonyo, ka onoŋo gin ma romo warone,
Lulevi 25:27 wek en okwan wel mwaka nia i kare ma ocato, ocul bot dano ma owilo-nu wel ma pud odon, ci potone bidok i ciŋe.
Lulevi 25:210 
Lulevi 25:28 Ento ka pe tye ki lim ma romo dwokone i ciŋe, ci poto ma ocato-nu bidoŋ i cin lawilone nio ka mwaka me jubili oromo; gibidwoko potone i kare me jubili, bidok i ciŋe.
Lulevi 25:29 “Ka dano mo ocato ode ma tye i gaŋ madit ma gicelo ki cel, en twero warone ma peya mwaka acel oromo; bibedo ki twer me warone kadi pi mwaka kulu.
Lulevi 25:30 Ka pe giwaro ma peya mwaka acel oromo, ci ot meno ma tye i gaŋ madit ma gicelo-ni gibimoko ni doŋ bedo pa ŋat muwilo-ni matwal, wa i kare pa likwayone ducu; pe gibidwoko i kare me jubili.
Lulevi 25:31 Ento odi ma i caro ata ma pe gicelo ki cel ma orumogi gibikwanogi kacel ki potti ma i caro; gitwero warogi, dok gibidwokogi ceŋ i kare me jubili.
Lulevi 25:32 “I gaŋi pa Lulevi odi ma i gaŋi ma gimiyogi me bedo megi-ni Lulevi gitwero warogi i kare ducu.
Lulevi 25:33 Ka ce ŋat mo i kin Lulevi pe owaro, ci ot ma gicato i gaŋ mo ma omiyogi obed megi bidok bot rwode i kare me jubili, pien odi ma i gaŋ pa Lulevi meno jami megi ma gimiyogi i kin jo Icrael.
Lulevi 25:34 Ento olet ma orumo gaŋi megi pe gicato; meno lobogi matwal.
Lulevi 25:35 “Ka ce omeru ma bedo ka ŋeti odoko lacan ma pe twero konnye kekene, in ibikonye; en bibedo boti macalo weloni nyo labedo.
Lulevi 25:36 Pe igam lim mo me magoba ki bote nyo pe imed wiye, ento lwor Lubaŋani, wek omeru obed kwo ki ka ŋeti.
Lulevi 25:37 Pe ibimiyo en mako banya boti wek inoŋ iye magoba, pe imiye cam wek odwok boti kun omedo wiye.
Lulevi 25:38 An a Rwot Lubaŋawu ma yam akwanyowu ki i lobo Ejipt wek amiwu lobo Kanaan, abed Lubaŋawu.
Lulevi 25:39 “Ka omeru ma bedo ka ŋeti odoko lacan, ci ocatte boti kekene, pe ibimiyo en tiyo boti macalo opii;
Lulevi 25:40 en bibedo boti macalo lapakaca nyo labedo. En bitic boti nio wa i mwaka me jubili;
Lulevi 25:41 ka lacen en bia woko ki boti, en kacel ki litinone bene. Bidok cen i doggolane, bidok i lobo pa kwarogi.
Lulevi 25:42 Pien gin luticca ma yam akwanyogi woko ki i lobo Ejipt; pe gibicatogi me bedo opii.
Lulevi 25:43 Pe ibiloyo en ki loc magwa, ento ibilworo Lubaŋani.
Lulevi 25:44 “Lok i kom opiini ki aŋecani ma ibibedo kwedgi; itwero wilo opii ki aŋeca ki bot lurok ma orumo ka ŋetwuni.
Lulevi 25:211 
Lulevi 25:45 Wutwero wilo ki i kin lubedo ma bedo botwu, dok ki i kin doggolagi ma bedo botwu, ma ginywalogi i lobowu; gibidoko limwu.
Lulevi 25:46 Wutwero miyogi bot litino awobewu ma bilubowu, gubed ginaleyagi matwal. Wutwero miyogi gibedo opiiwu, ento omegiwu ma jo Icrael pe wubiloyogi kit meno kun ŋat man loyo wadi ki loc magwa.
Lulevi 25:47 “Ka welo mo nyo labedo mo ma tye boti odoko lalonyo, kun omeru ma tye ka ŋete odoko lacan, ci ocatte kekene bot welo nyo labedo ma tye boti-ni, nyo ocatte bot wat ma i doggola pa welo meno,
Lulevi 25:48 ka doŋ otyeko catte, ci gitwero koko; ŋat mo ma i kin omege twero koke woko.
Lulevi 25:49 Nyo omin wonne nyo latin pa omin wonne twero koke, nyo watgi mo ma i doggolagi twero koke; nyo ka en odoko lalonyo, ci kokke gire kene.
Lulevi 25:50 En bikwano wel kacel ki ŋat ma con owile-nu, kun cako i mwaka ma yam owile iye nio wa i jubili, Wel me gonye bibedo ma poro wel mwaka; kare ma en obedo kwede bot rwode gibikwano macalo kare pa lapakaca.
Lulevi 25:51 Ka ce mwaka pud odoŋ mapol, en biculo lim me koke ma oporo ki wel mwaka, kun kwanyo ki i kom wel lim ma yam giwile kwede.
Lulevi 25:52 Ka pud odoŋ mwaka manok mo i mwaka me jubili, en bikwano wel ki dano ma owile-nu; ci biculo lim me koke ma oporo wel mwaka me ticce ma pud odon.
Lulevi 25:53 En bibedo bot rwode macalo lapakaca ma giculo mwaka ki mwaka; pe gibiloye ki loc magwa kun in ineno.
Lulevi 25:54 Ka ce pe gikoke i kit yo meno, ci gibigonye i mwaka me jubili, en kacel ki litinone bene.
Lulevi 25:55 Pien jo Icrael gin aye lutic ma tuŋ ciŋa; gin aye luticca ma yam akwanyogi woko ki i lobo Ejipt; an a Rwot Lubaŋawu.
Lulevi 26:1 “Pe wutim piwu kenwu cal lubaŋa mo, pe wucib cal apaya nyo wir jok mo, pe wucib got mo ma gigoro cal i kome ocuŋ i lobowu pi ryebbe i nyime, pien an a Rwot Lubaŋawu.
Lulevi 26:2 Wubigwoko cabitta dok wubiworo ot mera maleŋ; an a Rwot.
Lulevi 26:3 “Ka wubilubo cikka kun wugwoko gin ma aciko ducu, wucobo kakare,
Lulevi 26:4 an abimiyowu kot ma cwer i karene, lobo biceko cam, yadi ma i poto binyako nyiggi.
Lulevi 26:212 
Lulevi 26:5 Kare me dino kalwu bidikke olo wa i kare me pwono otok, pwono olok bene bidikke nio wa i kare me coyo kodi. Wubicamo cam ma romowu, doŋ, ci wubibedo i lobowu ma piny okwe mot.
Lulevi 26:6 Abimiyo kuc bedoi lobo, wubibuto piny, dano ma miyowu lworo bibedo pe. Abikwanyo ŋuu woko ki i lobo, pala lucwan pe biwok ki i lobowu.
Lulevi 26:7 Wubiryemo lumerok mewu, gibito i nyimwu ki palawu.
Lulevi 26:8 Jo abic ki i komwu gibiryemo jo miya kulu, jo miya ki i komwu biryemo jo alip apar; lumerokwu gibito i nyimwu ki palawu.
Lulevi 26:9 Abiparo piwu, abimiyo wunywal, wunya, dok abimoko gicikkena kwedwu.
Lulevi 26:10 Wubicamo cam macon i derowu pi kare malac, wubionyo maconne woko wek kabedo odoŋ pi manyenne.
Lulevi 26:11 Abiyubo kabedona i kinwu, tipo koma pe bikwerowu.
Lulevi 26:12 Abibedo ka wot i kinwu, abibedo Lubaŋawu, wun bene wubibedo jona.
Lulevi 26:13 An a Rwot Lubaŋawu ma yam akwanyowu ki i lobo Ejipt wek pe wubed opiigi; aturo rii okol ma giriyo i ŋutwu, amiyowu wutirre, wuwot atir. Can ma bino pi balo cik (Nwo 28.15-68)
Lulevi 26:14 “Ento ka pe wubiwinya, ka pe wubilubo cik magi ma aketo ducu,
Lulevi 26:15 ka ce wucayo cikka, ka iwu okworo gin ma aŋolo, ma miyo pe wubicobo gin ma aciko ducu, ento wuturo gicikkena,
Lulevi 26:16 ci abitimowu kit man: abimiyo lworo poto i komwu atura, ki aona opiyo, ki aburu ma coro waŋwu kun balo komwu woko. Dok wubicoyo kodiwu noŋo, pien lumerok gibicamo.
Lulevi 26:17 Abiketo waŋa i komwu, merok bigoyowu ki i nyimgi; jo ma gidagwu aye gibiloyowu; dok wubiriŋo ata ma kun ŋat mo pe ma ryemo korwu.
Lulevi 26:18 Ka pe wuwinyo lokka kadi bed atimo kumeno, ci abimedde ki keto can i komwu tyen abiro pi balwu.
Lulevi 26:19 Abituro tek me wakkewu woko, abimiyo polo bedo tek macalo nyonyo, ki lobowu bene bedo tek macalo mola.
Lulevi 26:20 Wubityeko tek komwu nono pien lobowu pe biceko cam, ki yadi bene pe gibinyako nyiggi.
Lulevi 26:21 “Ka wun wukemo an marac, ma pe wuwinyo lokka, ci abimedde ki kelo two mapek i komwu, ma romo lwak balwu tyen abiro.
Lulevi 26:22 Dok abicwalo ŋuu me tim i kinwu, ma bimako litinowu, ma bityeko lim makwo ma i ciŋwu, ci bijwikowu wudoko jo manok, wa yowu birido woko.
Lulevi 26:213 
Lulevi 26:23 “Ka pe wujukke, wudwogo bota pi kit can meno, kun pud wukemo an marac aye,
Lulevi 26:24 an bene abikemowu marac, ci an ki koma abipwodowu tyen abiro pi balwu.
Lulevi 26:25 Abikelo pala lucwan i komwu me lacul kwor me balo gicikkena, Ka wugurre i gaŋwu, abicwalo two gemo magwa i kinwu, ci gibimiyowu i ciŋ lumerokwu.
Lulevi 26:26 Ka abikwanyo cam ma wukwo kwede woko, ci mon apar gibitedo mugatiwu i keno acel, dok gibipokowu mugati kun gipimowu apima; ka wubicamo; pe biyeŋowu.
Lulevi 26:27 “Ka pe wuwinyo lokka kadi bed atimo kumene, ento pud wukemo an marac,
Lulevi 26:28 ci an bene abikemowu malyet, kun an kikoma aketo can i komwu tyen abiro pi balwu.
Lulevi 26:29 Wubicamo riŋo kom litino awobewu ki riŋo kom anyirawu.
Lulevi 26:30 Abituro waŋ jogiwu ma i wi godi, abitoŋo keno tyerwu me odok eceta, kun abolo komwu ma oto i kom kom muto me cal lubaŋawu, ci tipo koma bikwerowu woko.
Lulevi 26:31 Abijwero gaŋwu woko ducu, abimiyo kabedowu ducu maleŋ doŋ noŋo, pe dok abiŋweyo ginwu ma ŋwece kur me yomo cwiny.
Lulevi 26:32 Abineko lobowu woko, wek lumerokwu ma bibedo iye gubed ki ur pire.
Lulevi 26:33 Abikeyowu i kin lurok, ci abiwoto pala lucwan ki i akura me lubo korwu, miyo lobowu bidoŋ noŋo cut, ki gaŋiwu bene gibidoŋ obur.
Lulevi 26:34 “I kare meno lobo bikwero cabitte pi kare ducu ma noŋo pud giweko ata-ni, kun wun pud wutye i lobo pa lumerokwu. I kare meno lobo biywe, kun noŋo tye ka kwero karene me yweyo mot macalo i ceŋ cabit.
Lulevi 26:35 Pi kare ma pud giweko ata-ni koŋ biywe, ki yweyo ma naka yam en pe onoŋo i cabitwu i kare ma onoŋo wun wubedo iye.
Lulevi 26:36 Jo ma i kinwu ma bidoŋ abicwalo lworo i cwinygi i lobo pa lumerokgi, miyo gibiriŋo dwan pot oboke keken ma yamo yeŋo. Gibiriŋo macalo ŋat ma riŋo pala lucwan, ci gibipoto piny kun ŋat mo pe ma ryemo korgi.
Lulevi 26:37 Gibiyokke kekengi ŋat man i kom lawote, macalo giriŋo lak pala lucwan, kadi bed ŋat mo pe ma ryemo korgi: pe wubibedo ki twero me cun i nyim lumerokwu.
Lulevi 26:38 Wubitum woko ki i kin lurok, lobo pa lumerokwu bicamo komwu woko ducu.
Lulevi 26:39 Jo ma i kinwu ma bidoŋ, komgi bilwal woko i lobo pa lumerokwu pi bal megi; dok pi bal pa kwarogi bene komgi bilwal woko macalo gin.
Lulevi 26:40 “Ento ka gibituco balgi ki bal pa kwarogi pi tim roro ma gutimo i koma, dok pi kemo an marac,
Lulevi 26:214 
Lulevi 26:41 ma omiyo an bene akemogi marac kun aterogi i lobo pa lumerokgi; ka gibedo jo ma gulirre i cwinygi, pe i komgi keken, ci gidoko mwol ma giculo ka waŋ balgi,
Lulevi 26:42 ka doŋ abipo pi gicikkena ma acikke ki Yakobo, abipo pi gicikkena ki Icaka ki gicikkena ki Abraim, dok abipo pi lobogi.
Lulevi 26:43 Ento lobo bidoŋ ma gin jona pe iye, bigwoko cabitte ducu ma kun noŋo pud giweko woko ata ma dano pe iye. Ci gibiculo ka waŋ balgi, pien gubedo ka cayo gin ma aciko, dok tipo komgi okwero cikka.
Lulevi 26:44 Ento kadi bed kumeno, ka pud noŋo gitye i lobo pa lumerokgi, pe abicayogi, tipo koma pe bikwerogi ma romo miyo atyekogi woko liweŋ kun aturo gicikkena kwedgi, pien an a Rwot Lubaŋagi.
Lulevi 26:45 Pi gin weko abipo pi gicikkena ma acikke ki kwarogi ma yam akwanyogi woko ki i lobo Ejipt ma rok ducu gineno, wek abed Lubaŋagi; an a Rwot.”
Lulevi 26:46 Magi aye cik ki gin ma Rwot oŋolo, ki cik ma en oketo i kin en ki jo Icrael i wi got Cinai ki i dog Moses.
Lulevi 27:1 Rwot owaco bot Moses ni,
Lulevi 27:2 “Wac bot jo Icrael ni, Ka dano mo okwoŋo kwoŋ ma pire tek ma otiko kom dano bot Rwot, ma myero in iŋol welle,
Lulevi 27:3 ci wel ma iŋolo pi laco ma mwaka me ditte romo pyeraryo o-wa i pyerabicel bibedo cekel me ryal pyerabic, ma giporo ki cekel me kabedo maleŋ.
Lulevi 27:4 Ka ce dano meno ma kwon otiko obedo dako, ci ibiŋolo wel me cekel pyeradek.
Lulevi 27:5 Ka mwaka me ditte romo abic o wa i pyeraryo, ibiŋolo pi laco cekel pyeraryo, pi dako cekel apar.
Lulevi 27:6 Ka ce ditte romo dwe acel o wa i mwaka abic, ibiŋolo cekel me ryal abic pi laco, cekel me ryal adek pi nyako.
Lulevi 27:7 Ka mwaka me ditte romo pyerabicel nyo makato, ibiŋolo cekel apar wiye abic pi laco, pi dako apar.
Lulevi 27:8 Ka ce dano mo lacan twatwal, ma pe twero miyo wel ma iŋolle, ci en bitero dano ma gikwoŋo pire-ni i nyim ajwaka ci ajwaka aye biŋolle wel, kun lubo gin ma dano ma okwoŋo kwoŋ-ŋu twero noŋone.
Lulevi 27:9 “Ka ce kwoŋ otiko lee mo ma gityero me bedo gityer bot Rwot, lee ducu ma kit meno ma dano miyo bot Rwot bedo maleŋ.
Lulevi 27:215 
Lulevi 27:10 En pe bilokone woko ki gin mukene, nyo gwenyo loko ki wadi mo, maberre ki maracce, nyo maracce ki maberre; nyo ka en oloko lee mo ki lee wadi, ci gin aryo ducu ma gilokogi-ni gibibedo maleŋ.
Lulevi 27:11 Ka ce obedo lee mo ma keni, ma pe gityero me bedo gityer bot Rwot, ci dano meno bitero lee-nu i nyim ajwaka.
Lulevi 27:12 Ajwaka biŋolo welle, kadi lee-nu ber kadi rac; macalo in ajwaka iŋolo welle, ci bicuŋ kit meno.
Lulevi 27:13 Ento ka en mito kokone woko, en bimedo acel me abic i kom welle.
Lulevi 27:14 “Ka dano mo onyero ode obed maleŋ bot Rwot, ci ajwaka biŋolo welle, ka ber ka rac; ka ajwaka oŋolo welle, ci bicuŋ kit meno.
Lulevi 27:15 Ka ce ŋat ma odyero ode-ni mito warone woko, en bimedo acel me abic i kom welle ci bidok bote.
Lulevi 27:16 “Ka dano mo odyero but lobone bot Rwot ki i kom lobo ma oleyo ki bot kwarone, ci ibiŋolo welle kun poro kodi ma gitwero coyo iye; ka romo coyo iye kodi cayiri guniya adek, Gibiŋolo iye cekel me ryal pyerabic.
Lulevi 27:17 Ka en odyero potone i mwaka me jubili, ci bicuŋ i wel kikome ma iŋolo.
Lulevi 27:18 Ento ka odyero potone lacen i ŋe jubili, ajwaka biŋolo wel-lim ma myero gicul iye kun poro wel mwaka ma pud odoŋ nio i mwaka me jubili, ci wel ma yam iŋolo-ni gibidwoko piny.
Lulevi 27:19 Ka ce dano ma odyero peto-ni mito warone woko, en bimedo acel me abic i kom welle, ci bidoŋ i ciŋe.
Lulevi 27:20 Ento ka en pe mito waro po to-nu, nyo ka otyeko cato poto woko bot dano mukene, pe doŋ gibiwarone matwal.
Lulevi 27:21 Poto meno ka gigonyo i jubili bibedo maleŋ pi Rwot, macalo poto ma gikwero matwal; ci ajwaka aye doŋ bibedo rwode.
Lulevi 27:22 “Ka odyero bot Rwot poto mo ma owilo awila, ma pe dul lobo ma oleyo ki bot kwarone,
Lulevi 27:23 ajwaka biŋolo wene nio i mwaka me jubili, ci dano-nu bimiyo wel ma giŋolo i nino meno wek obed maleŋ pi Rwot.
Lulevi 27:24 Ci i mwaka me jubili poto bidok i ciŋ ŋat ma yam giwilo ki bote-ni, en ŋat ma poto-nu obedo mere kun oleyo ki bot kwarone.
Lulevi 27:25 Wel ducu ma giŋolo bilubo cekel me kabedo maleŋ, kun cekel acel romo gera pyeraryo.
Lulevi 27:26 “Ento litino kayo pa lee dano pe twero dyero, pien litino kayo ducu gibedo pa Rwot; kadi bed twon nyo romo, meno pa Rwot gire.
Lulevi 27:216 
Lulevi 27:27 Ka lee ma keni, en biwilone ki boti i wel ma iŋolo, kun medo acel me abic i wiye; nyo ka pe gikoko, gibicatone acata i wel ma iŋolo.
Lulevi 27:28 “Ento gin ducu ma onoŋo gidyero i ciŋ Rwot matwal, ma dano mo odyero i ciŋ Rwot matwal ki i kin gin ma tye bote, kadi dano nyo lee nyo poto ma oleyo ki bot kwarone, pe gibicato kadi ki warone; gin ducu ma gidyero iciŋ Rwot matwal bedo gin maleŋ makato pi Rwot.
Lulevi 27:29 Dano mo-ni ma gidyero iciŋ Rwot matwal, ma myero ginek woko ki i kin dano, pe gitwero kokone; gibineke woko aneka.
Lulevi 27:30 “Acel me apar ducu mua i lobo, kadi bed kodi ma ocek i poto nyo nyig yat ma onyak, meno jami pa Rwot gire, gin maleŋ pa Rwot.
Lulevi 27:31 Ka dano mo mito koko gin mo i kom gin me aparre, en bimedo dul acel me abic i wiye.
Lulevi 27:32 Dul acel me apar pa dyaŋi ki romi nyo dyegi ducu, lee me aparre ducu i kin lim ducu ma kato i te odoo pa lakwat, meno bibedo maleŋ pi Rwot.
Lulevi 27:33 Rwode pe bipenyo ka ber nyo rac, dok pe bi koko kun gwenyo ki wadi mo; ka giloko, ci gin aryo ducuma gilokogi-ni gibibedo maleŋ; pe gibikokogi akoka.”
Lulevi 27:34 Magi aye cik ma yam Rwot ociko ki Moses pi jo Icrael ki i wi got Cinai.
Lulevi 27:217  Wel
Wel 1:1 Rwot oloko ki Moses i tim Cinai; i kema me rwatte, i kom nino dwe mukwoŋo me dwe me aryo, i mwaka me aryone nia i kare ma doŋ gua woko ki i lobo Ejipt. Owacci,
Wel 1:2 “Kwan wel lwak jo Icrael ducu, kun ilubo doggolagi ki dog odi pa kwarogi kit ma Wel nyiŋgi tye kwede, kun ikwano co ducu ki acel acel,
Wel 1:3 cakke ki i kom jo ma ditogi romo mwaka pyeraryo dok kwede malo, jo Icrael ducu ma romo cito ka lweny; wubikwanogi wun ki Aron ki bucagi.
Wel 1:4 Dok wubibedo ki dano acel ma oa ki i kaka acel acel, ma ŋat acel acel bibedo ladit wi kaka ki i ot pa kwarogi.
Wel 1:5 Man gin aye nyiŋ jo ma gibicuŋ ka konyowu: Jo pa Reuben, Elijur wod pa Cedeur;
Wel 1:6 jo pa Cimeon, Celumiel wod pa Juricadai;
Wel 1:7 jo pa Juda, Nakucon wod pa Aminadab;
Wel 1:8 jo pa Icakar, Netanel wod pa Juar;
Wel 1:9 jo pa Jabulon, Eliab wod pa Kelon;
Wel 1:10 i awobe pa Yucepu, jo pa Epraim, Elicama wod pa Amikud, jo pa Manace, Gamaliel wod pa Pedajur;
Wel 1:11 jo pa Benjamin, Abidan wod pa Gideoni;
Wel 1:12 jo pa Dan, Akiejer wod pa Amicadai;
Wel 1:13 jo pa Acer, Pagiel wod pa Okoran;
Wel 1:14 jo pa Gad, Eliacap wod pa Deuel;
Wel 1:15 jo pa Naputali, Akira wod pa Enan.”
Wel 1:16 Man gin aye dano ma giyero ki i lwak, ma gin aye lutel wi kaka pa kwarogi, gin ludito ma i kaka pa jo Icrael.
Wel 1:17 Moses ki Aron gukwanyo jo meno ma doŋ gikwano nyiŋgi-ni,
Wel 1:18 ci i kom nino mukwoŋo me dwe me aryo gucoko lwak ducu kacel. Gin gunyuto watgi kun gilubo doggolagi ki dog odi pa kwarogi, kit ma wel nyiŋgi tye kwede, cakke ki i kom jo ma ditogi romo mwaka pyeraryo dok kwede malo, ki acel acel,
Wel 1:19 macalo Rwot ociko ki Moses. En okwanogi i tim Cinai kit meno, Welgi ene:
Wel 1:218 
Wel 1:20 Jo pa Reuben, latin kayo pa Icrael. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:21 wel jo ma i kaka pa Reuben oromo alip pyeraŋwen wiye abicel, ki miya abic.
Wel 1:22 Jo pa Cimeon. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:23 wel jo ma i kaka pa Cimeon oromo alip pyerabic wiye aboŋwen, ki miya adek.
Wel 1:24 Jo pa Gad. Ka gikwano wel likwayo ne kun gicoyo nyiŋgi ki acel acel ma lubo doggolagi ki dog odi pa kwarogi co ducu cakke ki i kom jo ma mwaki me ditogi romo pyeraryo dok kwede malo, jo ducu ma giromo cito ka lweny,
Wel 1:25 wel jo ma i kaka pa Gad oromo alip pyeraŋwen wiye abic, ki miya abicel ki pyerabic.
Wel 1:26 Jo pa Juda. Ka gikwano wel likwayo ne kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:27 wel jo ma i kaka pa Juda oromo alip pyerabiro wiye aŋwen, ki miya abicel.
Wel 1:28 Jo pa Icakar. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny.
Wel 1:29 Wel jo ma i kaka pa Icakar oromo alip pyerabic wiye aŋwen, ki miya aŋwen.
Wel 1:30 Jo pa Jabulon. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:31 wel jo ma i kaka pa Jabulon oromo alip pyerabic wiye abiro, ki miya aŋwen.
Wel 1:32 Jo pa Yucepu, jo pa Epraim. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:33 wel jo ma i kaka pa Epraim oromo alip pyeraŋwen, ki miya aŋwen.
Wel 1:34 Jo pa Manace. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:35 wel jo ma i kaka pa Manace oromo alip pyeradek wiye aryo, ki miya aryo.
Wel 1:219 
Wel 1:36 Jo pa Benjamin. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki I kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:37 wel jo ma i kaka pa Benjamin oromo alip pyeradek wiye abic, ki miya aŋwen.
Wel 1:38 Jo pa Dan. Ka gikwano wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:39 wel jo ma i kaka pa Dan oromo alip pyerabicel wiye aryo, ki miya abiro.
Wel 1:40 Jo pa Acer. Ka gikwano Wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny,
Wel 1:41 wel jo ma i kaka pa Acer oromo alip pyeraŋwen wiye acel, ki miya abic.
Wel 1:42 Jo pa Naputali. Ka gikwano Wel likwayone kun gicoyo nyiŋgi ki acel acel ma lubo doggolagi ki dog odi pa kwarogi, co ducu cakke ki i kom jo ma mwaka me ditogi romo pyeraryo dok kwede malo, jo ducu ma giromo cito ka lweny.
Wel 1:43 Wel jo ma i kaka pa Naputali oromo alip pyerabic wiye adek, ki miya aŋwen.
Wel 1:44 Meno gin aye jo ma gikwano welgi, ma yam Moses ki Aron gukwano, kun lutel wi Icrael gukonyogi, jo apar wiye aryo, ma ŋat acel acel ocuŋ pi ot pa kwarogi.
Wel 1:45 Kit meno wel jo Icrael ducu ma gikwano kun gilubo odi pa kwarogi, nia ki i kom jo ma ditogi romo mwaka pyeraryo dok kwede malo, jo Icrael ducu ma romo cito ka lweny,
Wel 1:46 welgi ducu onoŋo oromo alip miya abicel ki adek, ki miya abic ki pyerabic noŋo. Giketo jo pa Levi ka loyo kema pa Lubaŋa
Wel 1:47 Ento jo pa Levi pe gikwano welgi kacel kwedgi kun gilubo kaka pa kwarogi,
Wel 1:48 pien onoŋo Rwot owaco ki Moses ni,
Wel 1:49 “Wel kaka pa Levi aye pe ikwan, pe ibikwano welgi i kin jo Icrael;
Wel 1:50 ento ket jo pa Levi gubed ludito ma loyo tic i kema lok me caden, gulo jamine ducu, wa gin ducu ma tye iye. Gin aye bitiŋo kema ki jami ma tye iye ducu, gibitic iye, dok gibiguro kema me butogi rumo kema pa Lubaŋa.
Wel 1:51 Ka kema bicako wot, ci gin Lulevi aye gibiputo woko; dok ka gibiguro kema, Lulevi aye gibigurone. Ka ce dano mo ata onyiko cok ki kema, gibineko woko.
Wel 1:52 Jo Icrael gibiguro kemagi ki dog buca monygi, dano acel acel ki dog gonygi, ki dano acel acel i te benderane.
Wel 1:53 Ento jo pa Levi gibiguro kemagi rumo kema lok me caden, wek akemo pe opot i kom lwak jo Icrael; jo pa Levi gibigwoko kema lok me caden.”
Wel 1:220 
Wel 1:54 Jo Icrael gutimo kit meno gutiyo gin ducu kit ma onoŋo Rwot ociko ki Moses.
Wel 2:1 Rwot owaco bot Moses ki Aron ni,
Wel 2:2 “Jo Icrael gibiguro kemagi ŋat acel acel i te benderane, kun gitye ki lanyut me odi pa kwarogi; gibiguro kemagi kun doggi tiko kema me rwatte tuŋŋi ki tuŋŋi ducu.
Wel 2:3 Jo ma biguro kemagi yo tuŋ wokceŋ, ka ma ceŋ tuc ki iye-ni, gibibedo jo ma i te bendera pa Juda, kun gilubo buca monygi; latel wi jo pa Juda aye Nakucon ma wod pa Aminadab,
Wel 2:4 ma gikwano wel dano ma i buca monnye oromo alip pyerabiro wiye aŋwen, ki miya abicel.
Wel 2:5 Jo ma biguro kemagi ma cok kwede gibibedo kaka pa Icakar; latel wi jo pa Icakar aye Natanel ma wod pa Jura,
Wel 2:6 ma gikwano wel dano ma i buca monnye oromo alip pyerabic wiye aŋwen ki miya aŋwen.
Wel 2:7 Ka dok kaka pa Jabulon; latel wi jo pa Jabulon aye Eliab ma wod pa Kelon,
Wel 2:8 ma gikwano wel dano ma i buca monnye oromo alip pyerabic wiye abiro, ki miya aŋwen.
Wel 2:9 Wel jo ducu ma i gony pa Juda, i bucagi, oromo alip miya acel ki pyeraboro wiye aŋwen, ki miya aŋwen. Ka wot ocakke, gin aye gibitelo yo.
Wel 2:10 “Ki yo tuŋ acuc en aye bendera me gony pa jo pa Reuben bicuŋ iye, kun gilubo buca monygi; latel wi jo pa Reuben aye Elijur ma wod pa Cedeur,
Wel 2:11 ma gikwano Wel dano ma i buca monnye oromo alip pyeraŋwen wiye abicel, ki miya abic.
Wel 2:12 Jo ma biguro kemagi ma cok kwede gibibedo kaka pa Cimeon; latel wi jo pa Cimeon aye Celumiel ma wod pa Juricadai,
Wel 2:13 ma gikwano Wel dano ma i buca monnye oromo alip pyerabic wiye aboŋwen ki miya adek.
Wel 2:14 Ka dok kaka pa Gad; latel wi jo pa Gad aye Eliacap wod pa Reuel,
Wel 2:15 ma gikwano wel dano ma i buca monnye oromo alip pyeraŋwen wiye abic, ki miya abicel ki pyerabic.
Wel 2:16 Wel jo ducu ma i gony pa Reuben, i bucagi, oromo alip miya acel ki pyerabic wiye acel, ki miya aŋwen ki pyerabic. Ka wot cakke, gin aye gibimol me aryone.
Wel 2:221 
Wel 2:17 “Lacen kema me rwatte bicako wot, kacel ki gony pa jo Levi, i dye gony ducu. Kit ma giguro ki kemagi gibicako wotgi kikore kit meno, kun dul acel acel tye ki kabedone, kun gilubbe aluba bendera ki bendera.
Wel 2:18 “Ki yo tuŋ potoceŋ bendera pa jo Epraim bicuŋ iye, kun gilubo buca monygi; latel wi jo pa Epraim aye Elicama ma wod pa Amikud,
Wel 2:19 ma gikwano wel dano ma i buca monnye oromo alip pyeraŋwen, ki miya aŋwen.
Wel 2:20 Jo ma biguro kemagi ma cok kwede gibibedo kaka pa Manace; latel wi jo pa Manace aye Gamaliel ma wod pa Pedajur,
Wel 2:21 ma gikwano wel dano ma i buca monnye oromo alip pyeradek wiye aryo, ki miya aryo.
Wel 2:22 Ka dok kaka pa Benjamin; latel wi jo pa Benjamin aye Abidan ma wod pa Gideoni,
Wel 2:23 ma gikwano wel dano ma i buca monnye oromo alip pyeradek wiye abic, ki miya aŋwen.
Wel 2:24 Wel jo ducu ma i gony pa Epraim, i bucagi, oromo alip miya acel ki aboro, ki miya acel. Gin gibimol me adekke.
Wel 2:25 “Ki yo tuŋ acam bendera pa jo pa Dan bicuŋ iye, kun gilubo buca monygi; latel wi jo pa Dan aye Akiejer ma wod pa Amicadai,
Wel 2:26 ma gikwano wel dano ma i buca monnye oromo alip pyerabicel wiye aryo, ki miya abiro.
Wel 2:27 Jo ma biguro kemagi ma cok kwede gibibedo kaka pa Acer; latel wi jo pa Acer en aye Pagiel ma wod pa Okoran,
Wel 2:28 ma gikwano wel dano ma i buca monnye oromo alip pyeraŋwen wiye acel, ki miya abic.
Wel 2:29 Ka dok kaka pa Naputali; latel wi jo pa Naputali aye Akira ma wod pa Enan,
Wel 2:30 ma gikwano wel dano ma i buca monnye oromo alip pyerabic wiye adek, ki miya abicel.
Wel 2:31 Wel jo ducu ma i gony pa Dan oromo alip miya acel ki pyerabic wiye abiro, ki miya abicel. Gin gibimol me agikkine, kun gilubbe aluba bendera ki bendera.”
Wel 2:32 Meno aye jo Icrael kit ma gikwanogi kwede, kun lubo dog odi pa kwarogi; jo ducu ma i gonygi ducu ma gikwanogi i buca monygi onoŋo guromo alip miya abicel ki adek, ki miya abic ki pyerabic noŋo.
Wel 2:33 Ento jo pa Levi pe gikwano i kom jo Icrael, macalo Rwot onoŋo ociko ki Moses.
Wel 2:222 
Wel 2:34 Jo Icrael yam gutiyo kit meno. Kit ma Rwot con ociko ki Moses ducu, guguro kemagi kit meno i te benderagi, gucako wot bene gumol kit meno, ŋat acel acel ki doggolane, macalo dog odi pa kwarogi tye kwede.
Wel 3:1 Magi aye likwayo pa Aron ki Moses i kare ma Rwot obedo ka lok ki Moses i wi got me Cinai.
Wel 3:2 Magi aye nyiŋ awobe pa Aron: Nadab latin kayone ki Abiu, Eleajar ki Itamar;
Wel 3:3 meno aye nyiŋ awobe pa Aron, gin aye ajwagi ma giwirogi ki moo, ma Moses yam okwerogi pi tiyo tic me bedo ajwagi.
Wel 3:4 Ento Nadab ki Abiu guto i nyim Rwot i kare ma gutyero mac mapat i nyim Rwot i tim Cinai, kit mac ma yam pe ocikogi kwede; gin pe gubedo ki litino. Mumiyo Eleajar ki Itamar gutiyo tic pa ajwagi i kare ma wongi pud kwo.
Wel 3:5 Rwot owaco bot Moses ni,
Wel 3:6 “Kel kaka pa Levi cok, ci iketgi i nyim ajwaka wek guti bote.
Wel 3:7 Gibicobo tic mapatpat pire ki pi lwak ducu i nyim kema me rwatte, dok gibitiyo tic pi jo Icrael kun gitiyo ticgi i kema.
Wel 3:8 Gin aye gibigwoko jami ducu ma i kema me rwatte, dok gibitiyo tic pi jo Icrael kun gitiyo ticgi i kema.
Wel 3:9 Ibimiyo Lulevi bot Aron ki awobene; gityeko miyogi bote matwal kun gikwanyogi woko ki i kin jo Icrael.
Wel 3:10 Ci ibiketo Aron ki awo bene, gibitiyo ticgi me bedo ajwagi; ento ka ŋat mo mukene onyiko cok, gibineke woko.”
Wel 3:11 Rwot dok owaco bot Moses ni,
Wel 3:12 “Nen, doŋ atyeko kwanyo jo pa Levi ki i kin jo Icrael ma ka litino kayo ducu mukwono yabo ic i kin jo Icrael. Jo pa Levi aye gibibedo jona,
Wel 3:13 pien litino kayo ducu mera. I nino ma yam aneko iye litino kayo ducu ma i lobo Ejipt ca, en aye akwero iye litino kayo ducu ma i Icrael gubed mera, pa dano ki pa lee; gibibedo mera; an a Rwot.”
Wel 3:14 Rwot owaco bot Moses ki i tim Cinai ni,
Wel 3:15 “Kwan wel likwayo pa Levi, kun ilubo dog odi pa kwarogi, ki doggolagi; ibikwano co ducu cakke ki i kom jo ma ditogi romo dwe acel dok kwede malo.”
Wel 3:16 Kit meno Moses okwano welgi kit ma Rwot owaco-ni, macalo yam ocike-ni.
Wel 3:17 Magi aye awobe pa Levi ma giyeko nyiŋgi: Gercon, Kokat ki Merari.
Wel 3:223 
Wel 3:18 Magi aye nyiŋ awobe pa Gercon kun lubo doggolagi: Libni ki Cimei.
Wel 3:19 Awobe pa Kokat kun lubo doggolagi gin aye Amram, Ijar, Kebron ki Ujiel.
Wel 3:20 Awobe pa Merari kun lubo doggolagi gin aye Makali ki Muci. Meno aye doggola pa Lulevi, kun lubo dog odi pa kwarogi.
Wel 3:21 Jo pa Gercon aye doggola pa jo pa Libni ki doggola pa jo pa Cimei; meno aye doggola pa jo pa Gercon.
Wel 3:22 Welgi ka gikwano wel co ducu cakke ki i kom jo ma ditogi romo dwe acel dok kwede malo oromo alip abiro, ki miya abic.
Wel 3:23 Doggola pa jo pa Gercon yam giguro kemagi i ŋe kema yo tuŋ potoceŋ,
Wel 3:24 kun Eliacap wod pa Lael obedo ladit ki i ot pa kwaro pa jo Gercon.
Wel 3:25 Tic pa likwayo pa Gercon i kema me rwatte obedo me gwoko kema; en aye kema kikome ki laum wiye, boŋo cuka laum doggola me doggola kema me rwatte,
Wel 3:26 boŋo cuka me aŋaba me larum dyekal, boŋo cuka laum doggola me dyekal ma orumo kema ki keno tyer, ki lwak tol lacikgi; dog tic ducu ma mitte pi jami magi.
Wel 3:27 Jo pa Kokat aye doggola pa jo pa Amram, ki doggola pa jo pa Ijar, ki doggola pa jo pa Kebron, ki doggola pa jo pa Ujiel; meno aye doggola pa jo pa Kokat.
Wel 3:28 Welgi ka gikwano Wel co ducu cakke ki i kom jo ma ditogi romo dwe acel dok kwede malo oromo alip aboro, ki miya abicel ma gitiyo ticgi i kabedo maleŋ.
Wel 3:29 Doggola pa jo pa Kokat yam giguro kemagi i ŋet kema yo tuŋ acuc,
Wel 3:30 kun Elijapan wod pa Ujiel obedo ladit ki i ot pa kwaro me doggola pa jo. Kokat.
Wel 3:31 Ticgi obedo me gwoko canduk, meja, okarmac, keno tyer, jami me kabedo maleŋ ma ajwagi gitiyo kwedgi ducu, ki boŋo kicika; dog tic ducu ma mitte pi jami magi.
Wel 3:32 Ladit ma loyo ludito ducu pa Lulevi obedo Eleajar wod pa ajwaka Aron. En onoŋo loyo jo ma gitiyo ticgi i kabedo maleŋ.
Wel 3:33 Jo pa Merari aye doggola pa jo pa Makali ki doggola pa jo pa Muci; meno aye doggola pa jo pa Merari.
Wel 3:34 Welgi ka gikwano Wel co ducu cakke ki i kom jo ma ditogi romo dwe acel dok kwede malo oromo alip abicel, ki miya aryo.
Wel 3:35 Ladit ki i ot pa kwarogi ma i doggola pa jo Merari obedo Juriel wod pa Abikail. Gin yam giguro kemagi i ŋet kema yo tun acam.
Wel 3:36 Tic ma gimiyo bot likwayo pa Merari obedo me gwoko lwak guti me kema, lwak riine, lwak wirre lwak tedi tere ki gin ma okemo ticce ducu; dog tic ducu ma mitte pi jami magi ducu.
Wel 3:224 
Wel 3:37 Ka dok lwak wir ducu ma gurumo dyekal, ki tedi tergi ki lwak teke lagurgi, ki lwak tolle.
Wel 3:38 Jo ma yam giguro kemagi i nyim kema yo tuŋ wokceŋ, i nyim kema me rwatte ka ma cen tuc iye-ni, gin aye Moses ki Aron ki awobene. Gin onoŋo gityeko ketogi i dog tic ma i kabedo maleŋ, pi tiyo tic ducu ma mitte pi jo Icrael; ka ŋat mo mukene onyiko cok, myero ginek woko.
Wel 3:39 Wel jo Levi ducu ma yam gikwano, ma Moses ki Aron gukwano welgi pi lubo cik pa Rwot, kun lubo doggolagi, co ducu cakke ki i kom jo ma ditogi romo dwe acel dok kwede malo, oromo alip pyeraryo wiye aryo. Koko litino kayo
Wel 3:40 Rwot owaco bot Moses ni, “Kwan wel litino kayo ducu ma co ki i kin jo Icrael, cakke ki i kom jo ma ditogi romo dwe acel dok kwede malo; kwan welgi kun ilubo nyiŋgi.
Wel 3:41 An a Rwot; ibikwanyo jo pa Levi gubed mera ma ka litino kayo ducu ma i kin jo Icrael; dok iter lim makwo pa jo Levi ma ka litino kayo ducu ma i kin lim makwo pa jo Icrael.”
Wel 3:42 Kit meno Moses okwano Wel litino kayo ma i kin jo Icrael ducu, macalo Rwot ocike.
Wel 3:43 Litino kayo ducu ma co, macalo wel nyiŋgi tye, cakke ki i kom jo ma ditogi romo dwe acel dok kwede malo, ka gikwano welgi onoŋo guromo alip pyeraryo wiye aryo, ki miya aryo ki pyerabiro wiye adek.
Wel 3:44 Rwot owaco bot Moses ni
Wel 3:45 “Kwany jo pa Levi gubed ma ka litino kayo ducu ma i kin jo Icrael, dok iter lim makwo pa jo Levi ma ka limgi; jo pa Levi gibibedo jona; an a Rwot.
Wel 3:46 Pi koko litino kayo miya aryo ki pyerabiro wiye adek ma i kin jo Icrael ma gudoŋ ma wel pa jo pa Levi orem woko pigi-ni,
Wel 3:47 ibigamo cekel abic abic pi dano acel acel; ibigamo kun ilubo cekel me kabedo maleŋ, ma cekel acel romo gera pyeraryo-ni.
Wel 3:48 Lim meno ma gikoko kwede wel jo ma gudoŋ-ŋi ibimiyo bot Aron ki awo bene.”
Wel 3:49 Mumiyo Moses ogamo lim me kok ki bot jo mudoŋ, ma wel pa jo Levi orem me kokogi;
Wel 3:50 ci ogamo lim ryal ki bot litino kayo pa jo Icrael ma romo cekel alip acel, ki miya adek pi pyerabicel wiye abic, kun lubo cekel me kabedo maleŋ.
Wel 3:51 Moses omiyo lim meno me kok bot Aron ki awobene, kit ma Rwot owaco-ni, macalo Rwot yam ociko ki Moses.
Wel 3:225 
Wel 4:1 Rwot owaco bot Moses ki Aron ni,
Wel 4:2 “Kwan wellikwayo pa Kokat ma i kin likwayo pa Levi, kun ilubo doggolagi ki dog odi pa kwarogi,
Wel 4:3 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic ma i kema me rwatte.
Wel 4:4 Man aye tic ma likwayo pa Kokat gibitiyo i kema me rwatte: gibitic i kom jami maleŋ makato.
Wel 4:5 Ka gony doŋ bicako wot, Aron ki awobene bidonyo i kema ka kwanyo boŋo kicika, ci giumo kwede canduk lok me caden.
Wel 4:6 Ka dok gibiumo wiye ki laa dyel, lacen gibiyaro boŋo ma bulu i kom meno, ka doŋ gibirwako talle iye.
Wel 4:7 Gibipeto boŋo ma bulu i kom meja me mugati me aketa i nyim Rwot, ka doŋ gibiketo caani i wiye, ki atabo me odok eceta, ki weer, ki cupa me onyo gityer amata; mugati ma gicano i nyim Rwot jwijwi bene obed i wiye.
Wel 4:8 Lacen gibiyaro boŋo makwar i wiye, ci meno gibiumo ki laa dyel laumme, ka doŋ gibirwako talle iye.
Wel 4:9 Ka dok gibikwanyo boŋo ma bulu, ci giumo ki okarmac, kacel ki laputte, ki magacce, ki caanine ki atabo moone ducu ma gitiyo kwede ticce;
Wel 4:10 ci gibiboyo en ki jami ticce ducu ki laa dyel laumme, ka doŋ gibipyelo i wi tal latiŋŋe.
Wel 4:11 Gibiyaro boŋo ma bulu i kom keno tyer me jabu, ka dok gibiumo kome ki gin ma gikwoyo ki laa dyel, ka doŋ gibirwako talle iye.
Wel 4:12 Gibikwanyo jami tic ducu ma gitiyo kwedgi i kabedo maleŋ, gibiboyogi ducu ki boŋo ma bulu, ka doŋ gibiumogi ki gin ma gikwoyo ki laa dyel, ci gibipyelo i wi tal latingi.
Wel 4:13 Gibijobo buru mac ma i keno me tyer woko, gibiyaro boŋo ma lamar lamar i wiye;
Wel 4:14 ka dok gibiketo iye jami tic ducu me keno tyer, ma gitiyo kwede tic i kome, weer lawaŋ mac, gin lacob riŋo, akwaya latokke ki becen, jami tic ducu me keno tyer; ka dok gibiyaro i kome laa dyel laumme, lacen gibirwako talle.
Wel 4:15 Ka Aron ki awobene doŋ gutyeko umo kabedo maleŋ ki jami ma i kabedo maleŋ ducu i kare ma giputo gony, lacen likwayo pa Kokat doŋ gibibino ka tiŋogi, ento
Wel 4:226  pe gugud kom jami maleŋ ducu, wek pe guto. Magi aye jami me kema me rwatte ma likwayo pa Kokat gibitiŋo.
Wel 4:16 “Eleajar wod pa Aron aye biloyo moo tara, ki odok eceta ma ŋwece kur, ki gityer me moko kwon me nino ducu, ki moo wir, kun dok loyo kom kema ducu ki lwak jami ducu ma bedo iye, en aye kabedo maleŋ kikome ki jami ticce.”
Wel 4:17 Rwot owaco bot Moses ki Aron ni,
Wel 4:18 “Pe iwek doggola ducu me kaka pa jo pa Kokat guto gutum woko ki i kin jo pa Levi,
Wel 4:19 ento ber itimgi kit man wek gubed makwo, ma pe guto i kare ma gibino cok ki jami maleŋ makato-ni: Aron ki awobene aye bidonyo ka nyutogi tic pa ŋat acel acel ki yec ma gibitiŋo,
Wel 4:20 ento gin pe bidonyo iye ka neno kom jami maleŋ kadi matidi mo, wek pe guto.”
Wel 4:21 Rwot owaco bot Moses ni,
Wel 4:22 “Kwan wellikwayo pa Gercon bene, kun ilubo doggolagi ki dog odi pa kwarogi;
Wel 4:23 ibikwano welgi cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic i kom kema me rwatte.
Wel 4:24 Man en aye dog tic ma doggola pa Gercon ducu gibitiyo, me tiyo tic ki me tino yec:
Wel 4:25 gibitiŋo boŋo cuka me kema, ki kema me rwatte ki laum wiye, ki laa dyel ma giumo kwede wiye malo,
Wel 4:26 ki boŋo cuka me aŋaba me rumo dyekal, ki boŋo laum doggaŋ me dyekal ma orumo kema ki keno tyer, ki lwak tol lacikgi, ki jami tic ducu ma gitiyo kwedgi iye; gibitiyo tic ducu ma mitte i kom jami magi.
Wel 4:27 Tic pa likwayo pa Gercon ducu gibitiyo kit ma Aron ki awo bene gicikogi i kom jami ducu ma gibitinone, ki i kom gin ducu ma gibitiyone; dok in aye ibipoko yecgi ducu botgi me agwoka.
Wel 4:28 Man en aye tic pa doggola ducu pa likwayo pa Gercon ki i kema me rwatte; dog ticgi bibedo i te loc pa Itamar wod pa ajwaka Aron.
Wel 4:29 “Likwayo pa Merari ibikwano welgi kun ilubo doggolagi ki dog odi pa kwarogi;
Wel 4:30 ibikwano welgi cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic i kema me rwatte.
Wel 4:31 Magi aye gin ma gimiyo botgi me atiŋa, ma en aye ticgi ducu ki i kema me rwatte: lwak guti me kema, ki riine, ki lwak wirre ki lwak tedi tere,
Wel 4:227 
Wel 4:32 ki wir ducu ma orumo dyekal, ki tedi tergi ducu, ki lwak teke lagurgi ki tol lacikgi, ki lwak jami ticgi ducu ki gin ma okemo tic ducu. Ibipoko botgijami ma gimito ni gutiŋ kun inyuto ki nyiŋgi.
Wel 4:33 Man aye tic pa doggola ducu pa likwayo pa Merari, en aye dog ticgi ducu ki i kema me rwatte; bibedo i te loc pa Itamar wod pa ajwaka Aron.”
Wel 4:34 Moses ki Aron ki lutel wi lwak gukwano wel likwayo pa Kokat, kun lubo doggolagi ki dog odi pa kwarogi,
Wel 4:35 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte;
Wel 4:36 welgi ma gikwano kun lubo doggolagi oromo alip aryo, ki miya abiro ki pyerabic.
Wel 4:37 Meno aye wel doggola ducu pa jo pa Kokat, jo ducu ma gutiyo tic i kema me rwatte, ma Moses ki Aron gukwano welgi, macalo Rwot ociko ki i dog Moses.
Wel 4:38 Man wel likwayo pa Gercon ma gikwano welgi kun lubo doggolagi ki dog odi pa kwarogi,
Wel 4:39 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte;
Wel 4:40 welgi ma gikwano kun lubo doggolagi oromo alip aryo, ki miya abicel ki pyeradek.
Wel 4:41 Meno aye Wel doggola ducu pa likwayo pa Gercon, jo ducu ma gutiyo tic i kema me rwatte, ma Moses ki Aron gukwano welgi, macalo Rwot ociko ki i dog Moses.
Wel 4:42 Man wel likwayo pa Merari ma gikwano welgi kun lubo doggolagi ki dog odi pa kwarogi,
Wel 4:43 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic, pi tiyo tic i kema me rwatte:
Wel 4:44 welgi ma gikwano kun lubo doggolagi oromo alip adek, ki miya aryo.
Wel 4:45 Meno aye jo me doggola pa likwayo pa Merari ma gikwanogi, ma Moses ki Aron gukwano welgi, macalo Rwot ociko ki i dog Moses.
Wel 4:46 Jo ducu ki i kin jo pa Levi ma gikwano welgi, ma Moses ki Aron ki lutel wi Icrael gukwanogi kun lubo doggolagi ki dog odi pa kwarogi
Wel 4:47 cakke ki i kom jo ma ditogi romo mwaka pyeradek o wa i kom jo ma ditogi romo mwaka pyerabic, jo ducu ma giromo donyo i dog tic pi tiyo tic mapatpat ki pi tiŋo yec i kema me rwatte
Wel 4:228 
Wel 4:48 jo ma i kingi ma gikwano welgi guromo alip aboro, ki miya abic ki pyeraboro.
Wel 4:49 Macalo Rwot yam ociko kun wok ki i dog Moses ci gimiyogi ticgi kit meno, ŋat acel acel i dog ticce me tiyo tic nyo me tiŋo yec; gikwano welgi kit meno, macalo Rwot ociko ki Moses.
Wel 5:1 Rwot owaco ki Moses ni,
Wel 5:2 “Cik jo Icrael gucwal ludobo ducu gua woko ki i gony, ki dano acel acel ma kome cwer tut, ki dano acel acel ma odoko keni pi gudo kom dano muto.
Wel 5:3 Wubicwalo co wa ki mon bene, kun wucwalogi woko ki i gony, wek pe gubal gonygi ma an abedo iye-ni odok keni.”
Wel 5:4 Jo Icrael gutiyo kit meno, ci guryemogi woko i ŋe gony; macalo Rwot con owaco bot Moses, jo Icrael gutiyo kit meno. Cik ma mako culo waŋ jami
Wel 5:5 Rwot owaco bot Moses ni,
Wel 5:6 “Wac ki jo Icrael ni, Ka ce laco mo nyo dako mo otimo bal mo ma dano timo kun giŋayo waŋ Rwot, ce otiŋo alii,
Wel 5:7 en bituco bal mere ma otimo-ni; ka dok en biculo waŋ gin marac ma otimo; bimedo iye acel me abic, ci miyo bot dano ma en otimo marac-ci.
Wel 5:8 Ento ka dano meno watte mo pe ma myero giculle waŋ gin marac-ci, ci giculo Waŋ gin marac meno bot Rwot pi ajwaka, kun gibamo i kom nyok romo me kwanyo bal ma gitimo kwede gin lakwany bal ki i kome.
Wel 5:9 Gityer ducu, nyo jami ducu maleŋ pa jo Icrael ma gikelo bot ajwaka bibedo mere.
Wel 5:10 Jami maleŋ ma dano acel acel okelo bibedo mere; gin ducu ma dano mo omiyo bot ajwaka bibedo mere.” Cik ma mako nyeko
Wel 5:11 Rwot owaco bot Moses ni,
Wel 5:12 “Wac ki jo Icrael ni, Ka dako pa laco mo waŋe olal, ci otimo kir i kom cware,
Wel 5:13 ka laco-mo obuto kwede, ce cware pe oŋeyo, ma dako ojerre kekene kun lokke okanne woko, dok pe tye caden mo ma moko lok kom dako-nu, pien pe ginoŋe iye;
Wel 5:14 ka cwiny me nyeko omako laco, kun nyeko omake i kom dakone ma ojerre kekene-ni, nyo ka cwiny me nyeko omako laco, kun nyeko omake i kom dakone, kadi bed dako pe ojerre kekene,
Wel 5:229 
Wel 5:15 ci laco bitero dakone bot ajwaka, kun tero gityer ma gimito pi dakone, agwata moko kwon acel me moko cayiri; pe bionyo moo i kome, pe biketo iye odok luban, pien meno gityer me moko kwon me nyeko, en gityer me moko kwon me lapo wic, ma bimiyo gipo pi bal meno.
Wel 5:16 “Ajwaka bikelo dako cok, ci cibo i nyim Rwot.
Wel 5:17 Ka dok ajwaka bitero pii maleŋ ki otako, ci jobo apwa ma i dye ot me kema, onyo i pii.
Wel 5:18 Ka ajwaka bicibo dako i nyim Rwot, bigonyo yer wi dako wek oket ata lijayi, ci keto gityer me moko kwon me lapo wic i cinŋ, ma en aye gityer me moko kwon me nyeko. Ajwaka bimako pii makec me ceno dano i ciŋe.
Wel 5:19 Ka ajwaka bimiyo dako-nu kwoŋo kwoŋ, kun waco ni, ‘Ka laco mo pe obuto kwedi, ka pe iŋak woko, kun ijerre kekeni ma it ye i te twero pa cwari, ci gin marac mo pe otimi pi pii man makec me ceno dano-ni.
Wel 5:20 Ento ka ce waŋi olal woko, ma pud it ye i te twero pa cwari, ka ijerre kekeni, ci laco mo ma pe cwari obuto kwedi,
Wel 5:21 ci (ajwaka bimiyo dako-nu kwoŋo kwoŋ ma kelo ceno dano kun waco ki dako- nu ni,) Rwot omi in idok ŋat ma giceno ki dano, kun dano gikwoŋo akwoŋa ki nyiŋi i kin lutuwu, i kare ma Rwot bitweyo nyodoŋi woko ci miyo ii bene deŋ woko;
Wel 5:22 wek pii man me ceno dano ocit i cin ii, omi ii odeŋ, ci otwe nyodoŋi woko.’ Dako bigamo ni, ‘Amen, Amen.’
Wel 5:23 “Lacen ajwaka bicoyo lok me ceno dano-ni i karatac, ka dok lwoko vinone woko ki pii makec-ci,
Wel 5:24 ci bimiyo dakonu mato pii makec ma giceno ki dano-ni, ci pii me ceno dano bidonyo i iye, miyo iye mwode matek.
Wel 5:25 Ka dok ajwaka bikwanyo gityer me moko kwon me nyeko woko ki i cin dako- nu, ci kwato gityer me moko kwon i nyim Rwot, tero i keno tyer.
Wel 5:26 Ka ajwaka bijobo moko me gityer poŋ ciŋ acel obed gin me po i kome, biwaŋo i wi keno tyer; ka dok lacen en bimiyo dako-nu mato pii.
Wel 5:27 Ka doŋ omiyo omato pii, ka ce onoŋo en otyeko jerre kekene kun otimo kir i kom cware, ci pii me ceno dano bidonyo i iye, miyo iye mwode matek; iye biden woko, nyodone bitwene woko, dako-ni bidoko ŋat ma giceno dano ki nyiŋe i kin lutugi.
Wel 5:28 Ento ka dako-nu pe ojerre kekene, ma bal mo pe i kome, gin marac mo pe bitimo, ci en binywalo litino.
Wel 5:230 
Wel 5:29 “Man aye cik ma mako lok me nyeko, ka dako ma tye i te twero pa cware noŋo wage olal, ci ojerre kekene,
Wel 5:30 nyo ka cwiny me nyeko omako laco mo, kun nyeko omake i kom dakone; en bicibo dako i nyim Rwot, ci ajwaka bitiyo i kom dako kun lubo cik man ducu.
Wel 5:31 Laco pe bibedo ki bal mo, ento bal bidok i wi dako ka obalo.”
Wel 6:1 Rwot owaco bot Moses ni,
Wel 6:2 “Wac bot jo Icrael ni, Ka laco mo nyo dako mo okwoŋo kwoŋ ma pire tek, kwoŋ me bedo ajula pa Lubaŋa , ci okone gire kene pi bedo dano pa Rwot,
Wel 6:3 en bikone gire kene kun pe mato koŋo vino nyo gin ma mero dano; pe bimato kono mawac ma oa i kom vino nyo i kom gin mo ma mero dano; pe bimato pig nyig olok, kadi camo nyige madyak nyo mutwone.
Wel 6:4 I kare ducu ma en okone iye gire kene, pe bicamo gin mo ma oa i kom olok, kadi nyige matino ma i iye, wa odune.
Wel 6:5 “I kare ducu ma noŋo en okwoŋo pire ni ebikone gire kene, lyedi pe bigudo wiye; bibedo dano maleŋ o wa i kare ma en okone iye pi bedo dano pa Rwot doŋ otum; biweko yer wiye lot maboco ma pe giŋolo.
Wel 6:6 “I kare ma en okone iye gire kene pi bedo dano pa Rwot, pe binyiko cok i kom dano muto.
Wel 6:7 Pe biballe doko keni kadi pi wonne nyo minne, nyo ominne, nyo laminne ka ce guto, pien gin ma nyuto konene kene pi bedo dano pa Lubaŋa pud tye i wiye.
Wel 6:8 I kare ducu me konene kene en bibedo maleŋ pi Rwot.
Wel 6:9 “Ka dano mo oto atura ka ŋete, ma miyo wiye ma okwero-ni odoko keni, en bilyelo wiye i nino me lonnyene; bilyelo i nino me abirone.
Wel 6:10 I kom nino me aborone en bitero amam aryo nyo litino akuri aryo bot ajwaka i doggola kema me rwatte.
Wel 6:11 Ajwaka bityero acel pi gitum me bal ki acel pi gitum awaŋa, kun timo gin lakwany bal ki i kom dano-nu, pien onoŋo obalo pi gudo kom dano muto. En bikwero wiye i nino meno kikome,
Wel 6:12 ci kone gire pi bedo dano pa Rwot pi karene me kone kene, dok bikelo wod romo ma ditte mwaka acel obed gitum me tiŋo alii; ento kare mukwono ca noŋo oballe noŋo, pien yer wiye ma okwero-ni odoko keni.
Wel 6:13 “Man aye cik ma mako dano ma ajula pa Lubaŋa ka karene me kone kene doŋ otum. Gibikele i doggola kema me rwatte,
Wel 6:231 
Wel 6:14 ci en bityero motte bot Rwot, wod romo acel me mwaka acel, ma kome pe ki mwonyo, pi gitum awaŋa, ki bwoŋ romo acel ma ditte mwaka acel ma kome pe ki mwonyo pi gityer lakwecwiny,
Wel 6:15 kacel ki aduku me mugati ma tobi pe iye, capat me moko kwon mapwotte ma girubo ki moo, ki capat marep ma tobi pe iye ma gireyo moo i komgi, ki gityer me moko kwon ki gityer amata mutikogi.
Wel 6:16 “Ajwaka bikelogi i nyim Rwot, ci tyero gitum me balle ki gitum me tiŋo alii.
Wel 6:17 Ka dok bityero nyok romo obed gityer Lakwecwiny bot Rwot, kacel ki aduku mugati ma tobi pe iye. Ka dok ajwaka bityero gityer me moko kwon ki gityer amatane.
Wel 6:18 Dano ma ajula pa Lubaŋa bilyelo yer wiye me kone kene i doggola kema me rwatte, ci bikwanyo yer wiye me bedo ajula-ni, keto i mac ma tye i te gityer lakwecwinynyi.
Wel 6:19 Ajwaka bikwanyo bat nyok romo ka doŋ gitedo, ki capat acel ma tobi pe iye, ki i aduku, ki capat marep acel ma tobi pe iye, biketogi i dye cin ajula, ka doŋ olyelo yer wiye me kone kene.
Wel 6:20 Ajwaka bikwatogi me bedo gityer me akwata i nyim Rwot; gin aye waŋ wat maleŋ pa ajwaka, kacel ki gok ma gikwato-ni ki em ma gityero; lacen ajula doŋ twero mato koŋo vino.
Wel 6:21 “Man aye cik ma mako ajula ma okwoŋo kwoŋ. Gityerre bot Rwot bibedo ma oporo kwoŋŋe ma okwoŋo me bedo ajula pa Lubaŋa, ma en miyo kacel ki gin ma en romo noŋone: wek en oti ma oporo kwoŋ ma yam okwoŋo, kun lubo cik ma mako konene kene me bedo ajula.” Lamo gum pa ajwagi
Wel 6:22 Rwot owaco bot Moses ni,
Wel 6:23 “Wac bot Aron ki awobene ni, Wubilamo gum i kom jo Icrael kit man: ibiwaco botgi ni,
Wel 6:24 Rwot omini gum, ogwoki;
Wel 6:25 Rwot oneni ki waŋ me kica, otimi ber
Wel 6:26 Rwot tiŋ waŋe i komi omini kuc.
Wel 6:27 Gibiketo nyiŋa i kom jo Icrael kit meno, ci an abimiyogi gum.”
Wel 7:1 Ka Moses otyeko guro kema, owiro ki moo dok okwero kacel ki jamine ducu. Ka dok owiro keno tyer ki moo bene, okwero kacel ki jami ticce ducu.
Wel 7:232 
Wel 7:2 I kare meno lutel wi Icrael, ma gin ludito kaka ki i odi pa kwarogi, lutel wi kaka ma giloyo wi jo ma yam gikwano welgi-ni,
Wel 7:3 gutyero gityer megi, gukelo i nyim Rwot. Gumiyo gadigadi abicel ma gitye ki gin umo wigi, ki twoni apar wiye aryo; lutel wic aryo aryo gumiyo gadigadi acel acel, ci ŋat acel acel omiyo twon acel; gutyerogi ki i nyim kema.
Wel 7:4 Rwot dok owaco ki Moses ni,
Wel 7:5 “Gam jami-ni woko ducu ki botgi wek giti kwedgi tic ma i kema me rwatte, ci imigi bot Lulevi, macalo dog tic ma ŋat acel acel tye kwede.”
Wel 7:6 Omiyo Moses ogamo gadigadi ducu ki twoni, ci omiyogi bot Lulevi.
Wel 7:7 Gadigadi aryo ki twoni aŋwen omiyo bot likwayo pa Gercon, ma oporo dog ticgi;
Wel 7:8 ka dok gadigadi aŋwen ki twoni aboro omiyo bot likwayo pa Merari, ma oporo dog ticgi, kun gitye i te loc pa Itamar wod pa ajwaka Aron.
Wel 7:9 Ento pe omiyo gin mo bot likwayo pa Kokat, pien yam giketogi i dog tic me gwoko jami maleŋ ki me tiŋogi i wi gwokgi.
Wel 7:10 Ci lutel wic gutyero gityer me kwero keno tyer i kom nino meno ma giwiro iye ki moo-ni; lutel wic gutyero gityergi i nyim keno tyer.
Wel 7:11 Rwot owaco bot Moses ni, “Gibityero gityergi kun latel wic acel acel tyero mere i ninone, pi kwero keno me tyer.”
Wel 7:12 Ŋat ma otyero gityerre i nino mukwoŋo en aye Nakucon wod pa Aminadab, ma i kaka pa Juda.
Wel 7:13 En otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:14 Ka doki atabo me jabu acel ma pekke cekel apar ma opoŋ ki odok eceta;
Wel 7:15 wod twon acel, nyok romo acel, ki wod romo acel me mwaka acel pi gitum awaŋa;
Wel 7:16 nyok dyel acel pi gitum me bal;
Wel 7:17 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Nakucon wod pa Aminadab otyero.
Wel 7:18 I nino me aryone Netanel wod pa Juar, ma en aye latel wi jo pa Icakar otyero gityer.
Wel 7:19 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me
Wel 7:233  kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:20 Ka doki atabo me jabu acel ma pekke cekel apar ma opoŋ ki odok eceta;
Wel 7:21 wod twon acel, nyok romo acel, ki wod romo acel me mwaka acel pi gitum awaŋa:
Wel 7:22 nyok dyel acel pi gitum me bal;
Wel 7:23 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Netanel wod pa Juar otyero.
Wel 7:24 I nino me adekke obedo kare pa Eliab wod pa Kelon, ma en aye latel wi jo pa Jabulon.
Wel 7:25 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:26 Ka doki atabo me jabu acel ma pekke cekel apar ma opoŋ ki o dok eceta;
Wel 7:27 wod twon acel, nyok romo acel, ki wod romo acel me mwaka acel pi gitum awaŋa;
Wel 7:28 nyok dyel acel pi gitum me bal;
Wel 7:29 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Eliab wod pa Kelon otyero.
Wel 7:30 I nino me aŋwenne obedo kare pa Elijur wod pa Cedeur, ma en aye latel wi jo pa Reuben.
Wel 7:31 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki mo ko kwon mapwotte ma girubo ki moo pi gityer me moko kwon.
Wel 7:32 Ka doki atabo me jabu acel ma pekke cekel apar ma opoŋ ki odok eceta;
Wel 7:33 wod twon acel, nyok romo acel, ki wod romo acel me mwaka acel pi gitum awaŋa;
Wel 7:34 nyok dyel acel pi gitum me bal;
Wel 7:35 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Elijur wod pa Cedeur otyero.
Wel 7:234 
Wel 7:36 I nino me abicce obedo kare pa Celumiel wod pa Juricadai, ma en aye latel wi jo pa Cimeon.
Wel 7:37 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:38 Ka doki atabo me jabu acel ma pekke cekel apar ma opoŋ ki odok eceta;
Wel 7:39 wod twon acel, nyok romo acel, ki wod romo acel me mwaka acel pi gitum awaŋa;
Wel 7:40 nyok dyel acel pi gitum me bal;
Wel 7:41 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Celumiel wod pa Juricadai otyero.
Wel 7:42 I nino me abicelle obedo kare pa Eliacap wod pa Deuel, ma en aye latel wi jo pa Gad.
Wel 7:43 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:44 Ka doki atabo me jabu acel ma pekke cekel apar ma opoŋ ki odok eceta;
Wel 7:45 wod twon acel, nyok romo acel, ki wod romo acel me mwaka acel pi gitum awaŋa:
Wel 7:46 nyok dyel acel pi gitum me bal;
Wel 7:47 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel, Man aye gityer ma Eliacap wod pa Deuel otyero.
Wel 7:48 I nino me abirone obedo kare pa Elicama wod pa Amikud, ma en aye latel wi jo pa Epraim.
Wel 7:49 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon,
Wel 7:50 ka doki atabo me jabu acel ma pekke cekel apar ma opoŋ ki odok eceta;
Wel 7:51 wod twon acel, nyok romo acel, ki wod romo acel me mwaka acel pi gitum awaŋa;
Wel 7:235 
Wel 7:52 nyok dyel acel pi gitum me bal;
Wel 7:53 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Elicama wod pa Amikud otyero.
Wel 7:54 I nino me aborone obedo kare pa Gamaliel wod pa Pedajur, ma en aye latel wi jo pa Manace.
Wel 7:55 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:56 Ka doki atabo me jabu acel ma pekke cekel apar ma opoŋ ki odok eceta;
Wel 7:57 wod twon acel, nyok romo acel, ki wod romo acel me mwaka acel pi gitum awaŋa;
Wel 7:58 nyok dyel acel pi gitum me bal;
Wel 7:59 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Gamaliel wod pa Pedajur otyero.
Wel 7:60 I nino me aboŋwenne obedo kare pa Abidan wod pa Gideoni, ma en aye latel wi jo pa Benjamin.
Wel 7:61 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal acel ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:62 Ka doki atabo me jabu acel ma pekke cekel apar ma opoŋ ki odok eceta;
Wel 7:63 wod twon acel, nyok romo acel ki wod romo acel me mwaka acel pi gitum awaŋa;
Wel 7:64 nyok dyel acel pi gitum me bal;
Wel 7:65 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Abidan wod pa Gideoni otyero.
Wel 7:66 I nino me aparre obedo kare pa Akiejer wod pa Amicadai, ma en aye latel wi jo pa Dan.
Wel 7:67 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:236 
Wel 7:68 Ka doki atabo me jabu acel ma pekke cekel apar ma opoŋ ki odok eceta;
Wel 7:69 wod twon acel, nyok romo acel, ki wod romo acel me mwaka acel pi gitum awaŋa;
Wel 7:70 nyok dyel acel pi gitum me bal;
Wel 7:71 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Akiejer wod pa Amicadai otyero.
Wel 7:72 I nino me apar wiye acel obedo kare pa Pagiel wod pa Okoran, ma en aye latel wi jo pa Acer.
Wel 7:73 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:74 Ka dok atabo me jabu acel ma pekke cekel apar ma opoŋ ki odok eceta;
Wel 7:75 wod twon acel, nyok romo acel, ki wod romo acel me mwaka acel pi gitum awaŋa;
Wel 7:76 nyok dyel acel pi gitum me bal;
Wel 7:77 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Pagiel wod pa Okoran otyero.
Wel 7:78 I nino me apar wiye aryo obedo kare pa Akira wod pa Enan, ma en aye latel wi jo pa Naputali.
Wel 7:79 Pi gityerre en otyero caani me ryal acel ma pekke romo cekel miya acel ki pyeradek, ki becen me ryal ma pekke cekel pyerabiro, ka giporo ki cekel me kabedo maleŋ; gin aryo ducu igi opoŋ ki moko kwon mapwotte ma girubo ki moo pi gityer me moko kwon.
Wel 7:80 Ka dok atabo me jabu acel ma pekke cekel apar ma opoŋ ki odok eceta;
Wel 7:81 wod twon acel, nyok romo acel, ki wod romo acel me mwaka acel pi gitum awaŋa;
Wel 7:82 nyok dyel acel pi gitum me bal;
Wel 7:83 ka doki pi gityer lakwecwiny otyero twoni aryo, nyogi romi abic, nyogi dyegi abic, ki litino nyogi romi abic ma ditogi mwaka acel acel. Man aye gityer ma Akira wod pa Enan otyero.
Wel 7:237 
Wel 7:84 Man aye obedo gityer me kwero keno tyer, ma gityero i kom nino ma giwiro iye ki moo, ma oa ki bot lutel wi Icrael: caani me ryal apar wiye aryo, becen me ryal apar wiye aryo, ki atabo me jabu apar wiye aiyo,
Wel 7:85 kun caani me ryal acel acel pekke romo cekel miya acel ki pyeradek, ki becen acel acel pekke romo cekel pyerabiro, mumiyo ryal me jami-nu ducu pekke oromo cekel alip aryo, ki miya aŋwen ka giporo ki cekel me kabedo maleŋ.
Wel 7:86 Atabo me jabu onoŋo tye apar wiye aryo, ma odok eceta opoŋo igi, kun atabo acel acel pekke romo cekel apar ka giporo ki cekel me kabedo maleŋ, mumiyo jabu me atabo ducu oromo cekel miya acel ki pyeraryo.
Wel 7:87 Lim makwo ducu pi gitum awaŋa giromo twoni apar wiye aryo, nyogi romi apar wiye aryo, ki litino nyogi romi apar wiye aryo ma ditogi mwaka acel acel, kacel ki gityer me moko kwon mutikogi; ki nyogi dyegi apar wiye aryo pi gitum me bal.
Wel 7:88 Lim makwo ducu pi gityer lakwecwiny giromo twoni pyeraryo wiye aŋwen, nyogi romi pyerabicel, nyogi dyegi pyerabicel, ki litino nyogi romi ma ditogi mwaka acel acel pyerabicel. Meno aye obedo gityer me kwero keno tyer, ma gityero ka doŋ gityeko wirone ki moo.
Wel 7:89 I kare ma Moses ocito i kema me rwatte ka lok iye ki Rwot, owinyo dwan ma tye ka lok kwede-ni ka a ki malo i wi kom me kica ma i wi canduk lok me caden- ni, kun winnye ki i kin lukerubi aryo, ma kun loko kwede.
Wel 8:1 Rwot owaco ki Moses ni,
Wel 8:2 “Wac bot Aron ni, Ka icibo laput malo, laput abiro-ni bimenyo kabedo ma i nyim okar-mac.”
Wel 8:3 Ci Aron otimo kit meno; ocibo mac laputte malo wek gumeny kabedo ma i nyim okarmac, macalo Rwot ociko ki Moses.
Wel 8:4 Man aye kit tic ma gitiyo kwede okar-mac, gitiyo ki jabu ma giteto ki nyol. Nia ki i tedi tere o kwede wa i kom cal aturene onoŋo gitiyo kun giteto ki nyol; Moses otiyo okar-mac kun lubo kit cal ma Rwot onoŋo onyuto bote. Kwero Lulevi pi tic maleŋ
Wel 8:5 Rwot owaco ki Moses ni,
Wel 8:6 “Kwany Lulevi woko ki i kin jo Icrael, ci ilonygi.
Wel 8:7 Ibitimogi kit man pi lonyogi: kir pii me lwoko bal i komgi, ci wek gin gulyel komgi woko ducu ki lyedi, gulwok boŋŋigi, gulonnye kekengi.
Wel 8:238 
Wel 8:8 Lacen wek gin gukwany wod twon kacel ki gityer me moko kwon mutike, me moko kwon mapwote ma girubo ki moo, ka doki in ibikwanyo wod twon mukene pi gitum me bal.
Wel 8:9 Ka doŋ ibitero Lulevi i nyim kema me rwatte, kun icoko lwak jo Icrael ducu kacel.
Wel 8:10 Ka itero Lulevi i nyim Rwot, jo Icrael gibiketo ciŋgi i wigi,
Wel 8:11 ka Aron bityero Lulevi i nyim Rwot gubed gityer akwata ma oa ki bot jo Icrael, wek gubed ka tiyo tic pa Rwot.
Wel 8:12 Ka dok Lulevi gibiketo ciŋgi i wi twoni, ci ibityero acel pi gitum me bal, ki acel pi gitum awaŋa bot Rwot, pi kwanyo bal ki i kom Lulevi.
Wel 8:13 Ibitero Lulevi i nyim Aron ki awo bene, ci ibityerogi gubed gityer akwata bot Rwot.
Wel 8:14 “Ibipoko Lulevi woko ki i kin jo Icrael kit meno, ci Lulevi doŋ bibedo jona.
Wel 8:15 Ka doŋ lacen Lulevi gibidonyo ka tiyo tic ma i kema me rwatte, ka doŋ ityeko lonyogi kun ityerogi macalo gityer akwata.
Wel 8:16 Pien gityeko miyogi bota matwal ki i kin jo Icrael; atyeko kwanyogi pira kena ma ka litino ducu mukwoŋo yabo ic, ma litino kayo pa jo Icrael ducu.
Wel 8:17 Pien litino kayo ducu ma i kin jo Icrael gin mera, pa dano ki pa lee bene; yam akwerogi gubed mera i nino ma aneko iye litino kayo ducu ma i lobo Ejipt.
Wel 8:18 Ci doŋ atyeko kwanyo jo pa Levi me leyo ka tyengi, gin litino kayo ducu ma i kin jo Icrael.
Wel 8:19 Dok atyeko miyo Lulevi bot Aron ki awobene me mot, kun gia woko ki i kin jo Icrael pi tiyo tic i kema me rwatte pi jo Icrael, dok pi kwanyo bal ki i kom jo Icrael, wek gemo mo pe opot i kom jo Icrael pi nyiko cok ki kabedo maleŋ.”
Wel 8:20 Moses ki Aron ki lwak jo Icrael ducu gutiyo kit meno i kom Lulevi; kit ducu ma yam Rwot ociko ki Moses i kom Lulevi-ni, jo Icrael bene gutimo i komgi kit meno.
Wel 8:21 Lulevi gulonnye kekengi i kom balgi; gulwoko boŋŋigi; ka Aron otyerogi macalo gityer akwata i nyim Rwot, ci Aron otimo gin lakwany bal ki i komgi wek gubed ma gulony.
Wel 8:22 Lacen Lulevi gudonyo ka tiyo ticgi i kema me rwatte me konyo Aron ki awobene; kit ma onoŋo Rwot ociko ki Moses i kom Lulevi, gitimogi kit meno. Kare me tic pa Lulevi
Wel 8:23 Rwot owaco ki Moses ni
Wel 8:24 “Man aye lok ma mako Lulevi: jo ma ditogi romo mwaka pyeraryo wiye abic ki dok kwede malo gibidonyo ka cobo dog ticgi ma gitiyo pi kema me rwatte.
Wel 8:239 
Wel 8:25 Ka mwaka me ditogi oromo pyerabic, ci doŋ gibiweko ticgi ma gitiyo, pe doŋ gibitic matwal.
Wel 8:26 Ento gibikonyo omegigi ma i kema me rwatte wek gugwok cik ma mako ticgi, ento pe gibitiyo tic kikome. Ibitimo Lulevi kit meno pi lok ma dok i kom ticgi.”
Wel 9:1 Rwot oloko ki Moses i tim Cinai i dwe mukwoŋo me mwaka me aryone ma onoŋo doŋ gua woko ki i lobo Ejipt kun wacce ni,
Wel 9:2 “Jo Icrael myero gukwer nino madit me Kato i kare ma giciko.
Wel 9:3 I nino dwe apar wiye aŋwen me dwe man otyeno, i kare ma giciko, en aye wubikwero iye; wubikwero kun wulubo cikke ducu ki lok ducu ma giciko i kome.”
Wel 9:4 Kit meno Moses ociko jo Icrael ni gukwer nino madit me Kato.
Wel 9:5 Ci gukwero nino me Kato i dwe mukwono, i nino dwe apar wiye aŋwen, otyeno i tim Cinai; kit ducu ma yam Rwot ociko ki Moses, jo Icrael bene gutimo kit meno.
Wel 9:6 Onoŋo tye jo mogo ma gudoko keni pi gudo kom dano muto, mumiyo pe gitwero kwero nino madit me Kato i nino meno. Gucito bot Moses ki Aron i nino meno;
Wel 9:7 ci jo meno guwacce ni, “Wan doŋ wadoko keni pi gudo kom dano muto; piŋo gigenowa pe watyer gityer pa Rwot i kin jo Icrael i kare ma giciko?”
Wel 9:8 Moses owaco botgi ni, “Koŋ wukur wek koŋ awiny gin ma Rwot biciko i komwu.”
Wel 9:9 Rwot owaco bot Moses ni.
Wel 9:10 “Wac bot jo Icrael ni, Kadi bed ŋatti mo i kinwu, nyo i kin likwayowu, odoko keni pi gudo kom dano muto, nyo otiŋo wot mabor, en pud twero kwero Kato pa Rwot.
Wel 9:11 Gibikwero i dwe me aryo, i nino dwe apar wiye aŋwen, otyeno; gibicamo iye mugati ma tobi pe iye ki dek mogo makec.
Wel 9:12 Pe gibiweko gin mo doŋ nio odiko, cogone mo pe gibituro; gibikwero kun gilubo cik ducu ma mako nino me Kato.
Wel 9:13 Ento dano ma olony, ma pe ocito ka wot mo, ento dok oweko kwero nino madit me Kato, dano meno waŋe birwenyo woko ki i kin lutugi, pien onoŋo pe otyero gityer pa Rwot i kare ma giciko; dano meno balle bidok i wiye.
Wel 9:14 Ka larok mo obedo i kinwu, ka en kwero Kato pa Rwot, en bitiyo kun lubo cik me nino me Kato ki gin ma giciko iye. Wubibedo ki cik acel pi labedo ki pi anywalli me lobo.” Pol i wi kema
Wel 9:240  (Nia 40.34-38)
Wel 9:15 I kom nino ma giguro iye kema pa Lubaŋa, en aye pol obino, oboyo kom kema woko, en kema lok me caden; otyeno oumo wi kema ma nen macalo mac nio wa odiko.
Wel 9:16 Ci obedo kwede kit meno jwijwi; pol umo wiye dyeceŋ, ki gin macalo mac umo dyewor.
Wel 9:17 Ka ce pol owarre woko ki i kema, ci jo Icrael gicako wot anyim; i kabedo ka ma pol ocuŋ iye, jo Icrael giguro iye kemagi.
Wel 9:18 Jo Icrael gicako wot pi cik pa Rwot, dok pi cik pa Rwot giguro kemagi; ka ce pol pud oumo wi kema pa Rwot, ci gin bene pud gibedo i gonygi.
Wel 9:19 Ka pol omedde ki umo wi kema lwak nino mapol, jo Icrael bene gimedde ki gwoko cik ma mako tic pa Rwot kun pe gidak.
Wel 9:20 I kare mukene pol umo wi kema pi nino mo manok, ci pi lubo cik pa Rwot gin bene gibedo i gony megi-nu kit meno; dok pi lubo cik pa Rwot miyo gidak.
Wel 9:21 I kin mukene pol bedo cakke otyeno nio wa odiko; ka odiko pol owarre woko ki i wiye, ci gicako wot; nyo ka omedde ori pi nino acel ki dywor acel, kare ma pol owarre iye-ni, en aye gicako iye wot bene.
Wel 9:22 Kadi bed ori i wiye pi nino aryo, nyo dwe acel, nyo pi kare mo malac, ka ce pol pud omedde ki umo wi kema, kun bedo kenyo, ci jo Icrael bene koŋ gibedo i gonygi kun pe gidak; ento ka owarre woko, ci gin bene gicako wot.
Wel 9:23 Pi lubo cik pa Rwot miyo giguro kemagi, dok pi lubo cik pa Rwot miyo gidak, kun gigwokocik ma mako tic pa Rwot kit ma yam Rwot ociko ki i dog Moses.
Wel 10:1 Rwot owaco bot Moses ni,
Wel 10:2 “Yub tum aryo me ryal ma ibitetogi ki nyol, ci ibitic kwedgi me lwoŋo lwak ki pi cako wot.
Wel 10:3 Ka gikuto tum aryo ducu, ci lwak ducu gibicokke kacel boti i doggola kema me rwatte.
Wel 10:4 Ento ka gikuto tum acel keken, ci lutel wic, ma gin ludito ma i kaka ducu pa jo Icrael, gibicokke kacel boti.
Wel 10:5 Ka wukuto okok maloŋo kicel, ci gony ma yo tun wokceŋ gibicako wot.
Wel 10:6 Ka wukuto okok maloŋo tyen me aryone, ci gony ducu ma yo tun acuc gibicako wot. Gibikuto tum kok maloŋo me cako wot anyim.
Wel 10:7 Ento ka wumito coko lwak kacel wubikuto, ento pe wukut okok maloŋo.
Wel 10:241 
Wel 10:8 Awobe pa Aron, ma gin aye ajwagi, gibikuto tumo Cik me kuto tum bibedo botwu cik matwal nio wa i kare pa likwayowu ducu.
Wel 10:9 Ka wucito i mony ka lweny ki lukworwu ma gidiyowu i lobowu, ci wubimiyo oduru mony kok kun wukuto tum, wek Rwot Lubaŋawu opo piwu ci olarwu ki bot lukworwu.
Wel 10:10 I nino ma cwinywu yom iye bene, ki i nino madito ma gicikowu pigi, ki i kare me por dwe ducu, wubikuto iye tum i wi gitum awaŋa mewu, ki i wi gitum mewu me gityer lakwecwiny; gibikutogi wek Lubaŋa opo piwu; an a Rwot Lubaŋawu.” Jo Icrael gua woko ki i Cinai
Wel 10:11 I mwaka me aryone, i dwe me aryone, i kom nino dwe pyeraryo, pol ocako warre woko ki i wi kema lok me caden,
Wel 10:12 omiyo jo Icrael gucako wot, gua woko ki i tim Cinai kun giwoto, gikobo; ci pol ocito ocuŋ wa i tim Paran.
Wel 10:13 Gudak tyen man mukwoŋo kit ma Rwot yam ociko ki Moses.
Wel 10:14 Bendera me gony pa jo pa Juda aye gutelo yo ki buca monygi ducu; lawimonygi aye Nakucon wod pa Aminadab.
Wel 10:15 Lawimony me kaka pa Icakar obedo Natanel wod pa Juar,
Wel 10:16 ki lawimony me kaka pa Jabulon obedo Eliab wod pa Kelon.
Wel 10:17 Ka kema pa Rwot doŋ giputo, ci likwayo pa Gercon ki likwayo pa Merari ma gitiŋo kema, gucako wotgi.
Wel 10:18 Ki bendera me gony pa jo pa Reuben ocako wot ki buca monygi ducu; lawimonygi obedo Elijur wod pa Cedeur
Wel 10:19 Lawimony me kaka pa Cimeon obedo Celumiel wod pa Juricadai.
Wel 10:20 Lawimony me kaka pa Gad obedo Eliacap wod pa Deuel.
Wel 10:21 Dok jo pa Kokat gucako wot, kun gitiŋo jami maleŋ ducu; kema onoŋo doŋ giguro ocuŋ ma peya guo.
Wel 10:22 Ka dok bendera me gony pa jo pa Epraim ocako wot ki buca monygi ducu; lawimonygi obedo Elicama wod pa Amikud.
Wel 10:23 Lawimony me kaka pa Manace obedo Gamaliel wod pa Pedajur.
Wel 10:24 Lawimony me kaka pa Benjamin obedo Abidan wod pa Gideoni.
Wel 10:25 Lacen bendera me gony pa jo pa Dan ocako wot ki buca monygi ducu, kun gicoko ŋe gony ducu; lawimony megi obedo Akiejer wod pa Amicadai.
Wel 10:26 Lawimony me kaka pa Acer obedo Pagiel wod pa Okoran.
Wel 10:27 Lawimony me kaka pa Naputali obedo Akira wod pa Enan.
Wel 10:242 
Wel 10:28 Man aye onoŋo kit wot pa jo Icrael, ma lubo buca monygi, i kare ma gimol me cako wot.
Wel 10:29 Moses owaco bot Kobab wod pa Reuel ma Lamidian, won dakone, ni, “Wan wacako wot wadak i kabedo ma Rwot cen owaco pire ni ebimiyowa-ni. Ber iwot kwedwa, ci wabitimi maber.”
Wel 10:30 Ento Kobab owacce ni, “An pe abicito; abidok i lobo tuwa ki bot lutuwa.”
Wel 10:31 Moses ogamo ni, “Alegi, pe iwekwa, pien in iŋeyo ni wabigony i tim, ci ibibedo botwa ma ka waŋwa.
Wel 10:32 Dok ka ibiwoto kwedwa, gin maber ducu ma Rwot bitimo i komwa, wan bene wabitimi kit meno.”
Wel 10:33 Gucako a woko ki i nyim got pa Rwot, ci gutiŋo wot me nino adek; ci canduk me gicikke pa Rwot owoto otelo yo nyimgi wot me nino adek pi yenyo kabedo me yweyogi,
Wel 10:34 kun pol pa Rwot woto lamalo ka wigi ki i dyeceŋ, i kare ducu ma gicako wot nia ki i gonygi.
Wel 10:35 Kare ducu ka canduk cako wot, ci Moses waco ni, “Doŋ ia malo, ai Rwot imi lumerok meri guket woko ata; wek jo ma dagi guriŋ woko ki i nyimi.”
Wel 10:36 Ka doŋ ocun ka yweyo, ci en dok waco ni, “Doŋ idwog cen, ai Rwot, bot lwak doggola mapol mada ma i Icrael.”
Wel 11:1 Dano gubedo ka lok ki akeca pi can ducu ma gitye iye, ci Rwot owinyo; ka Rwot otyeko winyone, kiniga omake, ci mac pa Rwot opoto, olyel i kingi, owaŋo kabedo mogo ma i ŋet gony.
Wel 11:2 Lwak gukok bot Moses, ci Moses olego Rwot, ka mac ocako pye.
Wel 11:3 Mumiyo nyiŋ kabedo meno gilwoŋo ni, Tabera , pien mac pa Rwot olyel i kingi.
Wel 11:4 I kare meno lwak jo a ta ma gitye i kingi cwinygi opukke matek, omiyo jo Icrael bene gucako koko doki, kun giwaco ni, “Lutuwa, aŋa ma bimiyowa riŋo me acamawa?
Wel 11:5 Pud wapo pi rec ma yam wacamo nono i Ejipt, ki pi okwer ki okono ki kituŋgulu maboco ki kituŋgulu matino ki kituŋgulu matikki;
Wel 11:6 ento i kare-ni kero komwa doŋ peke, dok gin mo bene doŋ peke, kono nyo manna man ma waneno keme-ni.”
Wel 11:7 Onoŋo manna nen macalo nyig koo, dok bene nen macalo odok yat ma gilwoŋo bedola.
Wel 11:243 
Wel 11:8 Dano gicito ka jobone, ka girego ki kidi nyo giodo ki pany, ka gitedo ki agulu, nyo gitimo ki capatine; ka gicamo, mitte rom ki mit pa capat ma gitedo ki moo.
Wel 11:9 Ka toyo oluk i dye gony ki i dyewor, ci manna bene poto piny. Moses oyero ludoŋo pyerabiro
Wel 11:10 Moses owinyo ka dano gikok i doggolagi ducu, kun ŋat acel acel tye i dog kemane; ci kiniga omako Rwot matek, Moses bene cwinye pe obedo yom.
Wel 11:11 Moses owaco bot Rwot ni, “Piŋo itima marac kuman? Piŋo an pe anoŋo gum mo i nyimi, mumiyo in doŋ iketo peko pa lwak man ducu i koma?
Wel 11:12 Onoŋo an aye abedo min lwak man ducu bo? An aye yam anywalogi bo, mumiyo Iwaco bota ni atiggi i kora, macalo lapidi tiŋo latin ma pud dot, atergi i lobo ma yam ikwoŋo pire ni ibimiyo bot kwarogi?
Wel 11:13 Ni kono abinoŋo riŋo kwene me amiya ki lwak dano man ducu? Pien gibedo ka kok i nyima kun giwaco ni, ‘Miniwa riŋo wek wacam.’
Wel 11:14 An pe atwero tigo lwak dano man pira kena; yecce pek mukato kare.
Wel 11:15 Ka ibedo ka tima kit man, ci ber ineka woko magicel, ka anoŋo gum mo i nyimi, wek pe abed ka neno can kuman.”
Wel 11:16 Rwot owaco bot Moses ni, “Cokka jo pyerabiro ki i kin ludoŋo pa jo Icrael, ma iŋeyo ni gin ludoŋo ki i kin lwak ki ludito ma loyogi; ci ikelgi i kema me rwatte, wek gucuŋ kunnu kacel kwedi.
Wel 11:17 An abilor piny abino ka lok kwedi kunnu; ci abikwanyo cwinya mo ma tye i komi-ni, abiketo i komgi; miyo gibinywako tigo peko pa lwak kacel kwedi, wek in pe doŋ ibed ka tiŋone piri keni.
Wel 11:18 Wac bot lwak ni, ‘Wulonnye kekenwu wubed maleŋ pi nino ma diki, ci wubicamo riŋo; pien wubedo ka kok i it Rwot kun wuwaco ni, “Aŋa ma bimiyowa riŋo me acamawa? Pien yam onoŋo watye maber giwa i Ejipt.” Pi meno Rwot bimiyowu riŋo ci wubicamo.
Wel 11:19 Pe wubicamo pi nino acel keken, nyo nino aryo, nyo abic, nyo apar, nyo pyeraryo,
Wel 11:20 ento wubicamo pi dwe acel kulu, nio ka bikatti woko ki i umwu, nio ka ocido cwinywu woko, pien wutyeko kwero Rwot ma bedo i kinwu-ni kun wukok i nyime ki pig waŋwu, wuwaco ni, “Piŋo yam waa woko ki i Ejipt?”’”
Wel 11:21 Ento Moses ogamo ni, “Jo ma abedo i kingi welgi romo alip miya abicel, co ma giwoto ki tyengi, ci in iwaco ni, ‘Abimiyogi riŋo wek gucam pi dwe kulu!’
Wel 11:22 Myero ginek lwak lim makwo, romi ki dyaŋi-gu, wek oromgi? Nyo lwak rec ducu ma, tye i nam gibicoko kacel pigi, wek oromgi?”
Wel 11:244 
Wel 11:23 Rwot ogamo dog Moses ni, “Cin Rwot aye doŋ odoko cek bo? Ibineno tin ka ce lokka bicobbe boti kakare nyo pe.” Ludoŋo guloko macalo lunebi
Wel 11:24 Moses okato woko ka tito ki dano lok ma Rwot owaco; ci ocoko jo pyerabiro ki i kin ludoŋo pa jo Icrael, oketogi gurumo kema me rwatte.
Wel 11:25 Ka Rwot olor piny ki pol, ci oloko kwedgi, okwanyo cwinye mo ma tye i kom Moses, oketo i kom ludoŋo pyerabiro. Ka cwiny pa Lubaŋa opoto i komgi, ci gucako lok macalo lunebi. Ento pe dok gumedde ki timo kit meno.
Wel 11:26 Onoŋo jo aryo gudoŋ cen i gony, acel nyiŋe Eldad ki mukene nyiŋe Medad, ci cwiny pa Lubaŋa opoto i komgi. Onoŋo gitye i kin jo ma yam gicoyo nyiŋgi-ni, ento pe gukato woko gucito i kema me rwatte, mumiyo gubedo ka lok macalo lunebi i dye gony.
Wel 11:27 Latin awobi mo oriŋo otito bot Moses ni, “Eldad ki Medad gitye ka lok macalo lunebi i dye gony.”
Wel 11:28 Ci Yocwa wod pa Nun, ma onoŋo obedo lakeny pa Moses cakke wa i tinone, owacci, “Moses, laditta, jukgi woko.”
Wel 11:29 Ento Moses owaco bote ni, “In nyeko omaki pira ce? Kono jo pa Rwot ducu gubedo lunebi, kono ber mada, wek Rwot oony cwiny mere i komgi!”
Wel 11:30 Ci Moses ki ludoŋo pa jo Icrael gudok i gony. Rwot ocwalo aluru
Wel 11:31 Ka Rwot omiyo yamo okodo, ci okelo lwak aluru nia ki i nam, ci gupoto piny i ŋet gony. Lacce romo wot me nino acel ki tuŋcel, dok ki tuŋ mukene bene lacce romo wot me nino acel ma orumo gony ducu, opoŋo piny ma romo futi adek kulu.
Wel 11:32 Dano gutwarre ka cokogi i nino meno dyeceŋ ki dyewor benebene, ki orwone bene. Jo ma gucoko manok keken gucoko muromo guniya pyeradek; ci gucako moyone murumo gony.
Wel 11:33 I kare ma riŋone pud omoko i kin lakgi, ma peya gucamo otum, kiniga omako Rwot i kom dano, ci opwodo lwak ki two gemo mapek.
Wel 11:34 Mumiyo nyiŋ kabedo meno gulwoŋo ni, Kibrot-atava , pien jo ma kecgi dwoŋ giyikogi kunnu.
Wel 11:35 Nia ki i Kibrotatava lwak gutiŋo wot me cito Kajerot, ci gutiro gubedo kunnu.
Wel 12:1 Onoŋo Moses onyomo dako mo ma nya jo Kuc, ci Miriam ki Aron gucako loko lok akeca i kom Moses pi dako-nu.
Wel 12:245 
Wel 12:2 Gubedo ka waco ni, “Rwot obedo ka lok ki dog Moses kene bo? Pe obedo ka lok ki dogwa bene?” Ci Rwot owinyo yo.
Wel 12:3 Moses onoŋo yam mwol matek, mwol makato dano ducu ma onoŋo yam gitye i wi lobo-ni.
Wel 12:4 Cutcut Rwot owaco bot Moses ki Aron ki Miriam ni, “Wukat woko, wun adek ducu, wubin i kema me rwatte.” Gin adek ducu gukato woko.
Wel 12:5 Ci Rwot olor piny ki wir me pol, ocuŋ i dog kema me rwatte, ka olwoŋo Aron ki Miriam. Gin aryo ducu gukato anyim.
Wel 12:6 Ci owacci, “Wuwiny lokka. Ka ce tye lanebi mo i kinwu, an Rwot aweko en ŋeya ki i ginanyuta, aloko kwede ki i waŋ lek.
Wel 12:7 Ento bot laticca Moses pe bedo kit meno; pien atyeko keto oda ducu i ciŋe.
Wel 12:8 Abedo ka lok kwede waŋ ki waŋ, ka maleŋ atyer, pe agoŋo lok; en neno kit ma Rwot cal kwede, Piŋo pe wulworo loko lok akeca i kom laticca Moses?”
Wel 12:9 Kiniga omako Rwot i komgi, ci ocito woko.
Wel 12:10 Ka pol owarre woko ki i wi kema me rwatte, ci nen, kom Miriam orugo woko cut, okwor matar macalo pee. Ka Aron olokke yo tuŋ bot Miriam, oneno kome orugo woko matar
Wel 12:11 ci owaco bot Moses ni, “Ai, laditta, pe iket can i komwa pien watimo lok me miŋo, doŋ wabalo.
Wel 12:12 Pe iwek en obed macalo latin ma ginywalo ma doŋ oto, ma riŋo kome nucune doŋ oballe woko ma pud oa aaya ki i minne.”
Wel 12:13 Moses okok bot Rwot ni, “Caŋe ba, ai Lubaŋa, abako doga boti do.”
Wel 12:14 Ento Rwot owaco bot Moses ni, “Ka nene wonne aye onoŋo oŋulo laa i waŋe keken, kono pe en obedo ki lewic pi nino abiro? Wek koŋ gitweye woko i ŋe gony pi nino abiro, ka lacen gibikele doŋ i gony.”
Wel 12:15 Kit meno gitweyo Miriam woko i ne gony pi nino abiro; ci lwak pe gumedo ki dak ka mo nio waŋ ma gimiyo Miriam odwogo woko i gony.
Wel 12:16 Ka doŋ lacen dano gucako wot nia ki i Kajerot, ci gugony i tim Paran gubedo iye.
Wel 13:1 Rwot owaco bot Moses ni,
Wel 13:2 “Cwal dano gucit gurot lobo Kanaan ma abimiyo bot jo Icrael. Cwal dano acel ki i kaka acel acel pa kwarogi, kun dano acel acel bedo latel wic i kingi.”
Wel 13:246 
Wel 13:3 Moses ocwalogi ki i tim me Paran, kit macalo Rwot ociko; gin ducu onoŋo gin ludito i kin jo Icrael.
Wel 13:4 Nyiŋi ene; i kaka pa Reuben Camua wod pa Jakur;
Wel 13:5 i kaka pa Cimeon Capat wod pa Kori;
Wel 13:6 i kaka pa Juda Kaleb wod pa Jepune;
Wel 13:7 i kaka pa Icakar Igal wod pa Yucepu;
Wel 13:8 i kaka pa Epraim Kocea wod pa Nun;
Wel 13:9 i kaka pa Benjamin Palti wod pa Rapu;
Wel 13:10 i kaka pa Jabulon Gadiel wod pa Codi;
Wel 13:11 i kaka pa Yucepu, en aye kaka pa Manace, Gadi wod pa Cuci;
Wel 13:12 i kaka pa Dan Amiel wod pa Gemali;
Wel 13:13 i kaka pa Acer Cetur wod pa Mikael;
Wel 13:14 i kaka pa Naputali Nabi wod pa Vopci;
Wel 13:15 i kaka pa Gad Geuel wod pa Maki.
Wel 13:16 Meno aye nyiŋ jo ma Moses ocwalogi ka roto lobo. Moses ocako nyiŋ Kocea wod pa Nun ni Yocwa.
Wel 13:17 Moses ocwalogi ka roto lobo Kanaan kun waco botgi ni, “Wucit i Negeb kuca ca, wuit malo wa i lobo godi,
Wel 13:18 wek wunen kit ma lobo-nu tye kwede, ka ce jo ma bedo iye jo matego nyo jo magoro, ka ce ginok nyo gipol,
Wel 13:19 ka ce lobo ma gibedo iye-ni ber nyo rac, ka ce gaŋi ma gibedo iye tye apero nyo girumo ki cel matego,
Wel 13:20 ka ce lobone ceko cam nyo pe ceko, ka ce yadi tye i lo bone nyo pe. Wucam co ki i cwinywu, ci wudwog ki nyig yadi mogo mucek i lobo kunnu.” Kare ma gin gucito onoŋo obedo kare ma nyig olok cako cek iye.
Wel 13:21 Kit meno gucito ka roto piny nia ki i tim Jin o wa i Rekob, ma cok ki yo ma donyo i Kamat.
Wel 13:22 Gucito nio wa i Negeb ka guo kwede i Kebron; ci Akiman, Cecai ki Talmai likwayo pa Anak onoŋo gitye kunnu, (Kebron onoŋo gigero ori mwaka abiro ma peya gigero Joan ma i Ejipt.)
Wel 13:23 Lurot piny guo wa i nota me Ecikol, ci guŋolo jaŋ tuga nyig olok acel ma olugo, gutiŋo ki tal mabor kun jo aryo aye gulebo, dok gukelo ki nyig okwer pomegranat ki nyig oduru.
Wel 13:247 
Wel 13:24 Kabedo meno yam gilwoŋo ni nota me Ecikol , pien jo Icrael guŋolo iye jaŋ tuga nyig olok.
Wel 13:25 I ŋe nino pyeraŋwen gudwogo ki ka roto piny ma i lobo-nu.
Wel 13:26 Gudwogo bot Moses ki Aron ki lwak jo Icrael ducu ma i tim Paran, i Kadec; gukelo lok ki kunnu botgi ki bot lwak ducu, dok gunyuto botgi gin mucek i lo bo- nu.
Wel 13:27 Gutito ki Moses ni, “Wacito i lobo ma icwalowa iye; lobone mol cak ki moo kic, man aye nyig yadine ma wakelo-ni.
Wel 13:28 Kun kono jo ma gibedo i lobo-nu jo matego, gaŋgi bene gigoyo ki cel matego, dok gidito twatwal; medo ki meno, waneno iye likwayo pa Anak.
Wel 13:29 Jo Amalek gibedo megi i lobo ma i Negeb; jo Kit, jo Jebuc ki jo Amor gibedo i lobo godi; jo Kanaan gibedo i lobo murabo dog nam, ki murabo dog Jordan.”
Wel 13:30 Kaleb ojuko dano guliŋ woko i nyim Moses ci owacci, “Wan watugi cito kunnu magicel, wek wacamu woko; pien wan waromo loyogi.”
Wel 13:31 Ento dano ma yam gunywako kwede wot kunnu guwacci, “Wan pe waromo ette me cito i kom jo meno, pien gitego, gikatowa woko.”
Wel 13:32 Ci gukelo lok marac ma obalo cwiny jo Icrael woko i kom lobo ma guroto-ni, kun giwacci, “Lobo ma wawoto wabaro iye-ni, waroto ducu, lobone camo jo ma gibedo iye woko; dok jo ducu ma wanenogi iye kunnu jo ma komgi pek madito.
Wel 13:33 Dok waneno twoni oluma kunnu, likwayo pa Anak ma kwarogi ducu twoni oluma. Wan giwa watino warom ki otwoŋo mamwa, dok myero wanen kumeno ki tun botgi.”
Wel 14:1 Lwak ducu gucako daŋŋe matek, ci dano gukok ki pig wangi dyewor benebene.
Wel 14:2 Jo Icrael ducu gubedo ka ŋur i kom Moses ki Aron, ci lwakgi ducu guwaco botgi ni, “Kono nene wato giwa ki i Ejipt, kono ber! Nyo kono nene wato ki i tim kany!
Wel 14:3 Piŋo Rwot okelowa i lobo man wek ginekwa woko ki pala lucwan? Monwa ki litinowa gibiyakogi woko bene; kono nene pe obedo ber ka wadok giwa cen i Ejipt?”
Wel 14:4 Ci gucako lok kekengi ni, “Wek wayeru laditwa mo, wek wadoku cen i Ejipt.”
Wel 14:5 Moses ki Aron gupoto piny aryeba ic i nyim lwak jo Icrael ma gucokke ducu.
Wel 14:6 Ci Yocwa wod pa Nun ki Kaleb wod pa Jepune ma yam gitye i kin jo ma guroto lobo-nu guyeco boŋŋigi kekengi pien cwinygi ocwer.
Wel 14:248 
Wel 14:7 Guwa, bot lwak jo Icrael ducu ni, “Lobo ma yam wawoto wabaro iye, waroto, wanoŋo ni lobone ber makato ducu.
Wel 14:8 Ka i Rwot obedo yom i komwa, en biterowa i lobo-nu, ci miyo i ciŋwa, en aye lobo ma mol cak ki moo kic.
Wel 14:9 Ento pe wujem i kom Rwot; dok pe wulwor wegi lobo-nu, pien gin kwon me acamawa mere. Gin mo ma geŋo ŋegi doŋ pe, dok Rwot tye tuŋ botwa; pe wulworgi.”
Wel 14:10 Ento lwak ducu guwacci, gicelgi acela ki got. Ka dok deyo pa Rwot onen i kema me rwatte i nyim jo Icrael ducu.
Wel 14:11 Ci Rwot owaco bot Moses ni, “Jo man gibicaya pi kare ma rom mene? Gibikwero ye an pi kare ma rom mene, kadi bed atiyo lwak lanyut ducu ma rom man i kingi?
Wel 14:12 Abipwodogi ki two gemo, abitwonogi lobo ma nene myero obed me aleyagi, dok abimiyo in idoko rok madit mada ki matek makatogi.”
Wel 14:13 Ento Moses owaco bot Rwot ni, “Jo Ejipt dok gibiwinyo pire bene, pien in aye yam itiŋo jo man ki tekki ikwanyogi woko ki i kingi,
Wel 14:14 dok gibitito bot jo ma gibedo i lobo man, Doŋ gityeko winyo ni in Rwot it ye i dye jo man, dok ni in Rwot aye gibedo ka neni waŋ ki waŋ, ki pol meri obedo ka cuŋ ka wigi, dok ibedo ka wot i nyimgi i wir pol dyeceŋ ki i wir mac dyewor.
Wel 14:15 Ka ineko jo man woko lawaŋe acel, ci lurok ma giwinyo ywekani gibiwacci,
Wel 14:16 ‘Onoŋo tero jo man i lobo ma yam okwoŋo pire ni ebimiyo botgi-ni doŋ oloyo Rwot woko, en mumiyo onekogi woko i dye tim-mi.’
Wel 14:17 Kombeddi alegi ni, wek tek pa Rwot obed madit kit macalo yam iciko kun iwacci,
Wel 14:18 ‘Rwot kiniga pe mako oyot, mar mere ma pe lokke dwoŋ; en weko bal ki tim aranyi pa dano, ento pe kwanyo kop i kom lubalo. En keto can i kom likwayo ki i kom Likwayo pa likwayogi pi bal pa kwarogi nio i yalwak me adek ki me aŋwen.’
Wel 14:19 Alegi ni itim kica ki joni man pi rocgi, macalo in marri ma pe lokke dwoŋ twatwal-li, kit ma ibedo ka weko balgi cakke wa ki i Ejipt nio koni.” Can ma Lubaŋa oketo i kom jo Icrael (Nwo 1.34-40)
Wel 14:20 Rwot ogamo ni, “Doŋ atimo kica botgi kit macalo iwaco-ni.
Wel 14:21 Ento ada, macalo atye kwo-ni, dok macalo deyo pa Rwot bipoŋo lobo ducu-ni, akwoŋo ni,
Wel 14:22 i kom jo ma guneno deyona ki lwak lanyut ma yam atiyo i Ejipt ki i tim, ento ma gubedo ka omo iya ma doŋ odoko tyen apar kulu, ma pe guwinyo doga bene, pe tye ŋat mo i kingi
Wel 14:249 
Wel 14:23 ma bineno lobo ma yam akwoŋo pire bot kwarogi ni abimiyogini; pe tye ŋat mo i kin jo ma gicaya ma bineno.
Wel 14:24 Ento laticca Kaleb abitero i lobo ma yam ocito iye-ni, ci Likwaye bicamo, pien en tye ki cwiny mapat, dok en tye ka lubo gin ma amito ducu kakare atir.
Wel 14:25 Jo Amalek ki jo Kanaan gibedo i nota ducu; pi meno wun diki wulokke wucak wot wudok tun tim i yo ma kemo Nam Makwar.”
Wel 14:26 Rwot dok owaco bot Moses ki bot Aron ni,
Wel 14:27 “Lwak man marac-ci gibiweko ŋuro i koma awene? Doŋ atyeko winyo lwak ŋuro ma jo Icrael gitye ka ŋuro kwede i koma.
Wel 14:28 Wac botgi ni an Rwot awacci, ‘Macalo atye makwo-ni, gin ma doŋ wuwaco ma awinyo ki ita abitiyo botwu.
Wel 14:29 Komwu muto biradde piny i dye tim man. I kin jo ma gikwanogi-ni, ma yam gikwano welgi cakke ki i kom jo ma ditogi romo mwaka pyeraryo dok kwede malo, ma gubedo ka ŋur i koma-ni,
Wel 14:30 pe acel mo bio i lobo ma yam akwoŋo pire ni abimiyogi bedo iye; kono Kaleb wod pa Jepune ki Yocwa wod pa Nun keken aye gibio.
Wel 14:31 Ento litinowu ma wuwacci gibiyakogi wokoni, gin aye abiterogi kunnu, gin aye gibiŋeyo lobo ma wun wucayo-ru.
Wel 14:32 Wun aye komwu muto biradde piny i dye tim man.
Wel 14:33 Litinowu gibibedo lukwat i tim mwaka pyeraŋwen kun gineno can pi tarwaŋwu atata, nio ka kom danowu ma oto me agikkine obuto i dye tim.
Wel 14:34 Wubineno can pi balwu mwaka pyeraŋwen, muporo wel nino ma yam wuroto ki lobo-ni, nino pyeraŋwen, mwaka acel pi nino acel acel, ci wubiŋeyo ni iya oarre woko i komwu.’
Wel 14:35 An a Rwot ma doŋ aloko; ada abitiyo man i kom lwak man marac-ci ducu ma guribbe me pyem kweda; gibitum woko i dye tim kany, gibito megi kunnu.”
Wel 14:36 Jo ma yam Moses ocwalo ka roto lobo-ni, ma yam gudwogo ci gumiyo lwak ducu guŋur i kom Rwot pi lok marac ma gutito i kom lobo-nu,
Wel 14:37 jo-nu guto woko ki two gemo i nyim Rwot.
Wel 14:38 Ento Yocwa wod pa Nun ki Kaleb wod pa Jepune aye gudoŋ ma gikwo ki i kin lwak dano ma gucito ka roto lobo-ni. Jo Icrael giloyogi i Korma (Nwo 1.41-46)
Wel 14:39 Moses otito lok meno ducu bot jo Icrael, ci dano gukok matek.
Wel 14:250 
Wel 14:40 Ci gua malo odiko con, gucito guito malo wa i lacol me lobo godi, kun giwaco ni, “Nen, wan doŋ watye kany co do, doŋ wabicito wa i kabedo ma Rwot ociko pire; pien doŋ wabalo.”
Wel 14:41 Ento Moses owaco botgi ni, “Piŋo wun koni wuturo cik ma Rwot oketo? Pien meno pe bitwerre wacel.
Wel 14:42 Pe wucit kunnu, wek pe lumerokwu guradwu woko piny, pien Rwot pe tye i kinwu.
Wel 14:43 Jo Amalek ki jo Kanaan gitye i nyimwu kunnu, pala lucwangi bityekowu woko; pien wun wukwero lubo kor Rwot, miyo Rwot pe bibedo kwedwu.”
Wel 14:44 Ento gin guette ni gimito ito malo wa i lacol lobo godi ca, kadi bed canduk me gicikke pa Rwot, ki Moses bene, pe gua woko ki i gony.
Wel 14:45 Ci jo Amalek ki jo Kanaan ma gibedo i lobo godi kunnu gulor piny, guloyogi, ci guryemogi nio wa i Korma.
Wel 15:1 Rwot owaco bot Moses ni,
Wel 15:2 “Wac ki jo Icrael ni, Ka doŋ wuo i lobo ma wubibedo iye, ma abimiyowu-ni,
Wel 15:3 ce wutyero dyaŋ nyo romo bot Rwot obed gityer ma giwaŋo ki mac, nyo gitum awaŋa, nyo kit gitum mukene, nyo gityer me cobo kwoŋ, nyo gityer ma ic opwoyo, nyo ka tyero i ninowu madito ma giciko wek obed gin ma ŋwece kur me yomo cwiny Rwot,
Wel 15:4 ci ŋat ma okelo gityerre myero otyer bot Rwot bene moko kwon mapwotte ma romo agwata acel ma girubo ki moo ma romo cupa aryo ki nucu, obed gityer me moko kwon.
Wel 15:5 Dok wubikelo yino me gityer amata pi gitum awaŋa nyo gitum mukene ducu ma romo cupa aryo ki nucu pi romo acel acel.
Wel 15:6 Nyo ka pi nyok romo wubikelo moko kwon mapwotte ma romo agwata aryo ma girubo ki moo ma romo cupa adek pi gityer me moko kwon.
Wel 15:7 Pi gityer: amata wubikelo yino ma romo cupa adek obed gin ma ŋwece kur me yomo cwiny Rwot.
Wel 15:8 Ka wuyubo twon pi gitum awaŋa, nyo pi gitum mukene, nyo pi cobo kwon, nyo pi gityer lakwecwiny ma wutyero bot Rwot,
Wel 15:9 ci myero wutyer kacel ki twon moko kwon mapwotte ma romo agwata adek ma girubo ki moo ma romo cupa abic obed gityer me moko kwon.
Wel 15:251 
Wel 15:10 Pi gityer amata wubityero koŋo vino ma romo cupa abic obed gityer ma giwaŋo ki mac, gin ma ŋwece kur meyomo cwiny Rwot.
Wel 15:11 “Gibitiyo kit meno pi twon acel acel, nyo pi nyok romo acel acel, nyo pi wod romo nyo latin nyok dyel acel acel.
Wel 15:12 Ducu bilubo Wel lim ma wukelo me atyera; wubitiyo kit meno i komgi acel acel macalo welgi, tye.
Wel 15:13 Anywalli ducu me lobowu gibitiyo kit meno ka gityero gityer ma giwaŋo ki mac obed gin ma ŋwece kur me yomo cwiny Rwot.
Wel 15:14 Ka larok mo odoko labedo i kinwu, nyo: ŋat mo ma bibedo i kinwu wa i kare pa likwayowu ducu, ka en mito tyero gityer ma giwaŋo ki mac obed gin ma ŋwece kurme yomo cwiny Rwot, en bene bitime kit ma wun wutimo-ni.
Wel 15:15 Pi lwak mucokke cik bibedo acel piwu ki pi larok ma odoko labedo i kinwu; meno bibedo cik matwal nio wa i kare pa likwayowu ducu; labedo bibedo ma rom ki wun i nyim Rwot.
Wel 15:16 Cik bibedo acel ki ŋolo kop bene acel pi wun ki pi lurok ma gibedo i kinwu.”
Wel 15:17 Rwot owaco bot Moses ni,
Wel 15:18 “Wac bot jo Icrael ni, Ka doŋ wuo i lobo ma atye ka terowu iye-ni,
Wel 15:19 ka wucamo cam ma ocek i lobe-nu, wubityero gityer bot Rwot.
Wel 15:20 I kom moko kwon me kal manyen mukwoŋo cek wubityero capat lakoto obed gityer; wubityero macalo wutyero gityer ma wukwanyo ki i kom kal ma wudino.
Wel 15:21 Wubimiyo gityer bot Rwot ki i kom moko kwoti me kal manyen mukwoŋo cek nio wa i kare pa likwayowu ducu.
Wel 15:22 “Ento ka ce wuroco, kuli pe wumako cik magi ducu ma Rwot yam ociko ki Moses,
Wel 15:23 ki gin ducu ma Rwot ocikowu kwede ki i dog Moses, nia wa i nino ma yam Rwot okwoŋo miyo iye cik, medde kwede wa i kare pa likwayowu ducu;
Wel 15:24 ka ce dano guroco ma pe gubalo akaka, kun lwak pe ŋeyo gin mo iye, ci lwak ducu bityero wod twon acel me gitum awaŋa obed gin ma ŋwece kur me yomo cwiny Rwot, ki gityer me moko kwon ki gityer amata mutike macalo cik tye, kacel ki nyok dyel acel pi gitum me bal.
Wel 15:25 Ajwaka bitimo gin lakwany bal ki i kom lwak jo Icrael ducu, ci Rwot biweko balgi; pien onoŋo pe gubalo akaka dok gukelo gityergi, gityer ma giwaŋo ki mac bot Rwot, ki gitumgi me bal, i nyim Rwot pi balgi ma pe gutimo akaka.
Wel 15:26 Gibiweko bal pa lwak jo Icrael ducu, kacel ki pa lurok ma gibedo i kingi, pien onoŋo bal meno omako lwak ducu.
Wel 15:252 
Wel 15:27 “Ka ce dano acel mo aye obalo ma pe otimo akaka, ci en bityero bwoŋ dyel ma ditte romo mwaka acel pi gitum me bal.
Wel 15:28 Ci ajwaka bitimo gin lakwany bal i nyim Rwot pi dano-nu ma opoto i bal ma pe otimo akaka, pi kwanyo bal ki i kome, ci Rwot biweko balle.
Wel 15:29 Wubibedo ki cik acel pi dano ma obalo ma pe otimo akaka, kadi bed en anywalli pa jo Icrael nyo labedo ma bedo i kingi.
Wel 15:30 Ento ka dano mo otimo bal mo me tekwic, kadi bed anywalli me lobo nyo labedo, noŋo doŋ ocayo Rwot; dano meno waŋe birwenyo woko ki i kin lutugi.
Wel 15:31 Noŋo ocayo lok pa Rwot, oturo cikke, pi meno dano meno wane birwenyo woko magicel; balle bidok i wiye.” Dano ma pe ogwoko cabit
Wel 15:32 I kare ma jo Icrael gitye i tim, ci gunoŋo dano mo ma coko yen riddo i ceŋ cabit.
Wel 15:33 Jo ma gunoŋe ka en coko yen riddo-ni gukele bot Moses ki Aron ki bot lwak ducu.
Wel 15:34 Gukete i ot kol, pien peya ginyuto botgi gin ma myero gutim i kome.
Wel 15:35 Ci Rwot owaco bot Moses ni, “Dano meno gibineke woko. Lwak ducu gibicele ki got woko i ŋe gony.”
Wel 15:36 Lwak ducu gukele woko i ŋe gony, gucele ki got guneke woko, kit macalo Rwot onoŋo ociko ki Moses. Keto jira i dog boŋo
Wel 15:37 Rwot owaco bot Moses ni,
Wel 15:38 “Lok ki jo Icrael ci icikgi ni gukwo jira i twok dog boŋŋigi, wa i kare pa likwayogi ducu, dok i kom jira ma i twok dog boŋo acel acel guket iye tol ma bulu.
Wel 15:39 Bibedo botwu jira dog boŋo ma wuneno kome wek wupo cik pa Rwot ducu, wulubgi, kun pe wulubo tamwu kenwu ki gin ma wuneno, ma wumaro lubo pi mitiwu kenwu.
Wel 15:40 Kit meno miyo wubipo cikka ducu, wubicobo, miyo wubibedo jo maleŋ pi Lubaŋawu.
Wel 15:41 An a Rwot Lubaŋawu ma yam akwanyowu ki i lobo Ejipt wek abed Lubaŋawu; an a Rwot Lubaŋawu.”
Wel 16:1 Kora wod pa Ijar, ma wod pa Kokat, wod pa Levi, kacel ki Datan ki Abiram awobe pa Eliab ki On wod pa Pelet, ma gin adek ducu gubedo likwayo pa Reuben,
Wel 16:253 
Wel 16:2 gutero dano ci gucito kwedgi i kom Moses, kacel ki lwak dano ma i kin jo Icrael, lutel wi lwak miya aryo ki pyerabic ma giyero ki i kin lwak mucokke, jo ma giŋene mada.
Wel 16:3 Gucokke kacel i kom Moses ki Aron ci guwaco botgi ni, “Mewu doŋ okato kare! Pien jo magi ducu gin lwak maleŋ, gin ducu ki acel acel Rwot bene tye i kingi. Ci piŋo wun wukette kenwu malo twatwal makato lwak pa Rwot ducu?”
Wel 16:4 Ka Moses owinyo, opoto aryeba ic.
Wel 16:5 Ci owaco bot Kora ki lwakke ducu ni, “Diki odiko Rwot aye binyuto danone ki ŋat maleŋ i kinwa, ci bimiyo en nyiko cok bote; ŋat ma en oyero aye en bimiyo nyiko cok.
Wel 16:6 Doŋ wutim kit man: wukwany weer me waŋo odok eceta, Kora ki lwakke ducu.
Wel 16:7 Diki wuket mac iye, ci wuket iye odok eceta i nyim Rwot, ci dano ma Rwot oyero aye bibedo maleŋ, Wun mewu dok okato kare, wun likwayo pa Levi!”
Wel 16:8 Moses dok owaco bot Kora ni, “Doŋ koŋ wuwiny ya, wun likwayo pa Levi.
Wel 16:9 Wun wubwono man ni gin matidi mo, ma Lubaŋa pa Icrael aye opokowu woko ki i kom lwak jo Icrael ci okelowu cok bote pi tiyo tic i kema pa Rwot, kun wun aye wucuŋ i nyim lwak ka tic pigi?
Wel 16:10 En doŋ okelowu ka ma cok kwede wun kacel ki utmegiwu ducu ma gin likwayo pa Levi, ci dok pud wuyenyo yo me doko ajwagi aye?
Wel 16:11 Wun wubedo ka jemo i kom Rwot, mumiyo wun ki lwakwu ducu wucokke kacel-li. Aron kono gin aŋo mumiyo wuŋur i kome-ni?”
Wel 16:12 Moses dok ocwalo dano pi lwoŋo Datan ki Abiram ma awobe pa Eliab; ento gin guwacci, “Pe wabicito kunnu.
Wel 16:13 Pud ibwono man ni gin matidi mo, ma ikwanyowa woko ki i lobo ma mol cak ki moo kic-ci, ma it ye ka nekowa kwede i tim-mi? Myero in dok ikette keni me bedo laker ma loyowa?
Wel 16:14 Dok bene peya ikelowa i lobo mo ma mol cak ki moo kic, peya imiyowa potti mogo ma waleyo, nyo potti olok, ci kombeddi doŋ imito umo waŋwa woko. Wan pe wabicito kunnu.”
Wel 16:15 Kiniga omako Moses matek ci owaco bot Rwot ni, “Pe iye gityergi. An peya akwanyo kadi kanagi acel mo ki botgi, pe atimo gin marac i kom ŋat mo i kingi.”
Wel 16:16 Lacen Moses owaco bot Kora ni, “In ki lwakki wubed tye i nyim Rwot diki, in ki gin ki Aron,
Wel 16:17 kun noŋo ŋat acel acel i kinwu omako atabo weerre me waŋo odok eceta. Wuket iye odok eceta, ci ŋat acel acel okel atabo weerre i nyim Rwot, atabo weer miya aryo ki pyerabic; in bene ki Aron, ŋat man ki atabo weerre.”
Wel 16:254 
Wel 16:18 Ŋat acel acel ocako kwanyo atabo weerre, ci guketo mac i igi, ka guketo odok eceta iye, ci gucuŋ i dog kema me rwatte, kacel ki Moses ki Aron.
Wel 16:19 Kora ocoko lwak jo ducu ci gucuŋ ma gukemme ki Moses ki Aron i doggola kema me rwatte. Ci deyo pa Rwot onen bot lwak ducu.
Wel 16:20 Rwot owaco bot Moses ki Aron ni,
Wel 16:21 “Wun wupokke kenwu ki i kin lwak man, wek anekgi atyekgi woko kombeddi.”
Wel 16:22 Ento gin gupoto piny aryeba ic ci guwacci, “Ai Lubaŋa, Lubaŋa ma won tipo kom jo ducu, pi bal pa dano acel keken miyo kiniga maki i kom lwak ducu?”
Wel 16:23 Rwot owaco bot Moses ni,
Wel 16:24 “Cik lwak ni gua woko ki ka ma jo pa Kora, Datan ki Abiram gibedo iye.”
Wel 16:25 Moses oa ocito bot Datan ki Abiram, ci ludoŋo pa jo Icrael gulubo kore.
Wel 16:26 Owaco bot lwak ni, “Alegowu ni, wua wupokke ki i ŋet kema pa jo magi ma giraco-ni, pe wugud kom jamigi mo, wek pe gijwerwu woko kacel kwedgi pi bal megi ducu.”
Wel 16:27 Omiyo dano gua woko ki i ŋet kema pa Kora, Datan ki Abiram; ci Datan ki Abiram gukatti woko gucuŋ i dog kemagi kacel ki mongi ki awobegi ki litinogi matino.
Wel 16:28 Moses owacci, “Man aye gin ma bimiyo wuŋeyo ni Rwot onoŋo ocwala ka tiyo tic man ducu, pe abedo ka tiyone pira kena.
Wel 16:29 Ka ce jo man gibito i kit ma dano gito kwede jwijwi-ni, nyo kit keckom ma poto i kom dano ducu en aye bipoto i komgi, ci pe noŋo Rwot aye ma ocwala.
Wel 16:30 Ento ka Rwot oketo gin mo manyen, ce lobo oŋamo doge omwonyogi woko ducu, lwakgi ki jamigi ducu, miyo gilor piny i bur Lyel ma pud gikwo, ci wubiŋeyo ni, jo ma gubedo ka cayo Rwot.”
Wel 16:31 Ka otyeko waco lok meno ducu, ci nom ma gucuŋ iye obar oyabbe woko,
Wel 16:32 lobo oŋamo doge omwonyogi woko, kacel ki jo me odigi, ki lwak jo pa Kora ducu ki jamigi ducu liweŋ.
Wel 16:33 Kit meno gin ki lwakgi ki jamigi ducu gulor piny i bur Lyel ma gikwo; ci lobo oumo wigi woko gurwenyo woko ki i kin lwak.
Wel 16:34 Jo Icrael ducu ma gurumogi-ni guriŋo woko ka guwinyo kokogi kun giwacci, “Wek lobo pe dok omwonywa bene!”
Wel 16:35 Ka dok mac bene oa ki bot Rwot, owaŋo jo meno miya aryo ki pyerabic ma gubedo ka tyero odok eceta-ni, otyekogi woko.
Wel 16:36 Ka Rwot dok owaco bot Moses ni,
Wel 16:255 
Wel 16:37 “Cik Eleajar wod pa ajwaka Aron ni okwany atabo weer me waŋo odok eceta woko ducu ki i mac ma Lyel-li, oony mac ma i igi-ni ka mabor, pien gin jami maleŋ.
Wel 16:38 Atabo weer pa jo meno ma balgi okelo can me to i komgi-ni myero gipadgi woko malac ki nyol gudok laum wi keno tyer; pien onoŋo yam doŋ gityerogi wo ko i nyim Rwot mumiyo pud gin jami maleŋ. Ci gibibedo lanyut bot jo Icrael.”
Wel 16:39 Kit meno Eleajar okwanyo atabo weer me mola ma yam jo ma mac owanogi-ni gutyero, ci gipadogi gudoko laum wi keno tyer,
Wel 16:40 wek obed gin me poyo wi jo Icrael, wek ŋat mo ma pe ajwaka, ma pe lakwar Aron, pe onyik cok ka wano odok eceta i nyim Rwot, wek pe odok macalo Kora ki lwakke, kit ma Rwot owaco bot Eleajar ki i dog Moses. Aron olaro lwak
Wel 16:41 Ento orwone lwak jo Icrael ducu dok gucako ŋur i kom Moses ki i kom Aron kun giwaco ni, “Wun aye wuneko jo pa Rwot woko.”
Wel 16:42 Ka lwak gu tyeko cokke i kom Moses ki Aron, gulokke tuŋ kema me rwatte; ci, nen, pol oumo ko me woko, deyo pa, Rwot ocako nen.
Wel 16:43 Moses ki Aron gucito i nyim kema me rwatte,
Wel 16:44 ci Rwot owaco bot Moses ni,
Wel 16:45 “Wua woko ki i kin lwak man wek atyekgi woko kombeddi.” Gupoto piny aryeba cwiny,
Wel 16:46 ci Moses owaco bot Aron ni, “Kwany atabo, weerri me waŋo odok eceta, iket iye mac ma itoko ki i keno tyer, ci iket iye odok eceta, itiŋ iter bot lwak oyotoyot, icit itim gin lakwany bal ki i komgi, pien kiniga doŋ ocako bino kun oa ki bot Rwot, two gemo doŋ bicakke.”
Wel 16:47 Aron okwanyo atabo weer kit ma Moses owaco, cut, oriŋo kwede i dye lwak; ci, nen, two gemo onoŋo doŋ ocakke i kin dano. Oketo odok eceta i atabo weer, ocako timo gin lakwany bal ki i kom lwak.
Wel 16:48 Ocuŋ i kin jo muto ki jo makwo, ci two gemo ogik woko.
Wel 16:49 Jo ma two gemo onekogi guromo alip apar wiye aŋwen ki miya abiro, kun pe giribo iye jo ma guto i alii pa Kora.
Wel 16:50 Aron odok cen bot Moses i dog kema me rwatte ka two gemo doŋ ogik woko.
Wel 17:1 Rwot owaco bot Moses ni,
Wel 17:256 
Wel 17:2 “Lok ki jo Icrael ci igam odoo ki botgi, odoo acel pi dog ot pa kwarogi acel acel. Gam ki bot lutel wigi ducu, ma oporo dog odi pa kwarogi, odoo ducu apar wiye aryo. Co nyiŋ dano acel acel i kom odoone,
Wel 17:3 ci ico nyiŋ Aron i kom odoo pa likwayo pa Levi; pien ludito wi kaka ki i dog odi pa kwarogi gibibedo ki odoogi acel acel.
Wel 17:4 Ibicibogi i kema me rwatte i nyim canduk lok me caden ka ma arwatte iye kwedwu-ni.
Wel 17:5 Ci odoo pa dano ma abiyero en aye bilot. Meno aye abinoŋo iye yo me juko jo Icrael ma gibedo ka ŋur i koma-ni.”
Wel 17:6 Moses oloko ki jo Icrael, ci lutel wigi ducu gukelo odoo bote, odoo acel pi lutel wigi acel acel, ma oporo wel odi pa kwarogi, odoo apar wiye aryo; odoo pa Aron bene onoŋo tye i kin odoogi.
Wel 17:7 Ci Moses ocibo odoo ducu i nyim Rwot i kema lok me caden.
Wel 17:8 Orwone Moses odonyo i kema lok me caden; ci, nen, odoo pa Aron ma ocuŋ pi dog ot pa Levi-ni aye olot woko, ocako kico bolo olaŋ, ci oturo ture onyako nyig yaa mucek.
Wel 17:9 Ka Moses okelo odoo ducu nia ki i nyim Rwot, otero bot jo Icrael ducu, guneno, ci dano acel acel okwanyo odoone.
Wel 17:10 Rwot owaco bot Moses ni, “Dwok odoo pa Aron i nyim canduk lok me caden kakare, wek gigwok obed lanyut pi jo mujemo, wek ijuk ki nurgi atata i koma, ogik woko, wek pe to opot i komgi.”
Wel 17:11 Moses otimo kit ma Rwot ocike kwede.
Wel 17:12 Ci jo Icrael guwaco bot Moses ni, “Nen ba, watum woko do, keckom opoto i komwa omiyo wato, wato woko.
Wel 17:13 Jo ducu ma gibino cok, ma gibino cok ki kema pa Rwot, gito woko. Wan ducu myero wato woko bo?”
Wel 18:1 Ci Rwot owaco bot Aron ni, “In ki awobeni kacel ki jo me ot pa kwarowu wubitiŋo alii me bal pi kabedo maleŋ, dok in kacel ki awobeni wubitiŋo alii me bal pi ticwu me bedo ajwagi.
Wel 18:2 In ibikelo utmegini ma i kaka, pa Levi cok kacel kwedi, ma en aye kaka pa woru, wek guribbe kwedi, gukonyi ma noŋo in ki awobeni wutye ka tic i nyim kema lok me caden.
Wel 18:257 
Wel 18:3 Gin gibibedo kwedwu i dog ticwu, dok gibitiyo tic ducu ma miite i kema; ento pe gibicito cok i kom jami ducu ma i kabedo maleŋ, pe gibinyiko cok ki keno tyer, wek pe to opot i kom gin ki wun.
Wel 18:4 Gibinywako tic kwedwu i kema me rwatte pi tic ducu ma i kema; pe ŋat mukene mo bibino botwu cok.
Wel 18:5 Wun wubitiyo tic ma i kabedo maleŋ, ki tic i kom keno tyer, wek kiniga pe dok opot i kom jo Icrael.
Wel 18:6 Nen, doŋ akwanyo utmegiwu, gin Lulevi, ki i kin jo Icrael; gin gitye macalo mot ma gimiyowu, gin aye jo ma gimiyo bot Rwot pi tiyo tic i kema me rwatte.
Wel 18:7 In ki awobeni keken wubitiyo ticwu me bedo ajwagi i lok ducu ma kemo kom keno tyer nyo ma tye i tyelo ma boŋo kicika oumo-ni. Amiyowu tic me bedo ajwagina macalo mot ma amiyo botwu; ka ŋat mo ata obino cok, gibineke woko.” Cam pa ajwagi
Wel 18:8 Rwot dok owaco bot Aron ni, “Nen, doŋ atyeko miyo i ciŋi gityer ducu ma gimiyo bota, jami maleŋ ducu ma jo Icrael gikelo. Atyeko miyogi gubed waŋ wat ma tuŋ boti, ki bot awobeni me bedo waŋ wat ma myero gimi botgi dikdik.
Wel 18:9 Magi aye gibibedo meri ki i kom jami maleŋ maka to ma pe giwaŋo ki mac: gityer ducu ma jo Icrael gimiyo bota, gityer me moko kwon ducu gitum me bal ducu, gitum me tino alii ducu; gibibedo maleŋ makato piri ki pi awobeni.
Wel 18:10 Wubicamo i kabedo mo maleŋ makato; cowu ducu gitwero camo; tye maleŋ piwu.
Wel 18:11 Man bene mewu: gin ducu ma gikwanyo ki i kom motgi me bedo gityer akwata; atyeko miyogi botwu ki bot awobewu ki anyirawu obed waŋ watwu me dikdik. Jo ducu ma i odi ma gulonnye gitwero camo.
Wel 18:12 Moo mabecone ducu, yino mabecone ducu ki bel maberre ducu, mot ducu ma gimiyo bot Rwot me wi mwaka doŋ amiyo botwu.
Wel 18:13 Cam ducu mukwoŋo cek i lobogi ma gikelo bot Rwot bibedo mewu; dano ducu ma i odi ma olonnye twero camo.
Wel 18:14 “Gin ducu ma i Icrael ma gidyero i cin Rwot bibedo mewu.
Wel 18:15 “Litino ducu ma, gikwoŋo nywalogi, kadi bed dano nyo lee, ma gityero bot Rwot bibedo mewu, Ento litino kayo ducu pa dano gibikokogi akoka ki lim, ki litino kaye pa lee ma keni ma pe gicamo bene gibikokogi akoka.
Wel 18:16 Gibikokogi ka ditogi romo dwe acel. Wel me kokogi ibimoko ni obed cekel me ryal abic, kun lubo cekel me kabedo maleŋ ma romo gera pyeraryo.
Wel 18:258 
Wel 18:17 Ento latin kayo pa dyaŋ nyo pa romo nyo pa dyel pe gibikoko; gin gileŋ. Ibikiro remogi i kom keno tyer, dok ibiwaŋo dwologi obed gityer ma giwaŋo ki mac, gin ma ŋwece kur me yomo cwiny Rwot.
Wel 18:18 Riŋogi bibedo mewu, macalo gok ma gik Wato ki em malacuc bene mewu.
Wel 18:19 Gityer maleŋ ducu ma jo Icrael gimiyo bot Rwot doŋ amiyo botwu ki bot awobewu ki anyirawu obed waŋ: watwu me dikdik. Man aye gicikke ma gimoko ki kado i nyim Rwot matwal piri ki pi likwayu.”
Wel 18:20 Rwot dok owaco bot Aron ni, “Pe wubilimo ginaleya mo nyo dul lobo mo i kin jo Icrael; an ki koma aye abedo ginaleyawu. Cam pa Lulevi
Wel 18:21 “Bot Lulevi atyeko miyogi dul acel me apar i kom jami pa jo Icrael me bedo megi pi culo ticgi ma gitiyo, ticgi ma i kema me rwatte.
Wel 18:22 Dok nia tin jo Icrael pe gibinyiko cok ki kema me rwatte, wek pe gunoŋ bal ma kelogi to.
Wel 18:23 Ento Lulevi keken aye gibitiyo tic ma i kema me rwatte, gin aye gibibedo lubalo ka gin mo orocce iye. Bibedo cik matwal nio wa i kare pa likwayowu ducu; dok pe gibileyo dul lobo mo i kin jo Icrael.
Wel 18:24 Pien dul acel me apar ma a ki bot jo Icrael, ma gimiyo obed gityer bot Rwot, atyeko mi yo bot Lulevi me ginaleyagi; mumi yo aloko i komgi ni, pe gibibedo ki dul lobo mo me aleyagi i kin jo Icrael.” Dul acel me apar
Wel 18:25 Rwot owaco bot Moses ni,
Wel 18:26 “Dok iwac bot Lulevi ni, ‘Ka wugamo dul acel me apar ki bot jo Icrael, ma atyeko miyo botwu obed mewu, wun dok wubimiyo gityer ma a ki iye bot Rwot, dul acel me apar ki i kom dul acel me apar ma gikelo botwu.
Wel 18:27 Gityerwu man gibikwano piwu macalo wumiyo ki i kom bel ma wudino ki i kom koŋo olok ma oa ki i nyig olokwu ma wubiyo.
Wel 18:28 Kit meno wun bene wubimiyo gityer bot Rwot ki i kom dul acel me apar ducu ma wubigamo ki bot jo Icrael; wubikwanyo gityer pa Rwot ki i kome, wumiyo bot ajwaka Aron.
Wel 18:29 Mot ducu ma gimiyo botwu en aye wubikwanyo iye gityer ducu ma myero bot Rwot, ki i kom mabecone ducu, ci bedo gin ma gikwero wek obed maleŋ.’
Wel 18:30 Mumiyo ibiwaco bot Lulevi ni, ‘Ka doŋ wutyero mabecone woko, ci mudoŋŋe bibedo mewu macalo oa ki i laro dino belwu nyo i ka biyo nyig olokwu.
Wel 18:31 Wutwero camo i kabedo ducu, wun ki jo ma i odiwu; pien en aye giculowu kwede pi ticwu i kema me rwatte.
Wel 18:259 
Wel 18:32 Pe wubinoŋo iye bal mo, tekke wutyeko kwanyo mabecone pi gityer. Ento pe wupyed jami maleŋ ma jo Icrael gimiyo, wek pe wuto.’ ”
Wel 19:1 Rwot owaco bot Moses ki Aron ni,
Wel 19:2 “Man en cik ma an Rwot aye aciko: Cik jo Icrael ni gukel boti roya makwar maberre ma kome pe ki mwonyo, ma peya gitiyo kwede me pur.
Wel 19:3 Ibimiyo bot ajwaka Eleajar ci gibitero woko i ŋe gony, ka doŋ gibineko i nyim Eleajar.
Wel 19:4 Ajwaka Eleajar bigwelo remone ki lwet ciŋe, ci kiro remone tyen abiro mukemo nyim kema me rwatte.
Wel 19:5 Gibiwaŋo kom roya woko ma kun en neno; pyene ki riŋone ki remone ki cete, gibiwaŋone ducu.
Wel 19:6 Dok ajwaka bikwanyo yat cedar ki anyero ki uci makwar ci bibologi i dye mac ma waŋo riŋo roya-ni.
Wel 19:7 Ka dok ajwaka bilwoko boŋŋine ki pii, lwoko kome ki pii, ka doŋ lacen bidok i gony; ci ajwaka bibedo keni nio wa otyeno.
Wel 19:8 Ŋat ma onoŋo owaŋo roya-ni bene bilwoko boŋŋine, lwoko kome ki pii, ci bibedo keni nio wa otyeno.
Wel 19:9 Ci dano mo ma olony, ma pe kome ki keni aye bijobo buru roya-ni, ci biketo i kabedo mo ma olony, woko ki i ŋe gony, Gibikano pi lwak jo Icrael pi yubo pii me lwoko kwer; meno gitimo pi kwanyo bal.
Wel 19:10 Ŋat ma ojobo buru bene bilwoko boŋŋine ci bedo keni nio wa otyeno. Man bibedo cik matwal bot jo Icrael ki bot Lurok ma bedo i kingi. Ŋat ma odoko keni pi gudo kom dano muto
Wel 19:11 “Ŋat ma ogudo kom dano mo ma oto bibedo keni pi nino abiro.
Wel 19:12 Bilonynye kekene i ki pii me lwoko kwer i nino me adekke ki i nino me abiro miyo bibedo ma olony. Ento ka pe olonnye kekene i nino me adekke ki i nino me abiro, ci pe doŋ bibedo ma olony.
Wel 19:13 Dano mo-ni ma ogudo kom dano muto, ce pe olonnye kekene, noŋo obalo kema pa Rwot, omiyo odoko keni. Dano meno waŋe birwenyo woko ki i kin jo Icrael. En bedo keni pien pii me lwoko kwer peya gionyo i kome, miyo keni mere pud tye i kome.
Wel 19:14 “Ka dano oto i kemawu mo cik tye kit man: dano acel acel ma donyo i kema meno, ki dano ducu ma gubedo iye ka dano-nu oto, gibibedo keni pi nino abiro.
Wel 19:260 
Wel 19:15 Dok agulu nyo atabo-gu ducu ma i kema ma pe giumo wigi bedo keni.
Wel 19:16 Dano mo ka tye i tim ce ogudo kom dano ma gineko ki pala Lucwan, nyo kom dano mo ma oto kene, nyo cogo dano mo, nyo lyel ma giyiko iye dano, bibedo keni pi nino abiro.
Wel 19:17 Pi lonyo dano ma odoko keni kit meno gibikwanyo buru mo i kom buru roya ma yam gineko me kwanyo bal, gibiketo i otako, ci gimedo iye pii ma mol.
Wel 19:18 Dano mo ma olony bikwanyo anyero ci luto i pii-nu, kiro i kom kema ki i kom jami ducu ma tye iye, ki i kom dano ducu ma onoŋo gitye kenyo. Gibitimo kumeno bene pi ŋat ma ogudo cogo-ni nyo ma ogudo kom dano ma gineko nyo ma oto kene, nyo ma ogudo lyel ma giyiko iye dano.
Wel 19:19 Dano ma olony bikiro pii meno i kom dano ma keni i nino me adekke ki i nino me abiro, En bilonyo dano ma keni-ni i nino me abirone, dok dano-nu bilwoko boŋŋine, lwoko kome ki pii, ci otyeno noŋo en doŋ olony.
Wel 19:20 “Ento ka dano mo onoŋo tye keni, ce pe olonnye kekene, dano meno waŋe birwenyo woko ki i dye lwak pa Lubaŋa, pien noŋo obalo kabedo maleŋ pa Rwot omiyo odoko keni, En bedo keni pien pii me lwoko kwer noŋo pe gionyo i kome.
Wel 19:21 Meno bibedo cik botwu matwal. Ŋat ma okiro pii me lwoko kwer bilwoko boŋŋine; ki ŋat mo ma ogudo pii me lwoko kwer bibedo keni nio wa otyeno.
Wel 19:22 Gin ducu ma dano ma keni-ni ogudo bibedo keni; ŋat ma ogudo jami-nu bene bibedo keni nio wa otyeno.”
Wel 20:1 Jo Icrael ki lwakgi ducu guo i tim Jin i dwe mukwoŋo, ci gutiro i Kadec, gubedo iye. Miriam oto kenyo, giyike bene kenyo.
Wel 20:2 Pii onoŋo pe tye me amata pa lwak, ci gucokke kacel i kom Moses ki Aron.
Wel 20:3 Gukeco i kom Moses kun giwacci, “Kono yam wato woko i kare ma utmegiwa guto i nyim Rwot-ti, kono ber.
Wel 20:4 Piŋo nene ikelo lwak pa Rwot i tim ata kany, wek wato woko, wan kacel ki limwa?
Wel 20:5 Piŋo nene imiyo waa woko ki i Ejipt, ikelowa i kabedo man marac-ci? Pe kabedo ma ceko bel, kadi wa oduro nyo olok nyo okwer pomegranat; pii mo bene pe me amata.”
Wel 20:6 Moses ki Aron gua woko ki i nyim lwak, gucito doggola kema me rwatte, gupoto piny iryeba cwiny. Ci deyo pa Rwot onen botgi.
Wel 20:7 Rwot owaco ki Moses ni,
Wel 20:261 
Wel 20:8 “Kwany odoo ki i nyim canduk lok le caden, ci igur lwak kacel, wun ki meru Aron, ci iwac ki pata got ki i nyim lwak ni owek piine okatti woko. Kit meno ibikelo pii pigi nia ki i pata got wek lwak gumati, ki limgi bene.”
Wel 20:9 Moses okwanyo odoo woko ki i nyim Rwot kit macalo ocike kwede.
Wel 20:10 Moses ki Aron gucoko lwak kacel i nyim pata got, ci Moses owaco botgi ni, “Doŋ wuwiny ba, wun lujemo-ni. Wumito ni wan wakel pii nia ki i pata got man piwu?”
Wel 20:11 Ci Moses otiŋo ciŋe malo, ogoyo pata got ki odoone tyen aryo kulu; ci pii ocorre limayi, lwak gumato, ki limgi makwo bene.
Wel 20:12 Ento Rwot owaco bot Moses ki Aron ni, “Pien wun pe wuye an, kun pe wunyuto ki i nyim jo Icrael ni an aleŋ, pi meno wun pe doŋ wubitero lwak man i lobo ma abimiyogi-ni.”
Wel 20:13 Man en aye pii me Meriba , ka ma jo Icrael gukeco iye i kom Rwot ci en onyutte kene ni eleŋ i kingi-ni. Jo Edom gukwero ni jo Icrael pe guwok ki i lobogi
Wel 20:14 Moses ocwalo lukwena ma gicito bot kabaka me Edom nia ki i Kadec ci guwacci, “Omeru Icrael owaco kuman ni, In iŋeyo can madito ducu ma opoto i komwa:
Wel 20:15 kit ma yam kwarowa guwoto kwede i Ejipt, ma wabedo i Ejipt pi kare malac, ci jo Ejipt gutimowa magwa, wan ki kwarowa ducu.
Wel 20:16 Ka yam wakok bot Rwot, en owinyo dwanwa, ocwalo lamalaika, okwanyowa woko ki i Ejipt. Ci kombeddi watye doŋ i Kadec, i gaŋ ma doŋ cok ki waŋ lobowu.
Wel 20:17 Ber wuwek wawok ki i lobowu. Pe wabiŋak wawok ki i poto mo, nyo i poto olok, pe wabimato pii ma i waŋ it, Wabimol ma walubo gudo madit-ti pa Kabaka, pe wabiŋak wadok yo tun acuc nyo tuŋ acam, nio ka wawok wakato waŋ lobowu.”
Wel 20:18 Ento jo Edom guwaco ni, “Pe wubiwok ki i lobowa, mi yo wan aye wabino i komwu ki pala lucwan.”
Wel 20:19 Jo Icrael gugamo ni, “Wabiwok i gudo madit keken. Ka wamato piiwu mo, wan nyo limwa makwo, wabiculo wane. Wek wawok wakat ki tyenwa keken, lok mo mukene pe.”
Wel 20:20 Jo Edom dok guwacci, “Pe wubiwok ki i lobowa.” Ci jo Edom gubino ka lweny i komgi ki lwak co mapol ki mony matek.
Wel 20:21 Kit meno jo Edom gukwero miyo jo Icrael kato kun giwok ki i lobogi; omiyo jo Icrael gua gulokke, guceyo yo mukene. Aron oto i wi got Kor
Wel 20:22 Lwak jo Icrael ducu gua ki i Kadec, gubino i te got Kor.
Wel 20:262 
Wel 20:23 Rwot owaco bot Moses-ki Aron i te got Kor, i waŋ lobo Edom, ni,
Wel 20:24 “Aron aye doŋ bito, bidok bot lutugi; en pe bidonyo i lobo ma amiyo bot jo Icrael, pien yam wujemo i kom cikka i dog pii me Meriba.
Wel 20:25 Ter Aron ki wode Eleajar, icit kwedgi malo i wi got Kor,
Wel 20:26 iluny boŋo tic pa Aron ducu ki i kome, ci iruk ki wode Eleajar, pien Aron doŋ bidok bot lutugi, en bito ki kunnu.”
Wel 20:27 Moses otiyo kit ma Rwot ocike kwede. Guito malo i wi got Kor kun lwak ducu gineno.
Wel 20:28 Moses olunyo bone tic pa Aron woko ducu, ci oruko kwede wode Eleajar, Aron oto woko ki kunnu i wi got. Lacen Moses ki Eleajar gulor woko piny ki i wi got.
Wel 20:29 Ka lwak jo Icrael ducu guneno ni Aron doŋ oto, ci gukoke nino pyeradek.
Wel 21:1 Ka kabaka me Arad, ma en Lakanaan ma bedo i Negeb, owinyo ni jo Icrael gibibino ki i yo Atarim, ci olwenyo komgi, oyako jo mogo woko ki i kingi.
Wel 21:2 Ci jo Icrael gukwoŋo kwoŋ bot Rwot kun giwaco ni, “Ka ibimiyo jo man i ciŋwa ada, ci wan wabidyerogi i ciŋi, wabijwero gaŋigi woko liweŋ.”
Wel 21:3 Rwot owinyo lega pa jo Icrael, omiyo guloyo Lukanaan, ci gin gudyerogi i cin Rwot kacel ki gaŋigi, gujwero woko; mumiyo nyiŋ kabedo meno gilwoŋo ni Korma . Twol ma giteto ki mola
Wel 21:4 Jo Icrael gua ki i te got Kor, gucako lubo yo ma cito i Nam Makwar, kun girabo lobo Edom. Ci cwiny dano oballe woko ma gitye iyo,
Wel 21:5 gucako loko lok akeca i kom Lubaŋa ki, i kom Moses kun giwaco ni, “Piŋo wukwanyowa woko ki i Ejipt wek wato i tim? Cam pe, pii bene pe, owinywa ocido woko ki cam ma konnye pe-ni.”
Wel 21:6 Rwot ocwalo twol ma kwirgi kec i kom lwak, ci gucako toŋo dano; jo Icrael guto mapol.
Wel 21:7 Dano gubino bot Moses, guwaco ni, “Doŋ watyeko balo, pien waloko lok akeca i kom Rwot ki i komi. Leg Rwot wek okwany twol woko ki i kinwa.” Ci Moses olego pi lwak.
Wel 21:8 Rwot owaco ki Moses ni, “Tet cal twol ma kwirre kec-ci, iket iŋab malo i kom tal; ci dano ducu ma twol otoŋo, ka oneno kome, ci bedo kwo.”
Wel 21:9 Kumeno Moses oteto twol mola, oŋabo malo i wi tal; ci ka twol otoŋo dano mo en neno kom twol mola, ci kwo.
Wel 21:263  Jo Icrael gurabo lobo Moab
Wel 21:10 Jo Icrael gucako wot, ci gugony i Obot.
Wel 21:11 Dok gua woko ki i Obot, gugony i Iye-abarim, i tim ma okemo Moab, yo tuŋ wokceŋ.
Wel 21:12 Dok gua ki kunnu, gumedo wot, gugony i nota me Jered.
Wel 21:13 Gua ki kunnu, gumedo wot, gugony loka kulu Amon, ma tye i dye tim, ma oa wa i waŋ lobo pa jo Amor, Amon en aye waŋ lobo pa jo Moab, ma i kin Moab ki jo Amor.
Wel 21:14 En aye ka ma giwaco i Buk me Lweny pa Rwot ni, “Waeb ma i Cupa, ki nota me Amon ducu,
Wel 21:15 ki luŋ me nota mapol ma oyarre nio wa i kabedo ma gilwoŋo ni Ar, ojeŋŋe wa i waŋ lobo me Moab.”
Wel 21:16 Gua ki kunnu, gubino i Beer . En aye waŋ it ma yam Rwot owaco iye bot Moses ni, “Cok lwak kacel, wek ami pii botgi.”
Wel 21:17 I kare meno jo Icrael guwero wer man ni, “Gunnye malo, in waŋ it! Wakoro ki wer!
Wel 21:18 Man waŋ it ma luker gukwinyo, ma twoni ma i lwak gugolo matut ki tal ker ki odoogi.” Ka dok gua i dye tim, gucito i Matana
Wel 21:19 Nia i Matana gucito Nakaliel, ki nia ki kunnu gucito Bamot.
Wel 21:20 Nia ki kunnu gucito i nota ma otoŋŋe i lobo Moab, i te lacol got Piciga, ma neno piny tuŋ tim aroo. Jo Icrael guloyo Cikon kabaka pa jo Amor (Nwo 2.26-37)
Wel 21:21 Jo Icrael gucwalo lukwena bot Cikon, kabaka pa jo Amor, ma giwaco ni,
Wel 21:22 “Ber iwek wawok ki i lobowu, Pe wabiŋak wawok ki i poto mo, nyo i poto olok, pe wabimato pii ma i waŋ it. Wabimol ma walubo gudo pa Kabaka madit-ti nio ka wawok wakato waŋ lobowu.”
Wel 21:23 Ento Cikon pe oye ni jo Icrael guwok ki i lobone. Ocoko jone ducu, ogurogi kacel, ci ocito ka lweny i kom jo Icrael i tim. Ka oo i Jakaj, ocako lweny i kom jo Icrael.
Wel 21:24 Ento jo Icrael guneko jone mapol ki pala lucwan, ci gucamo lobogi cakke ki i kulu Amon o kwede wa i Jajer ma tye i waŋ lobo pa jo Ammon.
Wel 21:25 Jo Icrael gumako gaŋi ducu pa jo Amor, gucako bedo iye, i Kecbon ki i gaŋi matino ducu ma i ŋete.
Wel 21:264 
Wel 21:26 Kecbon onoŋo obedo gaŋ kai pa Cikon kabaka pa jo Amor. Cikon yam con koŋ olwenyo i kom kabaka pa jo Moab ci okwanyo lobone woko ducu ki i ciŋe nio wa i Amon.
Wel 21:27 Mumiyo lurot wer giwaco ni, “Wubin i Kecbon, gaŋ kai pa Cikon! Wek giger odoco, giyub ocuŋ matek.
Wel 21:28 Pien mac yam oa ki i Kecbon, olyel matek kun oa ki i gaŋ kal pa Cikon. Owaŋo gaŋ Ar pa jo Moab, ma gin rwodi me wi godi me Amon.
Wel 21:29 Can madwoŋ opoto i komi, in Moab! Wuto wutum woko do, wun lwak pa Kemoc! Jok Kemoc omiyo awobene guriŋo gularo komgi, oweko anyirane giyako gitero i ciŋ Cikon kabaka pa jo Amor.
Wel 21:30 Kit meno likwayogi gityeko woko nia ki i Kecbon nio wa i Dibon. Wajwero piny woko nio ka mac oryeyo piny wa i Medeba.” Jo Icrael guloyo Og kabaka me Bacan (Nwo 3.1-11)
Wel 21:31 Kit meno jo Icrael gubedo i lobo pa jo Amor.
Wel 21:32 Ka dok Moses ocwalo dano ka roto Jajer. Gumako gaŋi matino ma i ŋete, ci guryemo jo Amor ma gibedo kunnu.
Wel 21:33 Ka gulokke, gudok yo tuŋ Bacan. Ci Og kabaka me Bacan ocorre ka lweny i komgi, en ki lwakke ducu, ci lweny ogeto i Edrei.
Wel 21:34 Ento Rwot owaco bot Moses ni, “Pe ilwore; pien atyeko miye i ciŋi, en ki lwakke ducu, ki lobogi bene. Ibitimo en kit ma itimo i kom Cikon kabaka pa jo Amor ma yam obedo Kecbon.”
Wel 21:35 Kit meno jo Icrael guneko Og ki awobene ducu, gujwero lwakke ducu nid waŋ ma ŋat acel mo pe odoŋ mubwot makwo; ci gucamo lobogi woko.
Wel 22:1 Jo Icrael dok gucako wot ci guguro kemagi i lobo aroo me Moab loka Jordan mukemo Jeriko.
Wel 22:2 Balak wod pa Jipor oneno gin ducu ma jo Icrael gutimo i kom jo Amor.
Wel 22:3 En kacel ki jo Moab gubedo ki lworo madwoŋ i kom jo Icrael, pien gipol mada, mumiyo lworo oloco kom jo Moab woko.
Wel 22:4 Ci jo Moab guwaco ki ludoŋo pa jo Midian ni, “Lwak jo man gibijwerowa woko ki gin ma orumowa ducu, macalo twon dyaŋ ma camo lum ki i bar tyeko woko.” Pienno Balak wod pa Jipor ma onoŋo obedo kabaka me Moab i kare meno,
Wel 22:265 
Wel 22:5 ocwalo lukwena bot Balaam wod pa Beor i Petor ma cok ki kulu Euprate i lobo Amau ka Lwoŋe kun giwaco ni, “Nen, rok mo gubino ma gua ki i Ejipt, guumo lobo woko lipuk; kombeddi doŋ gubedo ma gukemo lobowa.
Wel 22:6 Tim ber ibin wek icen jo-ni woko pira, pien gitek gikata woko. Gwok nyo miyo abitwero loyogi, aryemogi woko ki i lobo kany; pien aŋeyo ni ŋat ma ilego gum kome, kome bedo gum, ki ŋat ma iceno doŋ giceno.”
Wel 22:7 Kit meno ludoŋo me Moab ki ludoŋo me Midian gucako wot ki lim me tyet i ciŋgi, Gucito bot Balaam, gutitte lok me kwena ma Balak ocwalo.
Wel 22:8 En owaco ki gin ni, “Tin wubut kany, ci abidwoko lok botwu kit ma Rwot biloko bota.” Kit meno ludito pa jo Moab gubedo bot Balaam.
Wel 22:9 Ci Lubaŋa obino bot Balaam, owaco ni, “Jo mene ma gitye boti-ni?”
Wel 22:10 Balaam owaco ki Lubaŋa ni, “Balak wod pa Jipor, ma kabaka me Moab, en aye ocwalla kwena ma kun waco ni,
Wel 22:11 ‘Nen, rok mo gubino ma gua ki i Ejipt, ci guumo lobo woko lipuk. Tim ber ibin wek icen jo-ni woko pira; miyo gwok nyo abitwero lweny kwedgi ci aryemogi woko.’ “
Wel 22:12 Lubaŋa owaco ki Balaam ni, “In pe ibiwot kwedgi; pe ibiceno jo meno, pien gin jo ma gimiyogi gum con.”
Wel 22:13 Ka Balaam oa malo odiko, ci owaco ki ludito pa Balak ni, “Wudok giwu i lobowu; pien Rwot otyeko kwero ni pe acit kwedwu.”
Wel 22:14 Mumiyo ludito pa jo Moab gua gudok bot Balak, guwaco ni, “Balaam okwero bino kwedwa woko.”
Wel 22:15 Balak dok omedde ki cwalo ludito jo mapol makato gin ca, ki dano ma giŋene makato jo ma gukwoŋo ca.
Wel 22:16 Gin gucito bot Balaam, guwaco bote ni, “Balak wod pa Jipor owaco kuman ni, ‘Pe iwek gin mo ogeŋi bino bota;
Wel 22:17 pien ada abiketti deyo madit, dok gin ducu ma ibiwacca abitiyo.’ “
Wel 22:18 Ento Balaam odok iye ki lutic pa Balak ni, “Kadi bed Balak onoŋo omiya ryal ki jabu ducu ma i ode, pe atwero kalo wi cik pa Rwot Lubaŋana pi tiyo gin mo matidi nyo madit.
Wel 22:19 Doŋ alegowu ni wun bene tin wubed kany wek aŋe gin ma Rwot dok biwacca.”
Wel 22:20 Ci Lubaŋa obino bot Balaam i dyewor meno owaco bote ni, “Ka jo meno gubino ka lwoŋi, ci ia malo icit kwedgii ento gin ma aciko boti aye ibitiyone.” Balaam ki kanane
Wel 22:266 
Wel 22:21 Kit meno Balaam oa malo odiko con, otweyo del kom kanane, ocito ki ludito pa jo Moab.
Wel 22:22 Ento kiniga omako Lubaŋa pi citone; ci lamalaika pa Rwot ocuŋ woko i yo macalo lamerokke. Balaam onoŋo oito i wi kana, ki luticce aryo onoŋo gitye kwede.
Wel 22:23 Ci kana oneno lamalaika pa Rwot kun ocuŋ i dye gudo, kun noŋo owoto pala lucwanne, omako i ciŋe, Kana olokke, oa woko ki i gudo, ocito i poto. Balaam ogoyo kana omiyo odok woko i yo gudo.
Wel 22:24 Ci lamalaika dok ocuŋ i yo ka mo madiŋ ma i kin poto olok ma gigeŋo ki cel got tuŋŋi ki tuŋŋi.
Wel 22:25 Ka dok kana oneno lamalaika pa Rwot, ci oyokke ki cel got, odiyo tyen Balaam i kom cel, omiyo en dok ogoye aye.
Wel 22:26 Ka dok lamalaika pa Rwot omedde ki wot anyim ci ocuŋ tuŋ lacuc nyo tuŋ acam
Wel 22:27 Ka kana oneno lamalaika pa Rwot, obuto woko piny ka tyen Balaam, ci kiniga omako Balaam, ogoyo kana ki odoone.
Wel 22:28 Ka doŋ Rwot oyabo dog kana ci owaco bot Balaam ni, “An atimo gin aŋo i komi mumiyo igoya tyen adek kulu-ni?”
Wel 22:29 Ci Balaam owaco ki kana ni, “Pien ibedo ka nywara. Kono atye ki pala i ciŋa, kono aneki kwede woko.”
Wel 22:30 Ci kana owaco ki Balaam ni, “An pe a kanani ma ibedo i koma kare me kwoni ducu nio wa onyoo? Onoŋo yam koŋ anyebbe ka timo kit man i komi?” En ogamo ni, “Pe.”
Wel 22:31 Lacen Rwot oyabo waŋ Balaam, ci oneno lamalaika pa Rwot ka ocun i dye yo ma omako pala lucwan i ciŋe; ci Balaam okulo wiye piny, opoto piny aryeba cwiny.
Wel 22:32 Lamalaika pa Rwot owaco bote ni, “Piŋo igoyo kanani tyen adek kulu? Nen, an abino anyim ka juki, pien wotti akaka-ni pe oyomo cwinya.
Wel 22:33 Kana onena ci olokke aa woko ki i nyima tyen adek kulu. Kono en pe onoŋo olokke oa woko ki bota, kono onoŋo doŋ aneki woko tin ada, kun aweko en makwo.”
Wel 22:34 Ci Balaam owaco bot lamalaika pa Rwot ni, “Doŋ abalo, pien onoŋo pe aŋeyo ni icuŋ i yo pi lweny i koma. Mumiyo ka ce otimme marac ma pe ipwoyo, ci abidok cen ki ŋeya.”
Wel 22:35 Ento lamalaika pa Rwot ogamo dog Balaam ni, “In doŋ icit ki jo meno; ento gin ma aciki aye ibiloko.” Pienno Balaam omedde ki wot kacel ki ludito pa Balak.
Wel 22:267  Balak ojolo Balaam
Wel 22:36 Ka Balak owinyo ni Balaam doŋ obino, ci ocito ka romo kwede i gaŋ me Moab ma i waŋ lobo ma kulu Amon opoko, wa i waŋ lobo kikome.
Wel 22:37 Ka Balak owaco bot Balaam ni. “An yam pe acwalo kwena ka lwoŋi? Piŋo pe nene ibino bota? An pe atwero keto deyo i komi?”
Wel 22:38 Balaam ogamo ni, “Nen doŋ abino boti. Kombeddi an atye ki twero me loko gin mo boti? Lok ma Rwot biketo i doga, en aye myero aloki.”
Wel 22:39 Balaam ocito gin ki Balak, ci gucito i Kiriat-kujot.
Wel 22:40 Ka Balak ocako tumo twoni ki romi opoko riŋo ocwalo bot Balaam ki ludito ma yam gitye kwede. Balaam olamo gum i kom jo Icrael
Wel 22:41 Orwone Balak otero Balaam ocito kwede malo wa i Bamot-baal, ci Balaam oneno jo Icrael ma gitye cok ki kunnu.
Wel 23:1 Balaam owaco bot Balak ni, “Ber icanna keno tyer abiro kany, ci ikella twoni abiro ki romi bene abiro.”
Wel 23:2 Balak otiyo kit ma Balaam ociko-ni; ci Balak ki Balaam gubedo ka tyero twon acel ki nyok romo acel i wi keno tyer acel acel.
Wel 23:3 Ci Balaam owaco bot Balak ni, “Cuŋ kany i ŋet gitum awaŋani-ni, ci an abicito kunnu. Gwok nyo Rwot bibino ka rwatte kweda, ci gin ducu ma en binyutta abititti.” Ci ocito malo i wi got ka ma yadi pe iye.
Wel 23:4 Ci Lubaŋa orwatte ki Balaam. Balaam owaco bote ni, “Doŋ atyeko yubo keno tyer abiro, dok atyero twon acel ki nyok romo acel i wi keno tyer acel acel.”
Wel 23:5 Ci Rwot oketo lokke i dog Balaam kun waco bote ni, “Dok cen bot Balak ci iwac kit man.”
Wel 23:6 Odok cen ci onoŋo Balak pud ocuŋ ka ŋet gitum awaŋane kacel ki ludito pa jo Moab ducu.
Wel 23:7 Balaam ocako lokke kun loko macalo lanebi. Owacci, “Balak okela ki i Aram, kabaka me Moab ooma ki i wi godi ma tye yo tuŋ wokceŋ: ‘Bin wek icenna jo pa Yakobo. Bin ikec i kom jo Icrael!’
Wel 23:8 Abiceno niŋniŋ ka Lubaŋa pe oceno? Akeco i kome niŋniŋ ka Rwot pe okeco i kome?
Wel 23:9 Anenogi ki i wi pata got mabor, abedo ka nenogi ki i wi cere. Nen, gin lwak ma gibedo ka kengi, pe guribbe kacel ki rok mu kene ducu.
Wel 23:268 
Wel 23:10 Aŋa ma kwano jo pa Yakobo ma gipol macalo apwa-ni? Aŋa ma kwano jo Icrael ma gipol mada kuman? Wek an ato kit to pa jo-ni ma kitgi atir-ri! Agikki kwona obed macalo megi!”
Wel 23:11 Ci Balak owaco ki Balaam ni, “Gin aŋo ma doŋ itimo tuŋ bota? Akeli kany ka ceno lumerokka, ci nen, in ilamo gum komgi keken.”
Wel 23:12 Odok iye ni, “Myero agwokke ka loko gin ma Rwot oketo i doga.” Lok me aryo ma Balaam owaco
Wel 23:13 Balak dok owaco bote ni, “Bin doŋ kweda i kabedo mukene ka ma iromo nenogi iye. Ibineno jo ma gitye cok keken, pe ibinenogi ducu; ci icengi pira ki kunnu.”
Wel 23:14 Ci otere i poto pa Jopim wa i lacol got Piciga. Ocano keno tyer abiro kunnu, ci otyero twon acel ki nyok romo acel i wi keno tyer acel acel.
Wel 23:15 Ci Balaam owaco bot Balak ni, “cuŋ kany ka ŋet gitum awaŋani, kun an arwatte ki Rwot kuca.”
Wel 23:16 Ci Rwot orwatte ki Balaam, oketo lok i doge kun waco ni, “Dok cen bot Balak, ci iwac kit man.”
Wel 23:17 Odok bote ci onoŋo Balak pud ocuŋ ka ŋet gitum awaŋane ki ludito pa jo Moab kacel kwede. Balak openye ni, “Rwot doŋ oloko niŋo?”
Wel 23:18 Balaam ocako lokke kun loko macalo lanebi. Owacci, “A malo, Balak, ci iwiny; winy an ya, in wod pa Jipor.
Wel 23:19 Lubaŋa pe dano, ma twero loko goba; en I pe wod pa dano, ma myero onen ki tamme. Ka doŋ owaco lok mo, ci pe bitiyone? Ka onoŋo oloko, ci pe cobo kakare?
Wel 23:20 Nen ya, alimo cik me miyo gum; ka Lubaŋa omiyo gum, pe atwero dwokone cen.
Wel 23:21 Pe aneno can mo ma bipoto i kom Yakobo; pe aneno aroma mo ma bibedo bol jo Icrael. Rwot Lubaŋagi tye kwedgi, awinyo ka gidaŋŋe gijolo kabakagi.
Wel 23:22 Lubaŋa okwanyogi ki i Ejipt, kerone calo kero pa jubi.
Wel 23:23 Lugaga mo pe ma loko can i kom Yakobo, gi-tyet mo pe ma mako kom Icrael Koni doŋ gibiwaco lok i kom Yakobo ki Icrael ni, ‘Lubaŋa otimo gin madit kuman!’
Wel 23:24 Nen lwak meno! Gia malo macalo min labwor, gitiŋŋe macalo labwor ma pe buto piny nio ka emwodo lee ma omako, ci mato remo pa dano ma onekogi.”
Wel 23:25 Ci Balak owaco bot Balaam ni, “Ka pe iye cenogi, myero pe dok ilam gum komgi aye.”
Wel 23:26 Ento Balaam odok iye ki Balak ni, “Yam pe awaco boti ni, ‘Gin ducu ma Rwot ocika kwede, meno aye myero ati’?”.
Wel 23:269 
Wel 23:27 Ci Balak owaco bot Balaam ni, “Koni doŋ ibin, abiteri i kabedo mukene; gwok Lubaŋa biye ni icengi ki kunnu.”
Wel 23:28 Balak dok otero Balaam i wi lacol got Peor ma neno piny tuŋ tim aroo.
Wel 23:29 Ci Balaam owaco bot Balak ni, “Canna bene keno tyer abiro kany, ikella twoni abiro ki nyogi romi abiro.”
Wel 23:30 Balak otiyo kit ma Balaam owaco-ni, ci otyero twon acel ki nyok romo acel i wi keno tyer acel acel.
Wel 24:1 Balaam, onoŋo doŋ oniaŋ ni Rwot mito miyo gum kom jo Icrael, mumiyo pe dok ocito ka yenyo tyet kit ma onoŋo ocito i kare mukeneni, ento oloko waŋe oneno yo tuŋ tim.
Wel 24:2 Ka Balaam otiŋo waŋe malo, ci oneno jo Icrael ma guguro kemagi kaka man pat, kaka man pat. Cwiny pa Lubaŋa obino i kome,
Wel 24:3 ci ocako lokke kun loko macalo lanebi. Owacci, “Man lok pa Balaam wod pa Beor, lok pa twon laco ma wane doŋ giyabo,
Wel 24:4 lok pa ŋat ma winyo gin ma Lubaŋa owaco, ki ma neno gin ma Won Twer Ducu nyuto bote, kun opoto piny ento waŋe bedo twolo.
Wel 24:5 Kemawu nen maber kuman, wun jo pa Yakobo, gonywu ber kuman, wuti jo Icrael!
Wel 24:6 Nen calo nota ma oryene mabor, macalo pott i ma gipuro i ŋet kulu; cal ki yadi ma ŋwece kur ma Rwot opito, nyo yadi cedar ma obakke i ŋet pii.
Wel 24:7 Pii bipoŋ libic i agulugi kare ducu, likwayogi bibedo rom ki pii ma mol madwoŋ; kabakagi bibedo dit makato Agag, gibiketo deyo mamalo mada i kom kerre.
Wel 24:8 Lubaŋa ma kerone calo kero pa jubi okwanyogi woko ki i Ejipt. Icrael bicamo lurok ma lukworre, bituro cogogi, biŋido matinotino; bicelogi pil ki aterone.
Wel 24:9 Onyoŋo piny, obuto calo labwor, macalo min labwor; aŋa ma bituge? Gum obed i kom jo ducu ma bilamo gum i kom Icrael, cen opot i kom dano ducu ma bicene.”
Wel 24:10 Kiniga omako Balak matek i kom Balaam, Odoŋo ciŋe ci owaco bot Balaam ni, “Alwoiji ka ceno lumerokka, ci nen, ni doŋ ilego gum komgi odoko tyen adek kulu.
Wel 24:11 Pi meno in doŋ iriŋ woko oyot idok doŋ gaŋ, Yam awacci abiketo deyo i komi ada, ento Rwot doŋ ogeŋi woko ki i limo deyo mo ki bota.”
Wel 24:12 Balaam ogamo dog Balak, owacci, “Yam atito ki lukwenani ma yam icwalogi bota ni,
Wel 24:270 
Wel 24:13 ‘Kadi bed Balak omiya-ryal ki jabu ducu ma i ode, pe atwero turo cik pa Rwot pi timo gin mo kadi ber kadi rac kit ma an aye amito; gin ma Rwot biwaco keken aye abiwaco.’ ” Lok pa Balaam me agikkine
Wel 24:14 Lacen Balaam owaco bot Balak ni, “Kombeddi, nen, an doŋ abidok woko bot lutuwa. Bin wek koŋ ami iŋe gin ma jo me rok man bitimo i kom joni i kare ma tye anyim.”
Wel 24:15 Ci ocako lokke kiin loko macalo lanebi, Owacci, “Man lok pa Balaam wod pa Beor, lok pa twon laco ma waŋe doŋ giyabo,
Wel 24:16 lok pa ŋat ma winyo gin ma Lubaŋa owaco, ŋat ma tye ki ŋec mua ki but En Mamalo Twal, ma neno gin ma Won Twer Ducu nyuto bote, kun opoto piny ento waŋe bedo twolo:
Wel 24:17 Anene, ento pe kombeddi, anene, ento pe tye cok. Lakalatwe bibino kun a ki bot Yakobo, odoo ker bia ki i Icrael; bityero tur nyim jo Moab, bituro wi jo ducu ma gimaro woo me lweny.
Wel 24:18 En bimayo lobo pa jo Edom. Jo Ceir ma lukworre en bimayo lobo ki botgi, kun jo Icrael gitye ka lweny ki tek.
Wel 24:19 Jo pa Yakobo gibiloyo loc; jo mubwot i gaŋ pa jo Moab gibinekogi woko liweŋ.”
Wel 24:20 Ka dok oneno tuŋ not jo Amalek, oloko macalo lanebi kun waco ni, “Jo Amalek yam gutelo wi rok mukene ducu, ento i agikki gibityekogi woko matwal.”
Wel 24:21 Dok oneno tuŋ bot jo Keni, oloko macalo lanebi kun waco ni, “Kabedowu biri nakanaka, ka-larrewu gigero i pata got;
Wel 24:22 ento wun jo Kain gibiyakowu, wubitum woko. Jo Aciria gibiterowu i opii pi kare ma rom mene?”
Wel 24:23 Dok oloko macalo lanebi kun waco ni, “Magi dok jo mene do ma gucokke yo tuŋ acam?
Wel 24:24 Lukwaŋ mel gibibino ma gua ki yo tuŋ Caiprac, gibiyelo jo Aciria ki jo Eber matek; gin bene gibinekogi gityekogi woko matwal.”
Wel 24:25 Lacen Balaam oa malo odok cen ka ma en bedo iye; ki Balak bene ocito woko.
Wel 25:1 I kare ma jo Icrael gubedo i Citim, gucako timo abor i kom anyira Moab.
Wel 25:2 Anyira Moab gubedo ka lwoŋo jo Icrael ka ma gitumo iye gitum bot jogigi, ci jo Icrael gucamo riŋo ma gityero dok guryebbe i nyim jogigi.
Wel 25:271 
Wel 25:3 Kit meno jo Icrael guribbe kengi ki jok Baal me Peor, cikiniga omako Rwot i komgi.
Wel 25:4 Rwot owaco bot Moses ni, “Kwany ludito ducu ma i kin lwak, idegi i wi yat malo i dyeceŋ i nyim Rwot, wek kiniga pa Rwot mager-ri oa woko i kom jo Icrael.”
Wel 25:5 Mumiyo Moses owaco ki luŋolkop pa jo Icrael ni, “ŋat acel acel ma i kinwu onek jo me kakane ma guribbe kekengi ki jok Baal me Peor.”
Wel 25:6 Dano mo i kin jo Icrael obino ki nya jo Midian otero i gaŋgi, kun Moses ki lwak jo Icrael ducu gineno, kun onoŋo gitye ka koko i nyim doggola kema me rwatte.
Wel 25:7 Ka Finekaci wod pa Eleajar ma wod pa ajwaka Aron oneno, en oa malo, oweko lwak, omako toŋ,
Wel 25:8 ocito olubo kor Laicrael wa i kicika ma i tyelo, ci ocobo gin aryo ducu, Laicrael ki dako-nu, ocobo igi pii. Kit meno omiyo two gemo oa woko ki i kom jo Icrael.
Wel 25:9 Ento onoŋo jo ma two gemo onekogi guromo alip pyeraryo wiye aŋwen.
Wel 25:10 Ci Rwot owaco bot Moses ni,
Wel 25:11 “Finekaci wod pa Eleajar ma wod pa ajwakana Aron otyeko doŋ dwoko akecana cen ki i kom jo Icrael, pien nyeko ma omaka omako wa en bene ki i kingi, omiyo nene pe atyeko jo Icrael woko pi nyekona.
Wel 25:12 Pi meno in iwac bote ni, atyeko miyo bote gicikkena me kuc.
Wel 25:13 En kacel ki Likwaye ma bilube gibibedo i tic me bedo ajwakana matwal pi gicikke man ma aketo kwedgi, pien nene nyeko omake pi Lubaŋane, ci otimo gin lakwany bal ki i kom Jo Icrael.”
Wel 25:14 Nyiŋ Laicrael ma gineko kacel ki nya jo Midian obedo Jimri wod pa Calu, ma ladit wi kaka i ot pa kwarogi i kin jo pa Cimeon.
Wel 25:15 Nyiŋ dako ma nya jo Midian ma gineko-ni Kojibi nya pa Jur ma yam ladit wi kaka i ot pa kwarogi i kin jo Midian.
Wel 25:16 Ci Rwot owaco bot Moses ni,
Wel 25:17 “Cit doŋ magwa i kom jo Midian, ilweny i komgi;
Wel 25:18 pien gin gupoto i komwu magwa pi bwolowu kun gimiyo wupoto i bal i lok pa jok me Peor, ki i lok pa Kojibi nya pa rwot ma i kin jo Midian ma lamingi i kare ma two gemo opoto pi lok pa jok me Peor.”
Wel 26:1 I ŋe two gemo Rwot owaco bot Moses ki ajwaka Eleajar wod pa Aron ni,
Wel 26:272 
Wel 26:2 “Kwan Wel jo Icrael ducu, cakke ki i kom jo ma ditogi romo mwaka pyeraryo dok kwede malo, kun ilubo dog odi pa kwarogi, jo Icrael ducu ma romo cito ka lweny.”
Wel 26:3 -4Ci Moses ki ajwaka Eleajar guloko ki ludito i lobo aroo me Moab i ŋet Jordan ma cok ki Jeriko ni, “Wukwan Wel dano cakke ki i kom jo ma ditogi romo mwaka pyeraryo dok kwede malo,” macalo Rwot ociko ki Moses. Jo Icrael ma yam gua ki i lobo Ejipt gubedo jo magi:
Wel 26:5 Jo me kaka pa Reuben ma obedo latin kayo pa Yakobo ma nyiŋe mukene Icrael-li gin ene: Likwayo pa Kanok, Pallu.
Wel 26:6 Kejeron ki Karmi.
Wel 26:7 Meno aye doggola pa jo pa Reuben; welgi ducu oromo alip pyeraŋwen wiye adek, ki miya abiro ki pyeradek.
Wel 26:8 Likwayo pa Pallu gin aye Eliab,
Wel 26:9 ki awobene Nemuel, Datan ki Abiram, Magi aye Datan ki Abiram ma lwak guyero ma gupyem ki Moses ki Aron kun gibedo i kin lwak pa Kora i kare ma gujem i kom Rwot.
Wel 26:10 Lobo oŋamo doge omwonyogi woko ci guto kacel ki Kora i kare ma mac owaŋo dano miya aryo ki pyerabic, otyekogi woko, ci nyiŋgi odoko lok aboka me juko dano.
Wel 26:11 Ento awobe pa Kora pe guto.
Wel 26:12 Jo me kaka pa Cimeon gin ene: likwayo pa Nemuel, Jamin, Jakin,
Wel 26:13 Jera ki Caul.
Wel 26:14 Meno aye doggola pa jo pa Cimeon; welgi ducu oromo alip pyeraryo wiye aryo, ki miya aryo.
Wel 26:15 Jo me kaka pa Gad gin ene: likwayo pa Jepon, Kagi, Cuni,
Wel 26:16 Ojini, Eri,
Wel 26:17 Arod ki Areli.
Wel 26:18 Meno aye doggola pa jo pa Gad; welgi ducu oromo alip pyeraŋwen, ki miya abic.
Wel 26:19 Kaka pa Juda, Er ki On an ma awobe pa Juda yam guto con i lobo Kanaan.
Wel 26:20 Doŋ jo me kaka pa Juda gin ene: Likwayo pa Cela, Perej ki Jera,
Wel 26:21 ki pa Kejeron ki Kamul ma awobe pa Perej.
Wel 26:22 Meno aye doggola pa jo pa Juda; welgi ducu oromo alip pyerabiro wiye abicel ki miya abic.
Wel 26:273 
Wel 26:23 Jo me kaka pa Icakar gin ene: likwayo pa Tola, Puwa,
Wel 26:24 Jacub ki Cimron.
Wel 26:25 Meno aye doggola pa jo pa Icakar; welgi ducu oromo alip pyerabicel wiye aŋwen, ki miya adek.
Wel 26:26 Jo me kaka pa Jabulon gin ene: likwayo pa Cered, Elon ki Jaleel.
Wel 26:27 Meno aye doggola pa jo pa Jabulon; welgi ducu oromo alip pyerabicel, ki miya abic.
Wel 26:28 Jo me kaka pa Yucepu gin aye likwayo pa Manace ki Epraim.
Wel 26:29 Kaka pa Manace. Makir wod pa Manace onywalo Gilead.
Wel 26:30 Jo pa Gilead gin ene; likwayo pa Iejer, Kelek
Wel 26:31 Aciriel, Cekem,
Wel 26:32 Cemida ki Keper.
Wel 26:33 Jelopekad wod pa Keper onywalo anyira keken, awo bene pe, Nyiŋ anyirane Makala, Noa, Kogla, Mirika ki Tiŋa.
Wel 26:34 Meno aye doggola pa jo pa Manace; welgi ducu oromo alip pyerabic wiye aryo, ki miya abiro.
Wel 26:35 Jo me kaka pa Epraim gin ene: likwayo pa Cutela, Beker, Takan,
Wel 26:36 ki pa Eran ma wod pa Cutela.
Wel 26:37 Meno aye doggola pa jo pa Epraim; welgi oromo alip pyeradek wiye aryo, ki miya abic. Meno ducu gubedo Likwayo pa Yucepu.
Wel 26:38 Jo me kaka pa Benjamin gin ene: likwayo pa Bela, Acibel, Akiram,
Wel 26:39 Cepupam, Kupam,
Wel 26:40 ki pa Arud ki Naaman ma awobe pa Bela.
Wel 26:41 Meno aye doggola pa jo pa Benjamin; welgi ducu oromo alip pyeraŋwen wiye abic, ki miya abicel.
Wel 26:42 Jo me kaka pa Dan gin ene: likwayo pa Cukam.
Wel 26:43 Doggola ducu pa likwayo pa Cukam Wel danogi oromo alip pyerabicel wiye aŋwen, ki miya aŋwen.
Wel 26:44 Jo me kaka pa Acer gin ene: likwayo pa Imna, Icivi ki Beria,
Wel 26:45 ki pa Keber ki Malkiel ma awobe pa Beria.
Wel 26:46 Nya pa Acer nyiŋe obedo Cera.
Wel 26:274 
Wel 26:47 Meno aye doggola pa jo pa Acer; welgi ducu oromo alip pyerabic wiye adek, ki miya aŋwen.
Wel 26:48 Jo me kaka pa Naputali gin ene: likwayo pa Jajeel, Guni,
Wel 26:49 Jejer ki Cilem.
Wel 26:50 Meno aye doggola pa jo pa Naputali; welgi ducu oromo alip pyeraŋwen wiye abic, ki miya aŋwen.
Wel 26:51 Wel jo Icrael ducu oromo alip miya abicel ki acel, ki miya abiro ki pyeradek.
Wel 26:52 Ci Rwot owaco bot Moses ni,
Wel 26:53 “Ibipoko lobo i kin kaka magi obed me aleyagi kun ilubo wel nyiŋgi ma gicoyo.
Wel 26:54 Ibimiyo dul lobo malac bot kaka maditone ki dul lobo manok bot kaka matino; dul lobo me aleyagi gibipoko ma oporo wel dano ma i kaka mo-ni.
Wel 26:55 Lobo gibipoko ki bolo kwir kun lubo kaka pa kwarogi.
Wel 26:56 Gibilimo lobo me aleyagi muporo dit pa kaka acel acel kun lubo kit ma kwir opoto kwede.” Kaka pa Levi
Wel 26:57 Jo me kaka pa Levi gin aye doggola pa Gercon, Kokat ki Merari,
Wel 26:58 kacel ki likwayo pa Libni, Kebron, Makali, Muci ki Kora, Kokat onywalo Amram,
Wel 26:59 ma dakone obedo Yokobedi nya pa Levi ma onywalo i Ejipt. Yokobedi onywalo Aron ki Moses ki lam ingi Miriam ki Amram.
Wel 26:60 Aron onywalo Nadab, Abiu, Eleajar ki Itamar,
Wel 26:61 ento Nadab ki Abiu guto woko i kare ma gutyero mac mapat i nyim Rwot, kit mac ma yam pe ocikogi kwede.
Wel 26:62 Gikwano wel jo Levi ducu ma co, cakke i kom jo ma ditogi romo dwe acel dok kwede malo, Welgi oromo alip pyeraryo wiye adek: ento welgi yam pe gikwano i kin jo Icrael, pien pe gipoko botgi dul lobo mo me aleyagi i kin jo Icrael. Kaleb ki Yocwa aye gudog makwo
Wel 26:63 Meno gin aye jo ma Moses ki ajwaka Eleajar gukwanogi i lobo aroo me Moab i ŋet Jordan, ma cok ki Jeriko.
Wel 26:64 Ento pe tye ŋat mo acel i kingi ki i kin jo ma yam Moses ki ajwaka Aron gukwanogi i kare ma gukwano wel jo Icrael i tim me Cinai ca.
Wel 26:65 Onoŋo yam Rwot owaco pigi bot Moses ni, “Gibito woko i tim,” ci dano mo pe odoŋ ki i kingi, kono nyo Kaleb wod pa Jepune ki Yocwa wod pa Nun keken aye gudoŋ.
Wel 26:275 
Wel 27:1 I kare meno anyira pa Jelopekad gubino bot Moses. Jelope kad obedo wod pa Keper, wod pa Gilead, ma wod pa Makir, wod pa Manace; gin aye jo me doggola pa Manace wod pa Yucepu. Nyiŋ anyiranu Makala, Noa, Kogla, Mirika ki Tiŋa.
Wel 27:2 Gin gubino gucuŋ i nyim Moses ki ajwaka Eleajar, ki i nyim lutel wic ki lwak jo Icrael ducu i doggola kema me rwatte, ci guwacci,
Wel 27:3 “Wonwa yam oto woko i tim, En yam pe tye i kin lwak jo ca ma gujemo i kom Rwot, i lwak pa Kora, ento oto mere pi balle kene gire; yam pe onywalo awobe.
Wel 27:4 Pi lok aŋo miyo gikwanyo nyiŋ wonwa woko ki i kin doggolane? Ni pi litino co ma pe onywalo-ni bo? Wuminiwa walim dul lobo mo i kin omegi wonwa.”
Wel 27:5 Moses otero lok me kokogi i nyim Rwot.
Wel 27:6 Ci Rwot owaco ki Moses ni.
Wel 27:7 “Lok pa anyira pa Jelopekad tye atir. Ibipoko lobo botgi i kin omego pa wongi obed me aleyagi, wek gule dul lobo ma myero obed pa wongi.
Wel 27:8 Dok iwac bot jo Icrael ni, ‘Ka laco mo oto ma pe onywalo wode mo, ci wubimiyo ginaleyane bot nyare.
Wel 27:9 Ka nyare mo pe, ci wubimiyo bot omegine.
Wel 27:10 Ka ominne mo pe, ci wubimiyo bot omegi wonne.
Wel 27:11 Ka omin wonne mo pe ci wubimiyo ginaleyane bot watgi macok ma i doggolagi, ci bidoko mere. Man aye bibedo cik bot jo Icrael, ki lok ma doŋ giŋolo, macalo Rwot ociko ki Moses.’ ” Giyero Yocwa me leyo ka tyen Moses (Nwo 31.1-8)
Wel 27:12 Rwot owaco bot Moses ni, “Cit malo i wi got man me Abarim, icinen lobo ma abimiyo bot jo Icrael.
Wel 27:13 Ka doŋ ineno, ci in bene doŋ ibito, idok bot lutuwu, macalo yam omeru Aron odok botgi-ni;
Wel 27:14 pien yam wujemo i kom lokka i tim Jin i kare ma lwak okeco i koma ca, kun pe wunyuto ni an aleŋ i nyimgi, i waŋ pii kunnu.” (Man aye pii me Meriba ma cok ki Kadec i tim Jin.)
Wel 27:15 Moses olego Rwot kun wacci,
Wel 27:16 “Ai Rwot Lubaŋa ma loyo tipo kom jo ducu, tim ber iket dano mo me loyo lwak,
Wel 27:276 
Wel 27:17 wek owirre i kingi macalo laditgi, dok otel nyimgi ka ma gibicito iye ducu, wek lwakki pe gubed macalo romi ma lakwatgi pe.”
Wel 27:18 Ci Rwot owaco bot Moses ni, “Kwany Yocwa wod pa Nun, dano ma tye ki cwiny, en aye iket ciŋi i kome.
Wel 27:19 I mi en ocuŋ i nyim ajwaka Eleajar ki i nyim lwak ducu, ci ibicike pi ticce i nyimgi ducu.
Wel 27:20 Dok imine twerri mogo, wek lwak jo Icrael ducu gubed ka woro doge.
Wel 27:21 En bicuŋ i nyim ajwaka Eleajar ma en aye bipenyo lok ma Rwot oŋolo kun tiyo ki Urim i nyim Rwot; kit meno en kacel ki lwak Jo Icrael ducu gibitiyo gin ducu kun gilubo lok pa Eleajar.”.
Wel 27:22 Moses otiyo kit ma Rwot ocike kwede; okwanyo Yocwa, omiyo ocuŋ i nyim ajwaka Eleajar i nyim lwak ducu,
Wel 27:23 ci oketo ciŋe i wiye, ocike pi ticce, macalo Rwot ocike kwede.
Wel 28:1 Rwot owaco not Moses ni,
Wel 28:2 “Cik jo Icrael kun iwaco botgi ni, ‘Myero wunen ni wukelo bota gityerra i kare ma giciko, en aye camma me gityer ma giwaŋo ki mac me bedo gin ma ŋwece kur ma yomo cwinya.’ ”
Wel 28:3 “Dok iwac botgi ni, Man aye gityer ma giwaŋo ki mac ma wubityero bot Rwot: litino nyogi romi aryo ma ditogi mwaka acel acel ma komgi pe ki mwonyo, i nino acel acel, obed gitum awaŋa me nino ducu.
Wel 28:4 Wubityero latin romo acel odiko, ki latin romo mukene wubityero otyeno,
Wel 28:5 kacel ki moko kwon mapwotte ma romo agwata acel ma girubo ki moo nyig jeituni ma giodo aoda ma romo cupa aryo ki nucu pi gityer me moko kwon.
Wel 28:6 Meno aye gitum me nino ducu ma yam giciko pire i wi got Cinai obed gin ma ŋwece kur, gityer ma giwaŋo ki mac bot Rwot.
Wel 28:7 Gityer amata mutike bibedo koŋo vino ma romo cupa aryo ki nucu pi latin romo acel acel; wubiliyo koŋo vino makec me gityer amata i kabedo maleŋ i nyim Rwot.
Wel 28:8 Latin romo mukene wubityero otyeno kacel ki gityer me moko kwon ki gityer amata kit macalo wutimo ki gityer me odiko; bibedo gityer ma giwaŋo ki mac, gin ma ŋwece kur me yo mo cwiny Rwot. Gityer me nino me cabit
Wel 28:277 
Wel 28:9 “I kom nino me cabit wubityero nyogi romi aryo ma ditogi mwaka acel acel, ma komgi pe ki mwonyo, ki moko kwon mapwotte ma romo agwata aryo, ma girubo ki moo pi gityer me moko kwon, ki gityer amata mutike.
Wel 28:10 Man aye gitum awaŋa me nino me cabit acel acel ma wubimedo i kom gitum awaŋa me nino ducu ki gityer amata mutike. Gityer me por dwe
Wel 28:11 “I acakki dwe ducu en aye wubityero iye gitum awaŋa bot Rwot: litino twoni aryo, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo;
Wel 28:12 kacel ki moko kwon mapwotte ma girubo ki moo ma romo agwata adek pi twon acel acel, agwata aryo pi nyok romo acel-li
Wel 28:13 ki agwata acel pi latin romo acel acel; bibedo gitum awaŋa ma ŋwece kur me yo mo cwiny, gityer ma giwaŋo ki mac bot Rwot.
Wel 28:14 Gityer amata mutikogi bibedo koŋo vino ma romo cupa abic pi twon, cupa adek pi nyok romo, ki cupa aryo ki nucu pi latin romo. Man aye gitum awaŋa me dwe acel acel tyeko kwede dwe ducu ma i mwaka.
Wel 28:15 Dok bene wubityero nyok dyel acel bot Rwot pi gitum me bal; wubimedo i kom gitum awaŋa me nino ducu ki gityer amatane. Gityer me nino madito me Mugati ma Tobi Pe Iye (Levi 23.5-14)
Wel 28:16 “I nino dwe apar wiye aŋwen me dwe mukwoŋo en aye nino madit me Kato (Paska) pa Rwot.
Wel 28:17 Dok i kom nino dwe apar wiye abic me dwe acel-lu en aye nino madit; wubicamo mugati ma tobi pe iye pi nino abiro.
Wel 28:18 I kom nino mukwoŋone wubibedo iye ki gurre maleŋ; pe wuti iye tic mo matek.
Wel 28:19 Ento wubityero iye gityer ma giwaŋo ki mac, gitum awaŋa bot Rwot: litino twoni aryo, nyok romo acel, ki litino nyogi romi abiro ma ditogi mwaka acel acel; wunen ni komgi pe ki mwonyo.
Wel 28:20 Wubityero bene gityer me moko kwon mapwotte ma girubo ki moo. Wumi ma romo agwata adek pi twon acel acel, agwata aryo pi nyok romo,
Wel 28:21 ki agwata acel pi latin romo acel acel.
Wel 28:22 Wubityero bene nyok dyel acel bot Rwot pi gitum me bal me kwanyo bal ki i komwu.
Wel 28:23 Wubityero gitum magi kun wumedo ki gitum awaŋa me odiko, ma en gitum awaŋa me nino ducu.
Wel 28:278 
Wel 28:24 Wubityero cam me gityer ma giwaŋo ki mac, gin ma ŋwece kur me yo mo cwiny Rwot, kit meno pi nino abiro ki piny maru; wubityero kun wumedo ki gitum awaŋa me nino ducu ki gityer amata mutike.
Wel 28:25 I nino me abirone wubibedo ki gurre maleŋ: pe wuti iye tic mo matek. Gityer me nino madit me pwoyo kac (Levi 23.15-22)
Wel 28:26 “I kom nino me tyero cam me wi mwaka, ma wukelo iye gityer me moko kwon kai manyen bot Rwot i ninowu madit me kwero agikki cabit abiro, wubibedo iye ki gurre maleŋ. Pe wuti iye tic mo matek,
Wel 28:27 ento wutyer iye gitum awaŋa, gin ma ŋwece kur me yo mo cwiny Rwot: litino twoni aryo, nyok romo acel, ki litino nyogi romi abiro ma ditogi mwaka acel acel;
Wel 28:28 kacel ki gityer me moko kwon mapwotte ma girubo ki moo. Wumi ma romo agwata adek pi twon acel acel, agwata aryo pi nyok romo,
Wel 28:29 ki agwata acel pi latin romo acel acel.
Wel 28:30 Wubityero bene nyok dyel acel pi kwanyo bal ki i komwu.
Wel 28:31 Wubityerogi kacel ki gityer amata mutikogi kun wumedo ki gitum awaŋa me nino ducu. Wunen ni komgi pe ki mwonyo.
Wel 29:1 “I nino dwe acel me dwe me abiro wubibedo iye ki gurre maleŋ; pe wuti iye tic mo matek. En aye nino ma wubimiyo gwara kok iye,
Wel 29:2 dok wubityero iye gitum awaŋa, gin ma ŋwece kur me yomo cwiny Rwot: wod twon acel, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo;
Wel 29:3 kacel ki gityer me moko mapwotte ma girubo ki moo mutikogi, agwata adek pi wod twon, agwata aryo pi nyok romo
Wel 29:4 ki agwata acel pi latin romo acel acel.
Wel 29:5 Wubityero bene nyok dyel acel pi gitum me bal me kwanyo bal ki i komwu.
Wel 29:6 Meno ducu wubityero kun wumedo ki gitum awaŋa me por dwe ki gityer me moko kwon mutike, ki gitum awaŋa me nino ducu ki gityerre me moko kwon, ki gityer amatagi kit ma cikgi tye. Gibibedo gin ma ŋwece kur ma yomo cwiny, gityer ma giwaŋo ki mac bot Rwot. Gityer pi nino madit me Kwanyo Bal (Levi 23.26-32)
Wel 29:279 
Wel 29:7 “I nino dwe apar me dwe me abiro wubibedo ki gurre maleŋ, kun wukumo iye ki toncwiny; pe wuti iye tic mo,
Wel 29:8 ento wutyer gitum awaŋa bot Rwot, gin ma ŋwece kur me yomo cwinye: wod twon acel, nyok romo acel ki litino nyogi romi abiro ma ditogi mwaka acel acel; wunen ni komgi pe ki mwonyo.
Wel 29:9 Wumi bene gityer me moko kwon mapwotte ma girubo ki moo, agwata adek pi wod twon, agwata aryo pi nyok romo,
Wel 29:10 ki agwata acel pi latin romo acel acel.
Wel 29:11 Wubityero bene nyok dyel acel pi gitum me bal ma gimedo ki gitum me bal me lakwany bal, ki gitum awaŋa me nino ducu, ki gityer mere me moko kwon, ki gityer amata mutikogi ducu. Gityer pi nino madito me Bolo (Levi 23.33-44)
Wel 29:12 “I nino dwe apar wiye abic me dwe me abiro wubibedo ki gurre maleŋ; pe wuti iye tic mo matek. Wubikwero nino madito me woro Rwot pi nino abiro.
Wel 29:13 Wubityero gitum awaŋa i nino man mukwoŋo-ni, gityer ma giwaŋo ki mac wek obed gin ma ŋwece kur me yomo cwiny Rwot: litino twoni apar wiye adek, nyogi romi aryo ki litino nyogi romi apar wiye aŋwen ma ditogi mwaka acel acel; gubed ma komgi pe ki mwonyo.
Wel 29:14 Wubimiyo gityer me moko kwon mutikogi, moko mapwotte ma girubo ki moo ma romo agwata adek pi twoni apar wiye adek ki acel acel, agwata aryo pi nyogi romi aryo pi acel acel,
Wel 29:15 ki agwata acel pi litino romi apar wiye aŋwen pi acel acel.
Wel 29:16 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:17 “I nino me aryone wubimiyo litino twoni apar wiye aryo, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:18 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:19 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon mere ki gityer amata mutikogi ducu.
Wel 29:20 “I nino me adekke wubimiyo litino twoni apar wiye acel, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:280 
Wel 29:21 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:22 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:23 “I nino me aŋwenne wubimiyo litino twoni apar, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:24 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:25 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:26 “I nino me abicce wubimiyo litino twoni aboŋwen, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:27 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:28 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:29 “I nino me abicel wubimiyo litino twoni aboro, nyogi romi aryo ki litino nyogi romi apar wi ye aŋwen ma ditogi mwaka acel acel ma komgi pe ki mwonyo,
Wel 29:30 kacel pi gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:31 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:32 “I nino me abiro wubimiyo litino twoni abiro, nyogi romi aryo ki litino nyogi romi apar wiye aŋwen ma ditogi mwaka acel acel, ma komgi pe ki mwonyo,
Wel 29:33 kacel ki gityer me moko kwon ki gityer amata pi twoni ki nyogi romi ki litino romi ma lubo welgi, macalo cik tye.
Wel 29:34 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:35 “I nino me aborone wubibedo iye ki cokke madit me woro Lubaŋa; pe wuti iye tic mo matek,
Wel 29:36 ento wutyer iye gitum awaŋa, gityer ma giwaŋo ki mac wek obed gin ma ŋwece kur me yomo cwiny Rwot: twon acel, nyok romo acel ki litino nyogi romi abiro ma ditogi mwaka acel acel, ma komgi pe ki mwonyo,
Wel 29:37 kacel ki gityer me moko kwon ki gityer amata pi twon ki nyok romo ki litino romi ma lubo welgi, macalo cik tye.
Wel 29:281 
Wel 29:38 Wubityero bene nyok dyel acel pi gitum me bal ma gimedo ki gitum awaŋa me nino ducu, ki gityer me moko kwon ki gityer amata mutike.
Wel 29:39 “Meno aye gin ma wubityero bot Rwot i ninowu madito ma giciko, kun wumedo iye gityerwu me cobo kwon ki gityer mu kene ma iwu opwoyo, pi gitumwu me awaŋa, gityer me moko kwon ki me amata, dok pi gityerwu me lakwecwiny.”
Wel 29:40 Moses otito ki jo Icrael lok ducu ma Rwot ocike kwede.
Wel 30:1 Moses owaco bot ludito wi kaka pa jo Icrael ni, “Man gin ma Rwot ociko,
Wel 30:2 ni, Ka laco mo okwoŋo kwoŋ mo bot Rwot, nyoocikke pi lok mo kun olamme kekene otwene kene ki cikke me timo gin mo-ni, myero pe otur cikkene, ento myero ocob kakare kit ma owaco kwede.
Wel 30:3 “Nyo ka nyako mo okwoŋo kwoŋ mo bot Rwot, otwene kwede ki cikke me timo gin mo-ni ma kun tye i paco pa wonne i kare ma pud tidi.
Wel 30:4 Ce wonne owinyo pi kwoŋŋe ki cikke ma otwene kwede kekene, ci pe omedo ki waco iye lok mo bote, ci kwon ducu ma en okwono ki cikke ducu ma otwene kwede kekene bimoko i kome matwal.
Wel 30:5 Ento ka ce wonne ojuke woko i nino ma owinyo iye lokke-ni, ci kwoŋ pa nyako- nu ki lok ma otwene kwede ke kene pe bimoko i kome; Rwot bene bitimme kica, pien onoŋo wonne ogeŋo woko.
Wel 30:6 “Ka ce ginyomo nyako mo ma noŋo okwoŋo kwon nyo otwene kekene ki cikke kun oloko laboŋo tamo tere,
Wel 30:7 ce cware owinyo pire, ci pe omedo ki waco iye lok mo bote i nino ma owinyo iye-ni, ci kwoŋŋe ki cikke ma otwene kwede kekene bimoko i kome matwal.
Wel 30:8 Ento ka ce cware ojuke woko i nino ma owinyo iye lokke-ni, ci cware bikwanyo kwoŋ meno woko ki i kome, nyo lok mo ma onoŋo otwene kwede kekene kun oloko laboŋo tamo tere; Rwot bene bitimme kica.
Wel 30:9 “Ka ce daa-to nyo dako ma cware oryemo okwoŋo kwoŋ, ci lok ducu ma en otwene kwede kekene bimoko i kome.
Wel 30:10 “Ka dako mo okwoŋo kwoŋ nyo otwene kekene ki cikke ma doŋ ginyomo woko,
Wel 30:11 ce cware owinyo pire ci pe omedo ki waco iye lok mo bote, dok pe ojuke, ci kwoŋ ducu ma en okwoŋo, ki cikke ducu ma otwene kwede, bimoko i kome.
Wel 30:12 Ento ka ce cware ogeŋo woko i nino ma owinyo pire-ni, ci lok ducu ma dako-nu oloko ma mako kwoŋ ma okwoŋo nyo cikke ma otwene kwede pe bimoko, pien cware doŋ ogeŋo woko: Rwot bene bitimme kica iye.
Wel 30:282 
Wel 30:13 Kwoŋ ducu ma dako okwoŋo nyo ma otwene kwede me keto aroma i kome kekene, cware twero moko, dok cware twero geŋo woko.
Wel 30:14 Ento ka cware pe owaco lok mo bote, obedo ka liŋ aliŋa nino ducu, miyo en moko kwede kwoŋ pa dakone ducu ki cikke ducu ma otwene kwede kekene, pien pe owaco lok mo bote i nino ma owinyo iye pire-ni.
Wel 30:15 Ento ka ori ma pe ogeŋo woko oyotoyot, ci bal pa dakone bidok i wiye ka pe ocobo.”
Wel 30:16 Meno aye cik ma Rwot ociko ki Moses ma mako Laco ki dakone ka okwono kwon, ki won nyako ki nyare ka okwoŋo kwoŋ i kare ma en pud tidi, ma noŋo pud tye i paco pa wonne.
Wel 31:1 Rwot owaco bot Moses ni,
Wel 31:2 “Doŋ icul kwor pa jo Icrael i kom jo Midian; lacen doŋ ibito, idok bot lutuwu.”
Wel 31:3 Ci Moses owaco ki lwak ni, “Wumi lumony ma gitye i kinwu gurukke ki jami lwenygi, wek gucit ka lweny i kom jo Midian, gucul kwor pa Rwot i komgi.
Wel 31:4 Wucwal dano alip acel mua ki i kaka acel acel ma i Icrael gucit i lweny.”
Wel 31:5 Kit meno ginoŋo dano alip apar wiye aryo ma gurukke pi lweny mua ki i lwak doggola mapol mada ma i Icrael, dano alip acel mua ki i kaka acel acel.
Wel 31:6 Moses ocwalogi woko ka lweny, kacel ki Finekaci wod pa ajwaka Eleajar ma omako jami maleŋ pa Lubaŋa ki tum me goyo oduru.
Wel 31:7 Gulwenyo i kom jo Midian macalo Rwot ociko ki Moses, ci guneko co megi ducu.
Wel 31:8 Luker abic pa jo Midian onoŋo tye i kin dano ma ginekogi; nyiŋgi Evi, Rekem, Jur, Kur ki Reba. Dok guneko Balaam wod pa Beor bene ki pala lucwan.
Wel 31:9 Jo Icrael guyako mon ki litino pa jo Midian, gutero woko; dok gumayo limgi makwo madito ki matino ducu, ki jamigi ducu.
Wel 31:10 Gaŋigi ducu i kabedo mapatpat ma gin gibedo iye, ki gonygi ducu, guwaŋo woko ki mac,
Wel 31:11 ci gutero jami ducu ma guyako nyo gumayo, dano wa ki lee-gu, gucito kwede,
Wel 31:12 gukelo bot Moses ki ajwaka Eleajar ki bot lwak jo Icrael, i gonygi ma i lobo aroo me Moab i ŋet Jordan, ma cok ki Jeriko. Lonyo jami ma giyako
Wel 31:13 Moses ki ajwaka Eleajar ki lutel wi lwak ducu gucito woko ka rwatte kwedgi i ŋe gony.
Wel 31:283 
Wel 31:14 Ci kiniga omako Moses i kom ludito me mony, i kom lulo dano alip ki lulo dano miya ma gudwogo ki ka tero dano i mony.
Wel 31:15 Moses owaco botgi ni, “Man wuweko mon ducu gudoŋ makwo piŋo?
Wel 31:16 Nen, mon-ni aye yam gulubo tam pa Balaam ci gumiyo jo Icrael guŋayo waŋ Rwot i lok i kom jok Peor ca, mumiyo two gemo opoto i kom lwak pa Rwot.
Wel 31:17 Kombeddi doŋ wunek litino co woko ducu ma i kin litinogi, dok wunek mon ducu ma doŋ otyeko ŋene ki co.
Wel 31:18 Ento litino anyira ducu ma peya gubuto ki co wugwokgi makwo gubed mewu.
Wel 31:19 Koŋ wubut woko i ne gony pi nino abiro. Jo ducu ma i kinwu ma guneko dano, ki jo ducu ma gugudo kom dano muto myero wulonnye kekenwu, kacel ki dano ma wuyakogi, i nino me adekke ki i nino me abirone.
Wel 31:20 Wulony boŋŋi aruka ducu, gin ducu ma gitiyo ki laa, nyo ma gicweyo ki yer dyegi, ki jami ducu ma gitiyo ki bao nyo ki yat.”
Wel 31:21 Ajwaka Eleajar owaco bot lulweny ma onoŋo gucito i mony ni, “Man aye cik ma giketo, ma yam Rwot ociko ki Moses:
Wel 31:22 Jami ma obedo jabu, nyo ryal, nyo mola, nyo nyonyo, nyo koc, nyo racac keken,
Wel 31:23 gin ducu ma mac pe balo, wubimiyo wok kato ki i mac ci bilony woko. Ento kadi bed kumeno, pud dok gibilonyo ki pii me lwoko kwer; ci gin ducu ma mac balo woko wubimiyo wok kato ki i pii.
Wel 31:24 Myero wulwok bonniwu i nino me abirone, ci doŋ wubibedo ma wulony; ka lacen wubibino i gony.” Poko jami ma giyako i mony
Wel 31:25 Rwot owaco ki Moses ni,
Wel 31:26 “Doŋ ikwan wel jami ma giyako ki i mony, dano ki lee bene; wukwan ki ajwaka Eleajar ki ludito kaka ma i ot pa kwarogi ma i kin lwak.
Wel 31:27 Ci ipok jami ma giyako i mony i dul aryo, tuŋ cel pi lulweny ma gucito i mony, tuŋ cel pi lwak ducu.
Wel 31:28 Dok ijog ajog pa Rwot ki bot lulweny ma gucito i mony kun ikwanyo acel i kom miya abic ki i kom dano, ki twoni, ki kana, ki romi ki dyegi.
Wel 31:29 Kwany ki i kom nucu ma megi, ci imi bot ajwaka Eleajar obed gityer bot Rwot.
Wel 31:30 I kom nucu ma tuŋ bot jo Icrael ibikwanyo iye acel i kom pyerabic ki kom dano, ki twoni, ki kana, ki romi nyo dyegi, ki i kom lim makwo ducu, ci imi bot Lulevi ma gigwoko kema pa Rwot.”
Wel 31:31 Ci Moses ki Eleajar gutiyo kit ma Rwot ociko ki Moses.
Wel 31:284 
Wel 31:32 Jami ma lulweny guyako, ma odoŋ, onoŋo obedo romi alip miya abicel ki pyerabiro wiye abic,
Wel 31:33 dyaŋi alip pyerabiro wiye aryo,
Wel 31:34 kana alip pyerabicel wiye acel,
Wel 31:35 ki dano alip pyeradek wiye aryo ma gin ducu aye anyira ma peya gubuto ki co.
Wel 31:36 Nucune ma gipoko bot jo ma gucito i mony obedo romi alip miya adek ki pyeradek wiye abiro, ki miya abic;
Wel 31:37 romi ma gijogo pi Rwot guromo miya abicel ki pyerabiro wiye abic.
Wel 31:38 Dyaŋi guromo alip pyeradek wiye abicel; dyaŋi ma gijogo pi Rwot guromo pyerabiro wiye aryo.
Wel 31:39 Kana gubedo alip pyeradek, ki miya abic; gin ma gijogo pi Rwot guromo pyerabicel wiye acel.
Wel 31:40 Dano guromo alip apar wiye abicel; dano ma gijogo pi Rwot guromo pyeradek wiye aryo.
Wel 31:41 Moses omiyo dul ma gijogo me gityer pa Rwot bot ajwaka Eleajar, macalo Rwot ocike.
Wel 31:42 Nucu ma gipoko ki jo Icrael, ma Moses opoko pat ki maca pa jo ma yam gucito i mony,
Wel 31:43 wek obed pi lwak, obedo romi alip miya adek ki pyeradek wiye abiro, ki miya abic,
Wel 31:44 dyaŋi alip pyeradek wiye abicel,
Wel 31:45 kana alip pyeradek, ki miya abic,
Wel 31:46 ki dano alip apar wiye abice!
Wel 31:47 I kom nucu man ma obedo pi lwak Moses okwanyo iye acel ki i kom pyerabic, i kom dano ki i kom lee, ci omiyogi bot Lulevi ma gigwoko kema pa Rwot, macalo Rwot ocike kwede.
Wel 31:48 Ka doŋ ludito ma giloyo lumony ducu, lulo dano alip ki lulo dano miya, gubino bot Moses.
Wel 31:49 Guwacci, “Wan luticci watyeko kwano Wel lumony ma gitye i te locwa, ci onen ni pe tye dano acel mo ma orwenyo ki i kingi.
Wel 31:50 Ci doŋ wakelo gityerwa bot Rwot, gin ma dano acel acel onoŋo i lweny, jami me jabu, mola bad, atego ŋut ciŋ, agit ciŋ ki tiko ŋut, pi kwanyo bal ki i komwa i nyim Rwot.”
Wel 31:285 
Wel 31:51 Moses ki ajwaka Eleajar gugamo jabu meno ki botgi; gin ducu obedo jami me deyo kom ma gitiyo ki diro
Wel 31:52 Jabu ducu ma lulo dano alip ki lulo dano miya gutyero bot Rwot pekke oromo makato ratili miya aŋwen.
Wel 31:53 Onoŋo lulweny ducu guyako jami, ŋat acel acel pire kene.
Wel 31:54 Moses ki ajwaka gugamo jabu ki bot ludito wi mony, gutero i kema me rwatte obed gin me poyo wi Rwot i kom jo Icrael.
Wel 32:1 Jo me kaka pa Reuben ki pa Gad gubedo ki lwak lim makwo mapol twatwal. Ka guneno lobo Jajer ki lobo Gilead obedo lobo maber twatwal me kwat,
Wel 32:2 ci gucito bot Moses ki ajwaka Eleajar ki bot lutel wi lwak, guwaco ni,
Wel 32:3 “Gaŋi magi, Atarot, Dibon, Jajer, Nimra, Kecbon, Eleale, Cebam, Nebo ki Beon
Wel 32:4 ma i lobo ma yam Rwot oloyo i nyim lwak jo Icrael, lobogi ber twatwal me kwat; ci wan luticwu-ni watye ki lim madwoŋ.
Wel 32:5 Ka in bene ipwoyo tamwa-ni, ci iye lobo man gimi botwa obed mewa, pe doŋ iterwa waŋol loka Jordan.”
Wel 32:6 Ento Moses owaco bot jo pa Gad ki pa Reuben ni, “Omegiwu gibicito ka lweny kun wun wubedo kany bo?
Wel 32:7 Piŋo wumito balo cwiny jo Icrael, ni pe gucit loka ca i lobo ma yam Rwot omiyo botgi?
Wel 32:8 Kwarowu bene yam koŋ gutimo kit meno i kare ma acwalogi ki i Kadec-barnea pi neno lobo.
Wel 32:9 Pien ka gucito malo wa i nota me Ecikol, ka guneno lobo, ci gubalo cwiny jo Icrael woko, ni pe gucit i lobo ma Rwot doŋ otyeko miyo botgi.
Wel 32:10 Ci kiniga omako Rwot i komgi i nino maca. Okwono kwon kun waco ni,
Wel 32:11 ‘Ada, pe tye ŋat mo ki i kin jo ma yam gua ki i Ejipt, cakke ki i kom jo ma ditogi romo mwaka pyeraryo dok kwede malo ma bineno lobo ma yam akwoŋo pire ni abimiyo bot Abraim ki Icaka ki Yakobo, pien pe gubedo ka lubo gin ma amito ducu kakare.
Wel 32:12 Pe tye ŋat mo ma bineno, kono nyo Kaleb wod pa Jepune ma jo Keniji, ki Yocwa wod pa Nun, pien gin aye gubedo ka lubo gin ma amito ducu kakare.’
Wel 32:286 
Wel 32:13 Kiniga omako Rwot i kom jo Icrael i kare ca, ci omiyo gubedo ka wirre i tim atata gutyeko mwaka pyeraŋwen kulu, nio ka yalwak ma yam gutimo rac i nyim Rwot gutum woko.
Wel 32:14 Ci nen, wun bene dok wua malo kun wuleyo ka wegiwu, wun litino pa lubalo, miyo wubimedo dok kiniga pa Rwot doko mager t kom jo Icrael!
Wel 32:15 Pien ka wuweko luba gin ma en mito kombeddi, ci en dok bitenyo lwak man woko i tim ata; kit meno wubimiyo lwak man ducu to tum woko.”
Wel 32:16 Ka gin dok gubino bote kun giwaco ni, “Wabigero dwol ma wagero ki gweŋ pi romiwa, ki gaŋi pi mon ki litinowa.
Wel 32:17 Ento wan wabiruko jami Iwenywa, kun wayubbe pi telo wi jo Icrael anyim, nio ka wabiterogi i kabedogi, kun noŋo monwa ki litinowa gibedo i gaŋi gogo ma wacelo matek pi dano ma gibedo i lobo-ni.
Wel 32:18 Pe wabidwogo i pacowa nio waŋ ma jo Icrael gutyeko noŋo ginaleyagi ki acel acel ducu.
Wel 32:19 Wan pe wabinywako leyo lobo kacel kwedgi i ne kulu Jordan ki tuŋ kunnu ducu, pien ginaleya ma me wa doŋ watyeko noŋone i loka Jordan kany ma tuŋ wokceŋ.”
Wel 32:20 Omiyo Moses dok owaco botgi ni, “Ka ce wubitimo kit meno, ka ce wubiruko jami Lwenywu wucito anyim ka lweny i nyim Rwot,
Wel 32:21 kun dano acel acel i kinwu ma romo lweny kato loka Jordan i nyim Rwot, nio ka Rwot otyeko ryemo lumerokke woko ki i nyime, ci ber.
Wel 32:22 Ka Rwot doŋ otyeko loyo lobo-nu, ci lacen wubidwogo giwu kun banya mo pe i komwu bot Rwot nyo bot jo Icrael, ci lobo man wubicamo bedo mewu i nyim Rwot.
Wel 32:23 Ento ka pe wutimo kit meno, ci nen, noŋo wutimo bal i kom Rwot. Myero wuŋe ni, balwu bimiyo wutiŋo alii ma bidwarowu.
Wel 32:24 Wuger gaŋi pi mon ki Litinowu, ki dwol pi romiwu; ento wucob gin ma wuwaco-ni.”
Wel 32:25 Jo Gad ki jo Reuben gudok iye bot Moses ni, “Wan aye luticci; wabitiyo kit macalo in laditwa iciko ducu.
Wel 32:26 Litinowa ki monwa ki romiwa ki limwa makwo ducu gibidoŋ kany i gaŋi ma i Gilead.
Wel 32:27 Ento wan ducu ma waruko jami lweny wabikato waŋolo loka ca ka lweny i nyim Rwot kit macalo in laditwa iciko-ni.”
Wel 32:28 Kit meno Moses omiyo cik ma makogi bot ajwaka Eleajar ki bot Yocwa wod pa Nun, ki bot ludito ki i odi pa kwarogi ma i kaka ducu pa jo Icrael.
Wel 32:287 
Wel 32:29 Owaco botgi ni, “Ka jo Gad ki jo Reuben ma doŋ gurukke pi lweny i nyim Rwot gibikato giŋolo kwedwu loka Jordan, dok ka wun wuloyo lobonu woko, ci wubimiyo botgi lobo Gilead obed megi.
Wel 32:30 Ento ka pe bigikato loka ca kacel kwedwu kun gurukke me lweny, ci gibinywako camo lobo Kanaan kacel kwedwu.”
Wel 32:31 Jo pa Gad ki pa Reuben gudok iye ni, “Wabitimo kit ma Rwot doŋ oloko botwa, ladit.
Wel 32:32 Wabikato Loka ca i nyim Rwot, wacito i lobo Kanaan kun warukke me lweny, miyo lobo ma loka Jordan kany bidoŋ i ciŋwa ci bedo me aleyawa.”
Wel 32:33 Mumiyo Moses omiyo bot jo Gad ki jo Reuben ki bot nucu kaka pa Manace wod pa Yucepu lobo ma yam obedo pa Cikon kabaka pa jo Amor ki Og kabaka me Bacan, lobo ducu ma gin yam guloyo, kacel ki gaŋi ducu ma i lobo-nu ki lobo ma i ŋetgi ducu.
Wel 32:34 Jo Gad gugero Dibon, Atarot, Aroer,
Wel 32:35 Atarot-copan, Jajer, Jogbea,
Wel 32:36 Bet-nimra ki Bet-aran, gin ducu gaŋi ma gicelo ki cel gogo, ki dwol pi romigi.
Wel 32:37 Jo Reuben gugero Kecbon, Eleala, Kiriataim,
Wel 32:38 Nebo ki Baal-meon (magi giloko nyiŋgi woko) ki Cibma; ci gucako nyiŋ mukene pi gaŋi ma gugero-ni.
Wel 32:39 Jo pa Makir wod pa Manace gucito i lobo Gilead, gumako gumayo woko ki bot jo Amor ma onoŋo gitye kunnu.
Wel 32:40 Ci Moses omiyo Gilead bot jo pa Makir wod pa Manace, gucako bedo iye.
Wel 32:41 Jair me kaka pa Manace ocito omako gaŋi matino mapol, ocako nyiŋgi ni, Kavot- jair.
Wel 32:42 Dok Noba ocito omako Kenat ki gaŋi matino ma i ŋete, ci ocako nyiŋe Noba, macalo nyiŋe kikome.
Wel 33:1 Jo Icrael yam guwoto kun gikobo ki wotgi kit man, i kare ma gua woko ki i lobo Ejipt ki bucagi kun Moses ki Aron gitelo wigi.
Wel 33:2 Yam Moses obedo ka coyo nyiŋ kabedo acel acel i kare ma gua ki iye, macalo Rwot ociko, Nyiŋ kabedo ki kit ma gukobo ki wotgi en ene:
Wel 33:288 
Wel 33:3 Jo Icrael gua woko ki i Ramcec i nino dwe apar wiye abic me dwe mukwoŋo, i nino ma lubo nino madit me Kato (Paska), Gua gucito woko ki wayu kun jo Ejipt ducu gineno.
Wel 33:4 Noŋo jo Ejipt gitye ka yiko litino kayogi ma onoŋo Rwot ogoyo oneko woko, ocobo kwede kop ma oŋolo i kom lubaŋa ducu pa jo Ejipt.
Wel 33:5 Kit meno jo Icrael gua ki i Ramcec, gugony i Cukot.
Wel 33:6 Gua ki i Cukot, gugony i Etam ma tye i dog tim.
Wel 33:7 Gua ki i Etam, ci gulokke gudok cen i Piakirot ma yo tuŋ wokceŋ me Baal-jepon; ci gugony i nyim Migdol.
Wel 33:8 Gua ki i Pi-akirot guwok gukato i dye nam, guo i tim. Guwoto wot me nino adek i dye tim me Etam, ci gugony i Mara.
Wel 33:9 Gua ki i Mara, gubino i Elim. I Elim yam tye iye waŋ it apar wiye aryo, ki otit pyerabiro; ci gugony kunnu.
Wel 33:10 Gua ki i Elim, gugony i ŋet Nam Makwar.
Wel 33:11 Gua ki i ŋet Nam Makwar, gugony i tim Cin.
Wel 33:12 Gua ki i tim Cin, gugony i Dopka.
Wel 33:13 Gua ki i Dopka, gugony i Aluc.
Wel 33:14 Gua ki i Aluc, gugony i Repidim ka ma pii amata pa dano obedo pe.
Wel 33:15 Gua ki i Repidim gucito wa i te got Kor. Ka pud gitye i yo me cito kunnu gugony i kabedo magi: tim Cinai,
Wel 33:16 Kibrot-atava,
Wel 33:17 Kajerot,
Wel 33:18 Ritma,
Wel 33:19 Rimmon-perej,
Wel 33:20 Libna,
Wel 33:21 Rica,
Wel 33:22 Keelata,
Wel 33:23 got Ceper,
Wel 33:24 Karada,
Wel 33:25 Makelot
Wel 33:26 Takat
Wel 33:289 
Wel 33:27 Tera
Wel 33:28 Mitka
Wel 33:29 Kacimona,
Wel 33:30 Mocerot,
Wel 33:31 Bene-jaa-kan,
Wel 33:32 Kor-agidgad.
Wel 33:33 Jotibata,
Wel 33:34 Abrona,
Wel 33:35 Ejion-geber,
Wel 33:36 tim me Jin, en aye Kadec
Wel 33:37 lacen gugony i te got Kor, i dog waŋ lobo me Edom.
Wel 33:38 Ajwaka Aron oito malo i wi got Kor kit ma Rwot ociko, ci oto woko kunnu, i mwaka me pyeraŋwenne nia ma jo Icrael gua ki i lobo Ejipt, i nino mukwoŋo me dwe me abic,
Wel 33:39 onoŋo Aron doŋ tye ki mwaka me ditte miya acel ki pyeraryo wiye adek i kare ma en oto ki i wi got.
Wel 33:40 Ci kabaka me Arad, ma en Lakanaan ma bedo i Negeb i lobo owinyo pi bino pa jo Icrael.
Wel 33:41 Ka gua ki i te got Kor gugony i kabedo magi: Jalmona,
Wel 33:42 Punon,
Wel 33:43 Obot,
Wel 33:44 Iye-abarim ma i lobo Moab,
Wel 33:45 Dibon-gad,
Wel 33:46 Almon-Diblataim.
Wel 33:47 Gua ki i Almon-diblataim gugony i dye godi Abarim, i nyim got Nebo.
Wel 33:48 Gua ki kunnu, gugony i lobo aroo me Moab i ŋet Jordan ma cok ki Jeriko.
Wel 33:49 Guguro kemagi i ŋet Jordan cakke i Bet-jecimot o kwede wa Abelcitim i bar aroo me Moab. Lubaŋa ociko jo Icrael ma peya guŋolo Jordan
Wel 33:50 I lobo aroo me Moab i ŋet Jordan ma cok ki Jeriko Rwot owaco bot Moses ni,
Wel 33:51 “Cik jo Icrael ni, Ka wuŋolo kulu Jordan wukato i lobo Kanaan,
Wel 33:290 
Wel 33:52 ci wubiryemo jo ma gibedo i lobo meno woko ducu ki i nyimwu; wubibalo got megi ducu ma gigoro cal i komgi, ki cal jogigi me nyonyo ma giliyo aliya, dok wubimuko waŋ jogigi ma i wi godi.
Wel 33:53 Wubicamo lobo-nu, wubibedo iye, pien atyeko miyo botwu ni obed mewu.
Wel 33:54 Wubilimo lobo me aleyawu kun gipoko ki bolo kwir ma lubo kit ma doggolawu tye kwede, Wubimiyo dul lobo malac bot kaka maditone ki dul lobo manok bot kaka matino. Ka ma kwir opoto iye i kom dano mo, en aye bedo mere; wubilimo lobo me aleyawu kun lubo kaka pa kwarowu.
Wel 33:55 Ento ka pe wuryemo jo ma gibedo i lobo-nu woko ki i nyimwu, ci gin jo meno ma wuwekogi gudoŋŋi gibibedo macalo atero mabit me cobo waŋwu ki okuto me cobo lakŋetwu, ci gibiyelowu i lobo ka ma wubibedo iye-ni.
Wel 33:56 Ci abitimo i komwu kit ma onoŋo atamo ni abitimo i komgi.”
Wel 34:1 Rwot owaco bot Moses ni,
Wel 34:2 “Cik jo Icrael kun iwaco botgi ni, Ka wudonyo i lobo Kanaan, ma en aye lobo ma gibimiyowu obed mewu me aleyawu, waŋ apokki me lobowu bibedo k it man:
Wel 34:3 Wan lobowu yo tuŋ acuc bicakke i tim me Jin ci rabo ŋet lobo Edom. Bia ki tuŋ agikki nam me Kado ma tuŋ wokceŋ,
Wel 34:4 ka doŋ bilokke dok tuŋ acuc ka ma giito iye malo i Akrabim, ka dok kato kwede wa i Jin, ki agikkine bibedo i ŋet Kadec-barnea yo tuŋ acuc, Ka dok bicito medde kwede nio wa i Kajar-adar, ka kato cito kwede i Ajimon.
Wel 34:5 Ka waŋ lobo cako lokke ki i Ajimon cito wa i nota ora me Ejipt; ci wane bigik i dog nam.
Wel 34:6 “Waŋ lobo ma yo tuŋ potoceŋ bibedo Nam Madit; dog namme bibedo waŋ lobowu ma yo tuŋ potoceŋ.
Wel 34:7 “Man aye bibedo waŋ lobowu ma yo tuŋ acam: bia ki i Nam Madit ci bicito atir o wa i kom got Kor.
Wel 34:8 Nia ki i kom got Kor bicito atir wa i yo ma donyo i Kamat, ci cito wa i Jedad;
Wel 34:9 ka dok bimedde cito wa i Jipron, ka bigik i Kajar-enan, Man aye bibedo waŋ lobowu ma yo tuŋ acam.
Wel 34:10 “Waŋ lobowu ma yo tuŋ wokceŋ bicakke ki i Kajar-enan cito atir o wa i Cepam.
Wel 34:11 Ka waŋ lobo bilor dok tuŋ piny nia ki i Cepam o kwede wa i Ribla ma i ŋet Ain yo tuŋ wokceŋ. Ka dok bilor piny cito o kwede i kor got me nam me Kineret yo tuŋ wokceŋ.
Wel 34:291 
Wel 34:12 Ka dok bilor piny wa i Jordan, ka bigik i nam me Kado, Meno aye bibedo lobowu, ki waŋ apokkine ma orumo ducu.”
Wel 34:13 Moses dok ociko jo Icrael kun waco ni, “Man aye lobo ma wubileyo kun gipoko ki bolo kwir, ma yam Rwot ociko ni gimi bot kakawu aboŋwen ki nucu;
Wel 34:14 pien kaka pa Reuben ki kaka pa Gad gutyeko gamo ginaleyagi kun lubo dog odi pa kwarogi, kacel ki nucu kaka pa Manace bene.
Wel 34:15 Gutyeko gamo lobogi loka Jordan mukemo Jeriko, yo tuŋ wokceŋ, ka ma ceŋ tuc ki iye-ni.”
Wel 34:16 Rwot owaco bot Moses ni,
Wel 34:17 “Man aye nyiŋ dano ma gibipoko botwu lobo me ginaleyawu: ajwaka Eleajar ki Yocwa wod pa Nun.
Wel 34:18 Dok wubikwanyo latel wic acel ki i kaka acel acel wek gupok lobo me aleyawu.
Wel 34:19 Magi aye nyiŋ lutel; pi kaka pa Juda, Kaleb wod pa Jepune.
Wel 34:20 Pi kaka pa Cimeon, Cemuel wod pa Amikud.
Wel 34:21 Pi kaka pa Benjamin, Elidad wod pa Kicion.
Wel 34:22 Pi kaka pa Dan, Buki wod pa Jogli.
Wel 34:23 Pi likwayo pa Yucepu, pi kaka pa Manace, Kaniel wod pa Epod;
Wel 34:24 ki i kaka pa Epraim, Kemuel wod pa Ciptan.
Wel 34:25 Pi kaka pa Jabulon, Elijapan wod pa Pamak.
Wel 34:26 Pi kaka pa Icakar, Paltiel wod pa Ajan.
Wel 34:27 Pi kaka pa Acer, Akiud wod pa Celomi.
Wel 34:28 Pi kaka pa Naputali, Pedael wod pa Amikud.
Wel 34:29 Magi aye dano ma Rwot ociko ni gupok lobo me aleya pa jo Icrael ki i lobo Kanaan.”
Wel 35:1 I lobo aroo me Moab ma i ŋet Jordan mukemo Jeriko Rwot owaco bot Moses ni,
Wel 35:2 “Cik jo Icrael ni gumi ki Lulevi gaŋi me bedogi ki i koni lobo ma gibilimo me aleyagi; dok myero wumi botgi lobo ma orumo gaŋi-nu obed me oletgi.
Wel 35:3 Gaŋi-nu bibedo pa Lulevi me bedogi, ki olet ma i ŋetgi bibedo pi kwayo dyaŋigi ki limgi makwo ducu.
Wel 35:292 
Wel 35:4 Lobo ma wubimiyo bot jo Levi pi oletgi lacce biromo yadi miya abic cakke ki i cel me gaŋ tuŋŋi ki tuŋŋi kun rumo gaŋ ducu.
Wel 35:5 Wubipimo dul lobo ma latwoke aŋwen ma romrom; bor me twoke acel acel bibedo yadi alip acel, kun gaŋ bedo i dyere.
Wel 35:6 Wubimiyo bot Lulevi gaŋi abicel me laro lunek dano ka ma wubiweko lunek riŋo iye, dok wubimiyo botgi gaŋi mukene pyera ŋwen wiye aryo wumedo i kom meno.
Wel 35:7 Kit meno gaŋi ducu ma wubimiyo bot Lulevi biromo pyeraŋwen wiye aboro, kacel ki oletgi.
Wel 35:8 Gaŋigi wubimiyo botgi kuti wukwanyo ki i kom lobo ma jo Icrael gibigamo; wubikwanyo mabup ki bot kaka madito, dok ki bot kaka matinone wubikwanyo manok, kun kaka acel acel miyo gaŋine mogo bot Lulevi muporo lobo ma ogamo me ginaleyane.” Gaŋi me laro lunek dane (Nwo 19.1-13; Yoc 20.1-9)
Wel 35:9 Rwot owaco bot Moses ni,
Wel 35:10 “Wac bot jo Icrael ni, Ka doŋ wuŋolo kulu Jordan, wukato i lobo Kanaan,
Wel 35:11 ci wubiyero gaŋi mogo wek gubed gaŋi me laro lunek dano, wek dano ma pe guneko dano akaka guriŋ gular iye komgi.
Wel 35:12 Gaŋi magi bibedo me laro lanek dano ki bot lacul kwor, wek lanek dano mo pe oto nio ka ocuŋ i nyim lwak wek giŋol koppe.
Wel 35:13 Wubiyero gaŋiwu abicel,
Wel 35:14 adek loka Jordan tuŋ wokceŋ ki adek i lobo Kanaan, gubed gaŋi me laro lunek dano.
Wel 35:15 Gaŋi magi abicel-li gibibedo me laro kom pi jo Icrael ki pi welowu ki pi lubedo ma gibedo i kinwu, wek ka ŋat mo oneko dano kun pe oneko akaka oriŋ olar iye kome.
Wel 35:16 “Ento ka ogoyo dano ki nyonyo mo oreto piny ci oto woko, meno en lanek; gibineke woko.
Wel 35:17 Ka ce ocelo dano ki kidi ma omako i ciŋe, ma romo neko dano, ci ocelo oto woko, meno aye lanek; gibineke woko.
Wel 35:18 Nyo ka ogoyo ki yat ma omako i ciŋe, ma romo neko dano, ci oto woko, meno en lanek; gibineke woko.
Wel 35:19 Wat macok pa lato kikome aye bineko lanek dano woko; ka oromo kwede, ci neke woko.
Wel 35:293 
Wel 35:20 Ka ŋat mo obako dano ocobo pil pi mone, nyo otokke i kome ci obayo ocobo woko, kun noŋo okiye akiya, ci oto woko,
Wel 35:21 nyo ka odoŋe ki ciŋe pi mone ma tye i kingi ci oto woko, ŋat ma ocobe nyo ma odoŋe-ni gibineko woko; meno en lanek. Wat macok ki Lato kikome aye bineko lanek dano woko, ka oromo kwede.
Wel 35:22 “Ento ka ce obako ci ocobe oyotoyot ma tyen mone mo pe, nyo otokke i kome ci obayo ocobo ma pe okiye akiya,
Wel 35:23 nyo ocele ki kidi ma romo neko dano ma noŋo pe onene, ci oto woko kadi yam pe en lamerokke, dok onoŋo pe opiro timo en marac,
Wel 35:24 ci lwak myero oŋol kop i kin lanek ki wat pa lato ma lacul kwor remo kun lubo cik magi.
Wel 35:25 Lwak myero olar lanek dano ki i cin wat pa lato ma lacul kwor remo-ni, ci dwoko lanek i gaŋ me laro lunek dano ka ma yam oriŋo olaro-ni. En bibedo kunnu matwal, nio ka ajwaka madit ma giwiro ki moo maleŋ i kare-nu otyeko to woko.
Wel 35:26 Ento ka i kare mo lanek dano ocito okato woko i ŋe waŋ apokki me gaŋ me laro kome ka ma yam oriŋo iye-ni,
Wel 35:27 ci lacul kwor remo pa lato onoŋo kome owec, kun tye woko i ŋe waŋ apokki me gaŋ me laro kome, ce lacul kwor remo pa lato oneko lanek-ki, pe gibikwano alii me remo i wiye.
Wel 35:28 Pien dano meno myero obed i gaŋ me laro kom nio i kare ma ajwaka madit bito iye; ento i ŋe to pa ajwaka madit lanek dano twero dok cen i pacone.
Wel 35:29 Meno ducu bibedo cik botwu wa i kare pa likwayowu ducu, i kabedo ducu ma wubibedo iye. Cik ma mako lucaden ki lim me kok
Wel 35:30 “Ka ce dano mo oneko dano, ci gibineko lanek woko pi lok pa lucaden; ento pe gibineko dano mo pi lok ma lacaden acel keken otito.
Wel 35:31 Dok pe wubigamo lim me koko kwo pa lanek dano mo ma balle romo to; gibineke aneka.
Wel 35:32 Dok pe wugam lim me kok mo pi dano ma oriŋo olaro gaŋ me laro lunek dano, wek giyene odwog obed i lobone ma noŋo ajwaka madit peya oto.
Wel 35:33 Pe wubinyobo lobo ma wubibedo iye-ni; pien remo nyobo lobo woko, dok pe tye gin mo ma twero kwanyo bal ki i lobo pi remo ma oo iye-ni, kono remo pa lanek dano meno kek en aye kwanyo.
Wel 35:34 Pe wubimiyo lobo ma wubedo iye, ma an bene abedo iye i dyewuni, odok keni; pien an a Rwot ma abedo i kin jo Icrael.”
Wel 35:294 
Wel 36:1 Ludito kaka pa kwarogi ma i doggola pa Gilead wod pa Makir ma wod pa Manace ma i doggola pa Yucepu gubino cok, ci guloko i nyim Moses ki ludito kaka mukene.
Wel 36:2 Guwaco ni, “Laditwa, Rwot yam ociki ni imi lobo me aleya bot jo Icrael kun gibolo kwir; ci yam ociki ni imi ginaleya pa ominwa Lyel Jelopekad bot anyirane.
Wel 36:3 Ento ka ce awobe ma i kaka mukene gunyomogi ki i kin jo Icrael ata, ci miyo lobogi gi bi kwanyo woko ki i kom ginaleya pa kwarogi, gimedo i kom lobo pa kaka ma anyirane doŋ tye iyeni; meno miyo gibijwiko lobowa woko ma yam gipoko botwa ki kwir.
Wel 36:4 Dok ka kare me jubili pa jo Icrael oromo, ci lobogi gibimedo i kom lobo pa kaka ma anyira gitye iye-ni matwal, ci miyo lobowa me aleya bijwik woko.”
Wel 36:5 Moses ociko jo Icrael kit man, kun cikke oa ki bot Rwot, ni, “Lok me kaka pa likwayo pa Yucepu tye atir.
Wel 36:6 Doŋ man aye cik ma Rwot omiyo ma okemo kom anyira pa Lyel Jelopekad, ni, ‘Wek gin gunyomme ki dano ma gitamo ni ber, tekke ka ginyomogi i doggola mo ma i kaka pa kwarogi.
Wel 36:7 Lobo ma gimiyo bot jo Icrael me aleyagi pe gibilokone nia i kaka man dok i kaka mukene; pien dano acel acel ma i kin jo Icrael bimoko matwal i kom ginaleya ma i kaka pa kwarogi.
Wel 36:8 Dok ka nyako mo oleyo dul lobo mo ma i kaka mo ma i kin jo Icrael, ci en binyomme ki dano mo ma i doggola mo ma i kaka pa kwarogi, wek dano acel acel ma i kin jo Icrael obed ki lobone ma oleyo ki bot kwarone.
Wel 36:9 Kumeno, pe gibiloko ginaleya mo nia ki i kaka mo-ni dok i kaka mukene, ento kaka acel acel pa jo Icrael bimoko gire i lobo me ginaleyane kikome.’ ”
Wel 36:10 Anyira pa Jelopekad gutimo kit ma Moses ocikogi kwede.
Wel 36:11 Makala, Tiŋa, Kogla, Mirika ki Noa, ma gin aye anyira pa Jelopekad, gunyomme ki awobe pa omegi wongi.
Wel 36:12 Ginyomogi i doggola pa jo pa Manace wod pa Yucepu, omiyo lobo me aleyagi obedo i kaka me doggola pa wongi, pe gikobo woko.
Wel 36:13 Meno ducu aye gin lok ma Rwot ociko ki ma oŋolo ki i dog Moses bot jo Icrael i lobo aroo me Moab i ŋet kutu Jordan ma okemo Jeriko.
Wel 36:295  Nwoyo Cik Nwoyo Cik 1 Moses otito pi lok ma Rwot ociko bot jo Icrael i Koreb
Wel 36:1 Man aye lok ma yam Moses oloko bot jo Icrael ducu ki i loka Jordan i dye tim, i Araba mukemo Cup, i kin Paran ki Topel, Laban, Kajerot ki Di-jabu.
Wel 36:2 Nia ki i Koreb nio wa i Kadec-barnea onoŋo romo wot me nino apar wiye acel ki i yo ma wok i lobo godi me Ceir.
Wel 36:3 I mwaka me pyeraŋwenne, i nino dwe mukwoŋo me dwe me apar wiye acel, en aye Moses oloko iye ki jo Icrael i kom cik ducu ma Rwot yam omiye ma mako komgi.
Wel 36:4 Oloko kwedgi i kare ma doŋ otyeko loyo Cikon kabaka pa jo Amor ma yam bedo i Kecbon, ki Og kabaka me Bacan ma yam bedo i Acitarot ki i Edrei.
Wel 36:5 Moses omine pi gonyo te cik man ki i loka Jordan, i lobo Moab, kun waco ni,
Wel 36:6 “Rwot Lubaŋawa owaco botwa ki i Koreb ni, ‘Doŋ wubedo kare malac twatwal i te got man.
Wel 36:7 Wulokke, wucak wot, wucit i lobo godi pa jo Amor, ki bot jo ma gicok kwedgi ducu ma i Araba, bot jo ma i lobo godi ki i pwor got, ki i Negeb ki i lobo murabo dog nam. Wucit i lobo Kanaan, ki i Lebanon nio wa i kulu madit, en kulu Euprate.
Wel 36:8 Nen, atyeko keto lobo-nu i nyimwu; wucit iye, wucam obed mewu, kit ma yam Rwot okwoŋo bot kwarowu, bot Abraim, bot Icaka ki bot Yakobo, ni ebimiyo botgi ki bot likwayogi ma bilubogi.’ Keto luŋolkop (Nia 18.13-27)
Wel 36:9 “I kare meno yam amedde ki wacciwu ni, ‘An pe atwero tiŋowu kena;
Wel 36:10 Rwot Lubaŋawu doŋ omiyo wunya mapol, mumiyo tin, nen, wun wupol macalo lwak lakalatwe me polo.
Wel 36:11 Myero Rwot Lubaŋa pa kwarowu doŋ omedwu wudok mapol tyen alip makato ma koni wutye-ni, dok ominiwu gum, macalo yam ocikowu kwede-ni!
Wel 36:12 An kena atwero tiŋo yec mapek ma wuketo i koma-ni niŋniŋ, ki ciro kecowu?
Wel 36:13 Wuyer dano ma luryeko, jo makwiri muteggi, muporo wel kakawu ducu, ci abiketogi gubed ludito ma loyowu.’
Wel 36:14 Ci wun yam wudokka iye ni, ‘Lok ma ilokkiwa-ni ber, myero wati.’
Wel 36:15 Pienno akwanyo ludito wi kakawu, jo maryek, muteggi, ci aketogi gubedo lulo jo alip, lulo jo miya, lulo jo pyerabic ki lulo jo apar, ki ludito mukene muporo kakawu ducu.
Wel 36:296 
Wel 36:16 I kare meno aciko luŋolkopwu ni, ‘Wuwiny pido ma i kin omegiwu, ci wuŋol kop atir i kin dano mo ki ominne, nyo ki larok mo ma bedo bote.
Wel 36:17 Ka wuŋolo kop, pe wudwor kor dano mo; wuwiny lok pa dano matidi ma rom ki pa dano madit, Pe wulwor waŋ dano mo, pien ŋolo kop tye bot Lubaŋa. Ka lok mo tek, loyowu, wukel bota, abiwinyo.’
Wel 36:18 I kare ca yam acikowu i kom gin ducu ma myero wutim. Gicwalo lurot-piny ki i Kadec-barnea (Wel 13.1-33)
Wel 36:19 “Yam wacako wot, waa woko ki i Koreb, wacito wabaro dye tim meno ducu malac ki malik ma yam wuneno, i yo ma kemo lobo godi pa jo Amor, kit ma yam Rwot Lubaŋawa ocikowani; ci wabino wa i Kadec-barnea.
Wel 36:20 Ci awacciwu ni, ‘Wun doŋ wuo i lobo godi pa jo Amor en, ma Rwot Lubaŋawa bimiyowa.
Wel 36:21 Nen, Rwot Lubaŋawu oketo lobo-nu i nyimwu; wucit wucam obed mewu, macalo Rwot Lubaŋa pa kwarowu yam ocikowu; pe wulwor, cwinywu pe ocid woko.’
Wel 36:22 Ci wun ducu wubino bota cok, wuwaco ni, ‘Wek wacwal dano i nyimwa wek gurot lobo, ka gudwok lok botwa i kom yo ma myero wacitu iye, ki i kom gaŋi ma wabio iye.’
Wel 36:23 Yam aneno ni lokke ber, ci akwanyo jo apar wiye aryo ki i kinwu, dano acel ki i kaka acel acel.
Wel 36:24 Gin gulokke, guito i lobo godi, guo i nota me Ecikol, guroto ducu.
Wel 36:25 Ci gukwanyo nyig yadi mogo mucek i lobo-nu, gumako ki ciŋgi, guo kwede botwa, dok gudwoko lok botwa bene kun giwaco ni, ‘Lobo ma Rwot Lubaŋawa tye ka miyowa-ni ber.’
Wel 36:26 “Ento yam wun wukwero cito kunnu, ci wujemo woko i kom cik pa Rwot Lubaŋawu.
Wel 36:27 Wubedo ka ŋuro i kemawu, kun wuwaco ni, ‘Pien Rwot yam dag waŋwa en aye gin mumiyo okwanyowa woko ki i lobo Ejipt, wek omiwa i cin jo Amor, gutyekwa woko liweŋ.
Wel 36:28 Wan wabecito kwene kaa? Utmegiwa gumiyo cwinywa oŋabbe aŋaba pi waco ni, jo maca gidoŋo dok giboco gikatowa woko; gaŋi megi bene gidito, dok gugoyo cel matek ma o wa i polo; dok bene waneno kunnu likwayo pa jo Anak.’
Wel 36:29 Ci an dok awacciwu ni, ‘Pe atiba opot i komwu, pe wulworgi.
Wel 36:30 Rwot Lubaŋawu ma tye ka telo nyimwu-ni, en aye bilweny piwu ma rom ki gin ducu ma yam otimo piwu i Ejipt ma wuneno ki waŋwu,
Wel 36:297 
Wel 36:31 wa ki i dye tim bene, ka ma wuneno iye kit ma Rwot Lubaŋawu otiŋowu kwede, macalo dano ma otiŋo wode, kun timo kumeno i yo ducu ma wuwoto iye nio ka wuo kwede i kabedo man.’
Wel 36:32 Ento kadi bed aloko kumeno, wun wukwero geno Rwot Lubaŋawu,
Wel 36:33 ma yam obedo ka telliwu yo wek eyeny kabedo ma wubiguro iye kemawu. Dyewor en woto i mac ki dyeceŋ woto i pol pi nyutowu yo ma wucito iye. Can ma Lubaŋa oketo i kom jo Icrael pi balgi (Wel 14.20-35)
Wel 36:34 “Ka yam Rwot owinyo lok ma wuloko ducu, ci kiniga omake, okwoŋo kwoŋ ni,
Wel 36:35 ‘Pe tye ŋat mo ma i kin yalwak man marac-ci ma bineno lobo maber ma yam akwoŋo pire ni abimiyo bot kwarowu,
Wel 36:36 kono Kaleb wod pa Jepune keken. En aye binenone, dok abimiyo bote ki bot litinone lobo ma yam en onyono ki tyene, pien en obedo ka lubo gin ma Rwot mito ducu kakare.’
Wel 36:37 Kiniga yam omako Rwot wa i koma bene piwu, owacci, ‘In bene pe ibio kunnu.
Wel 36:38 Yocwa wod pa Nun ma tiyo boti-ni, en aye bicito iye. Cuk cwinye, pien en aye doŋ bimiyo jo Icrael gileyo lobo ca.
Wel 36:39 Dok litinowu ma wun wuwacci gibiyakogi woko-ni, litinowu ma kombeddi peya giŋeyo gin maber ki marac-ci, gin aye gibicito iye; abimiyone botgi, gibicamo, bibedo megi.
Wel 36:40 Ento wun giwu wulokke, wucak wot i dye tim yo tuŋ Nam Makwar.’ Jo Icrael giloyogi i Korma (Wel 14.39-45)
Wel 36:41 “Wun dok wugamo doga kun wuwaco ni, ‘Wan doŋ wabalo i nyim Rwot; wabicito ka lweny kit macalo Rwot Lubaŋawa ocikowa.’ Dano acel acel i kinwu otwene ki jami lwennye, kun wutamo ni bedo yot me cito i lobo godi.
Wel 36:42 Ci Rwot owacca ni, ‘Wac botgi ni, Pe wucit kunnu, pe wulweny, pien an pe atye i dyewu, weko lumerokwu biloyowu.’
Wel 36:43 Yam aloko botwu, ci wukwero, pe wuwinyo; ento wujemo woko i kom cik pa Rwot, wuette, wuito malo wa i lobo godi.
Wel 36:44 Ci jo Amor ma gibedo i lobo godi kunnu gubino i komwu, guryemo korwu macalo kic, gudatowu piny i Ceir nio wa i Korma.
Wel 36:45 Wudwogo, wukok i nyim Rwot; ento Rwot pe owinyo kokowu, pe ociko ite i lokwu.
Wel 36:46 Mumiyo wubedo i Kadec pi kare malac, pi kare ma wubedo kwede kunnu.
Wel 36:298  Nwoyo Cik 2 Kare ma jo Icrael guri kwede i dye tim
Wel 36:1 “Yam walokke, wawoto i tim, i yo ma dok tuŋ Nam Makwar, kit macalo Rwot ocika; ci wabedo ka rabo ŋet lobo godi me Ceir pi mwaka mapol.
Wel 36:2 Ka dok Rwot owacca ni,
Wel 36:3 ‘Wubedo ka rabo ŋet lobo godi man kare malac, doŋ oromowu; wulokke wudok yo tuŋ acam.
Wel 36:4 Ci icik lwak ni, Wun doŋ wucok ka wok ki i lobo pa utmegiwu likwayo pa Ecau ma gibedo i Ceir, ci gibibedo ki lworo i komwu. Myero wugwokke mada,
Wel 36:5 pe wucak lweny i komgi, pien pe abimiyowu dul lobogi mo, pe kadi ma tyenwu romo cuŋ iye, pien atyeko miyo lobo godi me Ceir bot Ecau obed mere.
Wel 36:6 Wubiwilo cam botgi ki lim wek wucam; dok pii amatawu bene wubiwilo botgi ki limo
Wel 36:7 Pien Rwot Lubaŋawu obedo ka miyowu gum i kom tic ducu ma ciŋwu otiyo; en ŋeyo kit ma wuwok wukato kwede i dye tim man malac-ci. Rwot Lubaŋawu obedo kwedwu i lwak mwaka man ducu pyeraŋwen-ni, ma can gin mo pe omakowu.’
Wel 36:8 Mumiyo wacito waa ki ka ŋet utmegiwa likwayo pa Ecau ma gibedo i Ceir, kun walubo yo me Araba mua ki i Elat ki Ejiongeber. “Ci walokke, wacito i yo ma kemo tuŋ tim me Moab.
Wel 36:9 Ka Rwot dok owacca ni, ‘Pe icit magwa i kom jo Moab, pe icak lweny i komgi, pien pe abimiyi dul lobogi mo obed mewu, pien atyeko miyo Ar bot likwayo pa Lot obed megi.’
Wel 36:10 (Yam jo Emim aye gukwoŋo bedo kunnu; gin rok madit, gipol bene, jo maboco macalo jo Anak.
Wel 36:11 Jo man gikwanogi i kin jo Repaim bene macalo jo Anak, ento jo Moab lwoŋogi ni jo Emim.
Wel 36:12 Ki jo Kori bene yam gukwoŋo bedo i Ceir, ento likwayo pa Ecau aye gucamo lobogi, gutyekogi woko liweŋ ki i nyimgi, guleyo kabedogi, macalo jo Icrael gutimo ki lobo ma odoko megi, ma Rwot omiyogi-ni.)
Wel 36:13 ‘Doŋ wua malo kombeddi, wuŋol nota ora me Jered.’ Kit meno yam wacito, waŋolo nota ora me Jered.
Wel 36:14 Nia i kare ma waa ki i Kadec-barnea nio ka waŋolo nota ora me Jered onoŋo oromo mwaka pyeradek wiye aboro, nio kwede i kare ma yalwak meno ducu, ma en aye jo ma lulweny, doŋ guto gutum woko ki i gony, kit ma yam Rwot okwoŋo kwede kwoŋ i komgi-ni.
Wel 36:299 
Wel 36:15 Pien onoŋo yam ciŋ Rwot tye i komgi likiŋ pi tyekogi woko ki i gony, nio ka gutum woko ducu.
Wel 36:16 “Kit meno ka yam jo ducu ma lulweny guto gutum woko ki i kin lwak,
Wel 36:17 ci Rwot owacca ni,
Wel 36:18 ‘Tin doŋ ibikato ki i waŋ lobo Moab kun iwok ki i Ar.
Wel 36:19 Ka doŋ inyiko cok i nyim likwayo pa Ammon, pe icit magwa i komgi, pe icak lweny i komgi, pien pe abimiyi dul lobo mo pa jo Ammon obed mewu, pien atyeko miyone woko bot likwayo pa Lot obed megi.’
Wel 36:20 (Meno bene gilwoŋo ni lobo pa jo Repaim. Jo Repaim aye yam gukwoŋo bedo kenyo, ento jo Ammon lwoŋogi ni jo Jamjummim.
Wel 36:21 Gin yam gubedo rok madit, ma gipol bene, giboco macalo jo Anak; ento Rwot otyekogi woko liweŋ ki i nyimgi, ci jo Ammon gucamo lobogi, guleyo kabedogi,
Wel 36:22 kit ma yam Rwot otimo pi likwayo pa Ecau ma gibedo i Ceir, i kare ma otyeko jo Kori woko ki i nyimgi, ci likwayo pa Ecau gucamo lobogi, guleyo kabedogi, pud gibedo iye wa tin.
Wel 36:23 Dok jo Avi bene ma yam gubedo i gaŋgi matino nio wa i Gaja, jo Kaptor aye, ma yam gubino gua ki i Kaptor, gucamo lobogi, guleyo kabedogi.)
Wel 36:24 ‘Wua malo, wucak wot, wucit wuŋol nota me Amon. Nen, atyeko miyo Cikon i ciŋwu, ma en aye dano me Amor, kabaka me Kecbon, kacel ki lobone; wucak camone, ma wucako doŋ lweny i kome.
Wel 36:25 Tin abicako keto atiba ki lworo piwu i kom rok ma tye piny i te polo ducu. Ka giwinyo lok i komwu, komgi bimyel, gibinyonne woko piwu matek.’ Jo Icrael guloyo Gikon (Wel 21.21-30)
Wel 36:26 “Mumiyo acwalo lukwena nia ki i tim me Kedemot bot Cikon kabaka me Kecbon ki lok me kuc, kun awacce ni,
Wel 36:27 ‘Ber iwek awok akat ki i loboni; abicito alubo gudo keken, pe Abiŋak adok yo tuŋ acuc nyo tuŋ acam.
Wel 36:28 Ibicatta cam me acama ma awilo ki lim, dok ibimiya pii bene me amata ma awilo ki lim. Wek awok akat ki tyena keken,
Wel 36:29 kit macalo likwayo pa Ecau ma gibedo i Ceir, ki jo Moab ma gibedo i Ar yam gutimo, nio ka aŋolo Jordan akato wa i lobo ma Rwot Lubaŋawa bimiyowa.’
Wel 36:30 Ento Cikon kabaka me Kecbon pe oye ni wawok ki i lobone; pien Rwot Lubaŋawu omiyo cwinye obedo tek ki adunone obedo nwaŋ, wek emi en i ciŋwu, macalo otimme-ni.
Wel 36:300 
Wel 36:31 Ci Rwot owacca ni, ‘Nen, doŋ acako miyo Cikon ki lobone i ciŋi: cak doŋ camone wek wule lobone obed mewu.’
Wel 36:32 Ka dok Cikon ocorre obino i komwa, en ki lwakke ducu ka lweny i Jakaj.
Wel 36:33 Ci Rwot Lubaŋawa omiyo en i cidwa, waloyo en ki awobene ki lwakke ducu.
Wel 36:34 I kare meno wamayo gaŋine madito ducu, wajwerogi woko liweŋ, co wa ki mon ki litino, pe waweko ŋat mo odoŋ.
Wel 36:35 Watero lim makwo keken wayako odoko mewa, kacel ki jami ma wayako ki i gaŋi ma wamayogi-ni.
Wel 36:36 Nia ki i Aroer ma tye i dog nota me Amon, ki nia ki i gaŋ ma tye i nota nio wa i Gilead, pe onen gaŋ mo ma gigero ma malo twatwal ma mayone oloyowa; Rwot Lubaŋawa omiyogi ducu i ciŋwa.
Wel 36:37 Lobo pa likwayo pa Ammon keken yam pe wunyiko cok kwede, en aye lobo ducu ma i dog kulu Jabok, ki gaŋi ma i lobo godi, ki ka ma Rwot Lubaŋawa ojukowa pire-ni ducu. Nwoyo Cik 3 Jo Icrael guloyo Og kabaka me Bacan (Wel 21.31-35)
Wel 36:1 “Ka dok walokke, wacito malo i yo ma dok i Bacan; ci Og kabaka me Bacan ocorre obino i komwa, en ki lwakke ducu, ka lweny i Edrei.
Wel 36:2 Ento Rwot owacca ni, ‘Pe ilwore; pien atyeko miyo en ki lwakke ducu kacel ki lobone i ciŋi; ibitimo en macalo yam itimo i kom Cikon kabaka pa jo Amor, ma yam bedo i Kecbon.’
Wel 36:3 Kit meno Rwot Lubaŋawa omiyo Og kabaka me Bacan i ciŋwa bene, ki lwakke ducu; ci waloye, wanekogi nio ka danone mo pe odoŋ.
Wel 36:4 I kare meno wamako gaŋine madito ducu; pe tye gaŋ mo ma pe wamayo ki botgi, gaŋi pyerabicel kulu, i lobo me Argob ducu ma i te ker pa Og i Bacan.
Wel 36:5 Lwak gaŋi man ducu onoŋo gigoyogi ki cel matek mutiŋŋe malo likuŋ, ma gitye ki doggaŋgi ma gicego ki rii, ma pe gikwano iye lwak gaŋi matitino mapol ma pe gicelogi ki cel.
Wel 36:6 Wajwerogi woko liweŋ, macalo yam watimo i kom Cikon kabaka me Kecbon; wajwero gaŋi ducu, co wa ki mon ki litino.
Wel 36:7 Ento lim makwo ducu ki jami ma wayako ki i gaŋi watero odoko mewa.
Wel 36:8 Kit meno i kare ca wakwanyo lobo meno ki i cin luker aryo pa jo Amor ma yam gitye loka Jordan, nia ki i nota me Amon nio wa i kom got Kermon.
Wel 36:9 (Jo me Cidon gilwoŋo Kermon ni, Cirion, ento jo Amor gilwoŋo ni Cenir.)
Wel 36:301 
Wel 36:10 Yam wamako gaŋi ducu ma i wi cere, kacel ki lobo Gilead ducu ki Bacan, nio kwede wa i Caleka ki Edrei, ma gin aye gaŋi ma i te ker pa Og i lobo Bacan.
Wel 36:11 (Pien Og kabaka me Bacan en aye yam odoŋ kene ki i kin jo Repaim ma yam odoŋ, Nen, kitandane yam obedo ki tanda nyonyo; pud tye i Raba pa jo Ammon, Borre romo yadi aŋwen ki nucu ki lacce yadi aryo, ka gipimo ki yadi me nino ducu-ni.) Reuben, Gad ki nucu kaka pa Manace gunoŋo kabedo i ge Jordan tuŋ wokceŋ (Wel 32.1-42)
Wel 36:12 “I kare meno, i kare ma wacamo lobo ma kenyo, amiyo lobo bot jo pa Reuben ki jo pa Gad, kun waŋe cakke ki i Aroer, ma i dog nota me Amon, kacel ki nucu lobo godi me Gilead ki gaŋi madito ducu ma tye iye.
Wel 36:13 Lobo Gilead mudoŋŋe, ki lobo Bacan ducu, en aye lobo Argob ducu, ma yam obedo i te ker pa Og, yam amiyo bot nucu kaka pa jo Manace. (Lobo Bacan meno ducu gilwoŋo ni lobo pa jo Repaim.
Wel 36:14 Jair, ma jo Manace, yam otero lobo ducu me Argob, en aye Bacan, nio wa i waŋ apokki me lobo pa jo Gecur ki pa jo Maaka, ci ocako nyiŋ gaŋine ki nyiŋe kene ni Kavot-jair, macalo pud tye wa onyoo.)
Wel 36:15 Ci amiyo lobo Gilead bot Makir;
Wel 36:16 ‘ki bot jo pa Reuben ki jo pa Gad amiyo lobo ma a ki i Gilead cito kwede wa i nota me Amon, kun waŋ lobone obedo cwiny kulu, nio kwede wa i kulu Jabok, ma en aye waŋ lobo pa jo Ammon.
Wel 36:17 Amiyogi Araba bene, ma Jordan aye waŋ apokkine, nia wa i nam me Kineret nio kwede i nam me Araba, en aye nam me Kado ma tye i pwor got me Piciga, ma tuŋ wokceŋ.
Wel 36:18 “Dok yam acikowu i kare meno kun awacci, ‘Rwot Lubaŋawu doŋ otyeko miyowu lobo man wucam obed mewu, Oteka lwenywu ducu myero gukat loka ca i nyim omegiwu jo Icrael kun noŋo guruko jami lwenygi;
Wel 36:19 ento monwu ki litinowu matino ki limwu makwo, (pien aŋeyo ni wutye ki lim madwoŋ), gin gibidoŋ i gaŋi madito ma doŋ amiyo botwu-ni,
Wel 36:20 nio ka Rwot doŋ omiyo omegiwu ka yweyo, kit ma omiyowu ka yweyo-ni, ma doŋ gin bene gucamo lobogi ma Rwot Lubaŋawu bimiyogi loka Jordan. Lacen wubidwogo, kun ŋat acel acel dwogo i dul lobone ma doŋ amiyowu-ni.’
Wel 36:21 I kare meno bene yam aciko Yocwa ni, ‘In doŋ ityeko neno ki waŋi gin ducu ma Rwot Lubaŋawu otiyo i kom luker meno aryo-nu; Rwot dok bitimo kit meno i kom ker ducu ma wubio iye ka wukato loka ca.
Wel 36:22 Pe wulworgi, pien Rwot Lubaŋawu aye tye ka lwenyo piwu.’ Lubaŋa pe oye ni Moses oo i lobo Kanaan
Wel 36:302 
Wel 36:23 “Yam abako doga bot Rwot i kare meno kun awaco ni,
Wel 36:24 ‘Ai Rwot Lubaŋawa, in pud icako acaka me nyuto bota, an laticci, kit dit meri ki twero me badi, Lubaŋa mo pe i polo nyo i wi lobo ma twero tiyo kit tic matek twatwal macalo in itimo!
Wel 36:25 Wek koŋ acit anen lobo maber ca ma loka Jordan, lobo godi maber-ri, ki Lebanon bene.’
Wel 36:26 Ento yam kiniga omako Rwot i koma piwu, pe omedo ki winya. Rwot owacca ni, ‘Wek meno doŋ rommi; pe dok inwo loko lok meno bota.
Wel 36:27 Cit iit malo i wi got Piciga, ci itiŋ waŋi malo inen yo tuŋ potoceŋ, ki tuŋ acam ki tuŋ acuc ki tuŋ wokceŋ, inen ducu ki waŋi, pien pe ibiŋolo Jordan man.
Wel 36:28 Ento in icik Yocwa, icuk cwinye, imiye tek; pien en aye bikato loka ca kun telo wi lwak man, ci bimiyogi camo lobo ma ibineno-ni.’
Wel 36:29 Mumiyo wamedde ka bedo i nota mukemo Bet-peor. Nwoyo Cik 4 Moses ocuko cwiny jo Icrael ni gugwok cik pa Lubaŋa
Wel 36:1 “Kombeddi wun jo Icrael wuwiny cik ki kop ma giŋolo ma atye ka pwonyowu kwede, wucobgi, wek wubed makwo, wucit wuo i lobo ma Rwot Lubaŋa pa kwarowu tye ka miyowu, wucam obed mewu.
Wel 36:2 Pe wumed lok mo i kom cik ma acikowu kwede-ni, pe wukwany lok mo woko ki i kome, wek wugwok cik pa Rwot Lubaŋawu ma acikowu kwede ducu.
Wel 36:3 Yam wuneno ki waŋwu gin ma Rwot otimo i Baal-peor; pien yam Rwot Lubaŋawu okwanyo i kinwu jo ducu ma gulubo jok Baal me Peor, onekogi woko;
Wel 36:4 ento wun jo ma yam wumoko i kom Rwot Lubaŋawu matek-ki pud wutye makwo ducu wa tin.
Wel 36:5 Nenu, doŋ atyeko pwonyowu ki cik mapatpat ki gin ma Rwot oŋolo, macalo Rwot Lubaŋana ocika kwede, wek wulubgi i lobo ma wucok donyo iye me camone-ni.
Wel 36:6 Wugwokgi, wucobgi, pien meno aye bibedo ryekowu ki ŋeyo pinywu i nyim rok mukene, Gin ka giwinyo lwak cik man ducu gibiwacci, ‘Adada, rok man madit-ti tye ki ryeko, dok gin lwak ma giŋeyo piny.’
Wel 36:7 Pien pe tye rok mukene madit ma lubaŋagi bedo cok kwedgi macalo Rwot Lubaŋawa bedo cok kwedwa i kare ducu ma wakok bote.
Wel 36:8 Dok tye rok madit mo ma tye ki lwak cik ki kop ma giŋolo atir ma rom ki cik man ma tin aketo i nyimwuni ce? Moses opoyo wi jo Icrael pi gin mutimme i Koreb
Wel 36:303 
Wel 36:9 “Ento myero wunen maber ni wugwokke kenwu ki cwinywu ducu, wiwu pe owil i kom gin ma wuneno ki waŋwu, wek pire pe oa woko ki i cwinywu i kare me kwowu ducu. Wutit bot litinowu ki likwayowu wek guŋe
Wel 36:10 kit ma yam wucuŋ kwede i nyim Rwot Lubaŋawu i Koreb, ci i nino meno Rwot owacca ni, ‘Cok lwak kacel bota, wek ami guwiny lokka, gupwony lworo an pi kare ducu ma gibedo kwede i wi lobo-ni, dok gin bene gupwony ki litinogi.’
Wel 36:11 Ci yam wubino cok, wucuŋ i te got ma onoŋo got tye ka waŋ ki mac ma oo wa i polo, i dye colpiny ki pol ma ocido licuc.
Wel 36:12 Ci Rwot yam oloko kwedwu ki i dye mac. Yam wuwinyo dwan ŋat ma loko, ento pe wuneno kom gin mo; wuwinyo dwan keken.
Wel 36:13 En yam otitowu pi gicikkene ma en ocikowu ni wucobi, en aye cik apar ma en ocoyogi i kidi aryo ma apada.
Wel 36:14 I kare meno Rwot ocika ni apwonywu ki cik ducu ki gin ma en oŋolo ducu, wek wulubgi i lobo ma wubicito loka ca ka camoneni. Woro cal jogi kelo can
Wel 36:15 “Myero doŋ wugwokke kenwu matek. Yam pe wuneno kom mo i kare ma Rwot oloko iye botwu i Koreb ki i dye mac ca;
Wel 36:16 pi meno wugwokke wek pe wuballe pi payo cal mo piwu kenwu, kadi cal kom gin mo-ni muporo laco nyo dako,
Wel 36:17 nyo muporo lee mo ma tye i wi lobo, nyo winyo mo ma tuk ki bwome i dye yamo,
Wel 36:18 nyo gin mo ma lak alaka i nom, nyo rec mo ma bedo i pii ma i te lobo.
Wel 36:19 Dok wugwokke wuwek tiŋo waŋwu malo i polo; miyo ka wuneno iye cen ki dwe ki lwak lakalatwe, ma gin ducu mony ma i polo, ci cwinywu biterowu ka ryebbe piny i nyimgi ka worogi, kun noŋo Rwot Lubaŋawu omiyogi bot rok ducu ma gitye piny i te polo.
Wel 36:20 Ento yam Rwot okwanyowu ci okelowu woko ki i lobo Ejipt, en lobo ma obedo calo buk mac me teto nyonyo ma otwak me waŋowu, wek wubed jone kikome macalo i kare man.
Wel 36:21 Dok bene yam kiniga omako Rwot i koma piwu, ci okwono kwon ni an pe abiŋolo Jordan, pe abidonyo i lobo maber ma Rwot Lubaŋawu tye ka miyowu me aleyawu.
Wel 36:22 An myero ato woko ki i lobo man, pe myero aŋol loka Jordan; ento wun aye wubiŋolo wukato loka ca pi camo lobo ca maber-ri.
Wel 36:304 
Wel 36:23 Wugwokke wek wiwu pe owil i kom gicikke pa Rwot Lubaŋawu ma yam en oketo kwedwu ci miyo wutiyo cal apaya muporo kom gin mo ma yam Rwot Lubaŋawu ociko ni pe wutim.
Wel 36:24 Pien Rwot Lubaŋawu en mac ma waŋo piny woko, en Lubaŋa ma lanyeko.
Wel 36:25 “Ka doŋ wunywalo litino ki likwayo, ma doŋ wudikke i lobo ca, ka ce wuballe kekenwu pi tiyo cal apaya muporo kom gin mo-ni, kun wutimo gin ma nen marac i waŋ Rwot Lubaŋawu, ma miyo kiniga omake,
Wel 36:26 alwoŋo polo ki lobo gubed caden botwu tin i kom lok man ni, wubito wutum woko oyotoyot ki i lobo ma doŋ wucok ŋolo Jordan ka camone; pe wubiri iye kare malac, ento gibityekowu woko liweŋ.
Wel 36:27 Dok Rwot biketowu woko ata i kin rok mapatpat, ci wubidoŋ ma welwu nok twatwal i dye lurok ka ma Rwot biryemowu wucito iye.
Wel 36:28 Ki kunnu wubiworo iye lwak lubaŋa mapol ma gipayo calgi ki bao nyo ki got, gin ma gitiyo ki ciŋ dano, ma pe gineno piny, pe giwinyo lok bene, kadi cam, kadi ŋweyo piny.
Wel 36:29 Ento ki kunnu en aye wubicako yenyo Rwot Lubaŋawu ci wubinoŋe, ka wuyenyo kore ki cwinywu ducu ki tipowu ducu.
Wel 36:30 Ka piny oloyowu, ma doŋ gin meno ducu opoto i komwu i kare me lacen, wubilokke wudwogo cen bot Rwot Lubaŋawu, ci wubiworo doge.
Wel 36:31 Pien Rwot Lubaŋawu en Lubaŋa ma lakica: pe bitenyowu ata, pe bityekowu woko, wiye pe biwil i kom gicikke ma yam oketo ki kwarowu, ma yam okwoŋo pire botgi.
Wel 36:32 “Koŋ wupeny nino ma yam con ca, ma yam okwoŋo nyimwu cakke i kom nino ma yam Lubaŋa oketo iye dano i wi lobo-ni, ci wupeny kite nia i agikki polo tuŋ cel o kwede i agikkine tuŋ cel, ka yam nyo gin madit macalo man koŋ otine, nyo yam koŋ giwinyo pire ka mo.
Wel 36:33 Yam koŋ tye rok mo ma guwinyo dwan lubaŋa mo ma loko kun lokke a ki i dye mac, kit ma yam wun wuwinyo, ci pud gubedo makwo?
Wel 36:34 Nyo yam koŋ lubaŋa mo otemo cito ka kwanyo rok mo pire kene ki i kin rok mukene, kun otemo cwinygi i yo mapol, ki lanyut ki taŋo ki lweny, pi bade matek ki ciŋe ma oryeyo ki pi gin ma kelo lworo madwoŋ, ma rom ki gin ducu ma yam Rwot Lubaŋawu otimo i lobo Ejipt kun wuneno ki waŋwu?
Wel 36:35 Yam ginyuto botwu wek wuŋe ni Rwot aye Lubaŋa; pe tye mo mukene doki.
Wel 36:36 Oweko wuwinyo dwane ma a ki i polo pi tiro kitwu; dok onyutowu macce madit i wi lobo, ka dok wuwinyo lokke ki i dye mac.
Wel 36:305 
Wel 36:37 En yam omaro kwarowu, oyero likwayogi ma gunywalo, ci okwanyowu woko ki i Ejipt pi tekke madwoŋ, ma en kikome tye kwedwu,
Wel 36:38 kun ryemo rok madito ki matego makatowu ki i nyimwu pi kelowu i lobogi, wek omiwu lobogi wucam obed mewu macalo i kare man.
Wel 36:39 Myero doŋ wuŋe tin, dok wuket i cwinywu, ni Rwot aye Lubaŋa ma tye malo i polo ki piny i wi lobo; pe tye mo mukene.
Wel 36:40 Pi meno wumak cikke ki gin ma ociko ducu ma tin acikowu kwede, wek nyimwu obed leŋ, ki nyim litinowu ma bilubowu bene obed leŋ, wek wuri pi kare malac i lobo ma Rwot Lubaŋawu tye ka miyowu-ni matwal.” Gaŋi me laro lunek dano ma loka Jordan tuŋ wokceŋ (Nwo 19.1-13)
Wel 36:41 I kare meno Moses opoko gaŋi adek pat yo tuŋ wokceŋ loka Jordan,
Wel 36:42 wek lunek dano guriŋ iye gular komgi; wek ŋat ma noŋo pe oneko lawote me akaka, kun noŋo mone mo pe i kingi i kare mukato, onoŋ ka laro kwone pi riŋo laro gaŋ mo i kin gaŋi meno.
Wel 36:43 Gin ene: Bejer ma i tim ma bedo cerecere pi jo pa Reuben, Ramot i Gilead pi jo pa Gad ki Golan i Bacan pi jo pa Manace. Acakki nwoyo cik
Wel 36:44 Man aye cik ma yam Moses oketo i nyim jo Icrael;
Wel 36:45 man aye gin lok me caden ducu, ki cik ki gin ma giŋolo ducu ma yam Moses oloko bot jo Icrael i kare ma doŋ gua woko ki i Ejipt.
Wel 36:46 Oloko botgi ki i loka Jordan, i nota ma okemo Bet-peor, i lobo pa Cikon kabaka pa jo Amor ma yam bedo i Kecbon, ma yam Moses ki jo Icrael guloyo ka doŋ gua woko ki i Ejipt.
Wel 36:47 Gucamo lobone ki lobo pa Og kabaka me Becan, gin luker aryo pa jo Amor ma yam gubedo loka Jordan tuŋ wokceŋ.
Wel 36:48 Waŋ lobone ocakke ki i Aroer ma i dog nota me Amon ocito kwede wa i got Cirion, ma en aye Kermon,
Wel 36:49 kacel ki Araba ducu ma i tuŋ wokceŋ me Jordan o kwede wa i nam me Araba ma i pwor got me Piciga. Nwoyo Cik 5 Cik apar (Nia 20.1-17)
Wel 36:1 Moses olwoŋo jo Icrael ducu ci owaco botgi ni, “Wun jo Icrael, wuwiny cik ducu ki gin ma giŋolo ma aloko tin ma wuwinyo ki itwu; myero wupwonygi dok wugwokke wek wulubgi.
Wel 36:306 
Wel 36:2 Yam Rwot Lubaŋawa oketo gicikke kwedwa i Koreb.
Wel 36:3 Rwot yam pe oketo gicikke man ki kwarowa, ento ocikke kwedwa wan jo ducu ma watye kany tin makwo-ni.
Wel 36:4 Rwot yam oloko kwedwu waŋ ki waŋ i te got ki i dye mac,
Wel 36:5 ma kun an acuŋ i kin Rwot ki wun i kare meno kun atito botwu lok pa Rwot; pien yam wubedo ka lworo mac, ci pe wumedo ki ito malo wa i wi got. En yam owaco ni,
Wel 36:6 “ ‘An a Rwot Lubaŋani ma yam akwanyi woko ki i lobo Ejipt, i ot me opii.
Wel 36:7 “ ‘Pe ibed ki lubaŋa mukene, kono an kena.
Wel 36:8 “ ‘Pe iti cal apayani mo, nyo cal gin mo ma tye malo i polo, nyo gin ma tye piny i wi lobo, nyo gin ma tye i pii ma i te lobo.
Wel 36:9 Pe iryebbe piny i nyimgi, pe iworgi; pien an aye a Rwot Lubaŋani, an Lubaŋa ma lanyeko, Aketo can i kom likwayo pi bal pa kwarogi nio i yalwak me adek ki me aŋwen pa jo ma kwera,
Wel 36:10 ento anyuto mar ma pe lokke i kom jo alip ki alip ma gimara, ma gimako cikka.
Wel 36:11 “ ‘Pe ilwoŋ nyiŋ Rwot Lubaŋani me nono; pien Rwot bimiyo kop loyo dano ma lwoŋo nyiŋe me noŋo.
Wel 36:12 “ ‘Gwok nino me cabit, ikwer obed maleŋ, kit ma yam Rwot Lubaŋani ociki.
Wel 36:13 Ibitic matek pi nino abicel, kun itiyo iye ticci ducu;
Wel 36:14 ento nino me abirone en aye cabit pa Rwot Lubaŋani. I nino meno pe igud iye tic mo, in kikomi, nyo wodi, nyo nyari, kadi opiini nyo aŋecani, kadi twonni nyo kanani nyo dyaŋŋi mo ducu, kadi labedo ma bedo i gaŋwu, wek opiini ki aŋecani guywe macalo in.
Wel 36:15 Myero ipo ni, yam in ibedo opii i lobo Ejipt, ci Rwot Lubaani okwanyi woko ki kunnu ki twero me bade ki ciŋe ma oryeyo; mumiyo Rwot Lubaŋani ociki ni igwok nino me cabit.
Wel 36:16 “ ‘Wor woru ki meni, macalo Rwot Lubaŋani ociki, wek iri i lobo, dok wek ibed ma nyimi leŋ, i lobo ma Rwot Lubaŋani bimiyo boti.
Wel 36:17 “ ‘Pe ineki.
Wel 36:18 “ ‘Pe itim abor.
Wel 36:19 “ ‘Pe ikwal gin mo.
Wel 36:20 “ ‘Pe ibed caden me goba i kom lawoti.
Wel 36:307 
Wel 36:21 “ ‘Cwinyi pe opukke i kom dako pa lawoti, pe ipar ot pa lawoti, kadi potone, nyo opiine, nyo aŋecane, nyo twonne, nyo kanane nyo kadi gin mo ma lawoti tye kwede.’
Wel 36:22 “Rwot yam oloko lok man bot jowu mucokke ducu kun loko ki dwan maloŋo ki i dye mac ki pol ki colpiny ma ocido licuc; pe dok omedo iye lok mukene. Yam en ocoyo lok man ducu i kom kidi aryo ma apada, omiyogi bota. Lworo pa lwak (Nia 20.18-21)
Wel 36:23 “Ka yam wuwinyo dwan man ma a ki i dye colpiny, kun got tye ka waŋ ki mac, wubino bota cok, ludito wi kakawu ducu, ki ludoŋo mewu.
Wel 36:24 Ci wuwacci, ‘Nen, Rwot Lubaŋawa doŋ onyutowa deyone ki ditte, dok watyeko winyo dwane bene ka katti ki i dye mac; doŋ tin waneno ka Lubaŋa loko ki dano ci dano pud kwo.
Wel 36:25 Doŋ piŋo myero wato kombeddi? Pien mac man madit bityekowa woko; ka pud wamedde dok ka winyo dwan Rwot Lubaŋawa ma loko kwedwa-ni, ci wabito woko.
Wel 36:26 Aŋa ma i kin jo ducu ma gitye ki kom ma yam koŋ owinyo dwan Lubaŋa makwo ma loko ki i dye mac, kit ma wan wawinyo-ni, ci pud gubedo makwo?
Wel 36:27 In inyik cok, iwiny lok ducu ma Rwot Lubaŋawa biloko, ci itit botwa lok ducu ma Rwot Lubaŋawa biloko boti; wan wabiwinyo ci walubo.’
Wel 36:28 “Rwot yam owinyo lokwu ma wuloko bota-ni; ci Rwot owacca ni, ‘Atyeko winyo lok pa jo man ma guloko bota; lok ma guwaco ducu guloko maber.
Wel 36:29 Kono yam gibedo jwijwi ki cwiny macalo meno, me lwora ki me gwoko cikka ducu, wek nyimgi obed leŋ kacel ki pa litinogi matwal, kono ber!
Wel 36:30 Cit iwac botgi ni, “Doŋ wudok i kemawu.”
Wel 36:31 Ento in icuŋ cok ka ŋeta kany, ci abititti lok ducu ma aciko, ki lwak cik ki gin ma aŋolo ducu ma ibipwonyogi kwede, wek gulubgi i lobo ma atye ka miyogi me bedo megi.’
Wel 36:32 Doŋ wun wugwokke wek wulub gin ma Rwot Lubaŋawu ocikowu kwede; pe wuŋak wudok yo tuŋ acuc nyo tuŋ acam.
Wel 36:33 Wuwot kun wulubo yo ducu ma yam Rwot Lubaŋawu ocikowu kwede, wek wubed makwo, wek yo nyimwu obed leŋ, wek wuri pi kare malac i lobo ma wubicamo doko mewu. Nwoyo Cik 6 Cik madit makato
Wel 36:308 
Wel 36:1 “Man aye lok ma giciko, ki lwak cik ki gin ma Rwot oŋolo ma Rwot Lubaŋawu ocika ni apwonywu kwede, wek wulubgi i lobo ma wubicito loka ca ka camone,
Wel 36:2 wek wulwor Rwot Lubaŋawu, wun kikomwu ki likwayowu, kun wugwoko cikke ducu ki lok ducu ma en ociko ma atye ka cikowu kwede, nino ducu me kwo mewu, wek wuri i wi lobo pi kare malac.
Wel 36:3 Pi meno, wun jo Icrael wuwiny, wugwokke wek wulubgi, wek nyimwu obed leŋ, wek wunya bene mapol, kit ma Rwot Lubaŋa pa kwarowu yam owaco botwu i lobo ma mol cak ki moo kic-ci.
Wel 36:4 “Wuwiny, wun jo Icrael: Rwot Lubaŋawa en Rwot acel.
Wel 36:5 Mar Rwot Lubaŋani ki cwinyi ducu, ki tiponi ducu ki tekki ducu.
Wel 36:6 Lok magi ducu ma acikowu kwede tin-ni wubiketo i cwinywu;
Wel 36:7 dok wubipwonyo litinowu kwedgi matek. Wulok lok i komgi ma wubedo i odiwu, ki ka wutye ka wot i yo, ka wubuto piny ki ka wua malo.
Wel 36:8 Wutwe i ŋut ciŋwu obed lanyut; wutwe bene i dye tur nyimwu.
Wel 36:9 Dok wubicoyo i kom okar doggola me odiwu, ki i dog gaŋwu. Can ma bibino pi balo cik pa Lubaŋa
Wel 36:10 “I kare ma Rwot Lubaŋawu doŋ otyeko kelowu i lobo ma yam okwoŋo pire bot kwarowu Abraim ki Icaka ki Yakobo, ni ebimiyowu, ma tye iye gaŋi madito ma gibeco, ma yam pe wun aye wugerogi,
Wel 36:11 ki odi ma gupoŋ ki jami ducu ma gibeco ma yam pe wun aye wupoŋo igi, ki bur pii ma gikwinyogi ma pe wun aye wukwinyo, ki poto olok ki poto jeituni ma pe wun aye wupito; ka doŋ wucamo wuyeŋ,
Wel 36:12 ci ber wugwokke wek wiwu pe owil woko i kom Rwot ma yam okwanyowu woko ki i lobo Ejipt, i ot me opii.
Wel 36:13 Wulwor Rwot Lubaŋawu, wuti pi en, wukwoŋ kwoŋwu ki nyiŋe.
Wel 36:14 Pe wulub kor lubaŋa mukene ducu, macalo lwak lubaŋa pa rok mapatpat ma birumowu dyere,
Wel 36:15 pien Rwot Lubaŋawu ma tye i kinwu-ni en Lubaŋa ma lanyeko; wek kiniga pe omak Rwot Lubaŋawu i komwu, miyo en bityekowu woko liweŋ ki i wi lobo.
Wel 36:16 “Pe wuom i Rwot Lubaŋawu, macalo yam wuomo kwede iye i Maca.
Wel 36:17 Wuket cwinywu ka gwoko lok ducu ma Rwot Lubaŋawu ociko, ki lokke me caden, ki cikke ducu ma en ocikowu kwede.
Wel 36:18 Dok wubitiyo gin ma nen atir dok maber i waŋ Rwot, wek nyimwu obed leŋ, wek wucit wucam lobo maberri ma yam Rwot okwoŋo pire ni ebimiyo bot kwarowu,
Wel 36:309 
Wel 36:19 kun wuryemo lukworwu woko ducu ki i nyimwu, macalo Rwot yam owaco.
Wel 36:20 “I kare me anyim, ka latinni bipenyi ni, ‘Lok man me caden kono te lokke aŋo, ki lwak cik ducu ki gin ma giŋolo ma Rwot Lubaŋawa ocikowa kwede-ni?’
Wel 36:21 ci ibiwaco ki latinni ni, ‘Wan yam onoŋo wabedo opii pa Parao i Ejipt, ci Rwot okwanyowa ki i Ejipt pi twero me bade.
Wel 36:22 Yam Rwot onyuto lwak lanyut ki taŋo madito dok malit twatwal i kom lobo Ejipt ki i kom Parao ki i kom jo ma i ode ducu ma waneno ki waŋwa.
Wel 36:23 Okwanyowa woko ki kunnu wek ekelwa wa kany, eminiwa lobo ma yam okwoŋo pire ni ebimiyo bot kwarowa.
Wel 36:24 Rwot yam ocikowa ni walub cik magi ducu, dok ni walwor Rwot Lubaŋawa wek wabed maber nakanaka, wek en ogwokwa wabed makwo, macalo koni watye-ni.
Wel 36:25 Ka wagwokke wek wacob lok man ducu ma gicikowa kwede ki i nyim Rwot Lubaŋawa, macalo en yam ocikowa kwede, miyo wabedo jo ma kitwa atir.’ Nwoyo Cik 7 Jo Icrael gin rok maleŋ bot Rwot (Nia 34.11-16)
Wel 36:1 “Rwot Lubaŋawu tye ka terowu i lobo ma wubidonyo iye ka camone me bedo mewu, dok en biryemo rok mapol woko ki i nyimwu, jo Kit, jo Girgac, jo Amor, jo Kanaan, jo Periji, jo Kiv ki jo Jebuc, gin rok ducu abiro ma gidito dok gitego makatowu.
Wel 36:2 Ka Rwot Lubaŋawu omiyogi i ciŋwu ci wuloyogi, ci myero wudyergi i ciŋ Rwot, wujwergi woko liweŋ, Pe wuket gicikke mo kwedgi, pe wutimgi kica.
Wel 36:3 Pe wunyomme kwedgi kun wumiyo anyirawu bot awobegi nyo wunyomo anyiragi ki awobewu.
Wel 36:4 Pien gibiloko cwinyawobewu woko, pe dok gibilubo kora, ento gibiworo lubaŋa mogo mukene; ci miyo kiniga mako Rwot i komwu, en bityekowu woko oyot.
Wel 36:5 Ento wubitimogi kit man: wubimuko keno jogigi woko, wubiŋido wir jogi woko, wubitoŋo yadi ma gipito ka ma giworo iye jok ma dako ma gilwoŋo Acera, ki waŋo cal apayagi ki mac.
Wel 36:6 “Pien wun aye wudoko jo maleŋ pi Rwot Lubaŋawu, Rwot Lubaŋawu otyeko yerowu ki i kin rok ducu ma tye i wi lobo wubed jone kikome.
Wel 36:7 Gin mumiyo mar pa Rwot Lubaŋawu omoko i komwu ci oyerowu, pe ni wun aye welwu dwoŋ makato rok mukene, pien onoŋo wun yam wunok i kin rok ducu.
Wel 36:8 Rwot yam okwanyowu woko ki twero me bade, okokowu ki i ot me opii ki i ciŋ Parao kabaka me Ejipt pien en marowu, dok tye ka cobo kwoŋ ma yam en okwoŋo bot kwarowu.
Wel 36:310 
Wel 36:9 Myero doŋ wuŋe ni, Rwot Lubaŋawu en Lubaŋa kikome, Lubaŋa ma genne, ma gwoko gicik kene, dok gwoko mar mere ma pe lokke bot jo ma gimare ki ma gimako lok ma en ociko ducu, nio wa i yalwak alip kulu.
Wel 36:10 Dok co culo kwor i kom jo ma gikwere kikomgi, kun nekogi woko. En pe bijalo dano ma okwere; biculo kwor i kom dano meno kikome.
Wel 36:11 Pi meno wugwokke wek wulub lok ma en ociko ki cik ducu ki gin ma en oŋolo ducu ma acikowu kwedetin. Gum ma bino pi gwoko cik (Levi 26.3-13; Nwo 28.1-14)
Wel 36:12 “Pien wun wuwinyo cik magi ma giŋolo, kun wugwokogi dok wucobogi, miyo Rwot Lubaŋawu bene bigwoko gicikkene kwedwu, ki mar mere ma pe lokke ma yam en okwoŋo pire bot kwarowu.
Wel 36:13 En bimarowu, bimiyowu gum, dok bimiyo wunya mapol; bimiyo gum i kom litino ma wubinywalo ki i kom gin ma bicek i potowu, kalwu ki koŋo vinowu ki moo mewu, kacel ki litino ma dyaŋiwu ki romiwu binywalo, i lobo ma yam en okwoŋo pire bot kwarowu ni ebimiyowu.
Wel 36:14 Gibimiyowu gum makato rok ducu; pe binen laco mo nyo dako mo ma bibedo lalur i kinwu nyo i kin limwu makwo.
Wel 36:15 Rwot bikwanyo kit two ducu woko ki i kinwu; pe biketo i komwu two mo i kin two maraco me Ejipt ma wun wuŋeyo-ni, ento biketogi i kom jo ducu ma kwerowu.
Wel 36:16 Wun bene wubityeko rok ducu ma Rwot Lubaŋawu biketogi i ciŋwu; kica pe omakwu i komgi. Pe wubiworo lubaŋagi, pien bidoko owic botwu.
Wel 36:17 “Ka ilwodo lok ki i cwinyi ni, ‘Rok magi ducu gin gidito makato an, abicamogi niŋniŋ?’
Wel 36:18 pe ibibedo ki lworo mo i komgi, ento ibipo gin ma yam Rwot Lubaŋawu otiyo i kom Parao ki i kom jo Ejipt ducu.
Wel 36:19 Ibipo kit ma yam otemo kwede cwinygi ki tic madito kun ineno ki waŋi, kacel ki lanyut ki taŋo mapol, ki twero me bade ki ciŋe ma oryeyo, ma Rwot Lubaŋawu yam okwanyi kwede woko ki kunnu; Rwot Lubaŋawu bitiyo kit meno i kom rok ducu ma ibedo ka lworogi-ni.
Wel 36:20 Dok bene Rwot Lubaŋawu bicoro pino jobi i kingi, nio waŋ ma jo ma yam gudoŋ, ki jo ma gikanne woko ki boti doŋ ginekogi woko.
Wel 36:21 Pe atiba omaki i komgi, pien Rwot Lubaŋawu tye i kinwu, ma en Lubaŋa madit ma ryaŋo kom dano.
Wel 36:22 Rwot Lubaŋawu bijero rok magi woko ki i nyimwu motmot; pe wutwero tyekogi ducu oyotoyot, miyo gi-tim bimedde mapol, ma okato komwu woko.
Wel 36:311 
Wel 36:23 Ento Rwot Lubaŋawu bimiyogi i ciŋwu, ci bibaŋogi woko matek twatwal, nio ka wutyekogi woko.
Wel 36:24 Dok en bimiyo lukergi i ciŋwu, ci wubimiyo nyiŋgi rwenyo woko piny i te polo. Pe binen dano mo ma bicuŋ ka lweny i komwu, nio ka wutyekogi woko.
Wel 36:25 Cal lubaŋagi ma gipayo apaya wubiwaŋogi woko ki mac. Pe wubiparo ryal ki jabu ma gimwono i komgi pe wubikwanyo me bedo mewu, wek pe odok owic me makowu; pien meno aye gin me kwer mada ki bot Rwot Lubaŋawu.
Wel 36:26 Pienno pe ibikelo gin me kwer i odi, miyo odi doko gin ma gilamo kome, macalo eno Myero ikwer woko adada, ica pire woko matwal; pien gin ma doŋ gilamo kome me aneka. Nwoyo Cik 8 Lobo maber ma jo Icrael gibicamo
Wel 36:1 “Cik ducu ma atye ka cikowu kwede tin-ni ber, wunen ni wulubo gi, wek wubed makwo, wunya mapol, wucit wucam lobo ca ma yam Rwot okwoŋo pire ni ebimiyo bot kwarowu.
Wel 36:2 Dok myero wupo kom yo ducu ma yam Rwot Lubaŋawu otelowu iye i tim pi mwaka pyeraŋwen, wek emi wudok mamwol, kun temo iwu wek eŋe gin ma tye i cwinywu, ka nyo wubimako cikke, nyo pe.
Wel 36:3 Kit meno en omiyo wudoko mamwol, dok omiyo kec onekowu, ci opitowu ki manna ma onoŋo yam pe wuŋeyo, kadi wa kwarowu bene yam pe guŋeyo; wek oniaŋwu ni, dano pe kwo ki kwon keken, ento dano kwo ki lok ducu ma a ki i dog Rwot.
Wel 36:4 Boŋŋi arukawu yam pe guti gutum woko ki i komwu, tyenwu bene yam pe okwot, i kin mwaka pyeraŋwen kulu.
Wel 36:5 Doŋ myero wuŋe ki i cwinywu ni, Rwot Lubaŋawu tye ka tiro kitwu macalo dano tiro kwede kit latinne.
Wel 36:6 Pi meno, wugwok cik ducu pa Rwot Lubaŋawu, kun wuwoto ma wulubo yone dok kun wulwore.
Wel 36:7 Pien Rwot Lubaŋawu tye ka terowu i lobo maber, ma opoŋ ki lwak nota ora ma igi ki pii, ki waŋ it ki waŋ pii maloŋo, ma gimol ki i nota ki i wi godi.
Wel 36:8 En lobo ma ceko ŋano ki cayiri, ki ma ceko olok ki oduro ki okwer pomegranat, lobo ma moo jeituni ki moo kic dwoŋ iye.
Wel 36:9 En lobo ma wubicamo iye cam mabup laboŋo can gin mo, ka ma gin mo pe birem iye botwu; en lobo ma gweŋŋe bedo nyonyo, ka ma wubikwinyo iye mola ki i cere.
Wel 36:312 
Wel 36:10 Wubicam wubiyeŋ, ci wubipwoyo Rwot Lubaŋawu pi lobo maber ma omiyowu- ni. Wilwic i kom Rwot bikelo can
Wel 36:11 “Wugwokke kekenwu wek pe wiwu owil woko i kom Rwot Lubaŋawu, kun pe doŋ wugwoko lok ma en ociko; ki gin ma oŋolo, ki lwak cikke ducu ma atye ka cikowu kwede tin;
Wel 36:12 wek wiwu pe ocak doko dito ka doŋ wucamo, wuyeŋ, ma doŋ wugero odi mabeco ma wubedo iye,
Wel 36:13 dok ka dyaŋiwu ki romiwu doŋ onya mapol, ki ryalwu ki jabuwu omedde madwoŋ, ki jami ducu ma wutye kwedgi doŋ onya omedde madwoŋ.
Wel 36:14 Pe wiwu owil woko i kom Rwot Lubaŋawu, ma yam okwanyowu woko ki i lobo Ejipt, ki i ot me opii ca,
Wel 36:15 ma yam otelo wiwu wuwok kwede i tim malac ki malik bene, ma tye iye lwak twol ma kwirgi kec, ki oton, ki lobo ma orwo pii mako iye dano, ma pii pe iye-ni, ci en okelowu pii mua ki i pata got.
Wel 36:16 En bene opitowu i tim ki manna ma yam kwarowu pe giŋeyo, wek elokwu wudok mwol, kun temo ki cwinywu, wek otimwu ber lacen.
Wel 36:17 Wugwokke wuwek Lwodo lok ki i cwinywu ni, ‘Tek koma ki twero me bada gira aye omiyo alimo lonyo man.’
Wel 36:18 Wun wubipo i kom Rwot Lubaŋawu, pien en aye ma miyowu tek me limo lonyo; wek en omok gicikkene ma yam okwoŋo pire bot kwarowu, macalo pud tye wa kombeddi.
Wel 36:19 Ka ce wiwu owil woko i kom Rwot Lubaŋawu, ci wucako lubo kor lwak lubaŋa mukene, ki tiyo botgi ki ryebbe piny i nyimgi, atitowu atyer tin ni, wubito wutum woko liweŋ.
Wel 36:20 Wubito wutum woko macalo lurok ma Rwot tye ka miyogi to gitum woko ki i nyimwu-ni, pien pe wumedo ki woro dog Rwot Lubaŋawu. Nwoyo Cik 9 Rwot bityeko rok mapatpat ma bedo i Kanaan woko
Wel 36:1 “Wuwiny, wun jo Icrael; wubikato loka Jordan tin, wek wucit ka camo lobo pa rok madito ki matego makatowu, ki gaŋi bene madito, ma gigoyo iye cel matek ma o wa i polo,
Wel 36:2 rok madit ma giboco, likwayo pa jo Anak, ma wuŋeyogi, ma yam doŋ wuwinyo nyiŋgi kun giwaco ni, ‘Aŋa ma twero cuŋ i nyim likwayo pa Anak?’
Wel 36:3 Pi meno myero wuŋe lok man tin ni, Ŋat ma tye ka wot i nyimwu macalo mac ma waŋo piny en aye Rwot Lubaŋawu; en aye bityekogi, en aye bitayogi woko ki i
Wel 36:313  nyimwu, miyo wubiryemogi woko, wumiyo gito gitum woko oyot, macalo Rwot owaco botwu-ni.
Wel 36:4 “Ka doŋ Rwot Lubaŋawu otyeko ryemogi woko ki i nyimwu, pe wulwod lok ki i cwinywu ni, ‘Pi an ma abedo ma kita atir en aye omiyo Rwot okela ka camo lobo- ni’; kun kono pi bal maraco ma rok meno ducu gitimo aye omiyo Rwot biryemogi woko ki i nyimwu.
Wel 36:5 Pe wubicito ka camo lobogi pi kitwu ma atir, nyo pi leŋ iwu, ento pi bal maraco ma rok meno ducu gitimo en aye omiyo Rwot Lubaŋawu biryemogi woko ki i nyimwu, dok wek ecob lok ma yam okwoŋo bot kwarowu Abraim ki Icaka ki Yakobo. Jemo pa jo Icrael i Koreb (Nia 31.18–32.35)
Wel 36:6 “Myero doŋ wuŋe ni, pe pi kitwu ma atir en aye omiyo Rwot Lubaŋawu bimiyowu lobo man maber-ri wek wucam; pien wun jo ma ŋutwu tek.
Wel 36:7 Ber wupo, dok bene wiwu pe owil kit ma yam Rwot Lubaŋawu obedo ki akemo i tim. Nia wa i nino ma yam wua iye ki i lobo Ejipt, o kwede wa i kare ma wuo i kabedo-ni, wubedo lujemo i kom Rwot.
Wel 36:8 Kadi wa i Koreb wumiyo Rwot obedo ki akemo, ci yam Rwot kiniga omake i komwu twatwal, omiyo onoŋo cok ka tyekowu woko.
Wel 36:9 I kare ma yam aito malo i wi got ka gamo kidi aryo ma apada-ni, kidi me gicikke ma yam Rwot oketo kwed wu, ci abedo i wi got, ari nino pyeraŋwen dyeceŋ ki dyewor kun pe acamo dok pe amato pii bene.
Wel 36:10 Ci Rwot omiya kidi aryo ma apada ma Lubaŋa onoŋo ocoyo ki ciŋe, kun ocoyo i komgi lwak lok ducu ma yam Rwot obedo ka loko i wi got ki i dye mac, i nino ma yam lwak ocokke iye ca.
Wel 36:11 Ka nino pyeraŋwen ki dyewor pyeraŋwen doŋ okato, Rwot omiya kidi meno aryo ma apada, gin kidi me gicikke.
Wel 36:12 Ka dok Rwot owacca ni, ‘A malo, icit ilor piny ki kany oyot, pien joni ma yam ikelogi ki i Ejipt gutyeko balle woko, Gulokke, gubarre woko oyot nia ki i yo ma yam acikogi kwede, gutimo gigi cal jabu ma giliyo aliya.’
Wel 36:13 “Rwot dok omedde ki lok kun wacca ni, ‘Atyeko neno jo man, ci nen, gin jo ma ŋutgi tek.
Wel 36:14 Weka gira, weka doŋ atyekgi woko liweŋ; abijwayo nyiŋgi woko ki i te polo, ci abimiyo in idoko rok matek twatwal ki madit makatogi.’
Wel 36:15 Ci alokke, alor piny ki i wi got, kun got tye ka waŋ ki mac. Onoŋo amako kidi apada aryo me gicikke ki ciŋa aryo ducu.
Wel 36:314 
Wel 36:16 Ka aneno, ci nen, wutyeko timo bal i nyim Rwot Lubaŋawu, Onoŋo wutimo giwu cal wod twon ma giliyo aliya, kun wulokke, wubarre woko oyot ki i yo ma yam Rwot ocikowu kwede-ni.
Wel 36:17 Ci ame ko kidi aryo ma apada ca, abologi woko piny ki i ciŋa aryo ducu, atyerogi woko ki i waŋwu.
Wel 36:18 Lacen abuto aryeba cwiny i nyim Rwot nino pyeraŋwen dyeceŋ ki dyewor kit ma con ca; pe acamo, pe amato pii bene, pi lwak bal ducu ma wubedo ka timone, kun wutimo gin ma nen marac i waŋ Rwot ma omiyo kiniga omake.
Wel 36:19 Pien onoŋo lworo omaka pi kiniga pa Rwot ki akecane malyet i komwu ma onoŋo cok ka tyekowu woko. Ento Rwot owinya wa i kare meno bene.
Wel 36:20 Kiniga yam omako Rwot i kom Aron bene matek, omiyo onoŋo doŋ cok ka neke wo ko; ento i kare ca alego pi Aron bene.
Wel 36:21 Dok akwanyo balwu, en aye wod twon ma wutimo-ni, ci awaŋo woko ki mac, aodo, arego woko mapwot, nio ka odoko apwa; ci aonyo apwane i kulu ma mol piny a ki i wi got.
Wel 36:22 “Dok bene yam i Tabera, ki i Maca ki i Kibrot-atava wubedo ka mi yo Rwot bedo ki akemo.
Wel 36:23 Ka yam Rwot ocwalowu nia ki i Kadec-barnea kun waco ni, ‘Wucit, wucam lobo ma doŋ amiyowu-ni’, ci wujemo woko i kom cik pa Rwot Lubaŋawu; yam pe wugene, pe wuworo doge.
Wel 36:24 Wun wubedo lujemo i kom Rwot nia wa i nino ma yam acako ŋeyowu iye-ni.
Wel 36:25 “Kit meno abuto aryeba cwiny i nyim Rwot nino pyeraŋwen dyeceŋ ki dyewor, pien onoŋo Rwot owaco ni emito tyekowu woko.
Wel 36:26 Ci yam alego bot Rwot ni, ‘Ai Rwot Lubaŋa, pe ityek lwakki woko, ma gin aye gipinnyi ma yam ikokogi pi ditti, ma ikwanyogi woko ki i Ejipt pi twero me badi.
Wel 36:27 Ber ipo i kom luticci Abraim, Icaka ki Yakobo. Pe ibed ka paro pi tek ŋut pa rok man, nyo pi timgi maraco, nyo pi balgi,
Wel 36:28 wek jo me lobo ma yam ikwanyowa ki iye-ni pe gubed ka waco ni,. Pien onoŋo terogi i lobo ma yam ocikke pire botgi doŋ oloyo Rwot woko, dok pien onoŋo yam kara dag wangi, en aye omiyo okwanyogi woko, wek enekgi woko i dye tim.
Wel 36:29 Pien gin aye lwakki, gin gipinnyi, ma doŋ ikelogi woko ki tekki madwoŋ ki pi ciŋi ma iryeyo.’ Nwoyo Cik 10 Kidi ma apada me aryone (Nia 34.1-10)
Wel 36:315 
Wel 36:1 “I kare meno Rwot owacca ni, ‘Muk kidi ma apada aryo, ipagi macalo mukwoŋo ca; ci ibin bota i wi got malo, dok ipa canduk me bao.
Wel 36:2 Abicoyo i kom kidi ma apada-nu lok ma yam tye i kom kidi ma apada mukwoŋo ma yam ityero woko ca, ci ibiketogi i canduk.’
Wel 36:3 Kit meno atimo canduk ki bao yat lalwii, ci amuko kidi ma apada aryo, apayo ma rom ki macon ca, aito malo i wi got kun amako kidi ma apada aryo-nu i ciŋa.
Wel 36:4 Rwot ocoyo i kom kidi-nu macalo yam okwoŋo coyo, gin cik apar ma yam oloko ki wun i wi got ki i dye mac i nino ma yam wucokke iye ca; ci Rwot omiyogi bota.
Wel 36:5 Lacen alokke, alor piny ki i wi got, ci aketo kidi ma apada aryo-nu i canduk ma yam apayo-ni; gin pud gitye ene, kit ma yam Rwot ocika kwede.
Wel 36:6 (Jo Icrael gua ki i Beerot Benejaakan, guo Mocera. Aron oto ki kunnu, giyike bene kunnu; ci wode Eleajar oleyo ka tyene i tic me bedo ajwaka pa Lubaŋa.
Wel 36:7 Gua ki kunnu, guwoto guo i Gudugoda, ki nia ki i Gudugoda guo Jotibata, en aye lobo ma tye iye lwak nota ora ma igi ki pii.
Wel 36:8 I kare meno en aye Rwot ocako poko kaka pa Lulevi pat, gubed lutiŋ canduk me gicikke pa Rwot, gucuŋ i nyim Rwot kun gitiyo bote, dok gulam gum i nyiŋe, nio wa i nino man.
Wel 36:9 En gin mumiyo jo pa Levi pe gitye ki dul lobo mo nyo ginaleya mo i kin omegigi; Rwot aye ginaleyagi, kit macalo Rwot Lubaŋawu yam owaco botgi.)
Wel 36:10 “Yam abedo i wi got macalo i kare mukwoŋo ca, abedo nino pyeraŋwen dyeceŋ ki dyewor; ci Rwot dok owinya i kare meno bene, omiyo Rwot pe dok mito tyekowa woko.
Wel 36:11 Lacen Rwot owacca ni, ‘A malo, imed wotti kun itelo wi lwak, wek gudony, gucam lobo ma yam akwoŋo pire bot kwarogi ni abimiyogi.’ Gin ma Lubaŋa mito ki botwa
Wel 36:12 “Doŋ kombeddi, wun jo Icrael, gin ma Rwot Lubaŋawu mito ki botwu en ene keken ni, wulwor Rwot Lubaŋawu ki cwinywu ducu ki tipowu ducu,
Wel 36:13 dok wugwok gin ducu ma en ociko ki cik mapatpat ma acikowu kwede tin wek wubed doŋ maber.
Wel 36:14 Nen, Rwot Lubaŋawu aye rwot me polo, ki polo ma malo makato ducu, ki lobo ki jami ma tye ducu liweŋ.
Wel 36:15 Ento kadi bed kumeno, Rwot oketo cwinye i kom kwarowu, omarogi, oyero likwayogi ma gulubogi, ma gin aye wun, ki i kin rok ducu macalo wa i kare man.
Wel 36:16 Pienno, wubed jo ma gulirre wa i cwinygi, pe wubed jo ma ŋutgi tek.
Wel 36:316 
Wel 36:17 Pien Rwot Lubaŋawu aye Lubaŋa pa lubaŋa ducu ki Rwot pa rwodi. En Lubaŋa madit, ma tye ki tek, ma ryaŋo kom dano; pe dworo kor dano mo, pe giwilo ki lim.
Wel 36:18 En ŋolo kop pa litino kic atir, ki pa mon to, dok maro lubedo bene, miyogi cam ki boŋŋi.
Wel 36:19 Wun bene myero wumar lubedo, pien yam wubedo lubedo i lobo Ejipt.
Wel 36:20 Wulwor Rwot Lubaŋawu; wuti bote kun wumoko i kome matek, dok wukwoŋ kwoŋwu ki nyiŋe keken.
Wel 36:21 En aye ma myero wupake; en Lubaŋawu ma yam otimo botwu tim man ducu madito ki ma ryaŋo kom dano, ma waŋwu doŋ oneno-ni.
Wel 36:22 Kwarowu yam gucito i Ejipt kun gin jo pyerabiro keken; ci tin Rwot Lubaŋawu doŋ omiyo wunya mapol macalo lwak lakalatwe me polo. Nwoyo Cik 11 Dit pa Lubaŋa
Wel 36:1 “Mar Rwot Lubaŋani, lub cikke i kare ducu, cik mapatpat ma oketo ki oŋon me cikke ki lok ma en oŋolo ducu.
Wel 36:2 Tin doŋ wutam, (pien pe atye ka lok ki litinowu ma yam pe giŋeyo dok ma pe guneno), wutam kit ma Rwot Lubaŋawu opwonyowu kwede pi tiro kitwu, wutam pi ditte ki bade matek ki ciŋe ma oryeyo-ni,
Wel 36:3 ki lwak lanyut ki ticce ma otiyo i Ejipt i kom Parao kabaka me Ejipt ki i kom lobone ducu;
Wel 36:4 ki gin ma otimo i kom mony pa jo Ejipt ki i kom aguraguragi ducu ki gadigadigi, ki kit ma yam omiyo pii me Nam Makwar omwonyogi woko i kare ma giryemo korwu-ni, ki kit ma Rwot otyekogi woko kwede nio wa i kare man.
Wel 36:5 Dok wutam gin ma yam otimo i komwu i tim nio ka wubino wuo i kabedo man;
Wel 36:6 wupo bene gin ma en otiyo i kom Datan ki Abiram ma awobe pa Eliab wod pa Reuben; ki kit ma yam lobo oŋamo kwede doge ci omwonyogi woko ki jo ma i otgi ducu ki kemagi ducu;
Wel 36:7 pien wutyeko neno ki waŋwu tic madito ma Rwot yam otiyo ducu. Gum ma binen i lobo ma Rwot ocikke me miyogi
Wel 36:8 “Wumak cikka ducu ma acikowu kwede tin-ni, wek wubed ki tek me cito i lobo ma wubicito loka ca ka camone obed mewu, wucam,
Wel 36:9 dok wek wuri pi kare malac i lobo ma yam Rwot okwoŋo pire bot kwarowu, ni ebimiyogi wa ki likwayogi bene, en lobo ma mol cak ki moo kic.
Wel 36:317 
Wel 36:10 Pien lobo ma wubidonyo iye ka camone-ni pe rom ki lobo Ejipt ka ma yam wua iye-ni, ka ma yam wucoyo iye kodiwu ka dok wubaro waŋ piine ki tyenwu, macalo poto dek ma gicamo pote-ni.
Wel 36:11 Ento lobo ma wucito loka ca ka camone obed mewu obedo lobo godi ki nota-gu, ma mato pii kot ma cwer a ki i polo;
Wel 36:12 en aye lobo ma Rwot Lubaŋawu gwoko; waŋ Rwot Lubaŋawu bedo i kome nino ducu, nia i acakki mwaka o wa i agikki mwaka ducu.
Wel 36:13 “Ka wubilubo cikka ducu ma acikowu kwede tin-ni, ni wumar Rwot Lubaŋawu, wuti bote ki cwinywu ducu ki tipowu ducu,
Wel 36:14 ci en bimiyo kot cwer i lobowu i karene, i poto kot ki kot oro-gu, wek wucek kalwu ki koŋo vinowu ki moowu.
Wel 36:15 Dok en bimiyowu lum i oletwu me cam pa lim makwo, miyo wubinoŋo, cam ma yeŋowu.
Wel 36:16 Wugwokke wek pe gibwolwu, miyo wulokke: wubarre woko, wutiyo bot lwak lubaŋa mukene, wuworogi bene,
Wel 36:17 miyo kiniga mako Rwot i komwu, ci geŋo polo, juko kot pe cwer, miyo lobo pe ceko cam, ci wuto wutum woko oyotoyot ki i lobo maber ma Rwot bimiyowu-ni.
Wel 36:18 “Wubiketo lok magi ducu i cwinywu ki i tamwu; wubitweyogi i ŋut ciŋwu obed me lanyut, dok gubed me atweya i dye tur nyimwu.
Wel 36:19 Wupwony litinowu ki lok magi, wubed ka lok komgi ka wubedo i odiwu, ka wutye ka wot i yo, ka wubuto piny ki ka wua malo.
Wel 36:20 Dok wuco lok magi i yat doggola odiwu, ki i dog gaŋwu,
Wel 36:21 wek wun ki likwayowu wuri pi mwaka mapol i lobo ma yam Rwot okwoŋo pire bot kwarowu ni ebimiyogi pi kare ducu ma polo pud bibedo malo ka wi lobo.
Wel 36:22 Ka ce wubigwokke wek wulub cik man ducu ma atye ka cikowu kwede ni wulubi, kun wumaro Rwot Lubaŋawu, ma wulubo yone ducu, ma wucuŋ i kome matek,
Wel 36:23 ci Rwot biryemo rok mukene woko ducu ki i nyimwu, miyo wucamo lobo pa rok madito ki matego makatowu.
Wel 36:24 Kabedo ducu ma tyenwu binyono bibedo mewu; ci lobo ma wubiloyo bibedo nia wa i tim nio wa i Lebanon, ki nia wa i Kulu, ma en aye kulu Euprate, nio wa i nam ma yo tuŋ potoceŋ.
Wel 36:25 Pe tye dano mo ma bicuŋ i nyimwu; Rwot Lubaŋawu biketo lworo ki atiba piwu i kom lobo ducu ma tyenwu binyonone, kit ma yam ocikowu kwede-ni.
Wel 36:26 “Nen, tin aketo i nyimwu gum ki ceno dano:
Wel 36:318 
Wel 36:27 gum bibino ka ce wulubo cik pa Rwot Lubaŋawu ma atye ka cikowu kwede tin- ni,
Wel 36:28 ci ceno dano bi bino ka ce pe wulubo cik pa Rwot Lubaŋawu, ento noŋo wulokke, wubarre woko nia ki i yo ma acikowu kwede tinni ci dok wulubo kor lubaŋa mukene ma yam pe wuŋeyo.
Wel 36:29 Ka Rwot Lubaŋawu doŋ okelowu i lobo ma wubicito iye ka camone-ni, ci wubiketo gum obed i kom got Gerijim, ki ceno dano bibedo i kom got Eba!.
Wel 36:30 Gin godi-nu gitye loka Jordan, ma but piny yo tuŋ potoceŋ, tuŋ ka ma ceŋ poto iye-ni, i lobo pa jo Kanaan ma gibedo i Araba, ma okemo Gilgal, ma ka ŋet yadi kworo me More;
Wel 36:31 Wubiŋolo Jordan, wukato loka ca ka camo lobo ma Rwot Lubaŋawu bimiyowu. Ka doŋ wucamo, ma wubedo iye,
Wel 36:32 ci wugwokke wek wulub cik ki oŋon me cikke ducu ma doŋ aketo i nyimwu tin- ni. Nwoyo Cik 12 Woro Lubaŋa myero obed i kabedo acel keken
Wel 36:1 “Magi gin aye cik ki oŋon me cik ma wubimako matek kun wulubogi i lobo ma Rwot Lubaŋa pa kwarowu bimiyowu obed mewu, pi kare ducu ma wubibedo iye i wi lobo-ni.
Wel 36:2 Wubibalo kabedo ducu liweŋ ka ma yam rok ducu ma ubigamo lobogi giworo iye lubaŋagi, ma gitye malo i wi godi mabocone ducu ki i wi cere ki i waŋ ayweya ma i te yadi ma potgi oluk.
Wel 36:3 Wumuk keno jogigi woko ducu, wuŋid wir jogi megi woko matitino, wuwaŋ yadi ma gicomo i ŋom pi woro jok ma dako ma gilwoŋo Acera, wutoŋ cal lubaŋa apaya-gi woko ducu, wunek nyiŋgi woko ki i kabedo meno.
Wel 36:4 Pe wubitimo kit meno i kom Rwot Lubaŋawu,
Wel 36:5 ento wubipenyo dog Rwot Lubaŋawu i kabedo ma en biyero ki i kin kakawu ducu pi keto iye nyiŋe wek obed pacone.
Wel 36:6 Kenyo aye wubicito iye, kenyo en aye wubitero iye gitum awaŋa ki gitum mewu ducu, ki dul acel me apar, ki gityer mapatpat ma wubimiyo, gityer me cobo kwoŋ, ki gityer ma iwu opwoyo, ki litino kayo pa dyaŋiwu ki pa romi ki dyegiwu.
Wel 36:7 Wubicamone ki kunnu i nyim Rwot Lubaŋawu, ci cwinywu bibedo yom, wun ki jo ma i odiwu ducu, i kom gin ducu ma wubiketo iye ciŋwu, ma onoŋo Rwot Lubaŋawu omiyowu iye gum.
Wel 36:8 “Pe wubitimo kunnu kit ma watye ka timo kany i kare-ni, ma dano acel acel tye ka tiyo gin ducu ma en tamo ni tye atir;
Wel 36:319 
Wel 36:9 pien peya wuo i kabedo me yweyowu, i lobo ma wubileyo, ma Rwot Lubaŋawu bimiyowu.
Wel 36:10 Ento ka doŋ wukato loka Jordan, ma wubedo i lobo ma Rwot Lubaŋa bimiyo me aleyawu, ka doŋ omiyo wuywe ki i lweny i kom lumerokwu ma gurumowu dyere- ni, ci doŋ wubibedo ma piny okwe mot.
Wel 36:11 Rwot Lubaŋawu biyero kabedo ka ma en biketo iye nyiŋe bedo iye; kenyo en aye wubikelo iye gin ducu ma acikowu-ni: gitum awaŋawu ki gitum mukene ducu, ki dul acel me apar, ki gityer mapatpat ma wubimiyo, ki gityer me cobo kwon ducu ma wukwoŋo me miyogi bot Rwot.
Wel 36:12 Ci cwinywu bibedo yom i nyim Rwot, wun ki awobewu ki anyirawu, opiiwu ki aŋecawu ducu, ki Lulevi ma tye i gaŋiwu, pien gin Lulevi pe gibipokogi dul lobo mo nyo kabedo mo i kinwu me aleyagi.
Wel 36:13 Gwokke wek pe ityer gitum awaŋani i kabedo mo ma ineno;
Wel 36:14 ento ibityerone ki i kabedo ma Rwot biyero ki i kakawu mo acel. Ibityero gitum awaŋani ducu kunnu, dok ibitiyo gin ducu ma aciki-ni ki kunnu.
Wel 36:15 “Ento wutwero neko lee me acamawu ki i gaŋiwu ducu kit ma cwinywu mito, muporo gum ma Rwot Lubaŋawu omiyowu. Dano ma kome ki keni twero camo, ki dano ma olony, macalo gicamo riŋo abur nyo til.
Wel 36:16 Remone keken aye pe wubicamo; wubionyo woko piny i ŋom, macalo pii.
Wel 36:17 Pe myero wucam dul acel me apar me kalwu, nyo me koŋo vinowu nyo me moo jeituniwu ki i gaŋiwu, kadi litino kayo pa dyaŋiwu nyo pa romi ki dyegiwu, nyo gityer me cobo kwoŋwu ma wukwoŋo, nyo gityer mewu ma cwinywu opwoyo, nyo gityer mo ma wumiyo.
Wel 36:18 Ento wubicamo ki i nyim Rwot Lubaŋawu i kabedo ma en biyero, in ki wodi ki nyari, ki opiini, ki aŋecani, ki Lulevi ma i gaŋwu; dok cwinyi bibedo yom i nyim Rwot Lubaŋani pi gin ducu ma ibiketo iye ciŋi.
Wel 36:19 Gwokke pe ibwot Lulevi ata i kare ducu ma ibedo i lobowu-ni.
Wel 36:20 “Ka Rwot Lubaŋawu doŋ oyabo waŋ lobowu obedo malac, kit ma yam ocikke kwede botwu, ce iwacci, ‘Abicamo riŋo,’ pien onoŋo itye ki miti iye, ci itwero camo riŋo kit ma cwinyi mito.
Wel 36:21 Ka ce kabedo ma Rwot Lubaŋawu biyero me keto iye nyiŋe tye ka mabor ki ka ma itye-ni, ci itwero neko dyaŋŋi nyo romoni ma Rwot omiyo boti, macalo doŋ aciki; itwero camo ki i gaŋŋi kit ma cwinyi mito.
Wel 36:22 Itwero camone kit ma gicamo riŋo abur ki til; kadi wa dano ma kome ki keni twero camone kacel ki dano ma olony.
Wel 36:320 
Wel 36:23 Cuŋ matek i man keken ni, pe icam remone, pien remo en aye kwo; pienno pe ibicamo kwo kacel ki riŋone.
Wel 36:24 Pe ibicamone, ibionyo woko i ŋom macalo pii.
Wel 36:25 Pe ibicamone, wek nyimi obed leŋ, in kacel ki litinoni ma bilubi, ka ce ibedo ka tiyo gin ma nen atir i waŋ Rwot.
Wel 36:26 Ento jamini maleŋ ducu ma myero imi, ki gityer me cobo kwoŋ, ibikwanyo icito kwede i kabedo ma Rwot biyero.
Wel 36:27 Ibityero gitum awaŋani ducu, riŋone ki remone, i wi keno tyer pa Rwot Lubaŋani; remo me gitummi ducu gibionyo woko i kom keno tyer pa Rwot Lubaŋani, ento riŋone ibicamo.
Wel 36:28 Gwokke wek ilub lok magi ducu ma aciki kwede-ni, wek nyimi obed leŋ nakanaka, in ki likwayi ma bilubi, ka ce itiyo gin ma nen maber ki ma atir i waŋ Rwot Lubaŋani. Juk i kom woro jogi
Wel 36:29 “Ka Rwot Lubaŋawu doŋ otyeko lurok woko ki i nyimwu ma wucito ka camo lobogi-ni, ma doŋ wucamo lobogi, wubedo iye,
Wel 36:30 myero wugwokke wek pe wumok i owic pi lubo kitgi, i kare ma doŋ gityekogi woko ki i nyimwu. Dok pe wubed ka penyo lok i kom lubaŋagi, kun wuwacci, ‘Rok man yam giworo lubaŋagi niŋniŋ? wek an bene aworgi kit meno.’
Wel 36:31 Pe ibitimo kumeno i kom Rwot Lubaŋawu, pien gibedo ka timo gin me kwer ducu ma Rwot dagi pi woro lwak lubaŋagi; giwaŋo wa awobegi ki anyiragi ki mac macalo gitum me woro lubaŋagi.
Wel 36:32 “Gin ducu ma acikowu kwede myero wugwokke ka lubone; pe wubimedo wiye nyo wukwanyo mogo woko. Nwoyo Cik 13
Wel 36:1 “Ka ce lanebi mo onen i kinwu, nyo lalek lek mo, miyo wu lanyut nyo taŋo mo,
Wel 36:2 ka ce lanyut nyo taŋo ma otitti pire-ni otimme kakare, ce en owacci, ‘Wek doŋ walub kor lubaŋa mukene,’ ma yam pe iŋeyo, ‘wacak worogi,’
Wel 36:3 pe iwiny dog lanebi meno, lalek meno; pien noŋo Rwot Lubaŋawu tye ka temo cwinywu wek eŋe ka wumaro Rwot Lubaŋawu ki cwinywu ducu ki tipowu ducu.
Wel 36:4 Wulub kor Rwot Lubaŋawu kun wulworo en dok wugwoko cikke ducu; wuwor doge, wuti bote kun wucuŋ i kome matek.
Wel 36:5 Ento nyo lalek meno wubineko woko, pien opwonyo dano ki jemo i kom Rwot Lubaŋawu, ma yam okwanyowu woko ki i lobo Ejipt, okokowu ki i ot me opii, ci
Wel 36:321  en bimiyo wuweko yo ma yam Rwot Lubaŋawu ociko ni wulubi. Kit meno miyo wubijwero gin marac woko ki i kinwu.
Wel 36:6 “Ka ce omeru mo ma wod pa meni, nyo wodi, nyo nyari, nyo damaroni kikome, nyo laremi ma imaro ki kwoni ducu, obiti i muŋ kun wacci, ‘Wek wacit ka woro lubaŋa mogo mukene,’ ma noŋo in kikomi nyo kwarowu yam pe guŋeyo,
Wel 36:7 lubaŋa pa rok ma gurumowu dyere-ni, kadi ma gitye ka ma cok kwedwu nyo gitye ka mabor, nia i agikki lobo tuŋ cel cito kwede i agikkine tuŋ cel,
Wel 36:8 pe iye doge, pe iwiny lokke, pe kica omaki i kome, pe imuŋ lokke;
Wel 36:9 ento ibineke woko. Ciŋi aye bikwoŋo poto i kome me neke, lacen ciŋ lwak ducu bipoto i kome.
Wel 36:10 Ibicele ki got ineko woko, pien obedo ka yenyo yo me kwanyi woko ki bot Rwot Lubaŋawu ma yam okwanyowu woko ki i lobo Ejipt, ki i ot me opii.
Wel 36:11 Ci jo Icrael ducu gibiwinyo pire, ci gibilworo, miyo pe gibinwoyo timo bal marac macalo meno i kinwu.
Wel 36:12 “Gwok nyo i gaŋ mo ma Rwot Lubaŋawu bimiyowu me bedo iye wubiwinyo ni
Wel 36:13 jo mogo ma kitgi raco, ma gin jowu kikome, guywayo tam pa jo ma bedo i gaŋ meno kun giwacci, ‘Wubin wacitu ka woro lubaŋa mukene,’ ma yam pe wuŋeyo.
Wel 36:14 Myero wupeny lokke kun wuyenyo tere motmot; ka ce onen ni lokke otimme ada, ma gimoko ni lok me kwer macalo meno otimme i kinwu,
Wel 36:15 ci wubineko jo ma gibedo i gaŋ meno woko ki pala lucwan, wujwerogi woko ducu liweŋ, Jo ducu ma tye iye, ki lim makwo bene ma tye iye, myero gutum woko ki pala lucwan.
Wel 36:16 Wubicoko jami ma wuyako-ni ducu, wugurogi i dyekal ka maleŋ, ci wubiwaŋo gaŋ meno ki jami ducu ma tye iye woko ki mac, obed gitum ma giwaŋo ducu ki berre bot Rwot Lubaŋawu. Bibedo wi odur matwal; pe dok gibigero iye gaŋ mo.
Wel 36:17 Gin mo ma gidyero bot Rwot pe wubiweko doŋ i ciŋwu, wek Rwot okwany kinigane mager twatwal-li woko. Bitimowu kica kun nyuto cwiny me kica i komwu, ci miyo wunya mapol kit ma yam okwoŋo kwede bot kwarowu-ni,
Wel 36:18 ka ce wuworo dog Rwot Lubaŋawu, wumako cikke ducu ma acikowu kwede tin-ni dok wutiyo gin ma nen atir i waŋe. Nwoyo Cik 14 Pe gulub kit kwero cola pa lurok
Wel 36:1 “Wun aye litino pa Rwot Lubaŋawu: pe wubiŋolo komwu kenwu nyo Lyelo tur nyimwu pi kwero cola.
Wel 36:322 
Wel 36:2 Pien wun aye jo maleŋ pa Rwot Lubaŋawu; en Rwot aye yam oyerowu ki i kin rok ducu ma tye i wi lobo wek wubed jone kikome. Lee ma gicamo ki lee ma gikwero (Levi 11.1-47)
Wel 36:3 “Pe wubicamo gin mo me kwer.
Wel 36:4 Magi aye gin lee ma wutwero camogi: dyaŋ, romo, dyel,
Wel 36:5 til, abur, ruda, dyel me tim, jubi, pura, ki romo ma i godi.
Wel 36:6 Lee ducu ma oboŋ tyengi akara, ma kin tyengi opokke aryo, ma nyamo omen ki i kin lee ducu wutwero camogi.
Wel 36:7 Ento lee ma ginyamo omen nyo ma oboŋ tyengi akara ma pe wubicamo gin ene; kinaga, apwoyo ki oduka, Gin ginyamo omen ento kin tyengi pe akara; pienno gibedo keni botwu.
Wel 36:8 Ki opego bene, pien kadi oboŋ tyene akara ento pe nyamo omen, en bene bedo keni botwu. Pe wucam riŋogi, pe wugud wa komgi ma oto bene.
Wel 36:9 “Magi aye wutwero camogi ki i kin gin ducu ma bedo i pii: gin ducu ma tye ki kiŋa ŋegi ki pok komgi wutwero camogi;
Wel 36:10 ento gin ma pe ki kiŋa ŋegi ki pok komgi pe wubicamogi, pien gibedo keni botwu.
Wel 36:11 “Wutwero camo winyo ma gilony ducu,
Wel 36:12 ento magi aye pe wubicamogi: ocur, acut, koga,
Wel 36:13 agoga, okwata ki kit kwagi ducu;
Wel 36:14 agak ki kit kwagi ducu;
Wel 36:15 udu, tebu, awewet, olwilwit ki kit kwagi ducu;
Wel 36:16 tula matino ki tula madoŋo, lagweno kulu,
Wel 36:17 kikuŋ ki ocur madito ki alwinya,
Wel 36:18 acebe ki ogoro ki kit kwagi ducu; ki putput ki olik.
Wel 36:19 “Ki kwidi ducu ma bwomgi tye gibedo keni botwu; pe wubicamogi.
Wel 36:20 Gin ducu ma bwomgi tye ma gilony wutwero camogi.
Wel 36:21 “Pe wubicamo geŋ lee mo muto kene; wutwero miyo bot labedo mo ma bedo i gaŋiwu, wek en aye ocam, nyo wutwero cato bot larok mo owil; pien wun aye rok maleŋ pa Rwot Lubaŋawu. “Pe wuted riŋo latin dyel ki cak pa minne. Cik ma mako dul acel me apar
Wel 36:323 
Wel 36:22 “Wubimiyo dul acel me apar me jami ma wuceko i poto, ma a i poto mwaka ki mwaka.
Wel 36:23 Dok wubicamo dul acel me apar me kalwu ki i nyim Rwot Lubaŋawu i kabedo ka ma en biyero ci keto nyiŋe bedo iye, ki dul acel me apar me koŋo vinowu ki moowu, ki litino kayo pa dyaŋiwu ki pa romi ki dyegiwu; wek wupwony lworo Rwot Lubaŋawu jwijwi.
Wel 36:24 Ka ce wutye ka mabor twatwal ma miyo pe wutwero kelo dul acel me apar i kare ma Rwot omiyowu iye gum-mi, pien kabedo ma Rwot oyero me keto iye nyiŋe odoko bor kwedwu,
Wel 36:25 ci wubicato woko wek wunoŋ cente, ci wutweyo lim meno wucito kwede i kabedo ma Rwot Lubaŋawu oyero-ni.
Wel 36:26 Wubitic ki lim meno pi kit gin ducu ma cwinywu mito, macalo me wilo twoni, nyo romo nyo koŋo vino nyo koŋo makecce, ki gin ducu ma cwinywu mito, ci wubicamo ki kunnu ki yomcwiny i nyim Rwot Lubaŋawu, in ki jo ma i odi ducu.
Wel 36:27 Dok pe wubitenyo Lulevi ma gitye i gaŋwu ata, pien pe gipokogi dul lobo mo nyo gin mo me aleyagi kacel kwed wu.
Wel 36:28 “I agikki mwaka adek adek wubikelo iye dul acel me apar me gin ducu ma wuceko i mwaka-nu, wukano i gaŋiwu madito.
Wel 36:29 Ci Lulevi ma pe ki dul lobo nyo ka mo ma guleyo i kinwu, ki lubedo, ki litino kic, ki mon to ma i gaŋiwu ducu, gin ducu gibibino ka cam kwedwu giyeŋ; wek Rwot Lubaŋawu omiwu gum i kom gin ducu ma ciŋwu otiyo. Nwoyo Cik 15 Cik me weko banya matwal
Wel 36:1 “I agikki mwaka abiro abiro wubiweko banya bot dano ma twal.
Wel 36:2 Man aye kit me weko banya: lami banya biweko banya me lim matwal ki bot dano ma yam omako banyane-ni; pe bipido banyane bot lawote matwal ma ominne, pien doŋ gityeko tito ki dano pi weko banya matwal kit ma Rwot ociko- ni.
Wel 36:3 Itwero pido larok ocul banyani; ento kwany cwinyi woko i kom banya ma omeru ma Laicrael omako boti.
Wel 36:4 Ento lacan mo pe doŋ bibedo i kinwu, pien Rwot bimiyowu gum i lobo ma Rwot Lubaŋawu bimiyowu wucam me aleyawu matwal,
Wel 36:5 ka ce wubiworo dog Rwot Lubaŋawu kun wugwokke wek wulub cikke ducu ma acikowu kwede tin.
Wel 36:324 
Wel 36:6 Rwot Lubaŋawu bimiyowu gum kit ma yam ocikke kwede botwu-ni. Wubimiyo rok mapol mako banya botwu, ento wun pe wubimako banya mo; dok wubiloyo rok mapol, ento gin pe gibiloyowu.
Wel 36:7 “Ka tye dano mo ma lacan i kinwu, i kin omegiwu ma gitye i gaŋ mo ma Rwot Lubaŋawu bimiyowu, pe cwinyi obed tek, pe ijuk ciŋi woko i kom ominwu-nu ma lacan-ni.
Wel 36:8 Ento ikonye, imiye mako banya ma romo cobo gin ma en mito ducu, kadi bed gin aŋo.
Wel 36:9 Ber igwokke wek tam marac mo pe obed i cwinyi ma miyo iwacci, ‘Mwaka me abiro, ma en aye mwaka me weko banya matwal, doŋ cok,’ ci waŋi cido woko i kom omeru ma lacan-ni miyo pe doŋ imiye gin mo. Meno miyo en cako kok i komi i nyim Rwot, ci doko bal i komi.
Wel 36:10 Ka imiye gin mo, ber imiye ma cwinyi leŋ matwal, cwinyi pe waŋ pi gin ma imiye-ni: pien Rwot Lubaŋani bimiyi gum i kom tic ducu ma itiyo, ki i kom gin ducu ma ciŋi ogudo.
Wel 36:11 Lucan pe gibitum woko i lobowu, mumiyo aciki ni, ibiyabo ciŋi malac bot omeru ki jo ma piny oloyogi, ki bot lucan ma i lobowu. Tic ki opii (Nia 21.1-11)
Wel 36:12 “Ka ce gicato boti omeru mo, laco ma Laibru nyo dako ma Laibru, ci iwilo obed opiini nyo aŋecani, en bitiyo tic boti pi mwaka abicel. I mwaka me abirone ibiweke a woko ki boti cito gire ki kuc.
Wel 36:13 Ka igonye wek ociti, pe, ibiweko en cito ki ciŋe nono.
Wel 36:14 Ibimiye cito ki jami mapolpol, romi ki dyegi, bel ki koŋo vino, ma lubo kit ma Rwot Lubaŋani omiyi kwede gum.
Wel 36:15 Ibipo ni yam ibedo opii i lobo Ejipt, ka ma Rwot Lubaŋani okoki ki iye; en gin mumiyo tin aciki kumeno.
Wel 36:16 Ento ka en owacci, ‘An pe abia woko ki boti,’ pien en mari ki jo ma i odi ducu, pien obedo kwedwu maber,
Wel 36:17 ci ibikwanyo atero, ituco ki ite i doggola, ci doŋ bibedo opiini matwal. Ki aŋecani bene ibitimo kit meno.
Wel 36:18 Pe ibitamo ni tek twatwal me weke a woko ki boti, pien obedo ka tic boti pi mwaka abicel kulu kun ticce dodo tic pa Lapakaca kiryo pi wel manok mo. Ka itimo kit meno, Rwot Lubaŋani bimiyi gum i tic ducu ma itiyo. Kwero kom litino kayo me lim makwo
Wel 36:325 
Wel 36:19 “Litino kayo ducu ma ginywalogi i kin dyaŋini nyo romi ki dyegini ibikwero komgi i nyim Rwot Lubaŋani, Pe ibitiyo tic mo ki litino kayo pa dyaŋini, pe ibiŋolo yer kom litino, kayo pa romini.
Wel 36:20 Ibicamo riŋone kacel ki jo ma i Odi, i nyim Rwot Lubaŋani mwaka ki mwaka ki i kabedo ma Rwot biyero.
Wel 36:21 Ento ka kome ki mwonyo, ka tyene oŋol, nyo waŋe oto, nyo tye ki kit mwonyo mo marac i kome, pe ibitumo bot Rwot Lubaŋani.
Wel 36:22 Wubicamo ki i gaŋwu ki kunnu; dano ma kome ki keni twero camo kacel ki dano ma olony, macalo riŋo abur ki til.
Wel 36:23 Remone keken aye pe wubicamo; wubionyo woko piny i ŋom macalo pii. Nwoyo Cik 16 Kato (Paska) (Nia 12.1-20)
Wel 36:1 “Wugwok dwe me Abib, wukwer iye nino madit me Kato pi woro Rwot Lubaŋawu, pien i dwe me Abib yam Rwot Lubaŋawu okwanyowu iye woko ki i Ejipt dyewor.
Wel 36:2 Wubikwanyo gitum me Kato ki i kin romiwu nyo i kin dyaŋiwu, wutumo bot Rwot i kabedo ma en biyero, ka ma en biketo nyiŋe bedo iye.
Wel 36:3 Pe wubicamo mugati ma girubo iye tobi; ento wubicamo mugati ma tobi pe iye pi nino abiro pi po pi atwom ma yam wubedo kwede; pien yam wua ki i lobo Ejipt rucurucu; mumiyo ibipo pi nino ma yam wua kwede ki i lobo Ejipt pi kare me kwowu ducu.
Wel 36:4 Tobi mo pe myero onen botwu i lobowu ducu pi nino abiro; kadi wa riŋo mo ma ityero me gitum wi otyeno i nino mukwoŋone pe bidoŋ nio wa odiko.
Wel 36:5 Pe wubityero gitum me Kato ki i gaŋ mo ma i kin gaŋiwu ma Rwot Lubaŋawu bimiyowu;
Wel 36:6 ento wubityero ki i kabedo ma Rwot Lubaŋawu biyero, ka ma en biketo nyiŋe bedo iye, Wubityero gitum me Kato kunnu wi otyeno ma ceŋ cito ka poto-ni, i ca wa ma yam wua kwede ki i Ejipt.
Wel 36:7 Wubitedo wucamo i kabedo ma Rwot Lubaŋawu biyero; ci odiko wubia wudok i kemawu.
Wel 36:8 Wubicamo mugati ma tobi pe iye pi nino abicel; i kom nino me abirone wubibedo iye ki cokke madit pi woro Rwot Lubaŋawu; pe wubitiyo iye tic mo. Nino madit me kwero wi mwaka (Nia 34.22; Levi 23.15-21)
Wel 36:326 
Wel 36:9 “Wubikwano cabit abiro cakke ki i kare ma wukwoŋo keto iye pala kac i ŋut kal mucuŋ i poto.
Wel 36:10 Ka dok wubibedo ki nino madit me kwero agikki cabit abiro i nyim Rwot Lubaŋawu kun wumiyo gityer ma iwu opwoyo; wubimiyo muporo gum ma Rwot Lubaŋawu omiyowu.
Wel 36:11 Ibibedo ki yomcwiny i nyim Rwot Lubaŋawu, in ki wodi ki nyari ki opiini ki aŋecani, ki Lulevi ma gibedo i gaŋwu, ki lubedo ki litino kic ki mon-to ma tye i kinwu, ki i kabedo ma Rwot Lubaŋawu biyero, ka ma en biketo iye nyiŋe bedo iye.
Wel 36:12 Wubipo ni yam wubedo opii i Ejipt, ci wubigwoko cik magi ducu matek. Nino madito me Bolo (Levi 23.33-43)
Wel 36:13 “Wubikwero nino madito me Bolo pi nino abiro, i kare ma doŋ wukayo cam ducu wudino woko wutero paco, kacel ki pig olok ma doŋ wukayo wubiyo woko.
Wel 36:14 Wubibedo ki yomcwiny ka wukwero nino madito-ni, in ki wodi ki nyari, opiini ki aŋecani, kacel ki Lulevi ki lubedo, litino kic ki monto ma gibedo i gaŋiwu.
Wel 36:15 Wubikwero kare man pi nino abiro i nyim Rwot Lubaŋawu ki i kabedo ma en biyero; pien Rwot Lubaŋawu bimiyowu gum i cam ducu ma wuceko ki i kom tic me ciŋwu ducu, ma miyo wubibedo ki yomcwiny keken:
Wel 36:16 “Co ducu ma i kinwu myero gubin i nyim Rwot Lubaŋawu tyen adek i mwaka acel acel ki i kabedo ma en biyero: i nino madito me Mugati ma Tobi Pe Iye, i nino madit me kwero cabit abiro, ki i nino madito me Bolo. Pe gubin i nyim Rwot ki ciŋgi noŋo;
Wel 36:17 dano acel acel bimiyo mot macalo en twero muporo kit gum ma Rwot Lubaŋawu omiye. Keto luŋolkop
Wel 36:18 “Wubiketo luŋolkop ki ludito i gaŋiwu ducu ma Rwot Lubaŋawu bimiyowu, ma oporo kakawu; gin myero guŋol ki lwak kop ma atir.
Wel 36:19 Pe wubal te pido pa dano ma lokke tye atir; pe wuket apokapoka mo i kin dano; pe giwilwu ki limo Ka giwilo dano ki lim miyo laryeko doko lawaŋeoto ci balo te pido pa jo ma lokgi tye atir.
Wel 36:20 Wuŋol kop atir keken, wuŋol kop atir, wek wubed makwo, wule lobo ma Rwot Lubaŋawu bimiyowu. Woro lubaŋa mukene
Wel 36:21 “I kare ma wubicano keno tyer pi Rwot Lubaŋawu, pe wubipito yat mo i ŋete pi woro jok ma dako ma gilwoŋo Acera.
Wel 36:327 
Wel 36:22 Dok pe wubicibo wir got mo cuŋ me awora; en aye gin ma Rwot Lubaŋawu okwero matek. Nwoyo Cik 17
Wel 36:1 “Pe wubitumo bot Rwot Lubaŋawu twon nyo romo nyo dyel mo ma kome ki mwonyo, nyo ma tye ki kit ŋolo mo, pien meno aye bedo me kwer bot Rwot Lubaŋawu.
Wel 36:2 “Gwok nyo gibinoŋo dano mo i gaŋ mo ma Rwot Lubaŋawu bimiyowu, laco nyo dako, ma otimo gin ma nen marac i waŋ Rwot Lubaŋawu pi taro gicikkene,
Wel 36:3 ce ocito ka woro lwak lubaŋa mukene, nyo ceŋ nyo dwe nyo gin mo ma i kin mony me polo ci oryebbe piny i nyimgi, ma en aye gin ma Rwot ociko ni pe myero gitim.
Wel 36:4 Ka doŋ gitito lokke botwu ci wuwinyo, wubipenyo lokke motmot, Ka ce lokke tye ada ma ŋene atir ni gin me kwer macalo meno otimme i Icrael,
Wel 36:5 wubikelo laco meno nyo dako meno ma otimo bal marac-ci i dog gaŋ, ci wubicelo ki got wuneko woko.
Wel 36:6 Dano meno gineko pi lok pa lucaden aryo nyo adek; dano mo pe gibineko pi lok pa lacaden acel keken.
Wel 36:7 Dok ciŋ lucaden aye bikwoŋo poto i kom dano meno me neke, ka lacen ciŋ lwak bipoto i kome. Kit meno miyo wubijwero gin marac woko ki i kinwu. Pido i nyim ajwagi ma Lulevi
Wel 36:8 “Ka ce pido mo onen i kinwu ma ŋolone oloyowu, macalo poko kin kit nek mapatpat, nyo lok kom twer ma dano mo-ni tye kwede i nyim cik, nyo lok kom ret ma dano mo oketo i kom lawote, kit pido mo ma twero nen i gaŋiwu ma ŋolone tek loyowu, ci wubia wucito i kabedo ma Rwot Lubaŋawu oyero-ni.
Wel 36:9 Wubicito bot ajwagi ma Lulevi, ki bot laŋolkop ma tye ka tic i kare meno, wubipenyogi ci gibititowu kit ŋolle.
Wel 36:10 Wubilubo kit ma gitito botwu i kabedo ma Rwot biyero; wubigwokke wek wuti kit gin ducu ma gicikowu kwede.
Wel 36:11 Wubitiyo kun wulubo kit pwony ducu ma gipwonyowu kwede, muporo kit ŋol ma gin guŋolo. Pe wubikwero lubo lok ma gin guŋolo, ento wubilubo kun pe wuŋak woko yo tuŋ acuc nyo tuŋ acam.
Wel 36:12 Dano ma lanywar ma okwero woro dog ajwaka ma ocuŋ ka tic i nyim Rwot Lubaŋawu, nyo dog laŋolkop, dano meno bito; kit meno miyo wubijwero gin marac woko ki i kinwu.
Wel 36:13 Lwak ducu gibiwinyo pire, ci miyogi lworo, miyo ŋat mo pe dok bitimo tim anywar macalo meno.
Wel 36:328  Pwony ma mako kom kabaka
Wel 36:14 “I kare ma doŋ wuo i lobo ma Rwot Lubaŋawu bimiyowu, ma doŋ wucamo wubedo iye, gwok nyo wubiwacci, ‘Waket kabaka me loyowa, kit ma rok ducu ma gurumowa tye kwedeni.’
Wel 36:15 Doŋ ka wuketo kabaka ma loyowu myero wunen ni obedo dano ma Rwot Lubaŋawu oyero. Myero obed ŋat mo i kin utmegiwu; pe wuket larok olowu ma pe rokwu kikome.
Wel 36:16 En pe obed ka coko lwak aguragura pire kene, pe omi lwak odok cen i Ejipt pi wilo aguragura, pien Rwot yam owaco botwu ni, ‘Pe wubidok cen kunnu matwal.’
Wel 36:17 Pe onyom mon mapol, miyo ŋako cwinye woko; pe bene ocok lonyo madwoŋ pire kene.
Wel 36:18 “Ka doŋ obedo i wi komkerre, ci bicoyo lok me cik man ducu i buk kun kwanyo lokke ki i buk ma ajwagi ma Lulevi gwoko-ni.
Wel 36:19 En bibedo kwede ci bedo ka kwanone pi kare me kwone ducu, wek opwony lworo Rwot Lubaŋane pi gwoko lok ducu ma tye i cik man ki lubo gin ducu ma Rwot ociko,
Wel 36:20 wek pe obed ka wakke i cwinye ni edit ekato omegine, dok pe oŋak owek cik woko, pe odok yo tuŋ acuc nyo yo tuŋ acam, wek omedde bedo i kerre nakanaka, en ki likwaye i Icrael. Nwoyo Cik 18 Waŋ wat pa ajwagi ki Lulevi
Wel 36:1 “Ajwagi ma Lulevi, wa kaka pa jo Levi ducu, pe gibilimo dul lobo mo nyo ginaleya mo i kin jo Icrael. Gibicamo gityer ma giwaŋo ki mac bot Rwot ki gin ducu ma myero dano gumi bot Rwot.
Wel 36:2 Pe gibileyo dul lobo mo i kin utmegigi, pien Rwot aye ginaleyagi kit ma yam ocikogi kwede.
Wel 36:3 Man aye bibedo waŋ wat pa ajwagi ma lwak gibimiyo botgi: Jo ma gityero gitum, kadi bibedo twon nyo romo, gibimiyo riŋo bat bot ajwaka, ki cwake aryo ki apika.
Wel 36:4 Kal ki koŋo vino ki moo mewu me wi mwaka, ki yer romo ma gikwoŋo nyarone, wubimiyo bot ajwaka;
Wel 36:5 pien Rwot Lubaŋawu yam oyero jo Levi ki i kin kakawu ducu wek gucuŋ ka tic i nyim Rwot, gin ki likwayogi matwal.
Wel 36:6 “Ka ce Lalevi mo oa ki i gaŋwu mo ma i lobo Icrael ducu, ka ma yam en bedo iye, ci bino i kabedo ma Rwot biyero, en twero bino kit ma cwinye mito,
Wel 36:7 ci bitic i nyiŋ Rwot Lubaŋane macalo Lulevi luwote ducu ma gicuŋ ka tic kunnu i nyim Rwot.
Wel 36:329 
Wel 36:8 Gibilimo waŋ wat me acamagi ducu marom, medo ki lim ma Lalevi mo-ni olimo ki i jami pa kwarone ma ocato. Pe gilub kit tim pa lurok
Wel 36:9 “Ka doŋ wuo i lobo ma Rwot Lubaŋawu bimiyowu, pe wubipwonyo lubo kit tim me kwer pa lurok ma kunnu.
Wel 36:10 Pe ginoŋ ŋat mo i kinwu ma owaŋo wode nyo nyare me gityer, nyo dano mo ma odoko latyet, nyo latyet ki ajaa, laŋi i dyel, latal,
Wel 36:11 lakot piny, lakor tipo, min jok nyo lapeny dog tipo pa lato.
Wel 36:12 Ka dano mo timo gin ma kit meno ci en bedo me kwer bot Rwot; pien pi timo gin me kwer ma kit meno miyo Rwot Lubaŋawu biryemo rok meno ducu woko ki i nyimwu.
Wel 36:13 Wun myero wubed laboŋo bal mo i komwu i nyim Rwot Lubaŋawu;
Wel 36:14 rok magi ducu ma wubicamo lobogi-ni giwinyo dog lutyet ki ajaa ki lutyet mukene ducu, ento wun aye Rwot Lubaŋawu pe ye ni wutim kumeno. Lubaŋa ociko pi cwalo lanebi macalo Moses
Wel 36:15 “Rwot Lubaŋawu bicwalo lanebi mo macalo an, ma a ki i kin utmegiwu; wubiwinyo en
Wel 36:16 I nino ma yam wucokke iye i Koreb wubako dogwu bot Rwot Lubaŋawu kun wuwacci, ‘Pe dok awiny dwan Rwot Lubaŋawa, nyo anen kom mac madit-ti, wek pe ato.’
Wel 36:17 Ci Rwot owaco bota ni, ‘Gutimo ber pi waco lok meno ducu ma guwaco-ni.
Wel 36:18 Abicwalo botgi lanebi mo macalo in ma oa ki i kin utmegigi. Abiketo lokka i doge, ci en biwaco bot lwak lok ducu ma abicike kwede.
Wel 36:19 Ka ce dano mo okwero winyo lokka ma en biwacone i nyiŋa, ci an aye abipenyo dog dano-nu wek aket can i kome.
Wel 36:20 Ento ka lanebi mo ocorre ki wiye ka waco lok mo i nyiŋa ma onoŋo pe an aye acike ni oloki, nyo ma loko i nyiŋ lubaŋa mukene, lanebi meno bito.’
Wel 36:21 Ka ce iloko ki i cwinyi ni, ‘Wabiŋeyo lok ma Rwot pe owaco niŋniŋ mo no?’
Wel 36:22 ci agamo kit man ni, ‘Ka ce lanebi mo oloko i nyiŋ Rwot ce lokke-nu pe otimme nyo pe obedo me ada, meno nyuto ni lokke pe Rwot aye owaco.’ Lanebi meno ocorre ki wiye kene ki lokke gire, pienno pe myero wubed ka lwore. Nwoyo Cik 19 Gaŋi me laro lunek dano (Wel 35.9-28; Yoc 20.1-9)
Wel 36:330 
Wel 36:1 “I kare ma Rwot Lubaŋawu doŋ otyeko lurok woko ma en bimiyo lobogi botwu- ni, ma doŋ wucamo lobogi ci wubedo i gaŋigi ki i odigi ducu,
Wel 36:2 ci wubipoko gaŋi adek woko pat i lobo ma Rwot Lubaŋa doŋ omiyowu me bedo mewu.
Wel 36:3 Wubiyubo yo gudo dok wubipoko dye lobo ma Rwot Lubaŋawu bimiyowu i dul adek wek okony ŋat ma oneko dano me riŋo iye wek olar iye kome.
Wel 36:4 “Man aye lok me konyo kom lanek dano. Ka dano mo pe oneko lawote akaka, ma yam mone mo pe i kingi, myero en oriŋ kunnu wek olar kome.
Wel 36:5 Labolle ka dano mo ocito i buŋa ki lawote mo ka toŋo yen, ce otiŋo latoŋ me toŋo ki yen me areta piny ci latoŋ oput woko ki i purre, ogoyo lawote oneko woko, en myero oriŋ olar kome i gaŋ mo acel ma i kin gaŋi meno.
Wel 36:6 Ka pe kumeno, miyo lacul kwor remo ka kinigane olyetti biryemo kor lanek, mako woko iyo, pien noŋo piny bor, ci cobo neko woko. Ento dano macalo meno pe romo aneka, pien pe onoŋo mone mo tye i kingi i kare macon,
Wel 36:7 en gin mumiyo acikowu pi poko gaŋi adek pat.
Wel 36:8 I kare ma Rwot Lubaŋawu oyabo waŋ lobowu omedo malac kit ma yam okwoŋo kwede bot kwarowu, ma doŋ ominiwu lobo ducu ma yam ociko ni ebimiyo bot kwarowu,
Wel 36:9 dok ka ce wubigwoko cik man ducu ma acikowu kwede tin-ni, ni wumar Rwot Lubaŋawu, wulub yone ducu i kare ducu, ci dok wubimedo gaŋi mukene adek i kom maca.
Wel 36:10 Kit meno pe gibionyo remo pa dano mo ma pe ki bal i lobo ma Rwot Lubaŋawu bimiyowu me aleyawu, ci miyo alii me to pe bedo i wiwu.
Wel 36:11 “Ento ka dano mo iye dag lawote, ce obuto okure i yo, ci olwenyo i kome, ocobo omedo ki neko woko, ka laco meno oriŋo olaro i gaŋ mo i kin gaŋ adek-ki,
Wel 36:12 ci ludoŋo me tuŋ pa lanek-ki gibicwalo dano giome ki kunnu, gimiye i ciŋ lacul kwor remo, wek gineke woko.
Wel 36:13 Kica pe bimakowu i kome, ento myero wulwok alii me to pa dano ma pe ki bal woko ki i Icrael kit meno, wek ariya mo obed pe i nyimwu. Waŋ lobo ma ludoŋo gupoko
Wel 36:14 “Pe ibikobo got ma poko waŋ lobo pa lawoti ma yam ludoŋo gutyeko pokone ki i lobo ma ibileyo bot kwarowu i lobo ma Rwot Lubaŋawu bimiyowu me bedo mewu. Cik ma mako lucaden
Wel 36:15 “Lacaden acel pe miyo pido loyo dano mo pi kit bal mo nyo kit tim marac mo ma onoŋo otimo; ento kop biloyo dano pi lok pa lucaden aryo nyo adek.
Wel 36:331 
Wel 36:16 Ka ce lacaden ma lagoba odoto dano mo ni otimo bal,
Wel 36:17 ci gin lupido aryo ducu gibicito i nyim Rwot, ki i nyim ajwagi pa Lubaŋa ki luŋolkop ma gitye i dog tic i kare meno.
Wel 36:18 Luŋolkop gibipenyo lokke mot. Ka ce lacaden ma lagoba odoto ominne ki adot me atoŋa
Wel 36:19 ci gibiketo can i kome ma rom ki can ma nene en mito ni giket i kom ominne-ni: kit meno miyo wubijwero tim marac woko ki i kinwu.
Wel 36:20 Jo mukene gibiwinyone, miyo gilworo, miyo ŋat mo pe dok bitimo tim marac macalo meno.
Wel 36:21 Kica pe bimakowu i kome; kwo gibiculo ki kwo, waŋ ki waŋ, lak ki lak, bad ki bad, tyen ki tyen. Nwoyo Cik 20 Cik ma mako mony
Wel 36:1 “I kare ma wubicito ka monyo lumerokwu, ka ce wuneno gin tye ki lwak aguragura ki gadigadi lweny, dok monygi bene dit makato mewu, pe wubed ki lworo i komgi, pien Rwot Lubaŋawu bibedo kwedwu, en ma yam okwanyowu woko ki i lobo Ejipt.
Wel 36:2 Ka doŋ wurwayo cok ka lweny, ci ajwaka pa Lubaŋa bikato anyim ka lok ki lwak.
Wel 36:3 Biwaco botgi ni, ‘Wun jo Icrael wuwiny, tin doŋ wurwayo cok ka lweny i kom lumerokwu: cwinywu pe oryaŋŋe, pe wulwor, komwu pe omyel, atiba pe omakwu i komgi;
Wel 36:4 pien Rwot Lubaŋawu aye bicito kwedwu ka lweny piwu i kom lumerokwu ci bimiyo wuloyogi.’
Wel 36:5 “Lacen ludito mony gibilok ki dano kun giwacci, ‘Tye laco mo kany ma ogero ode ci peya okwero me donyo iye? Wek en odok cen paco, wek pe oto i lweny ci miyo dano mu kene aye dok bikwero ode.
Wel 36:6 Tye laco mo kany ma opito poto olokke ci peya ocamo nyige? Wek en odok paco, wek pe oto i lweny ci miyo ŋat mukene aye camo nyig olokke.
Wel 36:7 Tye laco mo kany ma otoŋo keny i kom dako ci peya obedo kwede.’ Wek en odok paco, wek pe oto i lweny ci miyo laco mukene aye bedo kwede.
Wel 36:8 Ludito mony dok gibimedde ki lokgi bot lwak kun giwacci, ‘Tye laco mo kany ma lalworo ma kome obaŋŋe woko? Wek en odok woko paco, pien bimiyo jo mukene cwinygi ryaŋŋe woko: macalo en-ni.’
Wel 36:9 Ka doŋ ludito gutyeko lokgi bot lwak, ci doŋ gibiyero lutel wi mony.
Wel 36:332 
Wel 36:10 “I kare ma wurwayo cok ka lweny i kom gaŋ mo, koŋ wumi dwan me kuc i kome.
Wel 36:11 Ka jo me gaŋ meno gidok iye botwu ki dwan me kuc ce giyabo dog gaŋgi botwu, ci jo ducu ma binoŋŋe iye wubiketo tic muroni i wigi miyo gibedo macalo opiiwu.
Wel 36:12 Ento ka gukwero jolo lokwu me kuc, ce gucako lweny i komwu, ci monywu birumo gaŋ meno.
Wel 36:13 Ka Rwot Lubaŋawu omiyogi i ciŋwu, ci wubineko co ducu ki pala lucwan,
Wel 36:14 ento mon ki litino matino ducu ki limgi makwo, ki jami ma i gaŋ-gu ducu gibibedo me ayakawu, wubiyako wuterogi bedo mewu, ci wutwero tic ki jami ma wuyako ki bot lumerokwu, ma Rwot Lubaŋawu omiyo botwu.
Wel 36:15 Wubitimo gaŋi ducu ma tye ka mabor kwedwu kit meno, ma pe gaŋi pa lurok ma gibedo kanynyi.
Wel 36:16 “Ento gaŋi pa rok magi ma Rwot Lubaŋawu bimiyo lobogi botwu obed mewu-ni pe wubiweko gin mo doŋ iye makwo;
Wel 36:17 wubijwerogi woko ducu liweŋ, gin aye jo Kit, jo Amor, jo Kanaan, jo Periji, jo Kiv ki jo Jebuc, macalo Rwot Lubaŋawu yam ocikowu kwede;
Wel 36:18 wek gin pe gubed ka pwonyowu ki timo gin me kwer ma gubedo ka timo me woro lwak lubaŋagi, ma bimiyowupoto i bal i nyim Rwot Lubaŋawu.
Wel 36:19 “Ka ce wurumo gaŋ mo pi kare malac, kun wulwenyo i kome me makone, pe wubitoŋo yadi ma i ŋete woko ducu ki latoŋwu, Wutwero camo nyiggi ento pe wutoŋ yadi wuret woko piny, Yadi bene ma gitye i lum gudoko dano bo wek monywu orumgi olweny i komgi?
Wel 36:20 Ento yadi ma wuŋeyo ni pe gicamo nyiggi aye wubityekogi woko kun wutoŋogi wureto woko piny wek wuger ki cel matek me lweny i kom gaŋ ma tye ka lweny i komwu-ni, nio ka opoto i ciŋwu. Nwoyo Cik 21 Tyeko kop i kom nek ma pe ŋene
Wel 36:1 “Ka ce ginoŋo dano mo gineko i lobo ma Rwot Lubaŋawu bimiyowu me bedo mewu, kun kome obuto i tim ata, ci pe giŋeyo ŋat ma oneke,
Wel 36:2 ci ludoŋowu ki luŋolkopwu gibibino kunnu, gibiporo bor piny nio wa i gaŋi ma orumo kom dano ma gineko-ni.
Wel 36:3 Ludoŋo ma i gaŋi ma cok ki kom dano ma gineko-ni gibikelo roya ma peya otiyo tic mo, ma peya oywayo kweri dyaŋ.
Wel 36:4 Gibitero roya wa i nota kulu mo ma piine mol kare ducu, i kabedo mo ka ma yam peya gipuro, ma pe gicoyo iye kodi. Gibituro ŋut roya woko ki i nota kunnu;
Wel 36:333 
Wel 36:5 ci ajwagi ma gin likwayo pa Levi gibinyiko cok, pien yam Rwot Lubaŋawu oyerogi pi tic bote ki me lamo gum i nyiŋ Rwot, gin bene myero gutyek lok ducu me pido ki me bwami.
Wel 36:6 Ludoŋo me gaŋ meno ma cok ki ka ma ginoŋo iye kom dano ma gineko-ni gibilwoko ciŋgi malo i wi kom roya ma gituro ŋute i ŋota-ni,
Wel 36:7 ci gilamo doggi kun giwacci, ‘Ciŋwa pe ooyo remo pa dano man, waŋwa bene pe oneno ka gineke.
Wel 36:8 Ai Rwot, tim kica ki jo Icrael ma gin aye joni ma yam ikokogi-ni, pe iket alii me remo pa dano man ma pe ki bal-li i dye lwakki Icrael, ento itimgi kica pi bal me to man.’
Wel 36:9 Wubilwoko alii me remo ma pe ki bal woko ki i kinwu kit meno, ka ce wutiyo gin ma nen atir i waŋ Rwot. Mon ma gimakogi i lweny
Wel 36:10 “Ka wucito ka lweny i kom lumerokwu, ce Rwot Lubaŋawu omiyogi i ciŋwu ci wuyakogi wutero obedo dano alimawu,
Wel 36:11 gwok nyo ibineno dako mo mamwonya i kin jo ma iyakoni ci cwinyi mare matek kun imito ni ikwany odok dakoni.
Wel 36:12 Ka tye kumeno ci ibitere paco wa i odi. En koŋ bilyelo wiye ki ŋolo Lwete,
Wel 36:13 ci lunyo boŋone woko ma imake kwede me bedo opii, ruko mukene; ci bibedo i odi kun koko wonne ki minnne dwe acel kulu, ka lacen itwero bedo kwede macalo cware, ci en doŋ bibedo dakoni.
Wel 36:14 Ka inen cwinyi pe mare twatwal ci ibiweko en cito gire mot ka ma en bimito; ento pe ibicato woko giwilo ki lim, pe ibitime macalo aŋeca, pien noŋo ityeko lanye woko. Lim aleya pa latin kayo
Wel 36:15 “Ka laco mo tye ki mon aryo, acel dako ma gimaro ki acel ma pe gimaro, ci gin mon aryo ducu ginywalo litino ka latin kayo obedo wod pa dako ma en pe maro- ni,
Wel 36:16 i kare ma laco-ni poko lim me aleya ki awobene, pe omi bot latin kayo pa dako ma gimaroni dullim muporo dit pa latin kayo ma ka miyo bot latin kayone kikome ma wod pa dako ma en pe maro-ni.
Wel 36:17 Ento en bituco ni latin kayo en aye pa dako ma pe gimaro-ni, ci bimiye lim ma dodo dul aryo ma i kom jamine ducu ma en tye kwede; en acakki kero kome, dit me bedo latin kayo aye mere gire. Awobi ma lajemo
Wel 36:334 
Wel 36:18 “Ka dano mo tye ki wode ma ŋute nwaŋ dok lajemo, ma pe winyo dog wonne ki minne, kadi bed gijuye matek, pe winyogi,
Wel 36:19 ci wonne ki minne gibimake gitere wa i dog gaŋ bot Ludoŋo me gaŋ meno ma en bedo iye-ni.
Wel 36:20 Ci gibiwaco bot ludoŋo ma i gaŋgi-nu ni, ‘Latin awobiwa man ŋute nwaŋ dok lajemo, pe winyo dogwa, en lacarcar dok lamero koŋo matek.’
Wel 36:21 Ci dano ducu me gaŋ meno gibicele woko ki got nio ka oto. Kit meno miyo wubijwero gin marac woko ki i kinwu; jo Icrael ducu gibiwinyo ci miyo gilworo. Cik mogo mapatpat
Wel 36:22 “Ka dano mo otimo bal ma romme noŋo can me to ci gineke woko, ma giŋabe malo i wi yat,
Wel 36:23 ci pe gibiweko kome bedo i wi yat dyewor. Wubiyiko kome i nino meno kikome, pien dano ma giŋabo i wi yat bedo dano ma Lubaŋa ceno; pe wubinyobo lobo ma Rwot Lubaŋawu bimiyowu me aleyawu. Nwoyo Cik 22
Wel 36:1 “Ka ineno dyaŋ nyo romo pa omeru ma orwenyo woko ata, ci pe ikwer miyo kony; dwokgi cen bot omeru.
Wel 36:2 Ka ce en pe bedo cok kwedi, nyo ka pe iŋeye, ibitero lee-nu paco ci bibedo boti nio ka wonne oyenyo, ka doŋ ibidwokone bote.
Wel 36:3 Kanane bene ibitimo kit meno, ki boŋone nyo kit jami mo keken pa omeru ma orwenyo ki bote ma in inoŋo; pe ikwer miyo kony.
Wel 36:4 “Ka inoŋo kana pa omeru nyo dyaŋŋe ma opoto piny i ŋet yo, pe inen anena; kony omeru ki tiŋone malo.
Wel 36:5 “Dako pe oruk ginaruka pa co, dok laco bene pe oruk ruk pa mon, pien dano ma otimo kumeno bedo me kwer bot Rwot Lubaŋawu.
Wel 36:6 “Ka ce icob i kom ot winyo mo ma tye i wi yat nyo piny i nom, ma litino tye iye, nyo toŋe, ki minne bene oumo wi litinone nyo obuto i wi toŋe, pe ibimako minne kacel ki litinone.
Wel 36:7 Ibiweko minne tuk cito, ento ibicoko litino icito kwede, wek ariya mo pe onen i nyimi ento ibed kwo pi kare malac.
Wel 36:8 “Ka ce igero ot manyen, ibigoyo wi ot meri irumo woko, wek pe ikel bal me oyo remo lodi, ma noŋo ŋat mo obut opoto piny ki i wiye.
Wel 36:9 “Pe ibicoyo poto olokki ki kit kodi mapatpat aryo, miyo gin ducu ma ocek iye myero giter i ot pa Lubaŋa, gin ma icoyo iye wa ki nyig olok bene.
Wel 36:10 Pe ibitweyo dyaŋ ki kana kacel me ywayo kweri dyaŋ.
Wel 36:335 
Wel 36:11 Pe ibiruko boŋo ma gicweyo ki uci yer romo kacel ki uci camanini.
Wel 36:12 “Ibikwoyo jira aŋwen i twok boŋo ma iume kwede-ni. Cik ma mako cot
Wel 36:13 “Ka laco mo onyomo nyako ce obedo kwede, ka iye okwere woko,
Wel 36:14 ci otoŋo doge ki lok me lewic ma obalo nyiŋ nyako woko marac kun waco ni, ‘Anyomo nyako man ci ka anyiko bote cok pe anoŋo gin ma nyuto atir ni peya ocodo co,’
Wel 36:15 won latin dako-nu ki minne gibikelo boŋo ma nyuto atir ni latin dako-nu peya ocodo co bot ludoŋo ma i gaŋ meno ka ma gicokke iye i dog gaŋ.
Wel 36:16 Ci won latin dako-nu biwaco bot ludoŋo ni, ‘Amiyo nyara o ot laco man ci onyomo ka dok okwero en woko.
Wel 36:17 Ci, nen, okelo lok me lewic i kome kun waco ni pe enoŋo gin ma nyuto atir ni nyara peya ocodo co, Koŋ wunen, man en aye gin ma nyuto atir ni nyara peya ocodo co.’ Ci biyaro bone-nu i nyim ludoŋo ma i gaŋ meno.
Wel 36:18 Ludoŋo gibitero laco-nu gigoyo,
Wel 36:19 giŋolle cul me cekel me ryal miya acel. Gibimiyo limme bot won nyako, pien laco-nu obalo nyiŋ nya jo Icrael ma peya ocodo co. Ci bibedo dakone, pe biryeme woko matwal pi kare me kwone ducu.
Wel 36:20 Ento ka lokke ada ni, gin mo pe ginoŋo ma nyuto atir ni latin dako-nu peya ocodo co,
Wel 36:21 ci jo ma i gaŋ meno gibicele ki got gineko woko, pien otimo gin ma pe myero i Icrael pi codo co ki i ot pa wonne. Wubijwero tim marac woko ki i kinwu kit meno.
Wel 36:22 “Ka ginoŋo laco mo obuto ki dako pa laco mukene, gin aryo ducu gibito, laco ma obuto ki dako, ki dako bene. Kit meno miyo wubijwero gin marac woko ki i kinwu.
Wel 36:23 “Ka tye nyako mo ma peya oŋeyo laco, ma gitoŋo keny i kome ce laco mo oromo kwede i dye gaŋ ka obuto kwede,
Wel 36:24 ci wubitero gin aryo ducu woko i dog gaŋ, wucelogi ki got wunekogi woko, latin dako-nu pien pe ogoyo oduru kadi onoŋo tye i dye gaŋ, dok laco bene pi mako dako pa lawote ki tek. Kit meno miyo wubijwero tim marac woko ki i kinwu.
Wel 36:25 “Ento ka laco mo orwatte ki nyako mo ma gitoŋo keny i kome i dye tim ce omake tektek obuto kwede, ci laco ma obuto kwede-ni aye bito.
Wel 36:26 Pe wubitimo gin mo i kom nyako, pien en pe ki bal mo ma romo keto can me to i kome. Lok man rom ki pa laco mo ma olwenyo i kom lawote ci oneke woko.
Wel 36:336 
Wel 36:27 Laco-nu obino i kom nyako-nu i dye tim ci kadi bed en ogoyo oduru noŋo ŋat mo pe kunnu ma lare.
Wel 36:28 “Ka laco mo orwatte ki nyako mo ma peya gitoŋo keny i kome ce omake tektek obuto kwede, ka gimakogi,
Wel 36:29 ci laco ma obuto kwede-ni bimiyo lim me luk bot won nyako ma romo cekel pyerabic, ci nyako-nu bidoko dakone, pien omake ki tek; pe biryeme woko matwal pi kare me kwone ducu.
Wel 36:30 “Laco mo pe obed ki ci-wonne, pe oket lewic i kom wonne kumeno. Nwoyo Cik 23 Dano ma gigeŋogi bedo i cokke pa jo pa Lubaŋa
Wel 36:1 “Dano ma gidino mane nyo ma giŋolo kome me co woko pe bidonyo i cokke pa Rwot.
Wel 36:2 “Latin luk pe bidonyo i cokke pa Rwot; kadi wa likwaye me aparre acel mo pe bidonyo i cokke pa Rwot.
Wel 36:3 “Dano mo pa jo Ammon nyo pa jo Moab pe bidonyo i cokke pa Rwot; kadi wa likwayogi me aparre ŋat acel mo ki i komgi pe bidonyo i cokke pa Rwot matwal,
Wel 36:4 pien gin yam gukwero jolowu ki kwon ki pii i kare ma wua woko ki i Ejipt, dok bene yam gukelo Balaam wod pa Beor ki i Petor ma i Mecopotamia ci guwilo ki lim wek ocenwu.
Wel 36:5 Ento Rwot Lubaŋawu pe owinyo dog Balaam; oloko lok me cenowu odoko me kelo gum i komwu, pien Rwot Labaŋawu onoŋo marowu.
Wel 36:6 Pe wutim gin mo ma kelligi kuc ki berbedo matwal, pi kare me kwo mewu ducu.
Wel 36:7 “Pe ii okwer Laedom mo, pien en omeru. Pe ii okwer Laejipt mo, pien yam in labedo i lobone.
Wel 36:8 Litinogi ma giliywalo ma likwayogi me adekke gitwero donyo i cokke pa Rwot.
Wel 36:9 “Ka wucito ka lweny ki lumerokwu, ma pud wutye i gony, myero wugwokke i kom gin maraco ducu.
Wel 36:10 “Ka tye laco mo i kinwu ma odoko keni pi gin ma otimme bote dyewor, ci en bicito woko i ne gony, bedo kunnu.
Wel 36:11 Ento ka piny oyuto bilwoko kome ki pii, ci ka ceŋ opoto en twero dwogo i gony.
Wel 36:12 “Wubiyubo kabedo mo woko i ŋe gony ka ma wubicito ka konnye iye.
Wel 36:13 Wubed ki tir i kin jami lwenywu; ci ka inyoŋo ka konnye ibikwinyo bur ki tir-ru, ka ilokke iumo wi coronni woko.
Wel 36:337 
Wel 36:14 Pien Rwot Lubaŋawu woto limo dye gonywu pi larowu ki pi ryemo lumerokwu woko ki i nyimwu, mumiyo dye gonywu myero obed maleŋ wek en pe onen gin mo ma keni ci miyo en lokke wekowu woko. Cik mapatpat
Wel 36:15 “Pe ibidwoko opii mo bot rwode ka ce en oriŋo rwode olaro boti.
Wel 36:16 En bibedo i kinwu i kabedo mo ma en oyero ki i kin gaŋiwu, ka ma iye mito; pe wubiune.
Wel 36:17 “Kit me timo kwele me woro jogi obed peke i kin anyira Icrael, dok kit me timo kwele ki awobe mukene pi woro jogi obed peke ki i kin awobe Icrael.
Wel 36:18 Pe wubikelo lim ma ginoŋo pi tim kwele nyo pi tim caro macalo gwok i ot pa Rwot Lubaŋawu macalo cul me cobo kwoŋwu mo; pien gin ducu jami me kipyeda i nyim Rwot Lubaŋawu.
Wel 36:19 “Pe ibimiyo omeru ma dano me Icrael mako banya boti me ciliŋ nyo me cam pi limo magoba, kadi banya me gin mo ma kelo magoba.
Wel 36:20 Itwero mako magoba i kom banya ma imiyo bot dano me rok mukene, ento pe i kom banya ma imiyo bot omeru ma Laicrael. Ka ilubo cik man ci miyo Rwot Lubaŋawu bimiyi gum i kom gin ducu ma ibitiyo i lobo ma doŋ wucok donyo iye me camone-ni.
Wel 36:21 “Ka ikwoŋo kwoŋ mo bot Rwot Lubaŋani, pe ibed ka galle ki cobone; pien Rwot Lubaŋawu bipenyi pire ada, ci bibedo bal boti ka pe iculo.
Wel 36:22 Ka pe ikwoŋo kwoŋ, bal mo pe boti.
Wel 36:23 Ento tekke imine ka kwoŋo kwoŋ mo bot Rwot Lubaŋawu, myero igwokke mada ka cobo lok ma okatti ki i dogi.
Wel 36:24 “Ka iwok ki i dye poto olok pa lawoti, itwero camo nyige mabup macalo imito, ento pe ibipiko mogo i kicaani.
Wel 36:25 Dok ka iwok ki i poto pa lawoti ma kal Ocuŋ iye, itwero jako wite ki ciŋi, ento pe ibiketo pala kac i ŋut kal mucuŋ i poto pa lawoti. Nwoyo Cik 24 Cik ma mako ryemo dako
Wel 36:1 “Ka laco mo onoŋo dako ce onyomo, ka dakone pe yomo cwinye pien onoŋo roc mo i kome, laco twero coyo waraga me keto nyom, miyo i ciŋe, ryeme kwede woko ki i ode, ci dako-ni a woko ki i ode.
Wel 36:2 Ento ka laco mukene onyome,
Wel 36:3 ce cware ma lacen-ni bene pe mite ci coyo waraga me keto nyom, miyo i ciŋe ci ryeme kwede woko ki i ode, nyo ka cware me aryone oto woko,
Wel 36:338 
Wel 36:4 ci cware mukwoŋo ma yam oryeme woko pe dok owar en me bedo dakone ma onoŋo en doŋ oballe pi doko dako pa ŋat mukene, pien kit tim macalo meno bedo me kwer i nyim Rwot, wun pe wubikelo bal i kom lobo ma Rwot Lubaŋawu bimiyo botwu me aleyawu.
Wel 36:5 “Ka laco mo pud onyomo nyen, pe bicito woko kacel ki mony, dok pe gibicwale i dog tic mo; en bibedo paco mot pi mwaka acel, wek obed ki yomcwiny gin ki dakone ma onyomo-ni.
Wel 36:6 “Dano mo pe omi gijeŋ bote min kidi rego nyo nya kidi rego; meno rom ki kwanyo kwo pa dano me ajeŋa.
Wel 36:7 “Ka ŋatti mo ginoŋo okwalo dano mo ki i kin omege jo Icrael, ce otimo en kit ma gitimo ki opii, nyo ocate woko, ci lakwo meno gibinekone woko; kit meno miyo wubijwero tim marac woko ki i kinwu.
Wel 36:8 “I kom two dobo wubed ka gwokke matek kun wutimo gin ducu kit ma ajwaka ma Lalevi bititowu; kit ma yam acikogi kwede, wubigwokke ka tiyo kit meno.
Wel 36:9 Wupo gin ma yam Rwot Lubaŋawu otiyo i kom Miriam ki i yo ma onoŋo wua ki i Ejipt.
Wel 36:10 “Ka lawoti mo omako banya mo boti, pe ibicito i ode ka omo gin ma en jeŋo boti.
Wel 36:11 In ibicuŋ ki woko, ci dano ma omako banya boti-ni bikelo gin ma ojeŋo boti ki woko.
Wel 36:12 Ka en dano ma lacan, pe ibibuto ki gin ma en ojeŋo boti.
Wel 36:13 Ka ceŋ mito poto, in ibidwoko bote gin ma ojeŋo-ni wek en obut ki boŋone kun lammi gum; ci bimiyo Rwot Lubaŋawu bineni macalo dano ma kite atir.
Wel 36:14 “Pe ibiburo lapakacani mo ma lacan ma piny oloyo, kadi en bed omeru ma Laicrael nyo dano mo ma i kin lubedo ma gibedo i lobowu, i gaŋiwu.
Wel 36:15 Ibimiye mucarane i nino ma otiyo iye-ni ma onoŋo ceŋ peya opoto, pien en lacan, en bedo ka paro pire; wek en pe okok i komi bot Rwot ci bedo bal i komi.
Wel 36:16 “Won latin pe gibineko pi bal pa wode, nyo latin bene pe gibineko pi bal pa wonne; dano acel acel gibineko pi balle kikome.
Wel 36:17 “Pe ibal te pido pa labedo mo nyo pa latin kic wek lok oloye, pe iter boŋo pa daa-to me ajeŋa boti.
Wel 36:18 Ento ibipo ni yam ibedo opii i lobo Ejipt ci Rwot Lubaŋawu okoki woko ki i kunnu, en gin mumiyo aciko ni itim kit meno.
Wel 36:19 “Ka ikayo cam i potoni, ce wii owil ki larita bel mo iweko odoŋ i poto, pe idok cen ka omone; doŋ bibedo pi labedo ki latin kic ki daa-to; wek Rwot Lubaŋawu omii gum i kom tic ducu ma ibitiyo.
Wel 36:339 
Wel 36:20 Ka ce igoyo yat jeitunini pi coko nyige, pe idok ibek obote; doŋ bibedo pa labedo ki latin kic ki daa-to.
Wel 36:21 Ka icoko nyig olok ki i potoni, pe idok cen ka beko obote; doŋ bibedo pa labedo ki latin kic ki daa-to.
Wel 36:22 Ibipo ni yam ibedo opii i lobo Ejipt, engin mumiyo aciko ni itim kumeno. Nwoyo Cik 25
Wel 36:1 “Ka laro kop mo tye ikin dano, ka gubino ka ma gipido iye, ce luŋolkop guŋolo kop i kingi kun gituco dano ma pe ki bal, ka giŋolo kop loyo latim bal,
Wel 36:2 ka dano ma labalo romo agoya, ci laŋolkop miyo en buto piny ci gigoye ki i nyime ki wel odoo muporo kit balle.
Wel 36:3 Wel odoo twero bedo pyeraŋwen, ento pe okat kenyo, wek pe gigoye ki lwak goco makato meno miyo wucayo ominwu.
Wel 36:4 “Pe itwe dog twon ka tye ka nyono bel me dinone. Lako daa to
Wel 36:5 “Ka ce omego aryo gibedo kacel ce ŋat acel i kingi oto woko ma pe ki wode mo, pe wubiye dano ma welo ma pe ladoggolagi oter dako pa lato. Omin cware aye bilako dako-nu,
Wel 36:6 ci bedo kwede doko dakone wek onywal kwede litino ka wi ominne, wek nyiŋ ominne pe orweny woko ki i Icrael.
Wel 36:7 Ento ka laco pe mito lako ci-ominne, ci ci-ominne bicito ka ma ludoŋo me, gaŋ gucokke iye ci wacci, ‘Ywera okwero nywalo wi ominne wek nyiŋe pe orweny woko ki i kin jo Icrael; en pe oye cobo tic pa ywero i koma.’
Wel 36:8 Ka ludoŋo ma i gaŋgi gibilwoŋo laco-nu ci giloko kwede. Ka ce en pud medde ki lokke kun wacci, ‘An pe amito lake,’
Wel 36:9 ci-ominne bicito cok bote i nyim ludoŋo ci lunyo war woko ki i tyene, ka ŋulo laa i wane kun wacci, ‘Laco ma okwero nywalo litino ka wi ominne gibitimo kit meno.’
Wel 36:10 Ki nyiŋ doggolane gibilwoŋo i Icrael ni, ‘Doggola pa dano ma gilunyo war woko ki i tyene.’
Wel 36:11 “Ka ce co gitye ka lweny kekengi, ka dako pa ŋat acel onyiko cok ka laro cware ki i ciŋ dano ma tye ka goye-ni, ce ocwalo ciŋe omako kom me co pa laco-ni,
Wel 36:12 ci ibitoŋo ciŋ dako iŋolo woko, ma kica pe maki i kome.
Wel 36:13 “Pe ibed ki kidi aryo me pimo jami i kicaani, mapekke ki mayotte.
Wel 36:14 Pe ibed ki lapor jami aryo i odi, maditte ki matidine.
Wel 36:340 
Wel 36:15 Ibibedo ki kidi lapim pek pa jami maberre ma romo kakare, ki agwata lapor jami maberre ma romo kakare, wek iri pi kare malac i lobo ma Rwot Lubaŋawu bimiyowu.
Wel 36:16 Jo ducu ma gitimo gin macalo meno, ki jo ducu ma pe gitiyo gin ma tye atir, gibedo me kwer bot Rwot Lubaŋawu.
Wel 36:17 “Wupo gin ma yam jo Amalek gutimo i komwu i yo i kare ma wua woko ki i Ejipt,
Wel 36:18 kit ma yam gulwenyo kwede i komwu i yo ca, i kare ma onoŋo wuder, ma komwu ducu oloc woko, kit ma gin guŋolo kwede wi jo ma gudoŋ i ŋewu ma gi goro; gin yam pe gulworo Lubaŋa wacel.
Wel 36:19 Ka ce Rwot Lubaŋawu doŋ omiyo wuywe ki lweny ki merokwu ducu ma orumowu dyere-ni, ki i lobo ma Rwot Lubaŋawu bimiyo wucamo me aleyawu, ci wubijwayo jo Amalek woko ki i tam pa dano ducu ma gitye piny i te polo. Wukan lok man i cwinywu. Nwoyo Cik 26 Kwero wi mwaka ki tyero dul acel me apar
Wel 36:1 “I kare ma doŋ wuo i lobo ma Rwot Lubaŋawu bimiyowu me aleyawu, ma doŋ wucamo lobo wubedo iye,
Wel 36:2 ibikwanyo dul mo i kom gin mukwoŋo cek i kom kit cam ducu ma ikayo ki i lobo ma Rwot Lubaŋawu omii, ibiketo i aduku icito kwede i kabedo ma Rwot Lubaŋawu biyero ka ma biketo nyiŋe bedo iye.
Wel 36:3 Ibicito bot ajwaka pa Lubaŋa ma tye ka tic i kare meno, iwacce ni, ‘Tin atuco bot Rwot Lubaŋana ni atyeko o i lobo ma yam Rwot okwoŋo pire bot kwarowa ni ebimiyo botwa.’
Wel 36:4 Ci ajwaka bigamo aduku ki i ciŋ, ci keto piny i nyim keno tyer pa Rwot Lubaŋawu.
Wel 36:5 “Ci ibidok iye ki i nyim Rwot Lubaŋawu ni, ‘Kwarowa yam dano me lobo Aram, ma lamal gaŋ ata. Yam olak ocito wa i Ejipt obedo kunnu ma welgi nok mo; ki kunnu en odoko rok madit ki matek munya mapol.
Wel 36:6 Jo Ejipt gubedo ka timowa magwa marac twatwal, ma giunowa, giketowa i tic matego me opii.
Wel 36:7 Ka yam wakok bot Rwot Lubaŋa pa kwarowa, ci Rwot owinyo dogwa, oneno kit ma giunowa kwede, ki aroma ticwa, ki atwomwa.
Wel 36:8 Rwot okwanyowa woko ki i Ejipt pi twero me bade, ki ciŋe ma oryeyo, ki tim ma okelo lworo madwoŋ, ki lwak lanyut ki taŋo.
Wel 36:9 Okelowa wa i kabedo man, omiyowa lobo-ni, en lobo ma mol cak ki moo kic.
Wel 36:341 
Wel 36:10 Ci doŋ inen ka tin akelo wi mwaka mua i poto ma imiyo bota; ai Rwot.’ Ka doŋ iketo aduku piny i nyim Rwot Lubaŋani, ci iryebbe piny iwore.
Wel 36:11 Cwinyi bibedo yom pi jami mabeco ducu ma Rwot Lubaŋani omiyo boti ki bot jo me odi; ci ibimiyo Lulevi ki lubedo ma gibedo i kinwu bene cwinygi obed yom kacel kwedwu.
Wel 36:12 “I mwaka me adekke, ma en aye mwakame miyo dul acel i kom apar, ibimiyo dul acel me apar me kit cam ducu ma ocek i potoni bot Lulevi, lubedo, litino kic ki mon-to wek gin bene gubed ki cam ma romogi i gaŋiwu ducu. Ka doŋ ityeko miyone botgi,
Wel 36:13 ci ibiwaco bot Rwot Lubaŋani ni meno, ‘Doŋ atyeko kobo jami maleŋ woko ki i oda, amiyo woko bot Lulevi, lubedo, litino kic ki mon-to kun alubo cikki ducu ma imiyo bota. Pe aturo cikki mo, pe bene wiya owil i komgi.
Wel 36:14 Pe acamo gin mo i kom dul acel me apar i kare ma atye ka kwero cola, pe akobo gin mo ki i oda ma onoŋo koma ki keni, pe atyero mogo bot tipo pa lato mo; doŋ aworo dogi, in Rwot Lubaŋana, atyeko tiyo gin ducu kit ma yam icika kwede.
Wel 36:15 Nen piny ki i kabedoni maleŋ-ŋi, nia ki i polo, ci imi gum i kom joni Icrael ki i kom lobo ma imiyowa kit ma yam ikwoŋo kwede bot kwarowa, en lobo ma mol cak ki moo kic.’ Jo Icrael gin rok maleŋ pa Rwot (Nia 34.11-16)
Wel 36:16 “Tin Rwot Lubaŋawu ociko ni wulub cik magi ki gin ma en oŋolo ducu, mumiyo wubigwokke mada ka lubogi ki cwinywu ducu ki tipowu ducu.
Wel 36:17 Tin doŋ wutuco lok i kom Rwot ni en aye Lubaŋawu, dok ni wubilubo yone ducu kun wugwoko cikke ki gin ma en ociko ducu, dok wubiworo doge.
Wel 36:18 Dok tin Rwot otuco lok i komwu ni wun aye wu jone kikome,
Wel 36:19 dok en bipilo wiwu makato rok ducu ma yam en oketo; gibipake piwu, nyiŋe biywek piwu, en bilimo deyo i komwu, dok otuco ni wun wubibedo rok maleŋ pi Rwot Lubaŋawu, kit ma yam owaco ni.” Nwoyo Cik 27 Cik myero gico i wi got Ebal
Wel 36:1 Moses ki ludoŋo pa jo Icrael guciko lwak kun giwacci, “Wu mak cik ducu ma wacikowu kwede tin.
Wel 36:2 Dok i kom nino ma wuŋolo iye kulu Jordan pi donyo i lobo ma Rwot Lubaŋawu bimiyowu, wubicibo iye kidi madito ci wupuyo komgi ki opuyu.
Wel 36:342 
Wel 36:3 Wubicoyo lok me cik magi ducu i kare ma wukato wudonyo i lobo ma Rwot Lubaŋawu bimiyowu, en aye lobo ma mol cak ki moo kic, kit ma Rwot, Lubaŋa pa kwarowu, yam ocikowu kwede-ni.
Wel 36:4 Ka wuŋolo loka Jordan, wubicibo kidi-nu gicuŋ i kom got Ebal, kit ma tin acikowu kwede, dok wubipuyo komgi woko ki opuyu.
Wel 36:5 Wubicano keno tyer kunnu pi Rwot Lubaŋawu, keno tyer ma gicano ki got; pe gitiŋ nyonyo mo me payo komgi.
Wel 36:6 Wubitumo gitum awaŋa i wi keno-nu bot Rwot Lubaŋawu,
Wel 36:7 ka dok wubityero iye gityer lakwecwiny ma wubicamone ki kunnu, ci cwinywu bibedo yom i nyim Rwot Lubaŋawu.
Wel 36:8 Wubicoyo lok me cik man ducu i kom kidi ma wubicibogi kunnu maber ma kwanone yot.”
Wel 36:9 Moses ki ajwagi ma Lulevi guwaco ki jo Icrael ducu ni, “Wuliŋ mot, wuwiny, wun jo Icrael. I nino ma tin aye wudoko iye lwak pa Rwot Lubaŋawu.
Wel 36:10 Mumiyo doŋ wuwor dog Rwot Lubaŋawu kun wumako cik mere ki gin ma en ociko ducu ma acikowu kwede tin-ni.” Ceno dano i kom got Ebal
Wel 36:11 Moses ociko lwak i nino meno kikome kun wacci,
Wel 36:12 “Ka doŋ wutyeko kato loka Jordan, jo magi gibicuŋ i wi got Gerijim ka gilamo gum i kom lwak: jo Cimeon, Levi, Juda, Icakar, Yucepu ki Benjamin;
Wel 36:13 ki jo magi gibicuŋ i wi got Ebal i kare ma giceno dano: jo Reuben, Gad, Acer, Jabulon, Dan ki Naputali.
Wel 36:14 Ci Lulevi gibiwaco lok man bot jo Icrael ducu ki dwan maloŋo ni.
Wel 36:15 “ ‘Cen opot i kom dano ma otiyo cal Jok apaya mo nyo cal jok nyonyo ma giliyo aliya ma gin me kwer bot Rwot, ma ladiro otiyo ki ciŋe ci ocibo me awora i muŋ.’ Lwak ducu gibigamo ni, ‘Amen.’
Wel 36:16 “ ‘Cen opot i kom dano ma pe woro wonne ki minne.’ Lwak ducu gibigamo ni, ‘Amen.’
Wel 36:17 “ ‘Cen opot i kom dano ma okobo got ma poko waŋ lobo pa lawote woko.’ Lwak ducu gibigamo ni, ‘Amen.’
Wel 36:18 “ ‘Cen opot i kom dano ma opaŋo wi lawaŋeoto oweko yo.’ Lwak ducu gibigamo ni, ‘Amen.’
Wel 36:19 “ ‘Cen opot i kom dano ma obalo te pido pa labedo, nyo pa latin kic, nyo pa daa- to oweko lok oloye.’ Lwak ducu gibigamo ni, ‘Amen.’
Wel 36:343 
Wel 36:20 “ ‘Cen opot i kom dano ma obuto ki ci-wonne, pien oketo lewic i kom wonne.’ Lwak ducu gibigamo ni, ‘Amen.’
Wel 36:21 “ ‘Cen opot i kom dano ma obuto ki lee mo.’ Lwak ducu gibigamo ni, ‘Amen.’
Wel 36:22 “ ‘Cen opot i kom dano ma obuto ki laminne, kadi nya pa wonne, kadi nya pa minne.’ Lwak ducu gibigamo ni, ‘Amen.’
Wel 36:23 “ ‘Cen opot i kom dano ma obuto ki marone.’ Lwak ducu gibigamo ni, ‘Amen.’
Wel 36:24 “ ‘Cen opot i kom dano ma oneko lawote i muŋ ali.’ Lwak ducu gibigamo ni, ‘Amen.’
Wel 36:25 “ ‘Cen opot i kom dano ma giwilo ki lim me Labal te pido pa dano ma pe obalo, miyo gineke nono.’ Lwak ducu gibigamo ni, ‘Amen.’
Wel 36:26 “ ‘Cen opot i kom dano ma pe moko lok ducu me cik man kun lubogi.’ Lwak ducu gibigamo ni, ‘Amen.’ Nwoyo Cik 28 Gum ma bino pi gwoko cik (Levi 26.3-13; Nwo 7.12-24)
Wel 36:1 “Ka wubiworo dog Rwot Lubaŋawu, ma wugwokke ka lubo cikke ducu ma acikowu kwede tin-ni, ci Rwot Lubaŋawu bipilo wiwu makato rok ducu ma wi lobo-ni,
Wel 36:2 ci miyo gum man ducu bipoto i komwu ci moko i komwu ka ce wuworo dog Rwot Lubaŋawu.
Wel 36:3 Wubibedo ki gum i gaŋiwu dok wubibedo ki gum ipottiwu.
Wel 36:4 Gum bibedo i kom litino ma wubinywalogi, ki i kom cam ma bicek i pottiwu; i kom litino dyaŋiwu ki i kom litino romiwu ki dyegiwu.
Wel 36:5 Gum bibedo i kom adukuwu ma wuyeyo ki cam i kare me kac, gum bibedo i kom otakowu me myeno kwon.
Wel 36:6 Gum bipoto i komwu ka wudonyo i ot, ci gum bipoto i komwu ka wukato woko.
Wel 36:7 “Rwot biloyo lumerokwu ducu ma bibino ka lweny i komwu, miyo wubinekogi woko ki i nyimwu. Gibimol ka lweny i komwu ki i yo acel, giriŋo giket woko i yo abiro.
Wel 36:8 “Rwot Lubaŋawu biciko gum poto i kom derowu ducu, ki i kom gin ducu ma wubitiyo; bimiyowu gum i lobo ma en bimiyo botwu-ni.
Wel 36:9 “Rwot bimokowu me bedo lwakke maleŋ kit ma yam okwoŋo kwede botwu, ka ce wumako cik pa Rwot Lubaŋawu, kun wulubo yone ducu.
Wel 36:10 “Jo ma i wi lobo ducu gibineno ka gilwoŋowu ki nyiŋ Rwot, ci gibilworowu.
Wel 36:344 
Wel 36:11 Rwot bimiyo wulony ki lwak jami mapol; bimiyo wunywalo litino mapol bimiyo limwu makwo nya madwoŋ ma pottiwu bene ceko cam mabup.
Wel 36:12 Rwot biyabo polo piwu, ma en ot kano limme maber, ci miyo kot cwer i lobowu i karene, ci miyo gum i kom tic ducu ma wutiyo. Jo me rok mapol gibimako banya botwu ento wun pe wubimako banya mo.
Wel 36:13 Rwot bimiyo wubedo jo ma telo nyim, pe jo ma coko ter; wubibedo ka cito anyim ma pe doŋ wudok cen, tekke wubedo ka lubo cik pa Rwot Lubaŋawu ma acikowu kwede tin-ni kun wugwokke ka cobogi maber,
Wel 36:14 ma pe wulokke wukwero lubo lok ducu ma acikowu kwede tin ci wuŋak wudok yo tuŋ acuc nyo tuŋ acam pi lubo kor lubaŋa mukene ki pi worogi. Can ma bino pi balo cik (Levi 26.14-46)
Wel 36:15 “Ka ce pe wuworo dog Rwot Lubaŋawu nyo pe wugwokke ka lubo lok ma en ociko ducu ki cikke ma acikowu kwede tin-ni, ci lwak cen magi ducu bipoto i komwu ci moko i komwu.
Wel 36:16 Cen bibedo i komwu i gaŋiwu dok cen bibedo i komwu i pottiwu.
Wel 36:17 Cen bibedo i kom adukuwu ma wuyeyo ki cam i kare me kac, cen bibedo i kom otakowu me myeno kwon.
Wel 36:18 Cen bibedo i kom litino ma wubinywalogi, ki i kom cam ma bicek i pottiwu, i kom litino dyaŋiwu ki i kom litino romiwu ki dyegiwu.
Wel 36:19 Cen bibedo i komwu ka wudonyo i ot, ci cen bibedo i komwu ka wukato woko.
Wel 36:20 “Ka ce wubwoto Rwot, ma wubedo ka tiyo gin marac, ci Rwot bicwalo cen i komwu bibaŋowu woko ci bijukowu i gin ducu ma wutemo tiyone nio ka wuto wutum woko oyotoyot.
Wel 36:21 Rwot bimiyo two gemo marac poto i komwu nio ka bityekowu woko ki i lobo ma wubicito iye ka camone.
Wel 36:22 Rwot bipwodowu ki two aona opiyo, ki aburu ki two akwota, ki lyeto madwoŋ; bicwalo oro malyet mada, ci miyowu kal mubwarre ki mupur woko.
Wel 36:23 Polo ma tye ka wiwu bibedo macalo mola, ki piny ma ka tyenwu bibedo tek macalo nyonyo.
Wel 36:24 Rwot bimiyo apulu ki apwa aye cwer ma ka kot i lobowu kun a ki malo duny i komwu nio ka otyekowu woko.
Wel 36:25 “Rwot bimiyo lumerokwu giloyowu woko. Wubilubo yo acel ka wucito ka lweny i komgi, ka wuriŋo wuket i yo abiro ki i nyimgi. Lworo bimako ker ducu ma wi lobo pi gin ma bitimme i komwu.
Wel 36:345 
Wel 36:26 Komwu muto-ni bibedo cam pa winyo ducu me polo, ki pa lee timgu; pe bibedo dano mo ma ryemogi.
Wel 36:27 Rwot bipwodowu ki odeke kit ma yam otimo i kom jo Ejipt, ki bur adola ki nyac ki gwenyo, ma caŋone biloyowu:
Wel 36:28 Rwot bipwodowu ki two apoya ki to-waŋ-gu, dok bibaŋo tamwu woko.
Wel 36:29 Wubipanne apaŋa i dyeceŋ macalo lawaŋoto paŋŋe i colpiny, pe wubilimo gum mo i wot mewu ducu; gibibedo ka unowu ki yako jamiwu jwijwi, dano ma bikonyowu bibedo pe.
Wel 36:30 “Ibitoŋo keny i kom nyako, ci ŋat mukene aye bibuto kwede; ibigero ot ci pe ibibedo iye; ibipito poto olok ci pe ibicamo nyige.
Wel 36:31 Gibineko twonni i nyimi ma ineno ci pe ibibilo riŋone; gibimayo kanani ki i nyimi gitero woko ki tek, pe gibidwokone boti, gibimiyo romini bot lumerokki, ŋat mo ma konyi bibedo pe.
Wel 36:32 Awobeni ki anyirani gibimiyogi bot jo me rok mukene ma kun waŋi nenogi ci piny loyi i komgi matal, pe ibibedo ki twero me geŋogi wot.
Wel 36:33 Rok mo ma yam pe iŋeyo aye bicamo gin ma ocek i potoni pi tic matek ducu ma iyelle iye. Gibiuni auna keken, gibidiyi piny jwijwi,
Wel 36:34 miyo ibibaŋŋe woko pi gin ma ineno ki waŋi.
Wel 36:35 Rwot bipwodi ki odeke mudet i coŋi ki i tyeni ma caŋone biloyo dano; odeke bimwono komi woko liweŋ cakke i tyeni o kwede wa i wii.
Wel 36:36 “Rwot biterowu kacel ki kabakawu ma wuketo me loyowu i rok mukene ma yam peya wuŋeyo kadi wa kwarowu bene pe guŋeyo; wubiworo lwak lubaŋa mukene kunnu ma gipayo calgi ki bao nyo ki got.
Wel 36:37 Wubidoko gin ma kelo lworo i kin rok ducu ka ma Rwot biterowu iye, ci gibitiyo ki nyiŋwu macalo carolok ki lok aboka:
Wel 36:38 “Ibitiŋo lwak kodi madwoŋ itero i poto, ento ibicoko iye cam matidi mo, pien bonyo bicamo, tyeko woko.
Wel 36:39 Ibipito potti olok, iyubo maber, ento pe ibimato kono vinone, dok pe ibicoko nyige, pien kwidi bicamogi woko ducu.
Wel 36:40 Ibibedo ki yadi jeituni i dye loboni ducu, ento pe ibiwirre ki moone, pien nyige bio woko piny.
Wel 36:41 Ibinywalo awobe ki anyira, ento pe gibibedo joni, pien gibiterogi woko i opii.
Wel 36:42 Yadini ducu ki gin ma ocek i potoni bonyo aye bicamone woko.
Wel 36:43 Lubedo ma gibedo i kinwu gibidoko dito giloyowu, dok wigi bibedo doŋo i komwu, ento wun wubimedde ki doko jo matitino mogo.
Wel 36:346 
Wel 36:44 Gin aye dok bimiyo wumako banya botgi, wun pe wubimiyo gimako banya ki botwu. Gin aye gibibedo jo ma telo nyim, wun wubicoko ter.
Wel 36:45 “Lwak cen man ducu bipoto i komwu kun lubo korwu, makowu, nio ka bityekowu woko, pien onoŋo wukwero winyo dog Rwot Lubaŋawu, pe wulubo cikke ki gin ma yam ocikowu kwede ducu.
Wel 36:46 Can magi gibibedo lanyut ki taŋo botwu ki bot likwayowu matwal,
Wel 36:47 pien yam pe wutiyo bot Rwot Lubaŋawu ki yomcwiny pi lwak jami ma en omiyowu-ni.
Wel 36:48 Pienno wubitic ki lumerokwu ma Rwot bicwalo ka lweny i komwu. Kec ki orwo pii binekowu, wubibedo munero ma can jami ducu omakowu, ci Rwot biriyo okol nyonyo i ŋutwu nio ka otyekowu woko ducu.
Wel 36:49 Rwot bikelo rok mo i komwu mua ki ka mabor, nia wa ki i agikki lobo, ma gidwir macalo ocur ma tuk, en aye rok mo ma pe wuŋeyo lebgi.
Wel 36:50 Gin rok ma waŋgi tek ma pe biparo pi woro jo, muti, kadi wa timo kica i kom jo matino.
Wel 36:51 Gibicamo litino dyaŋiwu woko, ki cam mucek i potowu nio ka gityekowu woko; pe kalwu mo doŋ, nyo koŋo vino nyo moo, gibiweko kadi wa litino dyaŋiwu ki litino romi ki dyegiwu, miyo wubito woko liweŋ.
Wel 36:52 Gibirumowu woko i gaŋiwu ducu nio ka cel maboco ki gogo ma wugenoni gupoto woko piny ki i lobowu ducu; monygi birumowu woko i gaŋiwu ducu ma oromo dye lobowu ducu ma yam Rwot Lubaŋawu omiyowu.
Wel 36:53 “Wubicamo riŋo kom litinowu, en aye riŋo kom awobewu ki anyirawu ma Rwot Lubaŋawu omiyo botwu, i kare ma girumo gaŋwu woko, i kare me can madwoŋ ma lumerokwu gibiketo i komwu.
Wel 36:54 Laco ma yam kome okwe mot ki kuc waŋe bicido woko i kom camme miyo twono ominne woko, ki dakone ma en maro, ki litinone mogo ma pud gudoŋ;
Wel 36:55 pe biye ni ŋat mo i kingi onywak camo kwede riŋo kom litinone ma en tye ka camone, pien pe tye gin mo mudoŋ bote, i kare me rumo gaŋ ki i kare me can madwoŋ ma lumerokwu gibiketo i komwu i gaŋiwu ducu.
Wel 36:56 Dako bene ma yam kome okwe mot ki kuc, ma yam lworo keto tyene piny i ŋom pien yam gigwoke mada, waŋe bicido woko i kom cware ma en maro, ki i kom wode ki nyare,
Wel 36:57 bitwonogi byero ma okatti ki i kin tyene ki riŋo kom litino ma en onywalo, pien bicamogi ki i muŋ pi can jami ducu, i kare me rumo gaŋ ki i kare me can madwoŋ ma lumerokwu gibiketo i komwu i gaŋ mewu ducu.
Wel 36:347 
Wel 36:58 “Ka pe wugwokke ka lubo lok ducu ma i cik man ma gicoyo i buk man wek wubed ka lworo nyiŋ me deyo ki mapek pa Rwot, Lubaŋawu,
Wel 36:59 ci Rwot dok bikelo atwom madit i komwu ki i kom likwayowu, en atwom malik ma bedo nakanaka, ki two magwa ma ri nakanaka.
Wel 36:60 En bikelo i komwu kit two ducu pa jo Ejipt ma yam wubedo ka lworogi; twone biniaŋ i komwu matek.
Wel 36:61 Dok kit two ducu ki kit atwom ducu ma pe gicoyogi i buk man me cik Rwot aye bikelogi i komwu, nio ka otyekowu woko liweŋ.
Wel 36:62 Kadi onoŋo yam wunya mapol macalo lwak lakalatwe me polo, gibiweko welwu doŋ manok mo, pien pe wubedo ka woro dog Rwot Lubaŋawu.
Wel 36:63 Kit ma yam cwiny Rwot obedo yom i komwu omiyo otimowu maber-ri dok omiyo wunya mapol, kit meno bene cwiny Rwot dok bibedo yom pi kelowu topiny ma bityekowu woko liweŋ; ci bikwanyowu woko ki i lobo ma doŋ wucok donyo iye ka camone.
Wel 36:64 “Rwot bikeyowu woko ata i kin rok ducu, cakke i agikki lobo tuŋ cel o kwede i agikkine mukene tuŋ cel. Wubiworo lwak lubaŋa mukene kunnu ma gipayo calgi ki bao nyo ki got, ma yam pe wuŋeyo kadi wa kwarowu bene pe guŋeyo.
Wel 36:65 I kin lurok magi pe wubinoŋo iye kuc mo, dok pe wubinoŋo iye ka yweyo tyenwu, ento Rwot bimiyo cwinywu myel kunnu, waŋwu bimyeno, tipo komwu bito woko lirut.
Wel 36:66 Cwinywu biŋabbe aŋaba pi kwowu me anyim; wubibedo ki lworo madwoŋ dyewor ki dyeceŋ, ma pe wutye ki gen mo i kwowu.
Wel 36:67 Odiko wubiwacci, ‘Kono nene obedo otyeno!’ dok otyeno wubiwacci, ‘Kono nene obedo odiko!’ pi lworo madwoŋ i cwinywu pi gin ma tye anyim ma waŋwu bineno.
Wel 36:68 Dok Rwot bidwokowu cen i Ejipt kun giterowu i mel, wubidok i wot ma yam aciko ni pe dok wubinwoyone-ni. Wubimine kekenwu kunnu bot lumerokwu kun wucatte ni giwilwu wubed opiigi ki aŋecagi, ento dano mo pe ma biwilowu.” Nwoyo Cik 29 Rwot ocikke ki jo Icrael i lobo Moab
Wel 36:1 Man aye lok me gicikke ma yam Rwot ociko ki Moses ma oketo i kingi ki jo Icrael i lobo Moab, ma omedo i kom gicikke ma yam oketo i kingi i wi got Koreb.
Wel 36:2 Moses olwoŋo jo Icrael ducu ci owaco botgi ni, “Doŋ wutyeko neno gin ducu ma yam Rwot otiyo i lobo Ejipt ma wuneno ki waŋwu, gin ma en otimo i kom Parao ki i kom luticce ki i kom lobone ducu.
Wel 36:348 
Wel 36:3 Wun yam wuneno ki waŋwu kit ma Rwot otemo kwede cwinye ki lwak, lanyut ki taŋo madito.
Wel 36:4 Ento Rwot peya omiyowu cwiny me niaŋ, nyo waŋ me neno, nyo it me winyo nio wa onyoo.
Wel 36:5 Doŋ atelo wiwu i dye tim mwaka pyeraŋwen ma boŋowu pe guti ki i komwu, ki war tyenwu bene pe guti woko ki i tyenwu.
Wel 36:6 I kare meno onoŋo pe wutye ki kwon me acama, pe wumato koŋo vino nyo kono makecce; meno aye oweko wuŋeyo ni an aye a Rwot Lubaŋawu.
Wel 36:7 Ka doŋ wuo i kabedo-ni, ci Cikon kabaka me Kecbon ki Og kabaka me Bacan gubino ka romo kwedwa i lweny, ento waloyogi woko,
Wel 36:8 ci wamayo lobogi woko wamiyo obedo ginaleya pa jo pa Reuben, ki pa jo pa Gad, ki pa nucu kaka pa Manace.
Wel 36:9 Pi meno myero wugwokke ka lubo lok ducu me gicikke man, wek gumkom omakwu i kom gin ducu ma wutiyo.
Wel 36:10 “Tin wun ducu wucuŋ i nyim Rwot Lubaŋawu: ludito wi kakawu, ludoŋowu, ludito ticwu ki co ducu pa jo Icrael,
Wel 36:11 litinowu ki mon mewu ki lubedo ma gibedo i gonywu ma gin aye lubar yenwu ki lutwom piiwu.
Wel 36:12 Wucuŋ kany wek wun ducu wukwoŋŋe pi donyo i gicikke man ma Rwot Lubaŋawu oketo i kinwu ki en tin,
Wel 36:13 wek en omi wubed jone tin, wek en obed Lubaŋawu, kit ma yam ocikke kwede botwu-ni, ki kit ma yam olwoŋo kwede bot kwarowu Abraim, Icaka ki Yakobo.
Wel 36:14 Pe aketo kwoŋ man ki gicikke man kwedwu keken,
Wel 36:15 ento okwako wa dano ma pe gitye kany kwedwa tin ma rom ki wan ducu ma wacuŋ kany i nyim Rwot Lubaŋawa tin.
Wel 36:16 “Wun wuŋeyo kit ma yam wabedo kwede i lobo Ejipt, kit ma wawoto wabino kwede kun wawok ki i dye rok mapol;
Wel 36:17 dok wuneno gin me kwer ma gitye kwede ducu, cal lubaŋagi me bao ki me got, me ryal ki me jabu;
Wel 36:18 Wugwokke wek laco mo nyo dako mo, nyo doggolawu mo, nyo kakawu mo pe onen i kinwu ma cwinye olokke oa woko i kom Rwot Lubaŋawa, ci okobo ocito ka woro lubaŋa mogo pa rok meno ducu, wek i kinwu pe onen iye dano mo ma rom ki lwit yat ma nyako kwir ki nyige makec.
Wel 36:19 Gwok nyo dano macalo meno ka owinyo kwoŋ man ki gicikke man ci lamo gum i kome kene i cwinye kun wacci, ‘An gira abibedo ki kuc, kadi bed cwinya nwaŋ
Wel 36:349  ma alubo yona kena.’ Kit meno miyo gijwero gin maber ki gin maracce woko kacel.
Wel 36:20 Rwot pe bitimo dano macalo meno kica, ento kiniga pa Rwot ki nyekone aye bidunyo yito i kome, ki lok me ceno dano ma gicoyo i buk man bimoko i kome matwal, Rwot bijwayo nyiŋe woko ki i te polo.
Wel 36:21 Rwot bipoko en woko kene ki i kin kaka pa jo Icrael ducu, ci bolo can mapek i kome ma rwatte ki lok ducu me ceno dano ma i gicikke ma gicoyo i buk man me cik.
Wel 36:22 “Dok likwayowu ma gibilubowu, litinowu ma gibileyo ka tyenwu, ki lurok ma gua ki i lobo mabor, ka gibineno lwak aroma ducu ma opoto i lobowu ki lwak two ma Rwot omiyo omako dano,
Wel 36:23 dok ka gibineno lobowu ducu mac obalo, kun odoŋ gweŋ calfa ma mac olenyo, ki kado keken, ma pe gicoyo iye kodi mo, ma gin mo pe doŋo iye, ma lum pe lot iye, lobo muballe woko ma rom ki Codom ki Gomora ki Adma ki Jeboim, ma yam Rwot obalo woko ki kiniga ki akecane,
Wel 36:24 ada, ka guneno man ducu gibiwacci, ‘Piŋo Rwot otimo lobo-ni kit man? Lyeto me kiniga madwoŋ ma rom manni te lokke aŋo?’
Wel 36:25 Ci dano gibigamo ni, ‘Gin mumiyo otimo kit meno pien guweko lubo gicikke pa Rwot Lubaŋa pa kwarogi woko, ma ocikke iye kwedgi i kare ma okwanyogi woko ki i Ejipt,
Wel 36:26 ci guyeŋ gucito ka woro lwak lubaŋa mukene ki ryebbe piny i nyimgi, lwak lubaŋa ma onoŋo yam pe giŋeyo, ma yam pe gimiyo botgi me awora;
Wel 36:27 mumiyo kiniga omako Rwot i kom lobo man, ma okelo iye lwak lok ducu me ceno dano ma gicoyo i buk man.
Wel 36:28 Rwot oputo lwitgi woko ki i lobogi pi kinigane ki akecane ki akemone madwoŋ, ka obayogi woko wa i lobo mukene, macalo tye kwede wa onyooni.’
Wel 36:29 “Rwot Lubaŋawu tye ki muŋŋe; ento gin ma doŋ oyabo omiyo botwa doŋ bedo mewa ki pa likwayowa matwal, wek walub lok ducu ma i cik man. Nwoyo Cik 30 Lubaŋa bidwoko gum pa jo Icrael botgi ka gudwogo bote
Wel 36:1 “Ka gin man ducu doŋ opoto i komwu, gum ki lok me ceno dano ma atyeko ketone i nyimwu-ni, ka wupo pire ki i kin rok ducu ka ma Rwot Lubaŋawu yam ocwalowu iye-ni
Wel 36:2 ce wudwogo cen bot Rwot Lubaŋawu, wun ki likwayowu, ci wucako woro doge i lok ducu ma acikowu kwede tin-ni ki cwinywu ducu ki tipowu ducu,
Wel 36:350 
Wel 36:3 ci Rwot Lubaŋawu bidwoko gum mewu botwu; en dok bicokowu woko ki i kin rok ducu ka ma yam okeyowu iye-ni.
Wel 36:4 Kadi wa jowu ma obayogi ka mabor wa i agikki te polo, Rwot Lubaŋawu bicokogi woko ki kunnu; en biomowu woko ki kunnu.
Wel 36:5 Rwot Lubaŋawu bikelowu i lobo ma yam kwarowu gucamo-ni wek wun bene wucam obed mewu. Lubaŋa-bimiyo wubedo ki lwak lonyo mabeco, kun wunya mapol makato kwarowu.
Wel 36:6 Rwot Lubaŋawu bimiyo wubedo jo mulirre i cwinywu, wun ki likwayowu bene, wek wumar Rwot Lubaŋawu ki cwinywu ducu ki tipowu ducu wek wubed makwo.
Wel 36:7 Rwot Lubaŋawu biketo lok magi me ceno dano I kom lumonewu ki lumerokwu ma guunowu, tin-ni.
Wel 36:8 ci wun dok wubiworo dog Rwot kun wugwoko cikke ducu ma acikowu kwede
Wel 36:9 Rwot Lubaŋawu bimiyo wubedo ki jami mabeco madwoŋ mada ma wubinoŋo pi ticwu; wubibedo ki litino mapol, limwu makwo binya mapol bene, potowu biceko cam mabup, pien cwiny Rwot dok bibedo yom pi miyowu lonyo ki jami mabeco, kit ma yam cwinye obedo yom i kom kwarowu-ni.
Wel 36:10 Ka ce wubiworo dog Rwot Lubaŋawu, ma wugwoko cikke ki gin ma ociko ducu ma gicoyo i buk man me cik, ka ce wudwogo cen bot Rwot Lubaŋawu ki cwinywu ducu ki tipowu ducu, ci Lubaŋa bimiyowu gum man.
Wel 36:11 “Pien cik ma acikowu kwede tin-ni pe tek twatwal ma cobone loyowu, dok pe tye ka mabor kwedwu.
Wel 36:12 Pe tye wa i polo, ma kono omiyo wuwacci, ‘Aŋa ma bicito ka omone botwa ki malo i polo kuca, wek okel botwa ka wek wawiny lokke walubi?’
Wel 36:13 Dok pe tye wa loka nam, ma kono omiyo wuwacci, ‘Aŋa ma bicito piwa wa loka nam kuca, wek okel botwa ka wek wawiny lokke walubi?’
Wel 36:14 Ento lokke tye cok kwedwu; wumako doŋ i cwinywu, ci wubedo ka tucone ki dogwu, miyo wutwero lubone.
Wel 36:15 “Nen maber ni, tin atyeko keto i nyimwu kwo ki lonyo ki to ki keckom.
Wel 36:16 Ka ce wuworo cik pa Rwot Lubaŋawu ma ocikowu kwede tin-ni, wek wumar Rwot Lubaŋawu, ma wulubo yone kun wugwoko cikke ki gin ma en ociko nyo oŋolo ducu, ci wubikwo dok wubinya mapol, dok Rwot Lubaŋawu bimiyowu gum i lobo ma wubidonyo iye ka camone-ni.
Wel 36:17 Ento ka ce cwinywu odok cen ka ryebbe i nyim lubaŋa mukene ki tiyo botgi ma wukwero winyo dog Rwot,
Wel 36:351 
Wel 36:18 atuco atir botwu tin ni wubito wutum woko; pe wubiri pi kare malac i lobo ma wubecito iye loka Jordan ka camone-ni.
Wel 36:19 Alwoŋo polo ki lobo me bedo lucaden i komwu tin, ni, atyeko keto i nyimwu kwo ki to, gum ki lok me ceno dano; mumiyo wuyer kwo wek wun ki likwayowu wubed makwo,
Wel 36:20 ma kun wumaro Rwot Lubaŋawu, wuworo doge ci wumoko i kome matek; en aye kelo kwo botwu, ci miyo wuri pi kare malac, wek wubed i lobo ma yam Rwot okwoŋo pire bot kwarowu Abraim, Icaka ki Yakobo ni ebimiyogi.” Nwoyo Cik 31 Yocwa oleyo tyen Moses
Wel 36:1 Moses dok omedde ki waco lok magi bot jo Icrael ducu.
Wel 36:2 Owaco botgi ni, “An mwaka me ditta doŋ romo miya ki pyeraboro tin, ci pe doŋ aromo wot ki dwogo kit ma iya mito. Rwot otyeko waco bota ni pe abikato loka Jordan.
Wel 36:3 Rwot Lubaŋawu kikome aye doŋ bitelo nyimwu wa loka ca. En bityeko rok magi woko ducu ki i nyimwu, ci wubicamo lobogi; ki Yocwa aye doŋ bikato loka ca ka telo wiwu kit ma doŋ Rwot owaco-ni.
Wel 36:4 Rwot bitimogi kit ma yam otimo i kom Cikon ki Og ma luker pa jo Amor ki i kom lobogi i kare ma otyekogi kwede woko-ni.
Wel 36:5 Rwot bimiyo gipoto i ciŋwu, wun wubitimogi ma lubo cik ducu ma atyeko cikowu kwede-ni.
Wel 36:6 Wubed oteka ma cwinywu nwaŋ; pe wulwor, pe atiba opot i komwu pigi, pien Rwot Lubaŋawu aye biwot kwedwu, pe bibwotowu ata, pe biwekowu wudoŋ kenwu.”
Wel 36:7 Lacen Moses olwoŋo Yocwa ci owaco bote ki i nyim jo Icrael ducu ni, “Bed oteka ma cwinyi nwaŋ, pien ibicito ki lwak man wa ilobo ma yam Rwot okwoŋo pire bot kwarogi ni ebimiyogi-ni; in aye ibimiyo gicamo doko megi.
Wel 36:8 Rwot aye bi telo nyimi, en bibedo kwedi, pe bibwoti ata, pe biweki keni. Pe ilwor, cwinyi pe opoti.” Cik myero gikwan i ge mwaka abiro abiro
Wel 36:9 Moses ocoyo cik man ducu ci omiyo bot ajwagi ma gin likwayo pa Levi, ma yam gitiŋo canduk me gicikke pa Rwot, ki bot ludoŋo ducu pa jo Icrael.
Wel 36:10 Ocikogi ni, “I ŋe mwaka abiro abiro, i kare ma giciko pire ni obed mwaka me weko banya, i nino me Bolo,
Wel 36:11 ma noŋo jo Icrael ducu gubino i nyim Rwot Lubaŋagi i kabedo ma en biyerone, wubikwano iye cik man i nyim jo Icrael ducu wek guwiny.
Wel 36:352 
Wel 36:12 Wugur lwak kacel, co wa ki mon ki litino, ki lubedo ma gibedo i gaŋiwu, wek guwiny ci gupwony lworo Rwot Lubaŋawu, gugwokke ka lubo lok ducu me cik man,
Wel 36:13 ka wek litinogi ma peya guŋeyo lokke guwiny ci gupwony lworo Rwot Lubaŋawu, i kare ducu ma wubedo i lobo ma wucito iye loka Jordan ka camone- ni.” Pwony pa Rwot me agikkine bot Moses
Wel 36:14 Dok Rwot owaco ki Moses ni, “Nen, nino ma ibito iye doŋ onyiko cok. Lwoŋ Yocwa ci wucuŋ kwede i kema me rwatte wek acike.” Ci Moses ki Yocwa gucito gucuŋ i kema me rwatte.
Wel 36:15 Rwot ocako nen i kema ki wir me pol; ci wir me pol ocuŋ okemo doggola me kema.
Wel 36:16 Rwot owaco bot Moses ni, “Nen, in doŋ icok cito ka yweyo bot kwarowu; ci lwak man gibitwaro gicito ka woro lubaŋa mogo ma welo ki tim kwele kwele, i lobo ma gicito ka bedo iye i kingi-ni. Gibibwota woko dok gibituro gicikkena ma atyeko ketone i kinwa wan kwedgi.
Wel 36:17 Dok kiniga bi maka i komgi i kare meno, ci abitenyogi woko ma akano waŋa woko pe anenogi, miyo gibityekogi woko liweŋ, Gin maraco-gu ki lwak ayela mapol bipoto i komgi, mumiyo i kare meno gibiwacci, ‘Gin mumiyo can man opoto i komwa, pien Lubaŋawa doŋ pe tye i kinwa.’
Wel 36:18 Abikano waŋa woko i kare meno adada pi lwak balgi ducu ma gubedo ka timo, pien gudok woko cen bot lwak lubaŋa mukene.
Wel 36:19 Kombeddi doŋ ico wer man wek ipwony ki jo Icrael. Ket wer man i doggi, wek obed cadenna i kom jo Icrael.
Wel 36:20 Pien ka akelogi i lobo ma mol cak ki moo kic ma yam akwoŋo pire ni abimiyo bot kwarogi, ka gucamo ci guyeŋ gucwe kwede, ci gibidok cen bot lubaŋa mogo mukene. Gibiworogi ma kun gicaya woko, gituro gicikkena.
Wel 36:21 Dok ka gin maraco mapol ki lwak ayela mapol opoto i komgi, ci wer man bicuŋ i nyimgi me bedo caden botgi, pien likwayogi pud gibiwero, wigi pe biwil iye. Pien aŋeyo tam ma gutyeko yubone ma onoŋo peya aterogi i lobo ma yam akwoŋo pire ni abimiyogi.”
Wel 36:22 Moses ocoyo wer meno i nino meno kikome, ocako pwonyo ki jo Icrael.
Wel 36:23 Ka Rwot ociko Yocwa wod pa Nun kun waco bote ni, “Bed oteka ma cwinyi nwaŋ, pien in aye ibitero likwayo pa Icrael i lobo ma yam akwoŋo pire ni abimiyogi-ni, ci an abibedo kwedi.”
Wel 36:24 Ka yam Moses otyeko coyo lok me cik man ducu i buk nio ka otum woko ducu,
Wel 36:25 ci ociko Lulevi ma gitiŋo canduk me gicikke pa Rwot,
Wel 36:353 
Wel 36:26 owacci, “Wugam buk man me cik, wuket i ŋet canduk me gicikke pa Rwot Lubaŋawu, wek obed kunnu me bedo caden i komwu.
Wel 36:27 Pien aŋeyo kit jemowu ki kit ma ŋutwu nwaŋ kwede ducu, Nen, ka tin dok wujemo i kom Rwot ma an pud atye kwedwu ma akwo, ci jemowu bibedo dwoŋ ma rom mene ka doŋ ato woko?
Wel 36:28 Wumi ludoŋo ma i kakawu ducu ki ludito ticwu gugurre kacel ka doŋ awac lok magi guwiny, ka doŋ alwoŋ polo ki lobo wek obed caden i komgi.
Wel 36:29 Pien aŋeyo adada ni, Ka doŋ ato, wubitimo tim aranyi; ci wubilokke, wubibarre woko ki i yo ma acikowu kwede. Gum marac bipoto i komwu i kare me anyim, pien wubitimo gin ma nen marac i waŋ Rwot kun wumiyo kiniga make ki gin ma wutiyo.” Wer pa Moses
Wel 36:30 Moses okwano lok ma i wer man nio ka otyeko ducu, kun lwak jo Icrael ducu ma gugurre kacel gubedo ka winyone: Nwoyo Cik 32
Wel 36:1 “Wucik itwu, wun polo ducu, an doŋ abiloko; wek lobo bene owiny lok ducu ma i doga.
Wel 36:2 Lubaŋa omi pwonnya ocwer macalo kot, omi lokka oton macalo toyo, macalo kot ma ŋido i kom lum alita macalo kot ma wo i kom doo.
Wel 36:3 Pien abituco nyiŋ Rwot. Wutit dit pa Lubaŋawa!
Wel 36:4 “En aye Got, ma ticce ducu cobbe kakare; gin ducu ma en tiyo tye atir. En Lubaŋa ma lagen, ma pe ki bal mo; kite atir, gin ma en timo ducu tye maber.
Wel 36:5 Gutimo tim aranyi i kome; pe doŋ gin litinone, pien komgi ki mwonyo; gin aye yalwak muŋak mugom woko.
Wel 36:6 Wun mono dok wuculo Rwot kit meno, wun jo mamiŋ ki rok ma pe ki ryeko? Pe en aye wonwu ma oketowu? Pe en aye lacwec ma omiyo wutye makwo?
Wel 36:7 Po i kom kare ma yam con ca, tam pi lwak mwaka pa yalwak macon. Peny woru, ci binyutti maber, ki ludoŋowu bene gibititti.
Wel 36:8 I kare ma En Mamalo Twal yam omiyo ki rok ducu ginaleyagi, i kare ma opoko kin litino pa dano, yam opoko waŋ lobo pa rok acel acel kun lubo wei awobe pa Lubaŋa.
Wel 36:9 Pien lwak pa Rwot gin aye dulle, jo pa Yakobo aye gipiny ma gipoko bote.
Wel 36:10 “Yam onoŋo Yakobo i dye tim aroo, i lobo kweyo marac ma dano pe iye; okwake ki bade kun gwoke maber ogwoke macalo toŋ waŋe kikome.
Wel 36:11 Macalo ocur ma pwonyo litinone ki tuk kun teŋo bwome ma oyaro ka wigi, yaro bwome, jologi kwede, ci tiŋogi ki kono lacar madito.
Wel 36:354 
Wel 36:12 Rwot kene aye yam telo wi jone, kun onoŋo lubaŋa pa lurok mo pe ka ŋete.
Wel 36:13 “Omiyo guriŋo i wi cere mutiŋŋe malo i lobo, opitogi ki cam mucek i poto; omiyogi doto moo kic ma noŋŋe i wi got, ki noto moo yaa mucek i dye pata got matek.
Wel 36:14 Omiyogi boto cak lukulu pa dyaŋi, ki mato cak ma libo bene pa dyegigi; gucamo moo litino romi ki nyogi romi, ki riŋo dyaŋi me Bacan ki riŋo dyegi, kacel ki moko ŋano mabecone twatwal, gumato kono vino makwar me pig olok.
Wel 36:15 “Ento Jecurun ocwe matek, ma loyone tek; jo pa Rwot gucwe ma komgi pek, muliŋŋe. Gubwoto Lubaŋa ma Lacwecgi woko, gucayo Got mularogi-ni.
Wel 36:16 Guworo lubaŋa ma welo-gu mumiyo nyeko omake, guŋeto cwinye ki tim marac me kwer omiyo kiniga omake.
Wel 36:17 Gutumo tum bot jogi ma pe gin lubaŋa, bot lubaŋa mogo ma yam pe giŋeyo, bot lubaŋa mogo manyen ma obino lacen ma yam kwarogi pe gulworo.
Wel 36:18 Gin pe guparo Got ma onywalogi-ni, wigi owil woko i kom Lubaŋa ma Wongi-ni.
Wel 36:19 “Rwot oneno ci ocayogi woko, pien awobene ki anyirane guŋeto cwinye.
Wel 36:20 Owacci, ‘Abikano waŋa woko ki botgi, wek dok anen kit ma gibitum kwede; pien gin yalwak muŋak woko ata, gin litino ma pe lugen.
Wel 36:21 Gumiyo nyeko omaka i kom gin ata ma pe lubaŋa; guŋeto cwinya ki cal jogi acweyagu. An bene abimiyo nyeko makogi i komji ata; abimiyo rok mo mamiŋ ŋeto cwinygi.
Wel 36:22 Pien kinigana doŋ omoko mac woko, doŋ tye ka waŋ wa i te bur matut me lyel, kun waŋo lobo ki gin ma ocek iye ducu, ka dok cwinyo mac waŋ wa te guti me godi.
Wel 36:23 “ ‘Abicoko can aguro i wigi; abityeko aterona woko i komgi.
Wel 36:24 Kec aye bimiyo gijony liŋok, dok awaŋogi ki lyeto ki two gemo maraco atyekogi woko liweŋ; abicwalo lak ŋuu i komgi ki kwir pa gin ma lak alaka i ŋom.
Wel 36:25 Pala lucwan bityekogi woko i tim, lworo bibedo wa i kicika ot; pala bityeko litino co ki anyira, litino ma dot wa ki jo ma wigi ki lwar.
Wel 36:26 Kono awacci, “Abikeyowu woko ka ma boco, abimiyo nyiŋgi pe doŋ gipo iye i kin dano,”
Wel 36:27 ento alworo lumerok wek pe guŋet cwinya, wek lumonegi pe guter marac, pe guwacci, “Waloyogi giwa, ciŋ Rwot pe otimo gin mo.” ’
Wel 36:28 “Pien gin aye rok ma gikwiya yubo lok, niaŋ lok bene loyogi woko.
Wel 36:29 Ka nene giryek, kono giniaŋ lok man, kono giŋeyo agikki me kwogi.
Wel 36:355 
Wel 36:30 Dano acel ryemo jo alip kulu, jo aryo twaro jo alip apar, ka Gotgi aye pe omiyogi woko bot lukworgi, ka Rwot pe otenyogi woko?
Wel 36:31 Pien gotgi pe rom ki Gotwa, lubaŋagi pe tek ma rom ki mewa; wa merokwa bene giye lok man.
Wel 36:32 Lukworwa girom ki jo Codom ki Gomora, gical ki olok marac ma nyige kec; girom ki koŋo vino ma girubo ki kwir twol,
Wel 36:33 ki kwir twol golla mager-ri.
Wel 36:34 “Man aye gin ma akano, ma agwoko i ot kano limma.
Wel 36:35 An aye abiculo kwor, abiculo waŋe lacen. Akuro kare ma tyengi bicer; pien nino me to-pinygi doŋ cok, bipoto i komgi atura.
Wel 36:36 Pien Rwot bimiyo jone loyo kop, kica bimake i kom luticce ka oneno tekgi doŋ otum woko, ma dano mo pe odoŋ kadi opii nyo ŋat ma lone kene.
Wel 36:37 Ci bipenyogi ni, ‘Lwak lubaŋawu doŋ gitye kwene kaa, ki got ma yam wuriŋo wularo iyeni?
Wel 36:38 Jogi ma yam camo moo me gitumwu doŋ tye kwene, ki lumat koŋo vino me gityer amatawu? Wek doŋ gua malo ka konyowu, wek gin aye gubed jo ma gwokowu!
Wel 36:39 “ ‘Tin doŋ wunen ni, an aye a ene, an kena, lubaŋa mukene pe ka ŋeta. An aye aneko dok an aye amiyo kwo; an aye aketo ret dok acaŋo burre, dok pe tye ŋat mo ma laro dano ki i ciŋa.
Wel 36:40 Atiŋo ciŋa malo acimo polo ci akwoŋo kwon man ni, Macalo an Lubaŋa ma abedo kwo matwal-li,
Wel 36:41 ka ce apako pala lucwanna ma mil amila, ce aryeyo ciŋa pi ŋolo kop ci abiculo kwor i kom lumonena, abiketo can i kom jo ma gidaga.
Wel 36:42 Abimiyo aterona mer ki remo, pala lucwanna bicamo riŋo mabup, biyeŋ ki remo jo ma ginekogi ki ma gimakogi, bitoŋo wi lutel pa lumerok.’
Wel 36:43 “Wupake wun rok ducu kacel ki lwakke, pien en culokwor remo pa luticce; en culo kwor i kom lumonene pi kwanyo bal woko ki i lobo pa jone.”
Wel 36:44 Moses okwano wer man ducu wek lwak guwiny, en kacel ki Yocwa wod pa Nun. Moses ociko jo Icrael tyen me agikkine
Wel 36:45 Ka Moses otyeko waco lok magi ducu bot jo Icrael ducu ci owaco botgi ni,
Wel 36:46 “Wuket i cwinywu lok ducu ma awaco botwu tin-ni, wek wuketgi gubed cik ma mako litinowu bene, wek gugwokke ka lubo lok ducu me cik man.
Wel 36:47 Lok magi pe lok ma tere pe; gin aye kwowu kikome. Pi gwoko cik magi miyo wubiri pi kare malac i lobo ma wucito iye loka Jordan ka camone-ni.”
Wel 36:356  Lubaŋa onyuto lobo Kanaan bot Moses
Wel 36:48 I nino meno kikome Rwot owaco bot Moses ni,
Wel 36:49 “It malo i wi got man me Abarim, got Nebo, ma tye i lobo Moab mukemo Jeriko, wek inen lobo Kanaan ma abimiyo bot jo Icrael obed megi.
Wel 36:50 Ibito i wi got ka ma iito iye-ni wek idok bot lutuwu, macalo omeru Aron yam oto i wi got Kor ci odok bot lutugi;
Wel 36:51 pien yam wuŋayo waŋa woko ki i dye jo Icrael, i dog pii me Meribakadec i tim me Jin; yam pe wuwora i nyim jo Icrael macalo an Lubaŋa maleŋ.
Wel 36:52 Pienno ibineno lobo-nu ki cen i nyimi kuca, ento pe ibicito kunnu, i lobo ma abimiyo ki jo Icrael.” Nwoyo Cik 33 Moses olam gum i kom kaka pa jo Icrael ducu
Wel 36:1 Man aye lamo gum pa Moses ma dano pa Lubaŋa-ni, ma yam olamo i kom likwayo pa Icrael ma onoŋo peya oto.
Wel 36:2 Moses olamo ni, “Rwot yam obino oa ki i wi got Cinai, ci otuc ki i Ceir wa i komwa cut, kun ryeny ki i wi got Paran. Obino ma oa ki i kin jo maleŋ alip ki alip, ki leb mac ma lyel tuŋ ciŋe malacuc.
Wel 36:3 Ada, en maro jone, gwoko jone maleŋ ducu i ciŋe. Pi meno waryebbe ka tyene kun en bedo ka pwonyowa,
Wel 36:4 ki cik ma yam Moses oketo i komwa me bedo me aleya pa lwak pa Yakobo.
Wel 36:5 Kit meno Rwot odoko kabaka i Jecurun i kare ma ludito ma gitelo wi lwak gucokke, ma kaka pa jo Icrael ducu gugurre kacel.
Wel 36:6 I kom kaka pa Reuben Moses olamo gum kit man. “Wek Reuben obed makwo, pe oto, kadi bed jone nok.”
Wel 36:7 Olamo gum i kom kaka pa Juda kit man, “Ai Rwot, winy dwan Juda, kele wa paco bot jone. In aye ilweny pire ki ciŋi, ikonye ka lwenyo i kom lumonene.”
Wel 36:8 I kom kaka pa Levi olamo ni, “Mi ki Levi Tumim meri, miye Urim meri pien en lwori. En aye dano ma yam iomo iye i Maca, en aye ŋat ma yam itemo i ŋet pii me Meriba.
Wel 36:9 Yam owaco i kom wonne ki minne ni, ‘Pe aparo pigi’; opokke woko ki omegine, dok pe oŋeyo wa litinone. Pien jo pa Levi gumako lokki, gulubo gicikkeni bene.
Wel 36:10 Gibipwonyo jo pa Yako bo ki lok ma iŋolo, gibipwonyo cikki bot jo Icrael; gibiwaŋo odok eceta i nyimi, gibityero gitum ma giwaŋo woko ducu ki berre i wi keno tyerri.
Wel 36:357 
Wel 36:11 Ai Rwot, mi gum i kom gipinygi, dok igam tic ma gitiyo ki ciŋgi. Nyon pyer lumonegi piny, ma gin aye jo ma daggi, wek pe dok gutub i komgi.”
Wel 36:12 I kom kaka pa Benjamin olamo ni, “Dano ma Rwot maro-ni bedo ki kuc, Rwot Mamalo Twal gwoke kare ducu, tino en malo i wi gwoke.”
Wel 36:13 I kom kaka pa Yucepu olamo ni, “Rwot omi gum opot i kom lobone, ki mot mabeco ma a malo ki i polo, ki mua ki i kut matut ma oyarre i te lobo.
Wel 36:14 Omine nyig yadi mabeco ma nyak ki cen, ki lonyo me cam ma cek ki dwene;
Wel 36:15 Omine cam ma cek mabeco i kom godi muri mada, ki mubakke i wi cere ma bedo matwal;
Wel 36:16 omine mot mabeco me nom ki lonyone, ki gum pa Labedo i caka mulyel mac. Wek gum magi ducu gupot i kom Yucepu, i wi dano mubedo laker i kin omegine.
Wel 36:17 Ditte ki deyone bibedo rom ki pa wod twon me kayo, tuŋe aryo ducu tye macalo tuŋ twon ma i tim. En aye bitwomo kwede rok mapol, bicobogi ducu nio wa i agikki lobo; tuŋe aye jo Epraim ma gikato alip apar, ki jo Manace ma giromo alip mapol-li.”
Wel 36:18 I kom kaka pa Jabulon olamo ni, “Cwinyi obed yom, in Jabulon, ka ikato woko; ki in Icakar ka ibedo i kemani.
Wel 36:19 Gibilwoŋo rok ducu wek gucit i wi gotgi, gibityero gitum muporre kunnu, pien lim ma tye i nam obedo megi, kacel ki lonyo ma gikano i kweyo.”
Wel 36:20 I kom kaka pa Gad olamo ni, “Gum opot i kom dano ma oyabo i lobo pa Gadmalac! Gad obuto piny macalo min labwor, en yeco bat lee, dano wiye.
Wel 36:21 Oyero lobo maberre ni obed mere, pien onoŋo gikano lobo pa lawimony kunnu. Obino bot ludito wi lwak, otimo gin ma tye atir i nyiŋ Rwot, ocobo gin ma Rwot ociko kacel ki jo Icrael.”
Wel 36:22 I kom kaka pa Dan olamo ni, “Dan aye latin labwor ma kirre nia ki i Bacan.”
Wel 36:23 I kom kaka pa Naputali olamo ni, “Bed ki lonyo ma rommi, in Naputali, gum pa Rwot obed kwedi madwoŋ, nam ki lobo ma tun acuc obed meri.”
Wel 36:24 I kom kaka pa Acer olamo ni, “Acer olim gum madit makato litino ducu; wek cwiny omegine ducu omare; wek olwa tyene ki moo.
Wel 36:25 Laceg dog gaŋŋi obed nyonyo ki mola; bed ki tekkomi nio wa ka toni.
Wel 36:26 “Pe tye ŋat mo macalo Lubaŋawu, wun jo Jecurun, ma ito pol bino kwede ka konyowu, kun baro dye polo ki doyone.
Wel 36:27 Lubaŋa ma bedo nakanaka-ni en aye kabedowu, ciŋe tye ki tuŋ piny ma tiŋowu kwede malo. Oryemo lumerok woko ki i nyimwu kun wacci, ‘Tyekgi woko liweŋ.’
Wel 36:28 Icrael yam obedo ki kuc kit meno, waŋ it pa Yakobo obedo kene i lobo me kai ki koŋo vino; iyo, polo miyo toyo ton piny kunnu.
Wel 36:358 
Wel 36:29 Cwinyi yom kuman, Icrael! Aŋa mono ma calo in kaa? In i rok ma yam Rwot olaro. Rwot aye kwot ma gwokowu, ki pala lucwan ma kelowu wayu! Lumerokwu gibibino botwu kun gimwolle amwola; ento wun wubinyonogi woko piny.” Nwoyo Cik 34 To pa Moses
Wel 36:1 Moses oa ki i lobo aroo me Moab, ocito i wi got Nebo, oito wa i wi lacol me got Piciga ma okemo Jeriko, ci Rwot onyutte lobo ducu. Onyutte lobo Gilead ducu nio kwede wa i Dan,
Wel 36:2 ki lobo Naputali ducu, ki lobo pa jo Epraim ki Manace, ki lobo Juda ducu nio kwede wa yo tuŋ potoceŋ,
Wel 36:3 ki Negeb kacel ki lobo bar-gu, ma en ayenota me Jeriko, ma gaŋ me yadi otit, ki nio kwede wa i Joar.
Wel 36:4 Rwot owaco bot Moses ni, “Man aye lobo ma yam akwoŋo pire bot Abraim ki Icaka ki Yakobo, ni abimiyone bot likwayogi. Doŋ aweki ineno lobone ki waŋi, ento pe ibikato loka ca.”
Wel 36:5 Moses latic pa Rwot oto kit meno ki i lobo Moab, kit ma yam Rwot owaco-ni,
Wel 36:6 ci Rwot oyike ki kunnu i nota ma i lobo Moab ma okemo Bet-peor; ento pe tye dano, mo ma oŋeyo kabedo ma oyike iye nio wa onyoo.
Wel 36:7 Moses onoŋo mwaka me ditte romo miya acel ki pyeraryo ka oto. Onoŋo waŋe peya ocor, ki kome bene onoŋo pud tek.
Wel 36:8 Jo Icrael gukoko Moses ki i lobo aroo me Moab pi nino pyeradek, ci doŋ kare me koko ki kumo pi Moses otum woko.
Wel 36:9 Yocwawod pa Nun yam opoŋ ki cwiny me ryeko, pien onoŋo yam Moses oketo ciŋe i kome; mumiyo jo Icrael gubedo ka woro doge, kun gilubo kit ma yam Rwot ociko ki Moses.
Wel 36:10 Lanebi mo mukene pe dok onen macalo Moses, ma yam Rwot nene kwede waŋ ki waŋ.
Wel 36:11 Pe tye ŋat mo ma rom kwede ma obedo ka tiyo lwak lanyut ki taŋo ducu ma Rwot ocwale kwede i lobo Ejipt, ma otiyo i kom Parao ki luticce ducu ki lobone ducu.
Wel 36:12 Pe tye lanebi mo mukene ma obedo ki twer madwoŋ ma rom ki mere pi tiyo kit tic madito ki ma kelo lworo madwoŋ kit ma yam Moses obedo ka tiyone ki i nyim jo Icrael ducu-ni.
Wel 36:359  Yocwa
Yocwa 1:1 Ka Moses latic pa Rwot doŋ oto woko, Rwot owaco bot Yocwa wod pa Nun ma lakony pa Moses ni,
Yocwa 1:2 “Laticca Moses doŋ oto woko; pienno in aye doŋ ia malo, iciŋol loka Jordan man, in ki lwak jo-ni ducu, wucit wa i lobo ma abemiyo botgi-ni, ma abimiyo bot gin jo Icrael.
Yocwa 1:3 Kabedo ducu ma tyenwu binyono abimiyo botwu, kit ma yam aciko ki Moses.
Yocwa 1:4 Cakke wa i tim ki i Lebanon kany o kwede wa i kulu madit, en aye kulu Euprate, lobo ducu pa jo Kit nio wa i Nam Madit ma yo tuŋ potoceŋ, ducu bibedo lobowu.
Yocwa 1:5 Pe tye dano mo ma bicuŋ i nyimi i kare me kwoni ducu. Kit ma yam abedo ki Moses, abibedo kwedi kit meno; pe abibwoti, pe abitenyi ata.
Yocwa 1:6 Bed oteka ma cwinyi nwaŋ, pien ibimiyo rok man leyo lobo ma yam akwoŋo pire bot kwarowu ni abimiyo botgi.
Yocwa 1:7 Ento bed oteka ma lacwinye nwaŋ, bed ma igwokke ka lubo cik ma yam laticca Moses ociki kwede i gin ma itiyo ducu; pe iŋak idok yo tuŋ acuc nyo yo tuŋ acam, wek ibed ki gum maber i kabedo ducu ma ibicito iye.
Yocwa 1:8 Buk man me cik pe bia ki i dogi, ento ibibedo ka Iwodone i cwinyi dyeceŋ ki dyewor, wek igwokke ka lubo gin ducu ma gicoyo iye-ni, Kit meno bimiyo nyimi bedo maleŋ, ka dok ticci ducu bicobbe kakare.
Yocwa 1:9 An doŋ atyeko ciki ba. Bed oteka ma cwinyi nwaŋ; pe komi omyel, pe cwinyi oryaŋŋe, pien Rwot Lubaŋani tye kwedi ka ma iwoto iye ducu.”
Yocwa 1:10 Yocwa ociko ludito ma giloyo lwak ni,
Yocwa 1:11 “Wuwot i dye gony ka ciko lwak ni, ‘Wuyub camwu; pien odoŋ nino adek ci wucito ka ŋolo loka kulu Jordan, wucito iye ka camo lobo ma Rwot Lubaŋawu omiyo botwu me bedo mewu.’ ”
Yocwa 1:12 Yocwa dok owaco bot jo Reuben, jo Gad ki nucu kaka pa Manace ni,
Yocwa 1:13 “Wupo lok ma yam Moses latic pa Rwot ocikowu kwede kun wacci, ‘Rwot Lubaŋawu doŋ otyeko miyowu kabedo me yweyowu, en doŋ omiyowu lobo man.’
Yocwa 1:14 Monwu ki litinowu ki dyaŋiwu gibidoŋ i lobo ma yam Moses omiyo botwu i ŋe Jordan kany; ento oteka lweny ma gitye i kinwu ducu gibikato loka ca ki jami lwenygi ducu i nyim omegigi pi konyogi,
Yocwa 1:360 
Yocwa 1:15 nio ka Rwot omiyo yweyo bot omegiwu macalo omiyo botwu-ni, ci gin bene gicamo lobo ma Rwot Lubaŋawu omiyogi. Ka doŋ wubidok i lobo ma mewu-ni, ci doŋ wubibedo iye matwal, en aye lobo ma yam Moses latic pa Rwot omiyo botwu i ŋe Jordan kany ma tuŋ wokceŋ.”
Yocwa 1:16 Ci gugamo dog Yocwa ni, “Gin ma doŋ iciko ducu wabitiyo, dok ka ma icwalowa iye ducu wabicito.
Yocwa 1:17 Kit macalo yam waworo dog Moses i lok ducu-ni, wabiworo dogi bene kit meno. Rwot Lubaŋa keken aye obed kwedi, kit ma yam obedo ki Moses!
Yocwa 1:18 Dano mo ka okwero lokki ce ojemo i kom cikki ki gin ducu ma iciko, gibineke woko. In aye ibed oteka ma cwinyi nwaŋ.”
Yocwa 2:1 Yocwa wod pa Nun ocwalo jo aryo nia ki i Citim i muŋ ka roto piny kun waco botgi ni, “Wucit ka neno lobo, makatone aye Jeriko.” Ka gucito, ci gutiro i ot pa dako ma lakwele ma nyiŋe Rakab, gubuto kunnu.
Yocwa 2:2 Gitito pigi bot kabaka me Jeriko ni, “Nen, jo Icrael mogo gubino kany ka roto piny.”
Yocwa 2:3 Ci kabaka me Jeriko ocwalo kwena bot Rakab ma kun wacce ni, “Kel dano ma gubino boti kany, dano ma gudonyo i odi-ni, pien gubino ka roto lobowa ducu.”
Yocwa 2:4 Ento dako-nu onoŋo otero jo aryo-nu okanogi woko, ci en ogamo ni, “Ada, jo-nu gubino bota, ento onoŋo pe aŋeyo ka ma gua iye.
Yocwa 2:5 I kare ma dog gaŋ gicok lorone woko, ma piny col-li, jo-nu gukato woko, ci ka ma gucito iye aye pe aŋeyo. Wuryem korgi oyotoyot, ci wubimakogi iyo,”
Yocwa 2:6 kun onoŋo oterogi i wi ot malo, ci okanogi i kin tol tworo ma ocano kikore i wi ot kunnu.
Yocwa 2:7 Kit meno dano gucako ryemo korgi i yo ma kemo kulu Jordan nio kwede wa i waŋ wat. Ka luryem korgi gukato woko, ci dog gaŋ giloro woko cut.
Yocwa 2:8 I kare ma jo-nu peya gubuto piny, en ocito botgi i wi ot,
Yocwa 2:9 ci owaco botgi ni, “Aŋeyo ni Rwot otyeko miyowu lobo man, lworo bene otyeko makowa piwu, ki jo ma gibedo i lobo-ni komgi oonyo koyo woko piwu,
Yocwa 2:10 pien wawinyo kit ma Rwot otwoyo ki pii me Nam Makwar woko i nyimwu i kare ma wua woko ki i Ejipt, ki gin ma wutiyo i kom luker aryo pa jo Amor ma yam gibedo loka Jordan tuŋ kany, gin aye Cikon ki Og, ma wujwerogi woko liweŋ- ŋi.
Yocwa 2:361 
Yocwa 2:11 I kare ma wawinyo pire-ni cwinywa ocako ŋabbe aŋaba cut, tipo kom dano oto woko lirut piwu, pien Rwot Lubaŋawu aye Lubaŋa ma tye malo i polo ki piny i wi lobo bene.
Yocwa 2:12 Kombeddi doŋ wukwoŋŋa kwoŋ ki nyiŋ Rwot ni, kit macalo atyeko timowu maber-ri, wun bene wubitimo jo me ot pa wora maber, ci wumiya lanyut ma moko adane,
Yocwa 2:13 wek wular kwo pa wora ki pa maa, ki pa omegina ki lumegina, ki jo ducu ma gitye botgi, wek wular kwowa wawek to.”
Yocwa 2:14 Jo meno gugamo ni, “Wan aye wabito ma ka wun. Ka pe wubitito gin ma watimo kany-nyi, ci wan wabitimowu maber ki gen madwoŋ ka Rwot bimiyowa lobo-ni.”
Yocwa 2:15 Lacen dako-nu omiyo gukato woko ki i waŋ dirica ma noŋo en cwalogi piny ki tol, pien onoŋo ode gigero okubbe i kom cel murumo gaŋ-ŋi, omiyo en yam bedo i kom cel.
Yocwa 2:16 Ci en ocikogi ni, “Koŋ wucit wa i kin godi, wek luryem korwu pe gurwatte kwedwu iyo. Koŋ wukanne kunnu pi nino adek, nio ka luryem korwu gudwogo; ka lacen wun doŋ wucit giwu.”
Yocwa 2:17 Jo-nu guwaco bote ni, “Pe wabibedo ki bal mo i kom kwoŋ man ma imiyo wakwoŋo boti-ni.
Yocwa 2:18 Nen ba, ka monywa obino i lobo-ni, ci ibitweyo tol man makwar-ri i waŋ dirica ma imiyo wakato woko kun wawok ki iye-ni. Ci ibilwoŋo woru ki meni ki omegini ki jo ma i ot pa woru ducu, icokogi i ot boti kany.
Yocwa 2:19 Ka ŋat acel mo okato gire woko ki i doggola odi ocito i gudo, bal me remone bidok i wiye, wan pe wabibedo ki bal mo iye.
Yocwa 2:20 Ento ka ce itito gin ma watimo kany-nyi, ci pe wabibedo ki bal mo pi kwoŋ ma imiyo wakwoŋo-ni.”
Yocwa 2:21 Dako ogamo ni, “Doŋ obed kumeno kit macalo wuloko-ni.” Ka ocwalogi gucito, ci en otweyo tol makwar-ri i waŋ dirica ode.
Yocwa 2:22 Ka gucito ci guwoto atir wa i godi, gubedo kunnu pi nino adek, nio ka luryem korgi gudok woko; lulub korgi gubedo ka yenyogi kwe i waŋayo, ci pe gumedo ki noŋogi.
Yocwa 2:23 Jo aryo-nu gulor piny ki i wi godi, gukato loka ca ci gucito bot Yocwa wod pa Nun, gutito bote lok ducu ma otimme i komgi.
Yocwa 2:24 Ka dok guwaco bot Yocwa ni, “Adada Rwot doŋ otyeko miyo lobo meno ducu i ciŋ wa; dok nen ni jo ducu ma gibedo i lobo-nu piwa oneko komgi woko lirut.”
Yocwa 3:362  Jo Icrael gukato loka Jordan
Yocwa 3:1 Yocwa oa malo odiko con ci otiŋo wot kun a ki i Citim, kacel ki jo Icrael ducu, guo kwede wa i dog kulu Jordan, gubuto kenyo ma peya gukato loka tuŋ ca.
Yocwa 3:2 Ka gutyeko kunnu nino adek, ci ludito guwoto i dye gaŋ
Yocwa 3:3 kun giciko lwak ni, “Ka doŋ wuneno ajwagi ma Lulevi doŋ gutiŋo canduk me gicikke pa Rwot Lubaŋawu, ci wun bene doŋ wubicako wot, wua ki i kabedowu wulubo kore,
Yocwa 3:4 wek wuŋe yo ma wubilubo-ni, pien yam peya wulubo yo meno. Ento kinwu ki canduk pa Rwot aye obed ma oŋadde; ber kinwu opokke ma romo yadi alip acel kulu, pe wunyik cok bote.”
Yocwa 3:5 Ci Yocwa ociko lwak ni, “Wulonnye kekenwu wek wubed maleŋ, pien diki Rwot bitiyo jami taŋo i kinwu.”
Yocwa 3:6 Yocwa owaco bot ajwagi ni, “Doŋ wutiŋ canduk me gicikke, wukat kwede i nyim lwak.” Gutiŋo canduk me gicikke, gucito kwede wa i nyim lwak.
Yocwa 3:7 Rwot owaco bot Yocwa ni, “Tin doŋ acako miyo ibedo dano madit ki i nyim jo Icrael ducu, wek guŋe ni, kit ma yam abedo ki Moses, abibedo kwedi bene kit meno.
Yocwa 3:8 Ibiciko ajwagi ma gitiŋo canduk me gicikke ni, ‘Ka doŋ wuo i dog pii me Jordan, ci wubicuŋ mot i kulu Jordan.’”
Yocwa 3:9 Ci Yocwa owaco bot lwak ni, “Wubin kany ka winyo lok pa Rwot Lubaŋawu.”
Yocwa 3:10 Ka dok owaco ni, “Kombeddi doŋ wubiŋeyo ni Lubaŋa makwo tye i kinwu, dok ni en biryemo jo magi woko ki i nyimwu ada, jo Kanaan, jo Kit, jo Kiv, jo Periji, jo Girgac, jo Amor ki jo Jebuc.
Yocwa 3:11 Canduk me gicikke pa Rwot me lobo ducu doŋ biŋolo kulu Jordan ki i nyimwu.
Yocwa 3:12 Koni doŋ wukwany dano apar wiye aryo ki i kin kaka pa jo Icrael, dano acel pi kaka acel acel.
Yocwa 3:13 I kare ma tyen ajwagi ma gutiŋo canduk me gicikke pa Rwot, ma Rwot me lobo ducu-ni, bicuŋ i pii me Jordan, ci pii me Jordan biŋol woko ma pe doŋ mol; pii ma mol a ki malo yo tuŋ cel-li bigut gurre kacel.”
Yocwa 3:14 Kit meno lwak gua ki i kemagi gucako wot pi ŋolo loka Jordan kacel ki ajwagi ma gutiŋo canduk me gicikke ma gutelo kwede nyim lwak.
Yocwa 3:15 Noŋo pii me kulu Jordan poŋ woko libyeny o wa i wi tura mwaka ki mwaka pi kare malac i kare me kac. Ka doŋ ajwagi ma gutiŋo canduk me gicikke-ni guo i Jordan, guluto tyengi i pii ma i doge-ni,
Yocwa 3:16 ci pii ma mol piny ma a ki tuŋ malo-ni ogut ocuŋ woko ma opoŋ otiŋŋe malo likuŋ ma ojer wa i Adam, en gaŋ ma cok ki Jaretan. Pii mogo ma mol kemo nam
Yocwa 3:363  me Araba, ma Nam me Kado-ni, kingi ducu oŋol woko, ci lwak gukato loka tuŋcel, mukemo Jeriko.
Yocwa 3:17 I kare ma jo Icrael ducu gimol gikato ki i lobo mutwo-ni, onoŋo ajwagi ma gutiŋo canduk me gicikke pa Rwot-ti gucuŋ i dye Jordan, nio ka rok ducu otyeko kato loka Jordan.
Yocwa 4:1 Ka lwak ducu gutyeko kato loka Jordan, ci Rwot owaco bot Yocwa ni,
Yocwa 4:2 “Kwany dano apar wiye aryo ki i kin lwak, dano acel pi kaka acel acel,
Yocwa 4:3 ci icikgi ni, ‘Wukwany godi apar wiye aryo ki kany ki i dye Jordan, ki i kabedo ma tyen ajwagi ocuŋ iye-ni, wutiŋ wukat kwedgi wa loka ca, ci wuketgi piny i kabedo ma wucibuto iye tin-ni.’ “
Yocwa 4:4 Yocwa olwoŋo dano apar wiye aryo ki i kin jo Icrael ma nene en oyerogi, ma laco acel oa ki i kaka acel acel.
Yocwa 4:5 Owaco botgi ni, “Wukat wucit wa i nyim canduk me gicikke pa Rwot Lubaŋawu ma i dye Jordan-ni, dano acel acel otiŋ iye got oket i wi gwoke, muporo wel kaka pa jo Icrael ducu,
Yocwa 4:6 wek gubed me lanyut i kinwu, I kare me anyim ka waŋ mo litinowu gibipenyowu ni, ‘Godi magi kono nyuto gin aŋo?’
Yocwa 4:7 Wun wubitito botgi ni, pii me Jordan yam iye opokke oŋol wo ko ki i nyim canduk me gicikke pa Rwot, i kare ma en ŋolo Jordan kato kwede loka ca-ni. Kit meno godi magi bibedo gin me po bot jo Icrael.”
Yocwa 4:8 Jo Icrael gutiyo kit ma Yocwa ocikogi kwede. Gutiŋo godi apar wiye aryo ki i dye Jordan, muporo wel kaka pa jo Icrael, kit ma nene Rwot otito bot Yocwa-nii gutiŋo gucito kwedgi loka ca, wa i kabedo ma gicibuto iye-ni, ci guketogi piny kunnu.
Yocwa 4:9 Yocwa ocibo godi apar wiye aryo-nu i dye Jordan, i kabedo ka ma tyen ajwagi ma gutiŋo canduk me gicikke ocuŋ iye; pud gitye kunnu wa onyoo.
Yocwa 4:10 Pien onoŋo ajwagi ma gutiŋo canduk-ki gucuŋ kenyo i dye Jordan nio ka gin ducu ma nene Rwot ociko Yocwa ni otit bot lwak otum, ma rom ki cik ma yam Moses ocikoki Yocwa-ni. Lwak ducu gumol oyotoyot wa loka ca.
Yocwa 4:11 Ka lwak ducu gumol gukato loka ca, ci canduk ki ajwagi bene gukato loka i nyim lwak.
Yocwa 4:12 Jo pa Reuben ki pa Gad ki nucu kaka pa Manace onoŋo guruko jami lwenygi gutelo kwede nyim lwak jo Icrael kit ma yam Moses ocikogi kwede-ni.
Yocwa 4:364 
Yocwa 4:13 Jogi ma gurukke me lweny guromo alip pyeraŋwen, ci gukato loka ca I nyim Rwot ka lweny i lobo bar me Jeriko.
Yocwa 4:14 Rwot omiyo Yocwa obedo dano madit i nyim jo Icrael ducu; ci lwak guwore Wa i kare me kwone ducu kit ma yam giworo ki Moses.
Yocwa 4:15 Rwot owaco bot Yocwa ni,
Yocwa 4:16 “Cik ajwagi ma gitiŋo canduk me caden doŋ gua woko ki i Jordan.”
Yocwa 4:17 Yocwa ociko ajwagi ni, “Doŋ wua woko ki i Jordan.”
Yocwa 4:18 Ka ajwagi ma gutiŋo canduk me gicikke pa Rwot gua woko ki i dye Jordan gukato wi tura; ma tyengi ocako nyono lobo ma wi tura mutwo-ni, ci pii me Jordan ocorre odwogo cen i kabedone, opoŋo piny obyennye wa i wi tura kit ma yam ca.
Yocwa 4:19 Lwak gua woko ki i Jordan gukato wi tura i nino dwe apar me dwe mukwono, ci gutoŋo gonygi i Gilgal i waŋ lobo Jeriko ma tuŋ wokceŋ.
Yocwa 4:20 Ki godi apar wiye aryo ma gutiŋo ki i Jordan, Yocwa ocibogi i Gilgal.
Yocwa 4:21 Ci owaco bot jo Icrael ni, “I kare me anyim, ka likwayowu gupenyo wegigi ni, ‘Godi magi kono nyuto gin aŋo?’
Yocwa 4:22 ci wubitito bot litinowu ni, ‘Jo Icrael yam gumol gukato ki i Jordan kany ma lobone otwo woko.’
Yocwa 4:23 Pien Rwot Lubaŋawu omiyo pii me Jordan otwo odwon woko piwu nio ka wumol wukato loka kany, kit ma yam Rwot Lubaŋawu otiyo ki Nam Makwar-ri, ma yam omiyo piine otwo odwon woko piwa nio ka wamol wakato loka tuŋcel,
Yocwa 4:24 wek rok ducu ma wi lobo-ni guŋe atir ni ciŋ Rwot tye ki tek; wek wubed ka lworo Rwot Lubaŋawu matwal.”
Yocwa 5:1 Ka luker pa jo Amor ducu ma gibedo loka Jordan ma tuŋ potoceŋ, ki luker pa jo Kanaan ducu ma gitye i dog nam, guwinyo ni Rwot otyeko dwono pii me Jordan otwo woko pi jo Icrael nio ka gumol gukato loka tuŋcel, ci cwinygi ocako ŋabbe aŋaba, ki tipo komgi oto woko, pi lworo jo Icrael.
Yocwa 5:2 I kare meno Rwot owaco bot Yocwa ni, “Tim pala kidi lela mabitte ci ilir ki jo Icrael tyen me aryone.”
Yocwa 5:3 Ci Yocwa otimo pala kidi lela mabitte, oliro ki jo Icrael i Gibea-aralot.
Yocwa 5:4 Man aye tyen lok mumiyo Yocwa olirogi: lwak co ducu ma gua ki i Ejipt, lulwenygi ducu, onoŋo gutyeko to woko ki i tim i kare ma doŋ gutyeko a woko ki i Ejipt.
Yocwa 5:365 
Yocwa 5:5 Jo ma gua ki kunnu onoŋo yam gilirogi, ento jo ducu ma ginywalogi ki i waŋayo ma onoŋo doŋ gua woko ki i Ejipt, gubedo ma pe gilirogi.
Yocwa 5:6 Pien jo Icrael gubedo ka wot i tim mwaka pyeraŋwen, nio ka jo me rokgi ducu, co ducu ma lumony ma yam gua ki i Ejipt, guto gutum woko, pien onoŋo pe gubedo ka woro dog Rwot. Rwot yam okwoŋo ni pe ebiye ni gin gunen lobo ma yam okwono bot kwarogi ni ebimiyo botgi, en aye lobo ma mol cak ki moo kic.
Yocwa 5:7 Kit meno jo ma Yocwa oliro gubedo litinogi ma Rwot omiyo gudoŋo guleyo ka tyengi; pien onoŋo gubedo ma pe gilirogi, pe gilirogi ki i waŋayo.
Yocwa 5:8 Ka liro jo Icrael doŋ otum, ci gubedo i gony nio ka gucan.
Yocwa 5:9 Rwot owaco bot Yocwa ni, “Tin doŋ akwanyo lewic me lobo Ejipt woko ki i komwu,” mumi yo nyiŋ kabedo-nu pud gilwoŋo ni Gilgal wa onyoo. Kwero nino madit me Kato (Paska)
Yocwa 5:10 I kare ma jo Icrael gitye i gony me Gilgal gukwero nino madit me Kato i nino dwe apar wiye aŋwen otyeno i bar me Jeriko.
Yocwa 5:11 Orwone ki i ŋe kwero Kato, i nino meno kikome, gucako camo cam ma ocek i lobo-nu, capat ma tobi pe iye ki bel ma gicelo.
Yocwa 5:12 I nino meno ma gucamo iye cam ma ocek ki i lobo-nu en aye nino ma manna bene, ogik iye; jo Icrael pe dok gumedde ki camo manna matwal, ento doŋ gubedo ka camo cam ma ocek i lobo Kanaan i mwaka meno. Dano ma owoto pala lucwan
Yocwa 5:13 Ka Yocwa onyiko cok ki Jeriko, otiŋo wane malo oneno piny, ci oneno dano mo ocuŋ i nyime ma onoŋo owoto pala lucwan omako i ciŋe. Yocwa ocito bote, openye ni, “In itye tuŋ botwa nyo tuŋ bot lumerokwa?”
Yocwa 5:14 En ogamo ni, “Pe; ento an aye lawimony pa Rwot ma tin doŋ abino.” Yocwa oryebbe piny i ŋom, owore, ci owaco bote ni, “Ladit, an laticci, icika ki lok aŋo?”
Yocwa 5:15 Lawimony pa Rwot owaco bot Yocwa ni, “Luny war woko ki i tyeni, pien kabedo ma icuŋ iye-ni kabedo maleŋ.” Ci Yocwa otimo kit meno.
Yocwa 6:1 I kare meno onoŋo Jeriko gicego woko matek twatwal pi lworo jo Icrael; dano mo pe kato woko, ki dano mo pe donyo i iye.
Yocwa 6:2 Rwot owaco bot Yocwa ni, “Nen, doŋ atyeko miyo Jeriko i ciŋi kacel ki kabakane ki twoni oteka lwennye.
Yocwa 6:3 Wubiwot wurumo gaŋ; lulweny ducu gibiwot kun girumo gaŋ tyen acel. Wubitiyo kit meno tyeko nino abicel,
Yocwa 6:366 
Yocwa 6:4 kun ajwagi abiro bimako obute me tuŋ romi gitelo kwede nyim canduk me gicikke, I nino me abirone wubiwot wurumo gaŋ tyen abiro kun ajwagi gikuto obute.
Yocwa 6:5 Ka doŋ gikuto tuŋ nyogi romi, ka doŋ wuwinyo dwan obute maloŋo-ni, ci lwak ducu gibidaŋŋe ki dwangi maloŋo mapek; cel gogo me gaŋ bimuk, poto woko piny ducu, ci lwak gibicorre gicito iye kun dano acel acel kemo nyime atir.”
Yocwa 6:6 Ci Yocwa wod pa Nun olwoŋo ajwagi, owaco botgi ni, “Wutiŋ canduk me gicikke. Ajwagi abiro gumak obute tuŋ nyogi romi gutel kwede nyim canduk pa Rwot.”
Yocwa 6:7 Ka dok owaco ki lwak ni, “Wuwot anyim, wuwot wurum gaŋ, wumi jo ma guruko jami lwenygi gukat wa i nyim canduk pa Rwot.”
Yocwa 6:8 Kit ma Yocwa ociko ki lwak-ki, ajwagi abiro gumako obute tuŋ nyogi romi abiro ci gutelo kwede nyim Rwot kun gicito anyim kacel ki canduk me gicikke pa Rwot ma lubo korgi.
Yocwa 6:9 Lumony gutelo nyim ajwagi ma gikuto obute-ni, ci lugwok ŋec gulubo kor canduk, kun obute gikuto gimedde kwede ameda.
Yocwa 6:10 Ento Yocwa ociko lumony ni, “Pe wubidaŋŋe ki woo, kadi wa dwanwu pe biwinnye, wa lok mo pe bia ki i dogwu, o kwede wa i nino ma abicikowu ni doŋ wudaŋŋe ki woo; ka doŋ wubidaŋŋe.”
Yocwa 6:11 Kit meno Yocwa omiyo canduk pa Rwot ocako wot me rumo gaŋ, kun rumo tyen acel keken. Lacen gudok i gony, gubuto kunnu.
Yocwa 6:12 Yocwa dok oa malo odiko con, ki ajwagi bene gucako tiŋo canduk pa Rwot.
Yocwa 6:13 Ajwagi abiro gumako obute tuŋ nyogi romi abiro gukato kwede i nyim canduk pa Rwot, kun gimedde ki kuto obute nakanaka. Lumony gutelo nyimgi, ki lugwok ŋec gulubo kor canduk, kun ajwagi gikuto obute nakanaka.
Yocwa 6:14 I nino me aryone guwoto gurumo gaŋ tyen acel ci gudok i gony, Gubedo ka rumo gaŋi kit meno otyeko nino abicel.
Yocwa 6:15 I kom nino me abirone gua malo kwarpiny, guwoto gurumo gaŋ kit ma yam ca tyen abiro; i nino meno keken aye gurumo iye gaŋ tyen abiro.
Yocwa 6:16 I kom tyen me abirone en aye ajwagi gucako kuto iye obute, ka Yocwa owaco bot lumony ni, “Wudaŋŋe, wuwo, pien Rwot doŋ omiyo gaŋ man botwu.
Yocwa 6:17 Ento gaŋ man ki gin ducu ma tye iye gibidyerogi bot Rwot ci gibijwero woko ducu. Rakab ma lakwele-ni keken, ki jo ducu ma gitye i ode, aye gibidoŋ makwo, pien en yam okano lurot-piny ma wacwalo kunnu.
Yocwa 6:18 Ento wun aye wugwokke kekenwu i kom gin ducu ma gidyero me ajwera woko, pe dok wukwany gin mo ki i kom gin ma wudyero-ni, miyo gony pa jo Icrael doko me ajwera woko ducu, ci kelo ayela i kome.
Yocwa 6:367 
Yocwa 6:19 Ento ryal ki jabu ducu ki jami me mola-gu ki me nyonyo gu, gin ducu jami maleŋ pa Rwot; gibiterogi i ot kano lim pa Rwot.”
Yocwa 6:20 Kit meno lumony gudaŋŋe ki woo ki ajwagi gukuto tum obute, Tekki lumony guwinyo dwan obute ci gutugi daŋŋe ki woo matek, ci cel me gaŋ omuk opoto woko piny ducu, ka doŋ lumony gudonyo i gaŋ kun dano acel acel woto tiko nyime atir, gumako gaŋ woko.
Yocwa 6:21 Gujwero co wa ki mon, litino ki ludoŋo ducu, ki dyaŋi ki romi ki kana-gu; gin ducu gutum woko kun gineko ki pala lucwan. Gilaro Rakab
Yocwa 6:22 Ci Yocwa owaco bot jo aryo ma yam guroto lobo ni, “Wucit i ot pa dako ma lakwele-ni, wukele woko ki jone ducu, kit ma yam wukwoŋo boteni.”
Yocwa 6:23 Kit meno awobe ma yam guroto lobo gudonyo i ot, gukelo Rakab woko kacel ki wonne ki minne ki omegine ki jone ducu. Gutero ludoggolane ducu, guketogi woko i ŋe gony pa jo Icrael.
Yocwa 6:24 Lacen lumony guwaŋo gaŋ woko ki mac, ki gin ducu ma tye iye; ento guweko ryal ki jabu ki jami me mola ki me nyonyo-gu, guketogi i ot ma gikano iye lim pa Rwot.
Yocwa 6:25 Ento Rakab ma lakwele-ni ki jo me ot pa wonne kacel ki jone ducu, Yocwa owekogi makwo. Gibedo i kin jo Icrael nio wa onyoo, pien Rakab yam okano lukwena ma Yocwa onoŋo ocwalogi ka roto Jeriko.
Yocwa 6:26 I kare meno Yocwa omiyo dano gukwoŋo kwoŋ i nyim Rwot kun wacci, “Cen opot i kom dano ma bitiŋŋe pi gero gaŋ man me Jeriko doki. Latin kayone bito, ci gibiketo gutine i wiye; wode ma cogone bito, ci gibicibo dog gaŋ i wiye.”
Yocwa 6:27 Kit meno Rwot obedo ki Yocwa, omiyo nyiŋe oywek oromo lobo ducu.
Yocwa 7:1 Ento jo Icrael guŋayo waŋ Rwot i lok ma mako jami ma onoŋo gidyero bote. Akan wod pa Karmi, wod pa Jabdi, wod pa Jera ma i kaka pa Juda okwanyo jami mogo ma gidyerogi bot Rwot, omiyo kiniga omako Rwot i kom jo Icrael.
Yocwa 7:2 Yocwa ocwalo dano ki i Jeriko me cito wa i Ai ma cok ki Bet-awen, i ŋet Betel yo tuŋ wokceŋ, owaco botgi ni, “Wucit ka roto lobo kuca.” Jo-nu gucito guroto Ai.
Yocwa 7:3 Ka gudwogo bot Yocwa ci gutito bote ni, “Pe iwek mony ducu gucit kunnu, ento wek dano alip aryo nyo adek gucit ka lweny i kom Ai; pe imi mony ducu guyelle gucit kunnu, pien jo ma tye kunnu ginok mo.”
Yocwa 7:4 Mumiyo dano alip adek ki i kin lumony aye gucito kunnu; ci guriŋo woko ki i nyim jo Ai.
Yocwa 7:368 
Yocwa 7:5 Jo Ai guneko jo pyeradek wiye abicel ki i kingi; guryemo korgi cakke ki i dog gaŋ o kwede wa i Cebarim, ci gunekogi i kor got kunnu. Ci cwiny jo Icrael oballe woko, tekgi okwe woko macalo pii.
Yocwa 7:6 Yocwa oyeco boŋone woko, opoto piny aryeba cwiny i nyim canduk pa Rwot nio wa otyeno, en ki Ludoŋo pa jo Icrael, kun gionyo apwa i wigi.
Yocwa 7:7 Ci Yocwa owacci, “Maa do, ai Rwot Lubaŋa, piŋo ikelo lwak man loka Jordan kany pi miyowa i cin jo Amor wek gutyekwa woko? Twora yam waye giwa bedo loka Jordan kuca!
Yocwa 7:8 Ai Rwot, ka man dok awaco lok aŋo, ma jo Icrael doŋ gutyeko loko ŋegi woko i nyim lumerokgi-ni?
Yocwa 7:9 Pien jo Kanaan ki jo ducu ma gibedo i lobo-ni ka gibiwinyo pire, gibicorre girumowa woko dyere, gijwayo nyiŋwa woko ki i wi lobo. Ci gin aŋo mono ma dok ibitiyo pi nyiŋi madit-ti?”
Yocwa 7:10 Rwot owaco bot Yocwa ni, “A malo, piŋo ipoto aryeba cwiny kit man?
Yocwa 7:11 Jo Icrael gutimo bal. Gutyeko turo gicikkena ma yam acikogi kwede. Gukwanyo jami mogo ma yam gidyerogi-ni, gukwalo woko, guŋinnye kwede, guketo i kin jamigi.
Yocwa 7:12 En aye lok mumiyo jo Icrael pe gitwero cuŋ i nyim lumerokgi; gin mumiyo guloko ŋegi ki i nyim lumerokgi noŋo gin kikomgi gudoko gin me ajwera woko, Pe doŋ abimedde ki bedo kwedwu, nio waŋ ma wukwanyo jami ma gidyerogi woko ki i kinwu.
Yocwa 7:13 A malo wek ilony lwak gubed maleŋ kun iwaco ni, ‘Diki myero wulonnye kekenwu wubed maleŋ, pien Rwot Lubaŋa pa Icrael owaco kuman ni, “Jami ma gidyero tye i kinwu, wun jo Icrael. Pienno pe wutwero cun i nyim lumerokwu nio waŋ ma wukwanyo jami ma gidyerogi woko ki i kinwu.”
Yocwa 7:14 Diki odiko gibikelowu i nyim Rwot kaka ki kaka, ci kaka ma Rwot okwanyo gibibino cok doggola ki doggola; doggola ma Rwot okwanyo bibino ot ki ot; ki ot ma Rwot okwanyo dano ma tye iye gibibino ki acel acel.
Yocwa 7:15 Ŋat ma gikwanyo ma tye ki jami ma gidyero-ni gibiwaŋo woko ki mac, en kacel ki jone ki jamigi ducu, pien oturo gicikke pa Rwot, dok otimo gin me lewic i Icrael.’ ”
Yocwa 7:16 Kit meno Yocwa oa malo odiko con, okelo jo Icrael cok i nyim Rwot kaka ki kaka, ci gukwanyo kaka pa Juda aye.
Yocwa 7:17 Okelo jo pa Juda, ci gikwanyo doggola jo pa Jera. Okelo doggola pa Jera kun kelo dano ma iye ki acel acel, ka dok gikwanyo Jabdi.
Yocwa 7:18 Ka dok okelo dano ma i ode ki acel acel, ci gikwanyo Akan wod pa Karmi, likwayo pa Jera ma i kaka pa Juda.
Yocwa 7:369 
Yocwa 7:19 Yocwa owaco bot Akan ni, “Woda, mi deyo bot Rwot Lubaŋa pa Icrael kun ituco balli. Titta kombeddi gin ma itimo; pe imuŋŋa.”
Yocwa 7:20 Akan ocako dok iye ki Yocwa ni, “Ada, abalo i nyim Rwot Lubaŋa pa Icrael, man aye gin ma atiyo:
Yocwa 7:21 ka aneno boŋo maber mua ki i Cinar ki i kin jami ma giyakoni, ki cekel me ryal miya aryo, ki dul jabu ma pekke romo cekel pyerabic, pigi obedo mitta, ci akwanyogi. Nen, akanogi i ŋom i kemana, ryal tye piny i tergi.”
Yocwa 7:22 Yocwa ocwalo lukwena ci guriŋo i kema pa Akan, gunoŋo jami-nu gikano i kema, kun ryal tye i tere piny.
Yocwa 7:23 Gukwanyogi woko ki i kema, gukelogi bot Yocwa ki jo Icrael ducu, ci guketogi piny i nyim Rwot.
Yocwa 7:24 Ci Yocwa ki jo Icrael ducu gukwanyo Akan lakwar Jera kacel ki ryal ki boŋo ca ki dul jabu, ki awo bene ki anyirare, ki twoni dyaŋine, ki kanane ki romine, ki kemane ki jami ma en tye kwede ducu, gutero wa i nota me Akor .
Yocwa 7:25 Yocwa owacci, “Piŋo ikelo ayela i komwa? Tin doŋ Rwot bikelo ayela i komi.” Ci jo Icrael ducu gucelogi ki got. Guwaŋo jamigi ki mac, ci gucelogi ki got.
Yocwa 7:26 Lacen gucano got i kome madwoŋ likuŋ ma pud tye wa onyoo, ci kiniga pa Rwot malyet-ti okwe woko. Pienno nyiŋ kabedo-nu pud gilwoŋo ni nota me Akor nio wa onyoo.
Yocwa 8:1 Rwot owaco bot Yocwa ni, “Pe ilwor, cwinyi pe opoti. Ter jo ma lulweny ducu kacel kwedi, doŋ wutugi a, wucit wa i Ai. Nen, doŋ atyeko miyo kabaka me Ai i ciŋi, ki lwakke ducu ki gaŋŋe ki lobone.
Yocwa 8:2 Ibitimo Ai ki kabakane kit macalo itimo i kom Jeriko ki kabakane-ni; ento jamine ma giyako, ki limme makwo, wubitero bedo mewu, Mi dano gubut gukanne i ŋet gaŋ yo tuŋ ŋeye.”
Yocwa 8:3 Yocwa oa malo ki jo ma lulweny ducu pi cito ka lweny i kom Ai. Oyero twoni matego ma oteka lweny alip pyeradek ci ocwalogi ki i dyewor.
Yocwa 8:4 Ocikogi ni, “Wubibuto wukanne i ŋet gaŋ yo tuŋ ŋeye, Pe wucit ka mabor ki gaŋ, ento wun ducu wubed ma wuterre,
Yocwa 8:5 ci an ki jo ducu ma gitye kweda wabinyiko cok ki gaŋ, Ka ce jo kunnu gubino woko ka lweny i komwa, ci wan wabiriŋo woko ki i nyimgi,
Yocwa 8:6 miyo gin gibibino woko ka ryemo korwa nio ka gin ducu gukato woko ki i gaŋ, pien gibitamo ni wariŋo woko ki i nyimgi kit ma yam watimo-ni, Ka wan watye ka riŋo woko ki i nyimgi,
Yocwa 8:370 
Yocwa 8:7 wun doŋ wubia malo ki ka ma wubuto wukanne iye-ni, ci wutugi mako gaŋ woko cut, pien Rwot Lubaŋawu bimiyo i ciŋwu.
Yocwa 8:8 Ka doŋ wutyeko mako, wubiwaŋo woko ki mac; kit meno wubicobo gin ma Rwot ociko. Nen, doŋ acikowu en.”
Yocwa 8:9 Yocwa ocwalogi woko kit meno, ci guwoto ka ma gicikanne iye-ni, Gubuto i kin Betel ki Ai, i ŋet Ai yo tuŋ potoceŋ; ento Yocwa obuto kacel ki lwak i dyewor meno.
Yocwa 8:10 Odiko con Yocwa oa malo ocoko mony, ocako cito i nyim jo Ai kacel ki ludoŋo pa Icrael.
Yocwa 8:11 Jo ma lulweny ducu ma gitye kwede gucito gunyiko cok ki gaŋ, gutoŋo gony i ŋet Ai yo tuŋ acam, kun nota tye i kingi ki Ai.
Yocwa 8:12 Yocwa otero dano ma romo alip abic oketogi gubuto gukanne i kin Betel ki Ai i ŋet Ai yo tuŋ potoceŋ.
Yocwa 8:13 Guketo mony i kabedogi kit meno kun gony madit tye i nyim gaŋ yo tuŋ acam ki dul mukanne tye i ŋe gaŋ yo tun potoceŋ. Yocwa obuto i nota i dyewor meno.
Yocwa 8:14 Ka kabaka me Ai oneno man, ci en ki lwakke ducu, dano me gaŋ meno, gurune gucito gulor piny odiko con i luŋ mukemo Araba ka lweny i kom jo Icrael; ento kabaka pe ŋeyo ni jo mogo gubuto gukanne woko i ŋe gaŋ.
Yocwa 8:15 Yocwa ki jo Icrael guporo ŋwec ki i nyimgi ni doŋ giryemogi woko, kun giriŋo gidok yo tuŋ tim.
Yocwa 8:16 Gilwoŋo dano ducu ma i gaŋ gucokke kacel ka lubo korgi, ka guryemo kor Yocwa gucito ka mabor ki gaŋ.
Yocwa 8:17 Dano acel mo pe odoŋ i Ai nyo i Betel ma pe okato woko i kor jo Icrael. Gubwoto dog gaŋ odoŋ ma twolo pi ryemo kor jo Icrael.
Yocwa 8:18 Ka doŋ Rwot ociko Yocwa ni, “Tir toŋ alwiro ma tye i ciŋi-ni malo, ikem ki Ai, pien abimiyo woko i ciŋi.” Yocwa otiro toŋ alwiro ma tye i ciŋe-ni malo, okemo ki gaŋ.
Yocwa 8:19 Oyotoyot jo ma gukanne-ni gua malo ki i kabedogi tekke Yocwa oryeyo ciŋe malo, ci gutwarre guriŋo gudonyo i gaŋ, gumako woko, ka gurune gucwinyo mac me wano gaŋ woko.
Yocwa 8:20 Ka jo Ai guneno yo ŋegi, ci nen, yito mac ma waŋo gaŋ tye ka duny mutiŋŋe wa malo i polo; ci ŋwec me riŋo yo tuŋŋi nyo tuŋŋi oloyogi woko, pien onoŋo jo ma guriŋo gudok yo tuŋ tim-mi gulokke gudwogo cen i kom luryem korgi.
Yocwa 8:21 Ka doŋ Yocwa ki jo Icrael ducu guneno ni jo ma gubuto aŋec-ci doŋ gumako gaŋ woko, ki yito mac ma waŋo gaŋ bene doŋ duny cito malo, ci gudwogo cen ka neko jo Ai.
Yocwa 8:371 
Yocwa 8:22 Jo mukene gua ki i gaŋ gulwenyo bene i kom jo Ai; kit meno onoŋo jo Icrael gurumogi dyere, jo mukene ki yo tuŋcel ki jo mukene yo tuŋ mukene. Jo Icrael gunekogi nio ka pe gubwoto dano acel mo mudoŋ makwo nyo muriŋo obwot.
Yocwa 8:23 Ento gumako kabaka me Ai makwo, gutero bot Yocwa.
Yocwa 8:24 Ka jo Icrael doŋ gutyeko neko jo Ai ducu ma ginoŋogi i bar nyo i tim ka ma guryemo iye korgi-ni, nio ka gunekogi ducu ki pala lucwan, mo pe odoŋ, ci jo Icrael ducu gulokke gudok i gaŋ, guneko dano mudoŋ iye ki pala lucwan.
Yocwa 8:25 Jo ducu ma guto i nino meno, co ki mon, guromo alip apar wiye aryo, jo Ai ducu.
Yocwa 8:26 Yocwa pe odwoko ciŋe piny ma noŋo oryeyo otiro ki toŋ alwiro-ni, nio waŋ ma gijwero jo ma gibedo i Ai woko Liweŋ.
Yocwa 8:27 Kono nyo lim makwo ki jami mogo ma giyako ki i gaŋ meno aye jo Icrael gutero obedo megi, macalo lok ma yam Rwot ociko ki Yocwa.
Yocwa 8:28 Kit meno Yocwa owaoŋ Ai woko, oweko odoŋ odur ma odurre lipim matwal, kit ma tye kwede wa onyoo-ni.
Yocwa 8:29 Odeyo kabaka me Ai, oŋabo malo i wi yat o wa otyeno. Ka ceŋ doŋ cito ka poto, Yocwa ociko dano ci gukwanyo kome woko ki i kom yat, gubolo piny i dog gaŋ ka ma gidonyo kwede i gaŋ-ŋi, ka gucano got i kome madwoŋ Likuŋ, ma pud tye kenyo o kwede wa i kare man. Gicoyo cik i kom got Ebal (Nwo 27.1-26)
Yocwa 8:30 Yocwa ocano keno tyer i wi got Ebal pi Rwot Lubaŋa pa Icrael,
Yocwa 8:31 kit ma yam Moses Latic pa Rwot ociko ki jo Icrael. Olubo lok ma gicoyo i buk me cik pa Moses ni, “Wucan keno tyer ki got ma pe gipayo komgi, ma danomo pe otiŋo nyonyo i kome.” En aye gutyero iye gitum awaŋa bot Rwot, ci gutumo gityer lakwecwiny.
Yocwa 8:32 Ci Yocwa ocoyo kopi me cik pa Moses i kom godi kunnu ki i nyim jo Icrael kun lubo kit ma yam Moses ocoyo.
Yocwa 8:33 Ci jo Icrael ducu, lubedo ki anywalli, kacel ki ludoŋo ki ludito tic ki luŋolkopgi, gin ducu gucuŋ i get canduk pa Rwot tuŋŋi ki tuŋŋi ki i nyim ajwagi ma Lulevi ma gutiŋo canduk me gicikke pa Rwot. Nucu dano gucuŋ i nyim got Gerijim ki nucu dano gucuŋ i nyim got Ebal, kit ma Moses latic pa. Rwot okwono cikogi kwede kit ma myero gilam kwede gum i kom jo Icrael.
Yocwa 8:34 Ka lacen Yocwa okwano lok ducu ma i cik, wa lok me lamo gum ki lok me ceno dano ducu kikore macalo yam gicoyo ducu i buk me cik.
Yocwa 8:35 Lok acel mo pe odoŋ i kom lok ducu ma Moses yam ociko ma Yocwa pe okwano i nyim kacokke pa jo Icrael ducu, kacel ki mon ki litino ki lubedo ma gibedo i kingi.
Yocwa 8:372 
Yocwa 9:1 Ka luker ducu ma nene gitye loka Jordan i lobo godi ki i lobo ma i pwor ma orabo ŋet Nam Madit mukemo Lebanon, ki jo Kit, jo Amor, jo Kanaan, jo Periji, jo Kiv ki jo Jebuc guwinyo lok man,
Yocwa 9:2 gucokke kacel pi lweny i kom Yocwa ki jo Icrael.
Yocwa 9:3 Ento ka jo ma gibedo i Gibeon guwinyo gin ma Yocwa otimo i kom Jeriko ki i kom Ai,
Yocwa 9:4 ci gin ki tuŋ botgi gutiyo ki ryeko mamalo mada. Guyubo peke me wot ki kicaa muti me atweya i wi kanagi, ki opiru kono ma guti woko, ma oyec atata ma gidabogi bene,
Yocwa 9:5 ki war tyengi muti ma gidabogi, ki boŋŋi arukagi muti woko; ki pekegi ducu obedo mutwo woko, opuro woko bene.
Yocwa 9:6 Gucito kwede bot Yocwa i gony ma i Gilgal, ci guwaco bot Yocwa ki bot jo Icrael ni, “Wan wabino ma waa ki i lobo mabor; pienno walegi ni icikke kwedwa kombeddi.”
Yocwa 9:7 Ento jo Icrael guwaco bot jo Kiv ni, “Gwok nyo wubedo i kinwa, ci dok watwero cikke kwedwu niŋniŋ?”
Yocwa 9:8 Guwaco bot Yocwa ni, “Wan doŋ luticci.” Ci Yocwa openyogi ni, “Wun kono wu jo kwene kaa? Dok bene wua ki kwene mono?”
Yocwa 9:9 Gugamo doge ni, “Wan waa ki i lobo mabor mada, ladit, pi nyiŋ Rwot Lubaŋawu ma wawinyo gitito pire, ki pi gin ducu ma yam otimo i lobo Ejipt,
Yocwa 9:10 ki pi gin ducu ma en otimo i kom luker aryo pa jo Amor ma yam gitye loka Jordan ca, Cikon kabaka me Kecbon ki Og kabaka me Bacan ma yam bedo i Acitarot.
Yocwa 9:11 Ci ludoŋowa ki jo ducu ma gibedo i lobowa guwaco botwa ni, ‘Wumak peke me wot i ciŋwu wek wucirwatte kwedgi, ci wuwac botgi ni, Wan luticwu, wek doŋ wacikke kwedwu.’
Yocwa 9:12 Kwonwa ene; wakwanyo ma onoŋo pud lyet i kare ma wa-a ki pacowa me acama i yo i nino ma wacako bino botwu-ni, ento kombeddi, nen, tye ma doŋ otwo dok opuro woko bene.
Yocwa 9:13 Wa opiru koŋo vino ducu onoŋo pud ginyen i kare ma wapiko koŋo vino i igi-ni; doŋ wunen ba ka guyec woko. Ki ginarukawa ki war mewa doŋ guti woko pi wot man mabor-ri.”
Yocwa 9:14 Ludito gugamo pekegi gucamo, ma pe koŋ gupenyo dog Rwot.
Yocwa 9:373 
Yocwa 9:15 Ci Yocwa oturo ki yubo lok me kuc i kingi, ocikke kwedgi pi wekogi makwo; lutel wi lwak bene gukwoŋo kwoŋ botgi.
Yocwa 9:16 Ka nino okato adek nia ki i kom nino ma gucikke kwedgi, lacen guwinyo ni jo- nu gitye kacel kwedgi kun gibedo i dyegi.
Yocwa 9:17 Jo Icrael gucako wot ci guo i gaŋgi i nino me adekke. Gunoŋo gaŋ magi, Gibeon, Kepira, Beeroth ki Kiriat-jearim.
Yocwa 9:18 Ento jo Icrael pe doŋ gunekogi, pien lutel wi lwak onoŋo doŋ gutyeko kwoŋo botgi i nyiŋ Rwot, Lubaŋa pa Icrael. Ci lwak ducu gucako ŋur i kom lutel wi lwak- ki.
Yocwa 9:19 Ento lutel wi lwak ducu guwaco bot lwak ducu ni, “Watyeko doŋ kwoŋo kwoŋ botgi i nyiŋ Rwot, Lubaŋa pa Icrael, pienno kombeddi pe doŋ watwero gudo komgi.
Yocwa 9:20 Doŋ wabitimogi kit man; wabiwekogi gubed makwo wek pe wakel kiniga pa Lubaŋa i komwa pi kwoŋ ma doŋ wakwoŋo botgi-ni.”
Yocwa 9:21 Ci guwaco bot lwak ni, “Wuwek gubed makwo, ento gibibedo lubar yen ki lutwom pii pi lwak ducu.”
Yocwa 9:22 Yocwa olwoŋogi ci owaco botgi ni, “Piŋo wubwola kun wuwaco ni, ‘Wan watye ka mabor kwedwu,’ kun kono wutye i dyewa?
Yocwa 9:23 Pienno kombeddi doŋ gicenowu woko; pi kare ducu wubibedo opii, lubar yen ki lutwom pii i ot pa Lubaŋana.”
Yocwa 9:24 Gugamo dog Yocwa ni, “Pien onoŋo doŋ gitito botwa lok me ada, ladit, ni Rwot Lubaŋa yam ociko laticce Moses pi miyowu lobo man ducu, dok ociko ni myero wujwer jo ma gibedo i lobo man woko ki i nyimwu; omiyo walworowu matek twatwal, en aye omiyo watimo man pi laro kwowa.
Yocwa 9:25 Ci doŋ kombeddi in aye doŋ inen giri. Doŋ watye i ciŋi, in doŋ itim gin ma ineno ni ber dok oporre me atima i komwa.”
Yocwa 9:26 Otimogi kit man, olarogi ki i ciŋ jo Icrael, pe ginekogi.
Yocwa 9:27 Ento cakke i nino meno Yocwa oketogi me bedo lubar yen ki lutwom pii pi lwak ki pi keno tyer pa Rwot, medde kwede o wa i kare man, i kabedo ma Rwot biyero.
Yocwa 10:1 Adoni-jedek kabaka me Jerucalem owinyo kit ma Yocwa otyeko mako kwede Ai, ki kit ma ojwero woko liweŋ kun tiyo i kom Ai ki kabakane kit ma otyeko tiyo i kom Jeriko ki kabakane, owinyo bene kit ma jo Gibeon guyubo kwede lok me bedo ki jo Icrael ki kuc, doŋ gitye bene i kingi.
Yocwa 10:374 
Yocwa 10:2 Ci lworo omake matek twatwal, pien onoŋo Gibeon gaŋ madit ma rom ki gaŋ kal kulu, dok onoŋo dit makato Ai, ki jo ma gibedo iye gubedo twoni matego.
Yocwa 10:3 Mumiyo Adoni-jedek kabaka me Jerucalem ocwalo kwena bot Kokam kabaka me Kebron, Piram kabaka me Jarmut, Japia kabaka me Lakic ki Debir kabaka me Eglon kun wacci,
Yocwa 10:4 “Wubin bota, wukonya, wubin walwenyu i kom jo Gibeon, pien doŋ guyubo lok me bedo ki kuc i kingi ki Yocwa: ki jo Icrael.”
Yocwa 10:5 Ci luker pa jo Amor abic-ci gucoko monygi, gucito kacel ki lulwenygi ducu, gutoŋo gony cok ki Gibeon, gucako lweny i kome.
Yocwa 10:6 Ci jo Gibeon gucwalo kwena bot Yocwa wa i gony ma i Gilgal kun giwaco ni, “Pe ikwany ciŋi woko ki i komwa, wan luticci; bin botwa oyotoyot wek ilarwa. Konywa pien luker ducu pa jo Amor ma gibedo i lobo godi-ni gucokke ka monyowa.”
Yocwa 10:7 Mumiyo Yocwa oa ki i Gilgal ocito kunnu kacel ki lumony ducu ki twoni oteka lweny ducu.
Yocwa 10:8 Ci Rwot owaco bot Yocwa ni, “Pe ilwor, pien atyeko miyogi i ciŋi. Pe tye dano mo ma bicuŋ i nyimi.”
Yocwa 10:9 Yocwa orune obino i komgi oyotoyot, kun oa ki i Gilgal owoto kwede dyewor benebene.
Yocwa 10:10 Ci Rwot oonyo atiba lworo i kom jo-nu i nyim jo Icrael, omiyo gunekogi ki cwar nek madit twatwal i Gibeon; guryemo korgi i yo ma dok yo tuŋ malo ma kemo Bet-koron, kun ginekogi o kwede wa i Ajeka ki i Makeda.
Yocwa 10:11 I kare ma giriŋo i nyim jo Icrael ma gilor kwede i luŋ me Bet-koron, Rwot ocako coro lwak gweŋi madito i komgi mua ki i polo o kwede wa i Ajeka, ci merok guto mapol; pee meno oneko lwak merok mapol makato dano ma jo Icrael gunekogi ki pala lucwan.
Yocwa 10:12 I nino ma Rwot omiyo iye jo Amor i ciŋ jo Icrael, Yocwa oloko bot Rwot i nyim jo Icrael kun wacci, “In cen, cuŋ mot i wi Gibeon, ki in dwe, cuŋ i nota me Aijalon.”
Yocwa 10:13 Ci ceŋ ocuŋ mot atir, ki dwe bene obedo mot, nio ka jo Icrael guculo kwor i kom lumerokgi. Lok man gicoyo i buk pa Jacar. Ceŋ ocuŋ mot i dye polo, pe orune me poto woko oyot ma cok romo nino acel kulu.
Yocwa 10:14 Nino mo yam peya obedo kit man nia wa i kare macon o kwede wa i kare man, ma Rwot owinyo iye dog dano; pien onoŋo Rwot aye obedo ka lweny pi Icrael.
Yocwa 10:15 Lacen Yocwa ki jo Icrael ducu gudok cen i gony me Gilgal.
Yocwa 10:16 Luker meno abic guriŋo, gukanne woko i boro ma i ŋet Makeda.
Yocwa 10:17 Ci gitito bot Yocwa ni, “Luker abic-ci ginoŋogi gukanne i boro ma i ŋet Makeda.”
Yocwa 10:375 
Yocwa 10:18 Yocwa owacci, “Wulor dog boro woko ki kidi madoŋo, ci wuket dano gubed cok ka kurogi.
Yocwa 10:19 Ento wun pe wubed kunnu abeda, wuciryem kor lumerokwu, wulweny i kom jo mudoŋ cen i ŋegi, pe dok wuwek gudony i gaŋigi; pien Rwot Lubaŋa doŋ otyeko miyogi i ciŋwu.”
Yocwa 10:20 Ka Yocwa ki jo Icrael gutyeko neko lukworgi madwoŋ twatwal, nio ka guyweyogi woko ducu, ki jo ma gubwotte noŋo gudonyo i gaŋgi ma gicelo ki cel gogo,
Yocwa 10:21 ci lwak ducu gudok cen bot Yocwa ma onoŋo tye i gony i Makeda; pe doŋ tye dano mo ma loko lok mo me lweny i kom jo Icrael.
Yocwa 10:22 Yocwa dok owacci, “Doŋ wuyab dog boro woko, ci wukwany luker abic-ci ki i boro, wukelgi bota kany.”
Yocwa 10:23 Gutimo kit meno; gukwanyo luker abic-ci ki i boro gukelogi bote, kabaka me Jerucalem, kabaka me Kebron, kabaka me Jarmut, kabaka me Lakic ki kabaka me Eglon.
Yocwa 10:24 Ka doŋ gikwanyo luker-ru woko, gikelogi bot Yocwa, Yocwa olwoŋo jo Icrael ducu, ci owaco bot ludito mony ma yam gucito kwede ni, “Wubin cok, wuket tyenwu i ŋut luker abic-ci.” Gubino cok, guketo tyengi i ŋutgi.
Yocwa 10:25 Yocwa dok owaco botgi ni, “Pe wulwor, pe cwinywu opoti; wubed oteka ma cwinywu nwaŋ, pien Rwot bitimo lumerokwu ducu ma wubilwenyo kwedgi kit meno.”
Yocwa 10:26 Ka doŋ Yocwa ocobogi onekogi woko, ka oŋabo komgi malo i wi yadi abic, gulyerre i wi yadi nio wa otyeno.
Yocwa 10:27 Ento i kare ma ceŋ doŋ mito poto, Yocwa ociko, ci gikwanyogi woko ki i wi yadi, gibologi i boro ma nene gukanne iye-ni, ci giloro dog boro woko ki godi madito ma pud gitye kunnu nio wa onyoo.
Yocwa 10:28 Yocwa omako Makeda i nino meno, oneko jo Makeda ki kabakagi ki pala lucwan, ojwerogi woko liweŋ, pe oweko iye dano mo ma obwot; otimo kabaka me Makeda kit ma yam otimo kwede kabaka me Jeriko-ni.
Yocwa 10:29 Yocwa oa woko ki i Makeda, okato ocito i Libna kacel ki jo Icrael ducu, olwenyo i kome.
Yocwa 10:30 Rwot dok omiyo gaŋ, meno kacel ki kabakane i cin jo Icrael. Guneko jo Libna ducu ki pala lucwan, i kom dano ducu ma tye iye pe guweko acel mo mubwot; gutimo kabaka me kunnu kit ma nene gutimo kwede kabaka me Jeriko.
Yocwa 10:31 Yocwa oa woko ki i Libna, okato ocito wa i Lakic kacel ki jo Icrael ducu, ci obuto orumo woko likiŋ ka olwenyo i kome.
Yocwa 10:376 
Yocwa 10:32 Rwot omiyo Lakic i ciŋ jo Icrael ci Yocwa omako woko i nino me aryone, oneko jo Lakic woko ki pala lucwan, dano ma tye iye ducu, kit ma nene otimo i kom Libna-ni.
Yocwa 10:33 Koram kabaka me Gejar obino ka konyo jo Lakic, ci Yocwa olwenyo i kome, oneke kacel ki jone ducu, pe oweko dano mo obwot.
Yocwa 10:34 Yocwa dok oa woko ki i Lakic okato ocito i Eglon kacel ki jo Icrael ducu; obuto orumo woko likiŋ ci olwenyo i kome.
Yocwa 10:35 Gumako woko i nino meno, guneko jo Eglon ki pala lucwan, gujwero dano ducu ma gitye iye woko liweŋ, kit ma nene gutimo i kom Lakic.
Yocwa 10:36 Yocwa dok oa woko ki i Eglon, ocito wa i Kebron kacel ki jo Icrael, olwenyo i kome,
Yocwa 10:37 omako woko oneko jo Kebron woko ki pala lucwan kacel ki kabakane ki gaŋi ducu ma i ŋete. Guneko dano ducu ma tye iye, pe guweko mo acel obwot. Yocwa ojwero woko liweŋ kacel ki dano ma gitye iye ducu, kit ma nene otimo i kom Eglon.
Yocwa 10:38 Yocwa ki jo Icrael ducu gulokke gudwogo cen i kom Debir, gulwenyo i kome,
Yocwa 10:39 gumako woko kacel ki kabakane ki gaŋi ma i ŋete ducu, gunekogi woko ki pala lucwan. Yocwa ojwero dano ducu ma gitye iye woko liweŋ, pe oweko iye dano acel mo mubwot. Otimo Debir ki kabakane kit ma nene otimo i kom Kebron ki i kom Libna ki kabakane.
Yocwa 10:40 Yocwa oloyo lobo-nu ducu kit meno, lobo godi ki Negeb ki pwor got ki luŋ ki lukergi ducu, pe oweko gin mo makwo obwot. Ojwero gin makwo woko ducu liweŋ kit ma yam Rwot Lubaŋa pa Icrael ociko-ni.
Yocwa 10:41 Yocwa oloyogi cakke i Kadec-bamea o kwede wa i Gaja, kacel ki lobo Gocen ducu o wa i Gibeon.
Yocwa 10:42 Omako luker-ru ducu ki lobogi ducu lawaŋacel, pien Rwot Lubaŋa pa Icrael aye noŋo obedo ka lweny pi Icrael.
Yocwa 10:43 Lacen Yocwa odok cen kacel ki jo Icrael i gony ma i Gilgal.
Yocwa 11:1 Ka Jabin kabaka me Kajor owinyo pire, ci ocwalo kwena bot Jobab kabaka me Madon, ki bot kabaka me Cimron ki kabaka me Akicap,
Yocwa 11:2 ki bot luker ma gitye yo tuŋ acam i lobo godi, ki i Araba i ŋet nam me Kinerot yo tun acuc, ki i lobo ma i pwor, ki i Napot-dor ma yo tun potoceŋ,
Yocwa 11:377 
Yocwa 11:3 bot jo Kanaan ma yo tun wokceŋ ki tun potoceŋ, ki bot jo Amor, jo Kit, jo Perej, jo Jebuc ma i lobo godi, ki jo Kiv ma i te got Kermon i lobo Mijpa.
Yocwa 11:4 Luker meno ducu gubino ki buca monygi ducu, mony madwoŋ ma welgi rom ki kweyo me dog nam, ki lwak aguragura ki gadigadi lweny mapol.
Yocwa 11:5 Gutoro monygi ducu kacel, ci gubino gugony kacel i ŋet pii me Merom pi lweny i kom jo Icrael.
Yocwa 11:6 Rwot owaco bot Yocwa ni, “Pe lworo omaki i komgi, pien diki ca onyoo noŋo doŋ amiyogi i ciŋ-jo Icrael, noŋo doŋ gunekogi woko ducu. Wubitoŋo odoŋ aguraguragi ducu, wuwaŋo gadigadi lwenygi woko ki mac.”
Yocwa 11:7 Yocwa ocito opoto i komgi atura ki lwak monnye ducu ki i ŋet pii me Merom, olwenyo kwedgi.
Yocwa 11:8 Ci Rwot omiyogi i ciŋjo Icrael, gulwenyo i komgi matek, guryemo korgi o kwede wa i Cidon Maditte ki i Micrepot-maim, yo tun potoceŋ ki wa i nota me Mijpe yo tuŋ wokceŋ kun ginekogi waŋ ma acel mo pe guweko obwot.
Yocwa 11:9 Yocwa otimogi kit ma nene Rwot ocike kwede; otoŋo odoŋ aguraguragi ducu, owaŋo gadigadi lwenygi woko awaŋa.
Yocwa 11:10 Ka man otum, Yocwa odok cen ka mako Kajor, oneko kabakane ki pala lucwan. I kare ca onoŋo Kajor aye gaŋ madit ma loyo lwak ker meno ducu.
Yocwa 11:11 Jo Icrael guneko jo ma onoŋo gitye iye ducu ki pala lucwan, gujwerogi woko liweŋ, pe guweko gin mo makwo obwot; ci guwaŋo Kajor woko.
Yocwa 11:12 Kit meno Yocwa omako luker meno ducu, ki gaŋigi, onekogi woko ki pala lucwan, omedo ki jwerogi woko liweŋ macalo gin ma gidyero bot Rwot, kit ma Moses latic pa Rwot onoŋo ocike kwede-ni.
Yocwa 11:13 Ento jo Icrael pe guwaŋo gaŋi ma gigero i wi lobo ma gitoro malo macalo got-ti, kono Kajor keken aye Yocwa owaŋo woko.
Yocwa 11:14 Jo Icrael guyako gaŋi meno ducu, gutero lim makwo ki jami ma guyako obedo megi; ento guneko dano woko ducu ki pala lucwan nio ka gutyekogi woko ducu, pe guweko gin mo makwo obwot.
Yocwa 11:15 Kit macalo Rwot yam ociko ki laticce Moses, Moses bene ociko ki Yocwa kit meno, ci Yocwa oketo i tic; otiyo gin ducu ma yam Rwot ociko ki Moses, pe oweko cik mo odoŋ ma pe ocobo kakare.
Yocwa 11:16 Yocwa omako lobo meno ducu kit meno, lobo godigodi, ki Negeb ducu, lobo Gocen, pwor got. Araba ki lobo godi me Icrael ki lobo pwor-gu ma i ŋete,
Yocwa 11:17 cakke wa i kom got Kalak ka ma lobo otiŋŋe odok kwede tuŋ Ceir, o wa i Baal- gad ma i nota Lebanon ma i te got Kermon. Omako lukergi ducu, onekogi woko.
Yocwa 11:18 Yocwa obedo ka lweny ki luker meno pi kare malac.
Yocwa 11:378 
Yocwa 11:19 Pe tye gaŋ mo ma oyubo lok me kuc ki jo Icrael, kono nyo jo Kiv ma gibedo i Gibeon keken; gaŋi ducu gumakogi ki lweny,
Yocwa 11:20 pien Rwot aye obedo ka miyo cwinygi obedo tek wek gubin ka lweny i kom jo Icrael ka wek gujwergi woko liweŋ ma pe kica mako dano mo i komgi, ento ginekgi woko, mo pe odoŋ, kit ma yam Rwot ociko ki Moses.
Yocwa 11:21 I kare meno bene Yocwa ocito ka jwero jo Anak woko ki i lobo godi; ojwerogi ki i Kebron, Debir ki Anab, i lobo godi me Juda ki me Icrael; ojwerogi woko liweŋ kacel ki gaŋigi ducu.
Yocwa 11:22 Pe guweko jo Anak mo obwot, ki i lobo pa jo Icrael; kono nyo i Gaja keken ki i Gat ki i Acidod, kunnu aye jo Anak mogo gudoŋ iye.
Yocwa 11:23 Yocwa omako lobo ducu kit meno, kit macalo yam Rwot oloko bot Moses; lacen omiyo bot jo Icrael me bedo ginaleyagi i kakagi, ma lubo kit ma kwir omakogi kwede, ci lobo doŋ ocako ywe, lweny doŋ obedo pe.
Yocwa 12:1 Magi aye nyiŋ luker ma i lobo-nu ma jo Icrael guloyogi ci gumako lobogi ma i loka Jordan yo tuŋ wokceŋ, gucamo odoko megi, cakke wa i kulu Amon o kwede wa i got Kermon, kacel ki Araba ducu ma yo tuŋ potoceŋ:
Yocwa 12:2 en aye Cikon kabaka pa jo Amor ma yam bedo i Kecbon kun loyo kwede lobo cakke wa i Aroer ma tye i dog nota me kulu Amon, dok cakke ki i dye nota-nu o kwede i kulu Jabok ma waŋ lobo pa jo Ammon, en aye nucu lobo Gilead;
Yocwa 12:3 kacel ki Araba o wa i nam me Kinerot tuŋ wokceŋ ki tuŋ yo mukemo Bet-jecimot o wa i nam me Araba, ma en aye nam me Kado, cito kwede wa i pwor got Piciga.
Yocwa 12:4 Ka doki Og kabaka me Bacan, en aye ŋat acel ma yam odoŋ ki i kom jo Repaim, ma yam bedo i Acitarot ki i Edrei.
Yocwa 12:5 En yam loyo got Kermon ki Caleka ki Bacan o kwede wa i waŋ lobo pa jo Gecur ki jo Maaka, ki nucu lobo Gilead o wa i waŋ lobo pa Cikon kabaka me Kecbon.
Yocwa 12:6 Moses ma latic pa Rwot yam oloyogi kacel ki jo Icrael; ci Moses latic pa Rwot omiyo lobogi bot jo pa Reuben ki jo pa Gad ki nucu kaka pa Manace obed megi. Luker ma Yocwa oloyogi
Yocwa 12:7 Magi aye luker ma i lobo-nu ma yam Yocwa ki jo Icrael guloyogi loka Jordan yo tuŋ potoceŋ, cakke ki i Baal-gad i nota me Lebanon o wa i got Kalak ka ma lobo otiŋŋe odok kwede yo tuŋ Ceir, Yocwa omiyo lobogi bot jo Icrael me bedo megi kun gipoko ma lubo kwir ma gibolo,
Yocwa 12:8 i lobo godi, ki i lobo ma i nota, i Araba, i lobo ma i pwor got, i tim, i Negeb ki i lobo pa jo Kit, jo Amor, jo Kanaan, jo Periji, jo Kiv ki jo Jebuc; nyiŋgi ene:
Yocwa 12:379 
Yocwa 12:9 kabaka me Jeriko, kabaka me Ai ma tye i ŋet Betel;
Yocwa 12:10 kabaka me Jerucalem, kabaka me Kebron;
Yocwa 12:11 kabaka me Jarmut, kabaka me Lakic;
Yocwa 12:12 kabaka me Eglon, kabaka me Gejer;
Yocwa 12:13 kabaka me Debir, kabaka me Geder;
Yocwa 12:14 kabaka me Korma, kabaka me Arad;
Yocwa 12:15 kabaka me Libna, kabaka me Adulam;
Yocwa 12:16 kabaka me Makeda, kabaka me Betel;
Yocwa 12:17 kabaka me Tapua, kabaka me Keper;
Yocwa 12:18 kabaka me Apek, kabaka me Apek ma i Caron;
Yocwa 12:19 kabaka me Madon, kabaka me Kajor;
Yocwa 12:20 kabaka me Cimronmeron, kabaka me Akicap;
Yocwa 12:21 kabaka, me Taanak, kabaka me Megido;
Yocwa 12:22 kabaka me Kedec, kabaka me Jokneam ma i Karmel;
Yocwa 12:23 kabaka me Dor ma i Napat-dor, kabaka me Goyim ma i Galilaya;
Yocwa 12:24 ki kabaka me Tirija; gin ducu guromo pyeradek wiye acel.
Yocwa 13:1 I kare ma Yocwa doŋ oti woko, ma mwaka me ditte doŋ dwoŋ, Rwot owaco bote ni, “In doŋ iti woko ma mwaka me ditti doŋ dwoŋ, ento pud lobo odoŋ mabup ma myero obed mewu.
Yocwa 13:2 Magi aye nyiŋ lobo ma pud gudoŋ: lobo pa jo Pilciti ducu ki berre, ki lobo pa jo Gecur ducu.
Yocwa 13:3 (Lobo meno ducu gikwano ni pa jo Kanaan, cakke wa i Cikor ma i ŋet Ejipt yo tuŋ wokceŋ dok kwede i yo tuŋ acam o wa i waŋ lobo me Ekron; tye i te loc pa rwodi abic pa jo Piliciti, rwodi me Gaja, Acidod, Acikelon, Gat ki Ekron.) Pud odoŋ lobo ducu pa jo Ayi bene
Yocwa 13:4 yo tuŋ acuc; ka doki lobo ducu pa jo Kanaan cakke ki i Me-ara pa jo Cidon cito kwede wa i Apek ma i waŋ lobo pa jo Amor;
Yocwa 13:5 ki lobo pa jo Gebal, ki Lebanon ducu ma tuŋ kunyaŋo, cakke ki i Baal-gad ma i te got Kermon o kwede i yo ma donyo i Kamat.
Yocwa 13:380 
Yocwa 13:6 An ki koma abiryemo woko ki i nyim jo Icrael jo ducu ma gibedo i lobo godi, cakke ki i Lebanon o kwede i Micrepot-maim, en aye jo Cidon ducu. In aye ipok lobo-ni bot jo Icrael ki bolo kwir wek obed ginaleyagi, kit ma yam aciki kwede-ni.
Yocwa 13:7 Kombeddi doŋ ipok lobo man obed me aleya pa kaka aboŋwen mudoŋ ki pa nucu kaka pa Manace.” Lobo ma yam gipoko loka Jordan tug wokceg
Yocwa 13:8 Nucu kaka mukene pa jo Manace, kacel ki jo pa Reuben ki jo pa Gad onoŋo doŋ gutyeko gamo ginaleyagi ki i loka Jordan tuŋ wokceŋ, kit macalo Moses latic pa Rwot omiyo botgi,
Yocwa 13:9 cakke ki i Aroer ma tye i dog nota me kulu Amon ki gaŋ ma tye i dye nota-nu, kacel ki abami me Medema o wa i Dibon;
Yocwa 13:10 ki gaŋi ducu pa Cikon kabaka pa jo Amor ma yam obedo ka loc i Kecbon o kwede i waŋ apokki lobo pa jo Ammon;
Yocwa 13:11 ki lobo Gilead bene, ki lobo pa jo Gecur ki jo Maaka, got Kermon ducu, ki lobo Bacan ducu o wa i Caleka;
Yocwa 13:12 ki ker ducu pa Og ma gaŋ kalle yam gubedo Acitarot ki Edrei i lobo Bacan. En kene aye yam odoŋ ki i kin jo Repaim; kabaka aryonu Moses oloyogi, oryemogi woko.
Yocwa 13:13 Ento jo Icrael pe guryemo jo Gecur ki jo Maaka; jo Gecur ki jo Maaka pud gibedo i dye jo Icrael o wa onyoo.
Yocwa 13:14 Kaka pa Levi keken aye Moses pe omiyo botgi lobo mo me aleya; gityer ma giwaŋo ki mac bot Rwot Lubaŋa pa Icrael aye gubedo ma ka ginaleyagi, kit ma Rwot yam owaco bote-ni. Kaka pa Reuben
Yocwa 13:15 Moses yam omiyo ginaleya bot kaka pa jo pa Reuben muporo dogolagi ducu.
Yocwa 13:16 Pienno waŋ lobogi ocakke ki i Aroer ma tye i dog nota kulu Amon, ki gaŋ ma tye i dye nota-nu, okwako lobo abami ducu ma orabo ŋet Medeba;
Yocwa 13:17 kacel ki Kecbon ki gaŋine ducu ma guryeyo wi abami kunnu, Dibon, Bamot- baal, Bet-baalmeon,
Yocwa 13:18 Jakaj, Kedemot, Mepat,
Yocwa 13:19 Kiriataim, Cibma, Jeret-cakar ma gigero i wi got ma i dye nota,
Yocwa 13:20 Betpeor, pwor got Piciga, ki Bet-jecimot,
Yocwa 13:21 meno aye gaŋi ducu ma gitye i wi abami, ki ker ducu pa Cikon kabaka pa jo Amor ma gaŋ kalle yam tye i Kecbon, ma yam Moses olwenyo kwede oloyo woko,
Yocwa 13:381  kacel ki ludito pa jo Midian ma gubedo i lobo-nu i te loc pa Cikon; nyiŋgi aye Eyi, Rekem, Jur, Kur ki Reba,
Yocwa 13:22 Balaam wod pa Beor bene, ma Latyet, obedo i kin jo ma jo Icrael gunekogi ki pala lucwan.
Yocwa 13:23 Kulu Jordan obedo waŋ lobo pa jo Reuben. Meno aye obedo ginaleya pa jo pa Reuben ma oporo wel doggolagi, meno aye gaŋigi ki gaŋi matino ma i ŋetgi. Kaka pa Gad
Yocwa 13:24 Moses omiyo ginaleya bot jo pa Gad bene muporo wel doggolagi.
Yocwa 13:25 Lobogi obedo Jajer ki gaŋi me lobo Gilead ducu, ki nucu lobo pa jo Ammon o wa i Aroer ma tye i ŋet Raba, yo tuŋ wokceŋ,
Yocwa 13:26 cakke ki i Kecbon cito kwede wa i Ramat-mijpe ki Betonim, dok cakke ki i Makanaim cito kwede i waŋ lobo me Lo-debar,
Yocwa 13:27 kacel ki Bet-aram, Bet-nimra, Cukot ki Japon, gaŋi ma i nota, en aye lobo mudoŋ ki i kom ker pa Cikon kabaka me Kecbon. Waŋ lobogi obedo kulu Jordan cito kwede wa i but nam me Kineret tuŋ acuc, loka Jordan tuŋ wokceŋ.
Yocwa 13:28 Meno aye obedo ginaleya pa jo pa Gad muporo wel doggolagi, meno aye gaŋigi ki gaŋi matino ma i ŋetgi. Nucu kaka pa Manace
Yocwa 13:29 Moses omiyo ginaleya bot nucu kaka pa. Manace bene; opoko bot nucu kaka pa Manace muporo wel doggolagi.
Yocwa 13:30 Lobogi ocakke ki i Makanaim, okwako lobo Bacan ducu, en aye ker pa Og kabaka me Bacan ducu liweŋ, ki gaŋi me Jair ducu ma gitye i Bacan, gaŋi pyerabicel,
Yocwa 13:31 ki nucu lobo Gilead, kacel ki Acitarot ki Edrei ma gin aye gaŋ kal pa Og i lobo Bacan. Meno ducu gipoko bot jo pa Makir wod pa Manace, pi nucu kaka pa jo Makir muporo wel doggolagi.
Yocwa 13:32 Meno aye ginaleya ma yam Moses opoko i lobo aroo me Moab ma loka Jordan tuŋ wokceŋ mukemo Jeriko.
Yocwa 13:33 Ento ki tun bot jo Levi Moses pe omiyogi ginaleya mo; onoŋo Rwot Lubaŋagi aye obedo ginaleyagi, kit ma yam owaco botgi-ni.
Yocwa 14:1 Magi aye ginaleya ma jo Icrael gulimo ki i lobo Kanaan, ma jo magi aye gupoko botgi: ajwaka Eleajar, Yocwa wod pa Nun ki ludito kaka ma i odi pa kwarogi.
Yocwa 14:382 
Yocwa 14:2 Ginaleyagi gipoko ki bolo kwir kit ma yam Rwot ociko bot Moses ni myero gipok kwede bot kaka aboŋwen ki nucu mudoŋ-ŋi.
Yocwa 14:3 Moses onoŋo yam opoko lobo aleya bot kaka aryo ki nucu ki i loka Jordan. Jo Levi keken aye pe gimiyo botgi lobo mo me aleyagi.
Yocwa 14:4 Likwayo pa Yucepu onoŋo gupokke i kaka aryo, jo Manace ki jo Epraim; ento pe gimiyo dul lobo mo bot jo Levi me aleyagi; gimiyogi gaŋi me bedogi keken ki olet me kwayo dyaŋigi ki Limgi mukene makwo.
Yocwa 14:5 Jo Icrael gupoko lobo i kingi kun gitiyo kit ma onoŋo Rwot ociko ki Moses. Gimiyo Kebron bot Kaleb
Yocwa 14:6 I kare meno jo pa Juda gubino bot Yocwa i Gilgal, ci Kaleb wod pe Jepune ma jo Keniji owaco bote ni, “In iŋeyo gin ma yam Rwot ociko bot Moses ma dano pa Lubaŋa-ni, ma ociko ki i Kadec-bamea, lok ma dok i komi ki i koma.
Yocwa 14:7 Onoŋo doŋ mwaka me ditta romo pyeraŋwen i kare ma Moses latic pa Lubaŋa ocwala ki i Kadec-bamea pi roto lobo, ci adwogo ki lok kit ma yam tye kwede i cwinya.
Yocwa 14:8 Utmegiwa ma yam gucito kweda-ni gumiyo cwiny lwak oŋabbe aŋaba, ento an yam alubo gin ma Rwot Lubaŋana mito ducu kikore.
Yocwa 14:9 Moses okwoŋo kwoŋ i nino meno kun wacci, ‘Adada, lobo ma yam inyono ki tyeni bibedo ginaleyani ki pa likwayi matwal, pien ibedo ka lubo gin ma Rwot Lubaŋana omito ki cwinyi ducu.’
Yocwa 14:10 Kombeddi nen ka Rwot pud ogwoka atye makwo wa onyoo kit ma yam owaco- ni, odoko doŋ mwaka pyeraŋwen wiye abic a kwede wa i kare ca ma Rwot owaco iye lok man bot Moses, ma onoŋo jo Icrael pud gitye ka wirre i tim kuca; kombeddi doŋ inen, mwaka me ditta doŋ oromo pyeraboro wiye abic.
Yocwa 14:11 Ento koma pud tek wa i kare man ma rom ki i kare ma yam Moses ocwala kwede ca; i kare-ni tek koma pud rom ki tek koma macon ca, pud aromo lweny, aromo cito ka mo-ni ci adwogo bene.
Yocwa 14:12 Pienno miya lobo-ni ma bedo lobo godi, ma yam Rwot owaco pire i kare ca. Yam iwinyo i kare meno ni jo Anak gitye kunnu kun gitye ki cog gaŋigi madito ma girumogi woko ki cel matego; ka gwok nyo Rwot bibedo kweda ci abiryemogi woko kit macalo Rwot yam owaco.”
Yocwa 14:13 Yocwa olamo gum i kome, ci omiyo Kebron bot Kaleb wod pa Jepune wek obed ginaleyane.
Yocwa 14:14 Kit meno Kebron odoko ginaleya pa likwayo pa Kaleb wod pa Jepune ma jo Keniji o wa onyoo, pien obedo ka lubo gin ma Rwot Lubaŋa pa Icrael mito ducu kikore.
Yocwa 14:383 
Yocwa 14:15 Nyiŋ Kebron okwoŋo bedo Kiriat-arba, dok Arba meno yam obedo dano madit makato ducu ki i kin jo Anak. Ci lobo doŋ oywe, lweny obedo pe.
Yocwa 15:1 Dul lobo ma gipoko bot kaka pa jo Juda ki bolo kwir muporo doggolagi obedo yo tuŋ acuc cok ki waŋ lobo pa jo Edom, i tim Jin ci ogik i Negeb tuŋ acuc.
Yocwa 15:2 Waŋ lobogi yo tuŋ acuc ocakke i agikki nam me Kado ki i wen nam ma okemo tuŋ acuc;
Yocwa 15:3 ka dok ocito kwede yo tuŋ acuc ka ma giito iye malo i Akrabim, ka okato wa i Jin, ocito kwede malo i ŋet Kadec-bamea yo tuŋ acuc, orabo ŋet Kejeron o wa i Adar, ka dok olokke odok kwede Karka.
Yocwa 15:4 Ka dok okato ocito i Ajimon, oo i nota ora me Ejipt, ka ogik i dog nam Meno aye waŋ lobogi yo tuŋ acuc.
Yocwa 15:5 Waŋ lobogi yo tuŋ wokceŋ aye nam me Kado o ka ma kulu Jordan gik iye. Waŋ lobo yo tuŋ acuc ocakke i wen nam ka ma Jordan ogik iye,
Yocwa 15:6 ka dok cito Bet-kogla, kato kwede i ŋet Bet-araba yo tuŋ acam, o wa i got ma Boan wod pa Reuben ocibo.
Yocwa 15:7 Ka dok cito malo Debir kun oa ki i nota me Akor, kemo kwede yo tuŋ acam, ka doŋ lokke ka kemo Gilgal ma i nyim kor got ka ma giito iye malo i Adumim ma i ŋet nota ora yo tuŋ acuc, Ka doŋ kato cito wa i pii me En-cemec ci gik kwede i En- rogel.
Yocwa 15:8 Ki kunnu waŋ lobo lubo nota pa wod pa Kinom i kor got pa jo Jebuc yo tuŋ acuc (en aye Jerucalem). Ka dok waŋ lobo cito malo i wi got ma okemo nota pa Kinom yo tuŋ potoceŋ, i agikki luŋ me Repaim yo tuŋ acuc,
Yocwa 15:9 ci medde kun a ki i wi got cito i waŋ pii me Neputoa, kato kwede wa i gaŋi ma i got Epron, ci lokke mano yo tuŋ Baala (en aye Kiriat-jearim);
Yocwa 15:10 ka oa ki i Baala ci gono cito kun kemo tuŋ potoceŋ o kwede i got Ceir, kato kwede i kor got Jearim yo tuŋ acam (en aye Kecalon). Ka dok cito piny i Bet- cemec, kato kwede i ŋet Timna.
Yocwa 15:11 Waŋ lobo a ki kunnu cito i kor got ma i ŋet Ekron tuŋ acam, ka dok lokke cito Cikeron, kato kwede wa i got Baala, cito i Jabneel; ka dok gik woko i dog nam
Yocwa 15:12 Waŋ lobo yo tuŋ potoceŋ lubo dog Nam Madit ki Waŋ watte. Meno aye waŋ lobo ducu mukwako lobo pa jo Juda ma oporo doggolagi. Kaleb oloyo Kebron ki Debir (Luŋol 1.10-15)
Yocwa 15:384 
Yocwa 15:13 Kaleb wod pa Jepune yam gimiyo dul lobo i kin jo pa Juda, kit ma onoŋo Rwot ociko ki Yocwa. Yocwa omiye Kiriat-arba, en aye Kebron. Arba obedo kwaro pa jo Anak.
Yocwa 15:14 Ci Kaleb oryemo likwayo adek pa Anak ma yam tye kunnu, gin Cecai, Akiman ki Talmai.
Yocwa 15:15 Oa ki kunnu ocito olwenyo i kom jo ma gibedo Debir. Nyiŋ Debir yam obedo Kiriat-ceper.
Yocwa 15:16 Ci Kaleb owacci, “Ka ŋatti mo olwenyo i kom Kiriat-ceper ce oloyo, ci abimiye nyara Akaca obed dakone.”
Yocwa 15:17 Otiniel wod pa Kenaj omin Kaleb aye oloyo, ci Kaleb omiye nyare Akaca obedo dakone.
Yocwa 15:18 Ka nyako ocito bot cware, ci odiye ni openy poto mo bot wonne. Opye piny ki i wi kanane ci Kaleb openye ni, “Imito gin aŋo?”
Yocwa 15:19 Nyare ogamo ni, “Miya mot mo. Macalo doŋ iketa wa i lobo Negeb, dok imiya waŋ it mo bene.” Kaleb omiye Waŋ it ma tuŋ malo ki waŋ it ma tuŋ piny bene. Gaŋi pa jo Juda
Yocwa 15:20 Man aye ginaleya pa jo me kaka pa Juda ma oporo doggolagi.
Yocwa 15:21 Gaŋigi ma obedo ka ma lobogi ogik iye yo tuŋ acuc i Negeb, ma dok yo tuŋ waŋ lobo pa jo Edom gin ene: Kabeel, Eder, Jagur,
Yocwa 15:22 Kina, Dimona, Adada,
Yocwa 15:23 Kedec, Kajor, Itnan,
Yocwa 15:24 Jip, Telem, Bealot,
Yocwa 15:25 Kajor-kadata, Keriot-kejeron, ma en aye Kajor,
Yocwa 15:26 Amam, Cema, Molada,
Yocwa 15:27 Kajar-gada, Kecmon, Betpelet,
Yocwa 15:28 Kajar-cual, Beer-ceba, Bijiotia,
Yocwa 15:29 Baala, Iyim, Ejem,
Yocwa 15:30 Eltolad, Kecil, Korma,
Yocwa 15:31 Jiklag, Madmana, Cancana,
Yocwa 15:32 Lebaot, Cilim, Ain ki Rimmon; gin ducu gaŋi pyeraryo ki gaŋi matino ma i ŋetgi.
Yocwa 15:33 Gaŋigi ma obedo i pwor gin ene: Ectaol, Jora, Acna,
Yocwa 15:34 Janoa, Enganim, Tapua, Enam,
Yocwa 15:385 
Yocwa 15:35 Jarmut, Adulam, Coko, Ajeka,
Yocwa 15:36 Caaraim, Aditaim, Gedera, ki Gederotaim; gaŋi apar wiye aŋwen ki gaŋi matino ma i ŋetgi.
Yocwa 15:37 Jenan, Kadaca, Migdal-gad,
Yocwa 15:38 Dilean, Mijpe, Jokteel,
Yocwa 15:39 Lakic, Bojkat, Eglon,
Yocwa 15:40 Kabon, Lamam. Kitlic,
Yocwa 15:41 Gederot, Bet-dagon, Naama ki Makeda; gaŋi apar wiye abicel ki gaŋi matino ma i ŋetgi.
Yocwa 15:42 Libna, Eter, Acan,
Yocwa 15:43 Ipta, Acna, Nejib,
Yocwa 15:44 Keila, Akijib ki Mareca; gaŋi aboŋwen ki gaŋi matino ma i ŋetgi.
Yocwa 15:45 Ekron ki gaŋi madito ki matinone ma i ŋete;
Yocwa 15:46 dok cakke ki i Ekton cito kwede i dog nam gaŋi ducu ma gibedo yo tuŋ Acidod ki gaŋi matino ma i ŋetgi.
Yocwa 15:47 Acidod kacel ki gaŋi madito ki matino ma i ŋete; Gaja ki gaŋi madito ki matino ma i ŋete cito wa i nota ora me Ejipt ki Nam Madit ki waŋ watte.
Yocwa 15:48 I lobo godi, Camir, Jatir, Coko,
Yocwa 15:49 Dana, Kiriat-cana, en aye Debir,
Yocwa 15:50 Anab, Ectemo, Anim,
Yocwa 15:51 Gooen, Kolon ki Gilo; gaŋi apar wiye acel ki gaŋi matino ma i ŋetgi.
Yocwa 15:52 Arab, Duma, Eean,
Yocwa 15:53 Janim, Bettapua, Apeka,
Yocwa 15:54 Kumta, Kiriat-arba, en aye Kebron, ki Jior; gaŋi aboŋwen ki gaŋi matino ma i ŋetgi.
Yocwa 15:55 Maon, Karmel, Jip, Juta,
Yocwa 15:56 Jejreel, Jokdeam, Janoa,
Yocwa 15:57 Kain, Gibea ki Timna; gaŋi apar ki gaŋi matino ma i ŋetgi.
Yocwa 15:58 Kalkul, Bet-jur, Gedor,
Yocwa 15:59 Maarat, Bet-anot ki Eltekon; gaŋi abicel ki gaŋi matino ma i ŋetgi.
Yocwa 15:60 Kiriat-baal, en aye Kiriat-jearim, ki Raba; gaŋi aryo ki gaŋi matino ma i ŋetgi.
Yocwa 15:386 
Yocwa 15:61 Ka dok i tim, Bet-araba, Midin, Cekaka,
Yocwa 15:62 Nibcan ma gilwoŋo ni gaŋ me Kado, ki En-gedi; gaŋi abicel ki gaŋi matino ma i ŋetgi.
Yocwa 15:63 Ento jo Jebuc, ma gin aye jo ma gibedo i Jerucalem, jo Juda pe guryemogi woko ki i lobogi, mumiyo jo Jebuc gunywako bedo kacel ki jo Juda i Jerucalem o kwede wa onyoo.
Yocwa 16:1 Waŋ lobo pa likwayo pa Yucepu ma gipoko ki bolo kwir ocakke ki i kulu Jordan i ŋet Jeriko, oweko pii me Jeriko odoŋ tuŋ wokceŋ, ocito tuŋ tim, kun oa ki i Jeriko ocito wa i lobo godi me Betel;
Yocwa 16:2 oa ki i Betel ocito Luj, ka okato ocito Atarot ma i lobo pa jo Arki;
Yocwa 16:3 dok okato kwede yo tuŋ piny ma yo tuŋ potoceŋ, i lobo pa jo Japuleti, oo i lobo ma i ŋet Bet-koron Mapiny, ocito Gejer, ka ogik kwede i nam
Yocwa 16:4 Meno-aye obedo ginaleya pa likwayo pa Yucepu, jo Manace ki jo Epraim.
Yocwa 16:5 Lobo pa jo Epraim muporo doggolagi obedo kit man: waŋ lobogi yo tuŋ wokceŋ ocakke i Atarot-adar ocito kwede i Bet-koron Mamalo;
Yocwa 16:6 Oa ki kunnu okemo yo tuŋ nam, oo i Mikmetat yo tuŋ acam; ka dok olokke okemo Taanat-eilo yo tuŋ wokceŋ, orabo ŋete okato kun weko Janoa bene yo tuŋ wokceŋ.
Yocwa 16:7 Oa ki i ŋet Janoa ocito Atarot ki Naara, ogudo Jeriko, ocito ogik kwede i kulu Jordan
Yocwa 16:8 Waŋ lobo dok ocakke Tapua okemo yo tuŋ potoceŋ o kwede i nota ora ma nyiŋe Kana ka ogik kwede i nam Meno aye ginaleya pa jo Epraim muporo wel doggolagi,
Yocwa 16:9 kacel ki gaŋi mogo ma gikoyo pi jo Epraim i dye lobo pa jo Manace, gaŋi meno ducu ki gaŋi matino ma i ŋetgi.
Yocwa 16:10 Ento jo Epraim pe guryemo jo Kanaan woko ma gibedo i Gejer, mumiyo jo Kanaan gibedo i dye jo Epraim o wa onyoo, ento gudoko opiigi me tiyo tic matek.
Yocwa 17:1 Dok gibolo kwir me poko dul lobo pa jo Manace, pien en aye latin kayo pa Yucepu. Yam onoŋo gimiyo Gilead ki Bacan bot Makir won Gilead, latin kayo pa Manace, pien onoŋo en lalweny.
Yocwa 17:387 
Yocwa 17:2 Ka dok gibolo kwir pi poko lobo bot jo me kaka pa Manace ma pud Odoŋ muporo doggolagi ducu, doggola pa Abiejer, Kelek, Aciriel, Cekem, Keper ki Cemida; gin aye likwayo ma co pa Manace wodpa Yucepu.
Yocwa 17:3 Jelopekad wod pa Keper onywalo anyira keken, awobene pe. Nyiŋ anyirane Makala, Noa, Kogla, Mirika ki Tirja.
Yocwa 17:4 Gin gubino i nyim ajwaka Eleajar ki Yocwa wod pa Nun, ci guwacci, “Rwot yam ociko Moses ni myero gimi ginaleya botwa kacel ki utmegiwa.” Mumiyo Yocwa omiyogi ginaleya kacel ki omegi wongi, kit ma Rwot onoŋo ociko-ni.
Yocwa 17:5 Kit meno jo pa Manace gugamo dul lobo apar medo i kom Gilead ki Bacan ma loka Jordan tuŋ wokceŋ,
Yocwa 17:6 pien anyira pa Manace bene dok gulimo ginaleya kacel ki awobene. Lobo Gilead onoŋo doŋ gimiyo bot likwayo mukene pa Manace.
Yocwa 17:7 Waŋ lobo pa jo Manace ocakke ki i Acer ocito kwede Mikmetat ma tye i ŋet Cekem yo tuŋ wokceŋ. Ka dok ocito, yo tuŋ acuc o kwede En-tapua.
Yocwa 17:8 Lobo Tapua obedo bot jo Manace, ento gaŋ Tapua kikome ma i waŋ lobo pa jo Manace onoŋo gimiyo bot jo Epraim.
Yocwa 17:9 Waŋ lobo dok ocito wa i nota ora Kana. Gaŋi ma tye kunnu i ŋet kulu-nu yo tuŋ acuc gimiyogi bot jo Epraim, kadi bed gitye i dye gaŋi pa jo Manace. Waŋ lobo pa jo Manace orabo ŋet kulu-nu yo tuŋ acam ocito kwede i nam
Yocwa 17:10 Lobo ma yo tuŋ acuc obedo pa jo Epraim ki lobo ma tuŋ acam obedo pa jo Manace, kun nam aye obedo waŋ lobogi yo tuŋ potoceŋ. Lobo pa jo Manace orwatte ki lobo pa jo Acer yo tuŋ acam, ki yo tuŋ wokceŋ orwatte ki lobo pa jo Icakar.
Yocwa 17:11 Ento i lobo pa jo Icakar ki jo Acer jo Manace gubedo ki gaŋi magi: Bet-cean ki gaŋi matino ma i ŋete, ki Ibleam ki gaŋi matino ma i ŋete; gimiyogi bene dano ma gibedo i Dor ki En-dor ki i gaŋi matino ma i ŋetgi, ki dano ma gibedo i Taanak ki Megiddo ki i gaŋi matino ma i ŋetgi. (Me adekke obedo Napat.)
Yocwa 17:12 Ento gamo gaŋi meno loko doko megi oloyo jo Manace woko; jo Kanaan gucerre gumedo ki bedo i lobo kunnu.
Yocwa 17:13 Ento lacen ka jo Icrael gudoko tek, guketogi i tic muroni, pe guryemogi woko ducu liweŋ.
Yocwa 17:14 Kaka pa Yucepu guloko bot Yocwa kun giwaco ni, “Piŋo imiyo gibolo kwir piwa tyen acel keken, mumiyo walimo dul lobo acel keken me bedo ginaleyawa? Wan watye ki lwak dano madwoŋ mada, macalo Rwot doŋ obedo ka miyowa gum o wa onyoo.”
Yocwa 17:388 
Yocwa 17:15 Yocwa ogamo ni, “Ka wutye ki lwak dano mapol, ci wucit i buŋa wucijwer dul lobo mo ma i lobo pa jo Perej ki jo Repaim, kit macalo lobo godi pa jo Epraim pe romowu-ni.”
Yocwa 17:16 Ento jo me kaka pa Yucepu gugamo ni, “Lobo godi pe biromowa; dok bene jo Kanaan ma gibedo i bar gitye ki gadigadi nyonyo me lweny, Jo Kanaan ma gibedo Bet-cean ki i gaŋi matino ma i ŋete ki gin ma gibedo i nota me Jejreel bene.”
Yocwa 17:17 Yocwa dok owaco bot likwayo pa Yucepu, jo Epraim ki jo Manace, ni, “Wun wutye ki lwak dano madwoŋ mada, dok wutye ki tek madwoŋ bene; pienno pe wubibedo ki dul lobo acel keken.
Yocwa 17:18 Lobo godi aye bibedo mewu, kadi obedo buŋa; wubijwero woko wucamo doko mewu o kwede wa i agikki waŋ lobo; pien wubiryemo jo Kanaan woko, kadi bed gitye ki gadigadi nyonyo me lweny, dok kadi bed gin jo matego.”
Yocwa 18:1 Lacen jo Icrael gucokke i Cilo, ci guguro kema me rwatte kunnu, Onoŋo gityeko loyo lobo woko ducu,
Yocwa 18:2 ento pud odoŋ kaka abiro ma peya gipoko dul lobo mo botgi me aleyagi.
Yocwa 18:3 Mumiyo Yocwa owaco bot jo Icrael ni, “Wubibedo ka juŋŋe o kwede wa awene ma pe wucito ka camo lobo ma Rwot Lubaŋa pa kwarowu doŋ omiyo botwu-ni?
Yocwa 18:4 Wukwany dano adek ki i kaka acel acel wek gucit guwirre i lobo-ni ducu, guco lok i kome kun gipo ni bibedo ginaleya pa kakagi, ka dok gudwog bota.
Yocwa 18:5 Myero gipok i dul abiro, kun noŋo jo Juda pud bimedde ki bedo i lobogi ma yo tuŋ acuc, jo pa Yucepu bene bibedo i megi ma yo tuŋ acam.
Yocwa 18:6 Wubicoyo lok i kom lobo kun wunyuto kit ma lobo tye kwede i dul acel acel i kom dul abiro-nu, wukel gin ma wucoyo-ni bota, ci abibolo kwir piwu kany i nyim Rwot Lubaŋawa.
Yocwa 18:7 Jo pa Levi pe gibilimo dul lobo mo i kinwu, pien ginaleyagi aye ticgi me bedo ajwagi pa Rwot; dok jo Gad, jo Reuben ki nucu kaka pa Manace gutyeko limo ginaleyagi loka Jordan yo tuŋ wokceŋ, ma Moses latic pa Rwot omiyo botgi.”
Yocwa 18:8 Jo meno ma gucito ka coyo lok i kom lobo gucako wotgi, ci Yocwa ocikogi kun waco ni, “Wucit wuciwirre ka coyo kit ma lobo-ni tye kwede, ka wudwog bota; ci abibolo kwir piwu kany i Cilo ki i nyim Rwot.”
Yocwa 18:9 Jo-nu gucito ka wirre i lobo-nu, kun gicoyo lok i kom gaŋ acel acel i buk ma lubo dul lobo abiro ma gupoko iye. Lacen gudwogo cen bot Yocwa i gony ma i Cilo,
Yocwa 18:10 ci Yocwa obolo kwir pigi i Cilo ki i nyim Rwot. Opoko lobo bot jo Icrael ki kunnu, kun kaka acel acel limo dullobone.
Yocwa 18:389  Lobo ma gipoko bot jo Benjamin
Yocwa 18:11 Dul lobo ma kwir okwanyo pi kaka pa Benjamin muporo doggolagi obedo kit man. Lobo ma gimiyo botgi obedo i kin lobo me kaka pa Juda ki me kaka pa Yucepu.
Yocwa 18:12 Ki yo tuŋ acam waŋ lobogi ocakke i kom kulu Jordan, ka ocito malo wa i kor got ma i get Jeriko yo tug acam, ka ocito kwede obaro kin lobo godi ma yo tuŋ potoceŋ, ka ogik kwede i tim me Bet-awen.
Yocwa 18:13 Ki kunnu waŋ lobogi ocito yo tuŋ acuc kun kemo Luj nio wa i kor got ima i jet Luj, en aye Betel, ka jog ocito Atarot-adar, kun wok ki i wi got ma tye i get Bet- koron Mapiny yo tuŋ acuc.
Yocwa 18:14 Ka dok waŋ lobo olokke omano ŋe got ma okemo Bet-koron yo tuŋ acuc kun kato i ŋet got cito kemo yo tuŋ acuc o kwede i Kiriat-baal, ma en aye Kiriat- jearim, ma gaŋ pa kaka pa Juda, ci ogik kunnu. Meno waŋ lobo ma tun potoceŋ.
Yocwa 18:15 Ki yo tuŋ acuc waŋ lobo ocakke ki i agikki gag Kiriat-jearim ocito kwede yo tun piny nio i waŋ pii me Neputoa;
Yocwa 18:16 ka dok ocito i waŋ agikki got ma okemo nota pa wod pa Kinom ma tye i agikki nota me Repaim yo tuŋ acam. Ka dok ocito piny kun lubo nota pa Kinom ma i ŋet kor got pa jo Jebuc yo tuŋ acuc o kwede En-rogel.
Yocwa 18:17 Ka dok olokke odok yo tuŋ acam wa i En-cemec, Ki kunnu dok ocito Gelilot ma i nyim kor got ka ma giito iye malo i Adumim; ka, dok cito i got ma Boan wod pa Reuben ocibo,
Yocwa 18:18 ka okato kwede ocito yo tuŋ acam ma orabo kwede kor got me Bet-araba, ocito wa i Araba.
Yocwa 18:19 Ka dok orabo ŋet kor got me Bet-kogla kun wok yo tuŋ acam, ocito ogik i wen nam me Kado ma i but nam yo tuŋ acam ka ma kulu Jordan gik iye-ni, Meno aye waŋ lobo yo tuŋ acuc;
Yocwa 18:20 kulu Jordan aye obedo waŋ lobogi yo tuŋ wokceŋ, Meno aye ginaleya pa jo Benjamin ma oporo doggolagi, ki waŋ lobo ducu mukwako lobogi.
Yocwa 18:21 Gaŋi pa jo Benjamin muporo doggolagi gin ene; Jeriko, Bet-kogla, Emek-kejij,
Yocwa 18:22 Bet-araba. Jemaraim, Betel,
Yocwa 18:23 Avim, Para, Opra,
Yocwa 18:24 Keparammoni, Opni, Geba, gaŋi apar wiye aryo ki gaŋi matino ma i ŋetgi.
Yocwa 18:25 Gibeon, Rama, Beerot,
Yocwa 18:26 Mijpe, Kepira, Moja,
Yocwa 18:27 Rekem, Irpeel, Tarala,
Yocwa 18:390 
Yocwa 18:28 Jela, Elep, Jebuc, ma en aye Jerucalem, Gibea ki Kiriat-jearim, gaŋi apar wiye aŋwen ki gaŋi matino ma i ŋetgi. Meno aye ginaleya pa jo Benjamin muporo doggolagi ducu.
Yocwa 19:1 Kwir ma gibolo me aryone opoto i kom Cimeon, pi kaka pa jo Cimeon muporo doggolagi; ginaleyagi obedo i dye lobo ma gimiyo bot jo me kaka pa Juda.
Yocwa 19:2 Ginaleya pa jo Cimeon obedo gaŋ magi: Beer-ceba, Ceba, Molada,
Yocwa 19:3 Kajar-cual, Bala, Ejem,
Yocwa 19:4 Eltolad, Betul, Korma,
Yocwa 19:5 Jiklag, Betmarkabot, Kajar-cuca,
Yocwa 19:6 Bet-lebaot ki Caruken, gagi apar wiye adek ki gaŋi matino ma i ŋetgi;
Yocwa 19:7 En-rimmon, Eter, ki Acan, gaŋi aŋwen ki gaŋi matino ma i ŋetgi,
Yocwa 19:8 kacel ki lwak pacci ducu ma orumo ŋet gaŋi-nu o kwede wa Baalat-beer, ma gilwogo bene ni Rama me Negeb. Meno aye obedo ginaleya pa jo Cimeon ma oporo doggolagi.
Yocwa 19:9 Ginaleya pa jo Cimeon obedo dul ma gipoko ki i kom ginaleya pa jo Juda; onoŋo dullobo ma gipoko bot jo Juda obedo lac mada ma obwono komgi woko, mumiyo jo Cimeon gulimo ginaleyagi i dyegi. Lobo ma gipoko bot jo Jabulon
Yocwa 19:10 Kwir ma gibolo me adekke opoto i kom kaka pa jo Jabulon muporo doggolagi ducu, ci lobo me ginaleyagi oo wa i Carid.
Yocwa 19:11 Wag lobogi owoto yo tun potoceg oo wa i Mareal, ka ogudo kwede Dabecet ki nota ora ma i ŋet Jokneam yo tun wokceŋ.
Yocwa 19:12 Cakke ki i Carid bene waŋ lobone mukene mukemo wokceŋ ma yo tuŋ kunyaŋo ocito oo wa i waŋ lobo me Kiclot-tabor,
Yocwa 19:13 ka ocito kwede Dabera, ka oo i Japia. Ka oa ki kunnu okato yo tuŋ wokceŋ oo kwede Gat-keper ki Etkajin, ka ocito Rimmon ci olokke odok Nea.
Yocwa 19:14 Waŋ lobo yo tun acam ogom woko ocito Kanaton ci ogik i nota Iptakel.
Yocwa 19:15 Medde i kom meno gubedo ki Katat, Nakalal, Cimron, Iddat ki Beterekem; gubedo ki gaŋi apar wiye aryo ki gaŋi matino ma i ŋetgi.
Yocwa 19:16 Meno aye ginaleya pa jo Jabulon ma oporo doggolagi, gaŋi magi ki gaŋi matino ma i ŋetgi. Lobo ma gipoko bot jo Icakar
Yocwa 19:391 
Yocwa 19:17 Kwir ma gibolo me aŋwenne opoto i kom Icakar pi kaka pa jo Icakar muporo doggolagi.
Yocwa 19:18 I lobogi onoŋo tye iye gaŋi magi: Jejreel, Kecuiot, Cunem,
Yocwa 19:19 Kaparaim, Sion, Anakarat,
Yocwa 19:20 Rabit, Kicion, Ebej,
Yocwa 19:21 Remet, Enganim, En-kada, Bet-pajej.
Yocwa 19:22 Waŋ lobogi ogudo Tabor bene, Cakajuma ki Bet-cemec, ci ogik i kulu Jordan. Gaŋigi ducu obedo apar wiye abicel, ki gaŋi matino ma i ŋetgi.
Yocwa 19:23 Meno aye ginaleya pa jo Icakar muporo doggolagi, gaŋi magi ki gaŋi matino ma i ŋetgi. Lobo ma gipoko bot jo Acer,
Yocwa 19:24 Kwir ma gibolo me abicce opoto i kom kaka pa jo Acer muporo doggolagi.
Yocwa 19:25 Lobogi onoŋo tye iye gaŋi magi: Kelkat, Kali, Beten, Akicap,
Yocwa 19:26 Alam melek, Amad ki Mical. Waŋ lobogi ogudo Karmel yo tuŋ potoceŋ, ki Cikor- libnat;
Yocwa 19:27 lacen olokke odok tuŋ wokceŋ ocito Bet-dagon, ci ogudo lobo pa jo Jabulon ki nota Iptakel yo tuŋ acam i Bet-emek ki Neiel. Waŋ lobo ma yo tuŋ acam ocito Kabul,
Yocwa 19:28 Ebron, Rekob, Kamon ki Kana ci oo wa i Cidon Maditte;
Yocwa 19:29 lacen olokke ocito Rama oo kwede Turo ma gicelo ki cel gogo-ni, ci olokke ocito Koca ka ogik i dog nam. Gaŋigi mukene obedo Makalab,
Yocwa 19:30 Umma, Apek ki Rekob, ducu pyeraryo ki gaŋi matino ma i ŋetgi.
Yocwa 19:31 Meno aye ginaleya pa jo Acer muporo doggolagi, gaŋi magi ki gaŋi matino ma i ŋetgi. Lobo ma gipoko bot jo Naputali
Yocwa 19:32 Kwir ma gibolo me abicel opoto i kom kaka pa jo Naputali muporo doggolagi.
Yocwa 19:33 Waŋ lobogi ocakke i Kelep i te yat kworo ma i Jaananim owok ki i Adami-nekeb ki Jabneel, ocito wa i Lakun ka ogik kwede i kulu Jordan.
Yocwa 19:34 Ki kunnu waŋ lobo olokke okemo yo tuŋ potoceŋ ocito Ajinot-tabor, oa ki kunnu ocito Kukok; kumeno ogudo lobo pa jo Jabulon yo tuŋ acuc, lobo pa jo Acer yo tuŋ potoceŋ ki kulu Jordan yo tuŋ wokceŋ.
Yocwa 19:35 Gaŋigi ma gicelo ki cel gogo obedo Jidim, Jer, Kammat, Rakat, Kineret,
Yocwa 19:36 Adama, Rama, Kajor,
Yocwa 19:392 
Yocwa 19:37 Kedec, Edrei, En-Kajor,
Yocwa 19:38 Yiron, Migdalel, Korem, Bet-anat ki Bet-cemec: Gaŋigi ducu obedo apar wiye aboŋwen ki gaŋi matino ma i ŋetgi.
Yocwa 19:39 Meno aye ginaleya pa jo Naputali ma oporo doggolagi, gaŋi magi ki gaŋi matino ma i ŋetgi. Lobo ma gipoko bot jo Dan
Yocwa 19:40 Kwir, ma gibolo me abiro opoto i kom kaka pa jo Dan muporo doggolagi.
Yocwa 19:41 I lobo me ginaleyagi onoŋo tye iye gaŋi magi Jora, Ectaol, Ir-cemec,
Yocwa 19:42 Caalahin, Aijalon, Itla,
Yocwa 19:43 Elon, Timna, Ekron,
Yocwa 19:44 Elteke, Gibeton, Baalat,
Yocwa 19:45 Jekud, Bene-barak, Gat-rimmon,
Yocwa 19:46 Mejarkon ki Rakon ki lobo ma i nyim Jopa.
Yocwa 19:47 Ento ka lobo pa jo Dan orwenyo woko ki i ciŋgi, gucito gulwenyo i kom gaŋ mo ma nyiŋe Lecem, gumayo, guneko dano ma gubedo iye ducu ki pala lucwan, guloko gaŋ meno odoko megi, gucako bedo iye. Guloko nyiŋ Lecem gucako ni, Dan macalo nyiŋ kwarogi Dan.
Yocwa 19:48 Meno aye ginaleya pa jo Dan ma oporo doggolagi, gaŋi magi ki gaŋi matino ma i ŋetgi. Lobo ma gimiyo bot Yocwa
Yocwa 19:49 Ka doŋ gutyeko poko lobo i dul mapatpat me bedo ginaleyagi, jo Icrael gumiyo dul lobo bot Yocwa wod pa Nun obed ginaleyane i kingi.
Yocwa 19:50 Gumiyo bote gaŋ ma en olego ki botgi kit ma Rwot ocikogi kwede, en aye Timnatcera ma i lobo godi pa jo Epraim. En dok ogero gaŋŋe odoco ci obedo iye.
Yocwa 19:51 Meno aye ginaleya ma ajwaka Eleajar ki Yocwa ki ludito kaka ma i odi pa kwarogi gupoko bot jo Icrael i Cilo i nyim Rwot i doggola kema me rwatte kun gibolo iye kwir; gutyeko poko lobo kit meno.
Yocwa 20:1 Rwot dok owaco bot Yocwa ni,
Yocwa 20:2 “Wac bot jo Icrael ni, ‘Wu yer gaŋi me laro lunek dano ma yam aloko pigi botwu ki i dog Moses,
Yocwa 20:393 
Yocwa 20:3 wek lunek ma pe guneko dano akaka, nyo ma pe gupiro pi nekone apira, guriŋ gular iye komgi. Gaŋi magi bibedo me laro lanek dano ki bot lacul kwor remo.
Yocwa 20:4 Lanek biriŋo laro gaŋ mo i kingi, ci bicuŋ i nyim dog gaŋ ma gidonyo kwede-ni wek otit lokke bot ludoŋo me gaŋ meno. Ka gin gibi tere wa i gaŋ, gimine kabedo mo, ci en bibedo kwedgi kunnu.
Yocwa 20:5 Ka ce wat macok pa lato ma lacul kwor remo-ni olubo kore, pe gibimiyo lanek meno i ciŋgi, pien pe oneko lawote ma onoŋo opiro pi nekone apira, dok onoŋo en yam pe tye ki kit mone mo i kome i kare macon ca.
Yocwa 20:6 En bibedo i gaŋ meno nio ka bicuŋ i nyim kacokke wek giŋol koppe, ci bikuro nio wa i kare ma ajwaka madit ma onoŋo tye ka tic i kare meno otyeko to. Lacen en twero dok i gaŋŋe wa tugi kikome, i gaŋ ma yam en oa ki iye i kare ma oriŋo olaro kome-ni.’ ”
Yocwa 20:7 Ci jo Icrael guyero gaŋi magi, gukwerogi pi tic man: Kedec ma i Galilaya i lobo godi pa jo Naputali, Cekem i lobo godi pa jo Epraim, ki Kiriat-arba, en aye Kebron, i lobo godi pa jo Juda.
Yocwa 20:8 Ki loka Jordan ma i ŋe Jeriko yo tuŋ wokceŋ guyero Bejer ma i tim ma bedo cerecere i lobo pa jo Reuben, Ramot ma i Gilead i lobo pa jo Gad, ki Golan ma i Bacan i lobo pa jo Manace.
Yocwa 20:9 Meno aye gaŋi ma giyerogi pi kaka pa jo Icrael ducu kacel ki welo ma lubedo i kingi, wek lanek dano ma pe oneko akaka oriŋ olar iye kome, wek pe oto i ciŋ lacul kwor remo nio waŋ ma ocuŋ i nyim kacokke.
Yocwa 21:1 Ludito wi kaka pa kwaro pa Lulevi gubino bot ajwaka Eleajar ki Yocwa wod pa Nun ki ludito wi kaka pa jo Icrael mukene ducu.
Yocwa 21:2 Gubino botgi i Cilo i lobo Kanaan, guwaco botgi ni, “Rwot yam ociko ki i dog Moses ni myero gimi botwa gaŋi me bedowa kacel ki lobo ma i ŋetgi me olet-gu pi kwayo limwa makwo.”
Yocwa 21:3 Ci jo Icrael gulubo cik pa Rwot, gumiyo gaŋi magi bot Lulevi kacel ki lobo me oletgi kun gikwanyo ki i kom ginaleyagi:
Yocwa 21:4 Kwir okwoŋo poto i kom jo Kokat ci Lulevi ma likwayo pa ajwaka Aron gulimo gaŋi apar wiye adek ki bot jo Juda, jo Cimeon ki jo Benjamin kun onoŋo giyerogi ki bolo kwir.
Yocwa 21:5 Jo Kokat mudoŋŋe gulimo gaŋi apar ki bot jo Epraim, jo Dan ki nucu kaka pa jo Manace muporo doggolagi.
Yocwa 21:394 
Yocwa 21:6 Jo Gercon gulimo gaŋi apar wiye adek ki bot jo Icakar, jo Acer, jo Naputali ki nucu kaka pa Manace ma i Bacan muporo doggolagi.
Yocwa 21:7 Jo Merari gulimo gaŋi apar wiye aryo ki bot jo Reuben, jo Gad ki jo Jabulon muporo doggolagi.
Yocwa 21:8 Gaŋi magi ki lobo olet ma i ŋetgi jo Icrael gumiyo bot jo Levi kun gibolo kwir, kit macalo Rwot yam ociko ki i dog Moses.
Yocwa 21:9 Gaŋi ma gulimo ki bot kaka pa Juda ki Cimeon,
Yocwa 21:10 gaŋi ma gimiyo bot likwayo pa Aron, ma gin aye doggola acel i kin jo Kokat ma Lulevi-ni nyiŋgi ene.
Yocwa 21:11 Kwir okwoŋo poto i komgi ci gimiyo botgi Kiriat-arba, en aye Kebron, ma i lobo godi me Juda, kacel ki lobo olet ma orume dyere. Arba obedo kwaro pa jo Anak.
Yocwa 21:12 Ento potti ducu ma i ŋet gaŋ meno, ki gaŋi matino ma i ŋete yam onoŋo gimiyogi woko bot Kaleb wod pa Jepune me bedo mere.
Yocwa 21:13 Gimiyo Kebron ki lobo olet ma i ŋete bot likwayo pa ajwaka Aron, en aye gaŋ me laro lunek dano, Libna ki lobo olette,
Yocwa 21:14 Jatir ki olette, Ectemoa ki olette,
Yocwa 21:15 Kolon ki olette, Debir ki olette,
Yocwa 21:16 Ain ki olette, Juta ki olette, Bet-cemec ki olette, gaŋi aboŋwen mua ki bot kaka aryo-nu.
Yocwa 21:17 Ka doki gimiyo botgi gaŋi magi mua ki bot jo Benjamin: Gibeon, Geba,
Yocwa 21:18 Anatot ki Almon, gaŋi aŋwen ki olet ma i ŋetgi.
Yocwa 21:19 Gaŋi ducu ma gimiyo bot likwayo pa ajwaka Aron gubedo apar wiye adek, kun gaŋ acel acel tye ki lobo me olet i ŋete.
Yocwa 21:20 Lulevi me doggola mogo pa jo Kokat mudoŋ gulimo gaŋi magi ma i lobo pa jo Epraim:
Yocwa 21:21 Cekem, gaŋ me laro lunek dano ma i lobo godi me Epraim, ki olette, Gejer ki olette,
Yocwa 21:22 Kibjaim ki olette, Bet-koron ki olette, gaŋi aŋwen.
Yocwa 21:23 Ki bot kaka pa Dan gulimo Elteke, Gibeton,
Yocwa 21:24 Aijalon ki Gat-rimmon, gagi aŋwen ki olet ma i ŋetgi.
Yocwa 21:25 Ki bot nucu kaka pa Manace gulimo Taanak ki Gat-rimmon ki olet ma i ŋetgi.
Yocwa 21:26 Kumeno gaŋi ducu ma gimiyo bot doggola mukene pa jo Kokat gubedo apar, kun gaŋ acel acel tye ki lobo olet i ŋete.
Yocwa 21:395 
Yocwa 21:27 Jo Gercon ma doggola mukene pa Lulevi gulimo gaŋi aryo ki bot nucu kaka pa Manace, gin aye Golan ma i Bacan ma gaŋ me laro lunek dano ki olet ma i ŋete, ki Be-eciterot ki olette.
Yocwa 21:28 Ki bot jo Icakar gulimo Kicion, Oaberat,
Yocwa 21:29 Jarmut ki En-ganim, gaŋi aŋwen ki olet ma i ŋetgi.
Yocwa 21:30 Ki bot jo Acer gulimo Mical, Abdon,
Yocwa 21:31 Kelkat ki Rekob, gaŋi aŋwen ki olet ma i ŋeti.
Yocwa 21:32 Ki bot jo Naputali gulimo Kedec i Galilaya, gaŋ me laro lunek dano, Kamot-dor ki Kartan, gaŋi adek ki olet ma i ŋetgi.
Yocwa 21:33 Kumeno gaŋi ducu ma gimiyo bot doggola mapatpat pa jo Gercon obedo apar wiye adek, kun gaŋ acel acel tye ki lobo olet i ŋete.
Yocwa 21:34 Lulevi mukene, ma gin aye doggola pa jo Merari, gulimo ki bot jo Jabulon Jokneam, Karta,
Yocwa 21:35 Dimna ki Nakalal, gaŋi aŋwen ki olet ma i ŋetgi.
Yocwa 21:36 Ki bot jo Reuben gulimo Bejer, Jakaj,
Yocwa 21:37 Kedemot ki Mepat, gaŋi aŋwen ki olet ma i ŋetgi.
Yocwa 21:38 Ki bot jo Gad gulimo Ramot ma i Gilead ma gaŋ me laro lunek dano, Makanaim,
Yocwa 21:39 Kecbon ki Jajer, gaŋi aŋwen ki olet ma i ŋetgi.
Yocwa 21:40 Gaŋi ducu ma gimiyo bot doggola mapatpat pa jo Merari, en aye bot doggola pa Lulevi mudoŋŋe, obedo apar wiye aryo.
Yocwa 21:41 Gaŋi ducu pa Lulevi ma gitye i dye lobo pa jo Icrael gubedo pyeraŋwen wiye aboro, ki oletgi.
Yocwa 21:42 Gaŋ acel acel onoŋo tye ki lobo olet ma orume dyere; gaŋigi ducu gubedo kit meno. Jo Icrael gucamo lobo
Yocwa 21:43 Kit meno Rwot omiyo bot jo Icrael lobo ducu ma yam okwoŋo pire ni ebimiyo bot kwarogi-ni; gucamo lobone kit meno, ci gubedo iye.
Yocwa 21:44 Rwot omiyogi yweyo i kabedogi ducu kit ma yam okwoŋo bot kwarogi; pe lamerokgi acel mo ocun i nyimgi, pien Rwot onoŋo omiyo lumerokgi ducu i ciŋgi.
Yocwa 21:45 Lok mabeco ducu ma yam onoŋo Rwot ociko ki jo Icrael ocobbe kakare, pe onen lok mo ma pe otimme.
Yocwa 22:396 
Yocwa 22:1 Lacen Yocwa olwoŋo jo Reuben, jo Gad ki nucu kaka pa Manace,
Yocwa 22:2 ci owaco botgi ni, “Wutyeko cobo gin ducu ma yam Moses latic pa Rwot ocikowu kwede, dok wubedo ka woro doga bene i lok ducu ma acikowu kwede.
Yocwa 22:3 Pe wubwoto utmegiwu i lwak kare man ducu o kwede wa onyoo, ento wuketo cwinywu ka lubo lok ma Rwot Lubaŋawu ocikowu kwede.
Yocwa 22:4 Kombeddi Rwot Lubaŋawu doŋ otyeko miyo yweyo bot utmegiwu kit ma yam ocikogi kwede-ni; pienno wun doŋ wulokke wudok cen i pacowu ka ma lobo ma yam wucamo odoko mewu tye iye, i lobo ma yam Moses latic pa Rwot omiyo botwu loka Jordan.
Yocwa 22:5 Ber wugwokke ka lubo cik ki lok ducu ma yam Moses latic pa Rwot ocikowu kwede, ni, wumar Rwot Lubaŋawu, kun wulubo yone ducu ki lok ma en ociko, wumok i kome likiŋ kun wutiyo bote ki cwinywu ducu ki tipo komwu ducu.”
Yocwa 22:6 Kit meno Yocwa ocikogi kun lamo gum i komgi, ka ocwalogi kwede tugi, ci gudok i pacogi.
Yocwa 22:7 Onoŋo Moses yam omiyo dul lobo bot nucu kaka pa Manace i Bacan, ento nucu kakane mukene Yocwa aye omiyo lobo botgi ma ka ŋet utmegigi ma i lobo ma loka Jordan yo tuŋ potoceŋ, I kare ma Yocwa ocwalogi i pacogi, olamo gum i komgi,
Yocwa 22:8 kun waco botgi ni, “Doŋ wudok cen i pacowu ki lonyo madwoŋ, ki lwak lim makwo mapol, ki ryal, jabu, mola, nyonyo ki boŋŋi-gu, wucit wupok jami ma wuyako ki bot lukworwu i kinwu ki utmegiwu.”
Yocwa 22:9 Kit meno jo Reuben, jo Gad ki nucu kaka pa Manace gucako dok i pacogi; gupokke woko ki jo Icrael i Cilo ma tye i lobo Kanaan, gucito i lobo Gilead, en aye lobogi kikome ma yam gulimo, kit ma Rwot onoŋo ociko ki Moses.
Yocwa 22:10 Ka guo i Gelilot i ŋet kulu Jordan, ma tye i lobo Kanaan, ci jo Reuben, jo Gad ki nucu kaka pa Manace gucano keno tyer i ŋet Jordan, keno tyer madit mada.
Yocwa 22:11 Ci jo Icrael guwinyo lok ni, “Jo Reuben, jo Gad ki nucu kaka pa Manace gucano keno tyer i waŋ lobo me Kanaan, i Gelilot ma i ŋet Jordan mukemo lobo pa jo Icrael.”
Yocwa 22:12 Ka jo Icrael guwinyo pire, ci lwak jo Icrael ducu gucokke i Cilo ka yubo lweny i komgi.
Yocwa 22:13 Jo Icrael gucwalo Finekaci wod pa ajwaka Eleajar bot jo Reuben, jo Gad ki nucu kaka pa Manace i lobo Gilead,
Yocwa 22:14 kacel ki rwodi apar. Gucwalo rwot acel ki i kaka acel acel pa jo Icrael, kun rwot acel acel obedo ladit ma loyo doggola mo i kin kaka pa jo Icrael.
Yocwa 22:397 
Yocwa 22:15 Ka doŋ guo bot jo Reuben, jo Gad ki nucu kaka pa Manace ma i lobo Gilead, ci guwaco botgi ni,
Yocwa 22:16 “Lwak pa Rwot ducu guwaco botwu kit man ni, ‘Man kit robo dog aŋo ma wutimo i kom Lubaŋa pa Icrael-li, mumiyo wulokke woko wuweko lubo kor Rwot, wucano keno tyer piwu kenwu, wucako jemo woko i kom Rwot?
Yocwa 22:17 Bal ma otimme i Peor pud pe oromowu ce, ma yam two gemo opoto pire i kom lwak pa Rwot? Pud peya walonnye i kom bal meno wa onyoo,
Yocwa 22:18 ci dok pud wumedde ki weko lubo kor Rwot i kare man? Ka ce dok wujemo woko i kom Rwot tin, ci diki kiniga bimake i kom lwak jo Icrael ducu.
Yocwa 22:19 Ento koni ka lobowu obedo keni, ci wudok cen i lobo pa Rwot ka ma kema pa Rwot ocuŋ iye-ni, wuyer dul lobo mo i kinwa kunnu wek wubed iye; ento pe dok wujem i kom Rwot aye, nyo pe wulokwa wadok lujemo pi cano keno tyer mukene ma dok pat ki keno tyer pa Rwot Lubaŋawa kikome.
Yocwa 22:20 Akan wod pa Jera yam pe oŋayo waŋ Rwot ce pi lok ma dok i kom jami ma onoŋo gidyerogi woko bot Rwot, ci omiyo akemo opoto i kom lwak jo Icrael ducu? Dok en pe oto kene pi ballenu.’ ”
Yocwa 22:21 Jo Reuben jo Gad ki nucu kaka ka Manace gudok iye bot ludito wi doggola pa jo Icrael ni,
Yocwa 22:22 “Rwot aye Lubaŋa ma loyo lubaŋa ducu! Rwot aye Lubaŋa ma loyo lubaŋa ducu! En ŋeyo, dok en weko Icrael bene ŋeyo! Ka ce man otimme pi jemo nyo pi ŋayo waŋ Rwot, ci tin pe wubwotwa makwo.
Yocwa 22:23 Ka ce wacano keno tyer pi weko lubo kor Rwot, nyo ka ce wacano pi tyero iye gitum awaŋa, nyo gityer me moko kwon, nyo gityer lakwecwiny, ci wek Rwot kikome aye ocul kwor i komwa.
Yocwa 22:24 Pe kumeno gire, ento wan onoŋo watimo pi lworo pi kare ma bibino anyim, pien likwayowu gibiwaco bot likwayowa ni, ‘Wun wuwaco ni Rwot Lubaŋa pa Icrael obedo Lubaŋawu niŋniŋ?
Yocwa 22:25 Rwot doŋ otyeko keto kulu Jordan obedo waŋ lobo i kin wan ki wun; pienno wun jo Reuben ki jo Gad pe wutye ki waŋ pok mo i kom Rwot.’ Lok macalo meno bimiyo likwayowu gijuko likwayowa, ci miyo giweko woro Rwot woko.
Yocwa 22:26 En aye lok mumiyo wawaco ni, ‘Wek wacanu keno tyer, pe pi gitum awaŋa nyo pi tumo iye gitum mo,
Yocwa 22:27 ento watim me bedo caden i kin wan ki wun, ki i kin yalwak ma bilubowa i anyim, ma nyuto ni wan bene waworo Rwot ki gitum awaŋa ki gitum mukene ki gityer lakwecwiny ina watyero i nyime; wek likwayowu pe guwac bot likwayowa i kare ma bibino anyim ni, “Wun pe wutye ki waŋ pok mo i kom Rwot.” ‘
Yocwa 22:398 
Yocwa 22:28 Onoŋo watamo ni, ka giloko botwa kit meno, nyo bot likwayowa i kare me anyim, ci wabidok iye ni, ‘Nen kit keno tyer ma yam kwarowa gucano muporo keno tyer pa Rwot kikome. Pe gucano pi gitum awaŋa nyo pi tyero kit gitum mo, ento me bedo caden i kin wan ki wun.’
Yocwa 22:29 Wanonoŋo pe wayubbe pi jemo i kom Rwot wacel, nyo me weko lubo kor Rwot i kare man pi cano keno tyer me tumo gitum awaŋa, nyo me tyero gityer me moko kwon nyo kadi kit gitum mo me ameda i kom keno tyer pa Rwot Lubaŋawa ma i nyim kemane-ni!”
Yocwa 22:30 Ka ajwaka Finekaci ki rwodi ma luwi lwak, ki ludito kaka ma i Icrael ma onoŋo gitye kacel kwede guwinyo lok pa jo Reuben, jo Gad ki jo Manace ma gudok iye- ni, ci cwinygi obedo yom mada.
Yocwa 22:31 Finekaci wod pa ajwaka Eleajar owaco bot jo Reuben, jo Gad ki jo Manace ni, “Tin doŋ waniaŋ atir ni, Rwot tye i dyewa, pien wun pe wutimo man pi robo dog Rwot; kombeddi doŋ wutyeko laro jo Icrael woko ki i cin Rwot.”
Yocwa 22:32 Lacen Finekaci wod pa ajwaka Eleajar ki rwodi ducu gua ki bot jo Reuben ki jo Gad ma i lobo Gilead, gudok i Kanaan bot jo Icrael ma tye kunnu, ci gudwoko lok botgi.
Yocwa 22:33 Lok ma gudwoko botgi oyomo cwiny jo Icrael mada, ci gupwoyo Lubaŋa, pe dok gumedde ki loko me cito ka lweny i komgi nyo pi balo lobo ma jo Reuben ki jo Gad gibedo iye-ni woko.
Yocwa 22:34 Jo Reuben ki jo Gad gucako nyiŋ keno tyer ma gucano ni, Caden, pien guwaco ni, “Man aye bedo me caden i kin wan ki wun ma moko ni, Rwot en aye Lubaŋa.”
Yocwa 23:1 Ka kare okato malac ma Rwot doŋ otyeko miyo yweyo bot jo Icrael i kom lumerokgi ducu ma yam orumogi dyere-ni, onoŋo Yocwa doŋ oti woko, mwaka me ditte doŋ dwoŋ.
Yocwa 23:2 Olwoŋo jo Icrael ducu, ki ludoŋogi, ludito wigi, luŋolkopgi ki ludito ticgi ducu, ci owaco botgi ni, “An kombeddi doŋ ati woko, mwaka me ditta doŋ dwoŋ.
Yocwa 23:3 Wun doŋ wutyeko neno gin ducu ma Rwot Lubaŋawu otiyo piwu i kom rok magi ducu, pien Rwot Lubaŋawu aye obedo ka lweny i komgi piwu.
Yocwa 23:4 Nen ka doŋ atyeko poko rok mapatpat ma, pud gudoŋ i kinwu me bedo ginaleya pa kakawu, kacel ki rok ducu ma yam doŋ aloyogi woko, cakke ki i Jordan o kwede wa i Nam Madit ma yo tuŋ potoceŋ.
Yocwa 23:5 Rwot Lubaŋawu bidirogi woko cen kun ryemogi woko ki i nyimwu, ci wubicamo lobogi kit ma yam Rwot Lubaŋawu ocikke kwede botwu-ni.
Yocwa 23:399 
Yocwa 23:6 Pienno wucuŋ matek kun, wulubo gin ducu ma gicoyo i buk me cik pa Moses, pe wuŋak wudok yo tuŋ acuc nyo yo tuŋ acam.
Yocwa 23:7 Pe wunyebbe ki bedo kacel ki lurok ma pud gudoŋ i kinwu-ni, pe wutuc nyiŋ Iubanagi, pe wukwoŋ kwoŋ mo ki nyiŋ lubaŋagi, pe wuworgi, pe wuryebbe i nyimgi.
Yocwa 23:8 Ento wumok likiŋ i kom Rwot Lubaŋawu kit ma wubedo ka timone o kwede wa onyoo-ni.
Yocwa 23:9 Rwot doŋ otyeko ryemo rok madito ki matego woko ki i nyimwu; ŋat mo peya onen ma obedo ki twero me cuŋ i nyimwu.
Yocwa 23:10 Dano acel mo ki i kinwu romo ryemo jo alip kulu, pien Rwot Lubaŋawu aye tye ka lweny piwu kit ma yam owaco botwu-ni.
Yocwa 23:11 Doŋ ba, myero wugwokke matek, wunen ni wumaro Rwot Lubaŋawu;
Yocwa 23:12 pien ka wudok cen kun wuribbe ki lurok ma gudoŋ i kinwu, ka ce wucako nyomme kwedgi kun wunyomo anyiragi ka dok gin bene ginyomo anyirawu,
Yocwa 23:13 ci wuŋe atir ni, Rwot Lubaŋawu pe dok bimedde ki ryemo lumerokwu woko ki i nyimwu; ento gin aye gibidoko macalo owic ki layutta me cikowu, ki odoo gayi me jwato pyerwu ki okuto me cobo waŋwu, nio ka wubito wutum woko ki i lobo man maber ma Rwot Lubaŋawu doŋ omiyo botwu-ni.
Yocwa 23:14 “Kombeddi an doŋ atye cok ka lubo yo ma gin me wi lobo ducu mol ci to iye-ni, wun bene wuŋeyo ki i cwinywu wa ki tipo komwu ducu ni, gin mabeco ducu ma yam Rwot Lubaŋawu ociko piwu gin ducu gucobbe kakare, pe tye acel mo ma pe otimme.
Yocwa 23:15 Ento kit ma yam Rwot Lubaŋawu ocobo lok ducu mabeco ma yam ociko piwu- ni, kit meno bene Rwot dok bikelo gin ducu maraco i komwu, nio ka, bityekowu woko ki i lobo man maber ma en omiyo botwu-ni,
Yocwa 23:16 ka ce wuturo gicikke pa Rwot Lubaŋawu ma yam ocikowu kwede kun wucito ka woro lubaŋa mogo mukene, wuryebbe i nyimgi. Kiniga bimako Rwot i komwu, ci wubito wutum woko oyotoyot ki i lobo man maber ma en omiyo botwu.”
Yocwa 24:1 Lacen Yocwa dok ocoko kaka pa jo Icrael ducu kacel i Cekem; olwoŋo ludoŋo ki luwi lwak, luŋolkop ki ludito tic ma i Icrael ducu, ci gubino guryeyo i nyim Lubaŋa.
Yocwa 24:2 Yocwa owaco bot lwak ducu ni, “Rwot Lubaŋa pa Icrael owaco kuman ni, ‘Kwarowu yam con gubedo i lobo ma loka kulu Euprate, ci gubedo ka woro lubaŋa mogo mukene. Ŋat acel i kingi obedo Tera ma won Abraim ki Nakor.
Yocwa 24:400 
Yocwa 24:3 An yam akwanyo kwarowu Abraim woko ki i lobo ma loka kulu Euprate, ci atelo wiye awok kwede i lobo Kanaan ducu, dok amiyo likwaye gunya mapol. Amiyo bote Icaka,
Yocwa 24:4 dok amiyo bot Icaka litinone Yakobo ki Ecau. Amiyo lobo godi me Ceir bot Ecau me bedo mere, ento Yakobo ki litinone gucito megi wa i Ejipt.
Yocwa 24:5 Ka dok acwalo Moses ki Aron, ci ayelo jo Ejipt ki gemo mapol ki kit gin ducu ma atimo i kingi; ka lacen akwanyowu woko ki kunnu.
Yocwa 24:6 Akwanyo kwarowu woko ki i Ejipt ci wuo wa i dog nam: io Ejipt guryemo kor kwarowu ki gadigadi lweny ki aguragura o kwede wa i dog Nam Makwar.
Yocwa 24:7 Ka kwarowu gukok bot Rwot, en oketo piny macol i kin wun ki jo Ejipt, ka dok odwoko nam cen i komgi ci omwonyogi woko ducu. Yam wuneno ki waŋwu gin ma atimo i kom jo Ejipt, dok wubedo i tim pi lwak kare malac.
Yocwa 24:8 “ ‘Ka dok akelowu i lobo pa jo Amor ma gubedo loka Jordan tuŋcel. Gulwenyo kwedwu ento amiyogi i ciŋwu; wumako lobogi wucamo odoko mewu, ci atyekogi woko ki i nyimwu.
Yocwa 24:9 I ŋe meno Balak wod pa Jipor, kabaka me Moab, otiŋŋe olwenyo i kom jo Icrael; ka dok ocwalo kwena olwoŋo Balaam wod pa Beor ni obin wek ocenwu woko,
Yocwa 24:10 ento an pe awinyo dog Balaam, mumiyo en dok olamo gum i komwu; kit meno alarowu woko ki i ciŋ Balak.
Yocwa 24:11 Wukato loka Jordan, wubino i Jeriko, ci jo Jeriko gulwenyo i komwu, kacel ki jo Amor, jo Periji, jo Kanaan, jo Kit, jo Girgac, jo Kiv ki jo Jebuc, ento amiyogi ducu i ciŋwu.
Yocwa 24:12 I kare meno acoro pino jobi i nyimwu pi ryemo luker pa jo Amor aryo ducu woko ki i nyimwu; pe wun aye wuloyogi ki pala lucwanwu nyo atumwu.
Yocwa 24:13 Amiyo botwu lobo ma yam pe wutiyo iye gin mo, ki gaŋi ma yam pe wun aye wugerogi, ci wubedo iye; wutye ka camo nyig olok ki nyig jeituni ma yam pe wupitogi.’
Yocwa 24:14 “Pi meno doŋ wulwor Rwot, wuti bote ki leŋcwiny ki gen madwoŋ, Wubol woko lwak lubaŋa ma yam kwarowu gubedo ka worogi i lobo ma loka kulu Euprate ki i lobo Ejipt wek doŋ wuwor Rwot.
Yocwa 24:15 Ka pe wumito woro Rwot, ci tin doŋ wuyer ŋat ma wubitiyo bote, ka nyo wubiyero lubaŋa ma yam kwarowu gutiyo botgi i lobo ma loka kulu Euprate, nyo lubaŋa pa jo Amor ma wubedo i lobogi-ni; ento an gira ki jo ma i oda ducu wabitiyo bot Rwot.”
Yocwa 24:16 Lwak gudok iye ni, “Wan pe wabedo ki tam mo me bwoto Rwot pi tiyo bot lubaŋa mukene,
Yocwa 24:401 
Yocwa 24:17 pien Rwot Lubaŋawa aye yam okwanyowa kacel ki kwarowa ki i lobo Ejipt, ki i ot kol me bedo opii. Otiyo lwak lanyut madito kun wan waneno, ogwokowa i yo ducu ma wawoto iye ki i kom rok ducu ma wakato wawok i kingi-ni.
Yocwa 24:18 Rwot oryemo rok meno ducu woko ki i nyimwa, gin jo Amor ma yam gubedo i lobo-ni, mumiyo wan wabitiyo bot Rwot, pien en aye Lubaŋawa.”
Yocwa 24:19 Ento Yocwa dok owaco bot lwak ni, “Pe wutwero tiyo bot Rwot, pien en Lubaŋa maleŋ, en Lubaŋa ma lanyeko. Pe bitimowu kica i kom tim aranyiwu ki balwu.
Yocwa 24:20 Ka ce wubwoto Rwot kun wutiyo bot lubaŋa mogo pa lurok, ci en bilokke ka timowu marac ci tyekowu woko, kadi bed yam koŋ onoŋo otimowu maber.”
Yocwa 24:21 Lwak gugamo dog Yocwa ni, “Pe kumeno; wan giwa wabitiyo bot Rwot.”
Yocwa 24:22 Yocwa dok owaco bot lwak ni, “Wun aye wudoko caden i komwu kekenwu, pien doŋ wutyeko yero Rwot kun wuwacci wubitiyo bote keken.” Lwak gugamo ni, “Wan aye caden giwa.”
Yocwa 24:23 Yocwa owaco botgi ni, “Wubol lubaŋa pa lurok ducu ma gitye i kinwu woko, wek wulok cwinywu odwog i kom Rwot Lubaŋa pa Icrael.”
Yocwa 24:24 Lwak guwaco bot Yocwa ni, “Wabitiyo bot Rwot Lubaŋawa, dok wabiworo doge.”
Yocwa 24:25 Kit meno Yocwa oketo gicikke ki lwak i nino meno, ci omiyo botgi cik mapol i Cekem i nino meno kun nyuto kit ma myero gulub ki cik mapatpat ducu.
Yocwa 24:26 Yocwa ocoyo lok magi ducu i buk me cik pa Lubaŋa; ci okwanyo got madit, ocibo ocuŋ kunnu i te yat kworo ma i kabedo maleŋ pa Rwot.
Yocwa 24:27 Yocwa dok owaco bot lwak ducu ni, “Nenu, got man aye bibedo caden i komwa, pien otyeko winyo lok pa Rwot ducu ma en owaco botwa; mumiyo en bedo lacaden i komwu wek pe dok wukwer Lubaŋawu.”
Yocwa 24:28 Ka meno otum Yocwa ociko lwak ci guket woko kun ŋat acel acel odok i lobo ma oleyo-ni. To pa Yocwa ki pa Eleajar (Luŋol 2.6-10)
Yocwa 24:29 Ki i ŋe lok meno ducu Yocwa wod pa Nun ma latic pa Rwot oto woko ma onoŋo mwaka me ditte oromo miya acel ki apar.
Yocwa 24:30 Guyiko kome i lobone kikome, i ginaleya ma yam gimiyo bote, i Timnat-cera i lobo godi pa jo Epraim i ŋet got Gaac, yo tuŋ acam.
Yocwa 24:31 Jo Icrael gutiyo bot Rwot i kare pa Yocwa ducu ki i kare pa ludoŋo ducu ma yam gudoŋ ka Yocwa doŋ oto, gin jo ma guŋeyo tic ducu ma yam Rwot otiyo pi jo Icrael.
Yocwa 24:402 
Yocwa 24:32 Cogo kom Yucepu ma onoŋo jo Icrael yam gukelo ki i Ejipt giyiko i Cekem i dullobo ma yam Yakobo owilo ki bot awobe pa Kamor ma won Cekem; owilo ki dullim miya acel. Dul lobo-nu odoko ginaleya pa likwayo pa Yucepu matwal.
Yocwa 24:33 Ka Eleajar wod pa Aron bene oto, ci giyiko kome i Gibea, i gaŋ pa wode Finekaci ma yam onoŋo gimiyo bote i lobo godi pa jo Epraim.
Yocwa 24:403  Luŋolkop Luŋolkop 1 Jo Juda ki jo Cimeon gumako Adoni-bejek
Yocwa 24:1 Ka Yocwa doŋ oto, jo Icrael gucako penyo dog Rwot ni, “Aŋa ma bikwoŋo cito piwa ka lweny i kom jo Kanaan?”
Yocwa 24:2 Ci Rwot ogamo ni, “Jo Juda aye gibicito; nen, atyeko miyo lobo-ni i ciŋgi.”
Yocwa 24:3 Jo Juda guwaco bot utmegigi jo Cimeon ni, “Wubin wunywak kwedwa wot i lobo ma gipoko botwa ki kwir-ri, wek walweny i kom jo Kanaan, Wan bene wabinywako kwedwu wot kit meno i lobo ma gipoko botwu,” Mumiyo jo Cimeon gucito kwedgi.
Yocwa 24:4 Ka jo Juda gucito kunnu, Rwot omiyo jo Kanaan ki jo Periji i ciŋgi, ci guloyo dano alip apar i Bejek.
Yocwa 24:5 Gurwatte ki Adoni-bejek kabaka me Bejek i gaŋŋe kunnu, gulwenyo i kome, ci guloyo jo Kanaan ki jo Periji.
Yocwa 24:6 Adoni bejek oriŋo woko, ento gulubo kore, gumake, guŋolo twoni ciŋe woko, ki twoni tyene.
Yocwa 24:7 Adoni-bejek owacci, “Yam luker pyerabiro ma giŋolo twoni ciŋgi ki twoni tyengi gubedo ka coko ŋide cam i te mejana; kit ma yam atimo i komgi-ni, Lubaŋa oculla kit meno.” Gitere i Jerucalem, ci oto kunnu. Jo Juda guloyo Jerucalem ki Kebron
Yocwa 24:8 Ka dok jo Juda gulwenyo i kom Jerucalem, gumako woko, guneko jo ma tye iye ki pala lucwan, ka guwaŋo woko ki mac.
Yocwa 24:9 Ka lacen jo Juda dok gucito ka lweny i kom jo Kanaan ma gibedo i lobo godi, ki i Negeb, ki i pwor got.
Yocwa 24:10 Jo Juda gucito bene ka lweny i kom jo Kanaan ma gibedo i Kebron, ci guloyo Cecai, Akiman ki Talmai. Gaŋ ma koni gilwoŋo ni Kebron, yam nyiŋe obedo Kiriat-arba. Otiniel oloyo Debir ci gimiye Akaca obed dakone (Yoc 15.15-19)
Yocwa 24:11 Ka gua ki kunnu, gucito ka lweny i kom jo ma gibedo i Debir. Nyiŋ Debir yam obedo Kiriat-ceper.
Yocwa 24:12 Ci Kaleb owacci, “Ka ŋatti mo olwenyo i kom Kiriat-ceper ce omako, ci abimiye nyara Akaca obed dakone.”
Yocwa 24:13 Otiniel wod pa Kenaj, ma omin Kaleb matidine, aye omako, ci Kaleb omiye nyare Akaca obedo dakone.
Yocwa 24:404 
Yocwa 24:14 Ka nyako ocito bot cware, ci odiye ni openy poto mo bot wonne. Opye piny ki i wi kanane ci Kaleb openye ni, “Imito gin aŋo?”
Yocwa 24:15 Nyare ogamo ni, “Miya mot mo; macalo doŋ iketa wa i lobo Negeb, dok imiya waŋ it mo bene.” Kaleb omiye waŋ it ma tuŋ malo ki waŋ it ma tuŋ piny bene. Kabedo ma jo Juda ki Benjamin gumayo
Yocwa 24:16 Likwayo pa jo Keni, ma jo pa oc Moses, gucito kacel ki jo Juda kun gia ki i gaŋ Otit, gucito wa i tim me lobo Juda ma tye i Negeb ma cok ki Arad; gucito, gubedo kacel ki jo Amalek.
Yocwa 24:17 Jo Juda gucito kacel ki utmegigi jo Cimeon, ci guloyo jo Kanaan ma gibedo i Jepat, Gudyero gaŋ meno i ciŋ Rwot, gujwero woko; mumiyo nyiŋ gaŋ meno gilwoŋo ni Korma .
Yocwa 24:18 Juda dok omako Gaja ki lobo ma i ŋete, Acikelon ki lobo ma i ŋete ki Ekron ki lobo ma i ŋete.
Yocwa 24:19 Rwot obedo ki Juda, mumiyo ocamo lobo godi odoko mere; ento ryemo jo ma gibedo i bar oloye, pien onoŋo gitye ki gadigadi lweny me nyonyo.
Yocwa 24:20 Kebron gimiyo bot Kaleb, kit ma yam Moses ociko-ni; en oryemo likwayo pa Anak adek woko ki kunnu.
Yocwa 24:21 Ento jo Benjamin pe guryemo jo Jebuc ma gibedo i Jerucalem, mumiyo jo Jebuc gunywako bedo i Jerucalem kacel ki jo Benjamin o kwede wa onyoo. Likwayo pa Yucepu gumayo Betel
Yocwa 24:22 Jo me ot pa Yucepu bene gucito ka lweny i kom Betel, ci Rwot obedo kwedgi.
Yocwa 24:23 Gucwalo lurot-piny i Betel, meno aye gaŋ ma yam gilwoŋo ni Luj.
Yocwa 24:24 Ka lurot-piny guneno dano mo ka bino kun oa ki i gaŋ, guwacce ni, “Nyut botwa yo me donyo i gaŋ ba, ci wabitimi maber.”
Yocwa 24:25 En onyuto botgi yo me donyo i gaŋ, ci guneko dano ina gitye iye ki pala lucwan; ento guweko laco meno ki ludoggolane gucito.
Yocwa 24:26 Dano meno ocito i lobo pa jo Kit, ogero iye gaŋ, ocako nyiŋe ni Luj; meno aye obedo nyiŋe o kwede wa onyoo. Kabedo ma jo Manace ki jo Epraim gumayo
Yocwa 24:27 Jo Manace pe guryemo jo ma gibedo i Bet-cean ki i gaŋi matino ma i ŋete, kadi jo ma gibedo i Taanak, Dor, Ibleam ki Megido ki i gaŋi matino ma i ŋetgi; ento jo Kanaan gucerre ci gubedo i lobo-nu.
Yocwa 24:28 Ka jo Icrael gudoko tek, ci gudiyo gin jo Kanaan ki tic muroni, ento pe guryemogi woko ducu.
Yocwa 24:405 
Yocwa 24:29 Jo Epraim pe guryemo jo Kanaan ma gubedo i Gejer, ento jo Kanaan gubedo i kingi i Gejer. Kabedo ma kaka mukene gutero
Yocwa 24:30 Jo Jabulon pe guryemo jo ma gibedo i Kitron, kadi jo ma gibedo i Nakalol; ento jo Kanaan gubedo i kingi, ci guketogi i tic muroni.
Yocwa 24:31 Jo Acer pe guryemo jo ma gibedo i Akko, kadi jo ma gubedo i Cidon, Aklab, Akijib, Kelba, Apik ki Rekob.
Yocwa 24:32 Ento jo Acer gubedo i kin jo Kanaan ma gin wegi lobo-nu, pien pe guryemogi woko.
Yocwa 24:33 Jo Naputali pe guryemo jo ma gibedo i Bet-cemec ki Bet-anat, ento gubedo i kin jo Kanaan ma gin wegi lobo-nu. Kadi bed kumeno, guketo jo Bet-cemec ki Bet- anat i tic muroni.
Yocwa 24:34 Jo Amor gudiyo jo Dan, gudwokogi wa i lobo godi, pe guye ni gucit i bar.
Yocwa 24:35 Jo Amor gucerre gubedo i got Kerec, i Aijalon ki i Calabim. Ento jo me ot pa Yucepu gubedo ka diyogi matek, ci guketogi i tic muroni.
Yocwa 24:36 Waŋ lobo pa jo Amor ocakke ka ma giito iye malo i Akrabim, oa ki i Cela ocito malo. Luŋolkop 2 Lok pa lamalaika pa Rwot i Bokim
Yocwa 24:1 Lamaika pa Rwot oa ki i Gilgal ocito i Bokim, ci owacci, “Yam akwanyowu ki i Ejipt, ci akelowu wa i lobo ma yam akwoŋo pire ni abimiyo bot kwarowu. Yam awacci, ‘Pe abituro gicikkena kwedwu matwal,
Yocwa 24:2 wun bene pe wuket gicikke mo i kinwu ki jo ma gibedo i lobo man. Wubimuko keno jogigi woko.’ Ento wun pe wulubo cikka Man doŋ wutimo aŋo?
Yocwa 24:3 Kombeddi doŋ awaco ni, pe doŋ abiryemogi woko ki i nyimwu; gibidoko lumonewu, ki lubaŋagi bibedo owic me makowu.”
Yocwa 24:4 Ka lamalaika pa Rwot oloko lok meno bot jo Icrael ducu, jo Icrael guwo ki koko.
Yocwa 24:5 Gucako nyig kabedonu ni Bokim ci gutumo gitum bot Rwot kunnu. To pa Yocwa (Yoc 24.29-31)
Yocwa 24:6 Ka Yocwa ociko lwak ci guket woko kun ŋat acel acel ocito i lobo ma ginaleyane ka camone.
Yocwa 24:7 Jo Icrael gutiyo bot Rwot i kare pa Yocwa ducu ki i kare pa ludoŋo ducu ma yam gudoŋ ka Yocwa doŋ oto, gin jo ma guneno tic madito ducu ma yam Rwot otiyo pi jo Icrael.
Yocwa 24:406 
Yocwa 24:8 Yocwa wod pa Nun ma latic pa Rwot oto woko ma noŋo mwaka me ditte oromo miya acel ki apar.
Yocwa 24:9 Guyiko kome i lobone kikome, i ginaleya ma yam gimiyo bote i Timnat-kerec i lobo godi pa jo Epraim i ŋet got Gaac, yo tuŋ acam.
Yocwa 24:10 Ci yalwak meno ducu guto, gudok bot kwarogi, ka dok yalwak mukene olubogi ma pe gigeyo Rwot, kadi tic ma yam en otiyo pi jo Icrael. Jo Icrael guweko woro Rwot
Yocwa 24:11 Jo Icrael gucako timo gin ma nen marac i wag Rwot pi woro jogi ma nyiŋgi Baal.
Yocwa 24:12 Gubwoto Rwot Lubaŋa pa kwarogi woko, ma yam okwanyogi ki i lobo Ejipt, ci gucako lubo kor lubaŋa mukene ki i kin lwak lubaŋa pa rok mapatpat ma orumogi dyere-ni; guryebbe i nyimgi, gumiyo kiniga omako Rwot.;
Yocwa 24:13 Gubwoto Rwot woko, guworo jogi Baal mapatpat ki jogi ma mon-gu.
Yocwa 24:14 Pienno kiniga omako Rwot i kom jo Icrael ci omiyogi i ciŋ Iuyak-jamigi, ma gubedo ka yako jamigi, Dok omiyogi woko i te twero pa lumerokgi ma orumogi dyere, omiyo pe doŋ gitwero cuŋ i nyim lumerokgi.
Yocwa 24:15 Ka ma gicito iye ducu i kare-nu, ciŋ Rwot onoŋo tye i komgi likiŋ pi timogi rac, kit ma yam Rwot owaco-ni, kun lubo kit ma Rwot onoŋo okwoŋo botgi; ci piny orem kwedgi woko. Tic pa luŋolkop
Yocwa 24:16 Rwot ocako keto luŋolkop ma gularo jo Icrael ki i twero pa jo ma yam giyako jamigi-ni.
Yocwa 24:17 Ento pe guworo dog luŋolkopgi; gubedo ka woro lubaŋa mogo mukene ki tim kwele kwele ki ryebbe i nyimgi, Gulokke gubarre woko oyot ki i yo ma yam kwarogi gulubo. Kwarogi onoŋo yam gulubo cik pa Rwot, ento gin pe gulubo cikke.
Yocwa 24:18 I kare ducu ma Rwot omiyo botgi Laŋolkop mo, ci Rwot obedo ki laŋolkop meno; obedo ka larogi ki i ciŋ lumerokgi pi kare pa Laŋolkop meno ducu. Kica yam mako Rwot i komgi kare ki kare ka gicur i kom jo ma unogi kun gidiyogi ki tek.
Yocwa 24:19 Ento ka laŋolkop mo oto woko, ci gitarre, gidok cen ka timo tim maraco makato kwarogi ducu, kun gilubo kor lubaŋa mogo mukene, giworogi kun giryebbe piny i nyimgi; pe gibwoto timgi mo, kadi wa kit ducu ma gibedo ka lubo pi nwaŋ ŋutgi- ni.
Yocwa 24:20 Mumiyo kiniga omako Rwot i kom jo Icrael, ci owacci, “Jo man guturo gicikkena ma yam acikke kwede ki kwarogi, dok gukwero woro doga.
Yocwa 24:407 
Yocwa 24:21 Pi meno cakke tin an pe doŋ abiryemo rok mo woko ki i nyimgi ma i kin lwak rok mapatpat ma yam Yocwa oto oweko-ni,
Yocwa 24:22 wek atem ki cwiny jo Icrael, anen ka gibigwokke kun gilubo yo pa Rwot macalo kwarogi yam gugwokke iye, nyo pe.”
Yocwa 24:23 Kit meno Rwot oweko rok meno ducu gubedo, pe oryemogi woko ducu lawaŋacel, dok pe omiyogi i te twero pa Yocwa. Luŋolkop 3 Rok ma gudoŋ pi temo jo Icrael
Yocwa 24:1 Magi aye rok ma Rwot oweko gudoŋ i lobo me temo kwede cwiny jo Icrael, makato ducu dano ma i Icrael ducu ma peya gulwenyo lweny mo i Kanaan.
Yocwa 24:2 Owekogi pi lok man keken wek yalwak ma i Icrael ducu gunyebbe ki lweny, wek en opwonygi ki lweny, makato ducu jo ma yam pe guŋiyo kwede.
Yocwa 24:3 Magi aye rok ma Rwot oweko gudoŋ: rwodi pa jo Piliciti abic, jo Kanaan ducu, jo Cidon ki jo Kiv ma yam gibedo i godi me Lebanon, cakke ki i got Baal-kermon o kwede wa i yo ma donyo i Kamat.
Yocwa 24:4 Gin aye gubedo me temo cwiny Luicrael pi ŋeyo ka gibilubo cik pa Rwot ducu ma yam en ociko bot kwarogi ki i dog Moses.
Yocwa 24:5 Kit meno jo Icrael gubedo i dye jo Kanaan, jo Kit, jo Amor, jo Periji, jo Kiv ki jo Jebuc.
Yocwa 24:6 Gucako nyomo anyiragi, gin bene gumiyo anyiragi bot awobegi, gunyomo; ci gucako woro lwak lubaŋagi. Otiniel olaro jo Icrael ki i elo Kucan-ricataim
Yocwa 24:7 Jo Icrael gutimo gin ma nen marac i waŋ Rwot, kun wigi owil woko i kom Rwot Lubaŋagi, guworo jogi Baal mapatpat ki Aciterot-gu.
Yocwa 24:8 Pienno omiyo kiniga omako Rwot i kom jo Icrael, ci omiyogi woko i cin Kucan- ricataim kabaka me Mecopotamia. Jo Icrael gutiyo bot Kucan-ricataim mwaka aboro.
Yocwa 24:9 Ento ka jo Icrael gukok bot Rwot, en omiyogi dano ma olarogi, en Otiniel wod pa Kenaj, ma omin Kaleb matidine.
Yocwa 24:10 Cwiny pa Rwot obino i kome, ci obedo ka ŋolo kop i Icrael. Ka ocito ka lweny, Rwot omiyo Kucan-ricataim kabaka me Mecopotamia i ciŋe, obwoyo Kucan- ricataim woko.
Yocwa 24:11 Kit meno omiyo lobo oywe pi mwaka pyeraŋwen, ci lacen Otiniel wod pa Kenaj oto. Ekud olaro jo Icrael ki i do jo Moab
Yocwa 24:408 
Yocwa 24:12 Jo Icrael dok gutimo gin ma nen marac i waŋ Rwot, ci Rwot omiyo tek bot Eglon kabaka me Moab me lweny i kom jo Icrael, pien onoŋo gutimo gin ma nen marac i waŋ Rwot.
Yocwa 24:13 Eglon ocoko jo Ammon ki jo Amalek, ocito kwedgi, oloyo jo Icrael, omayo gaŋ Otit woko.
Yocwa 24:14 Jo Icrael gutiyo bot Eglon kabaka me Moab pi mwaka apar wiye aboro kulu.
Yocwa 24:15 Ento ka jo Icrael gukok bot Rwot, en omiyogi dano ma olarogi, en Ekud wod pa Gera ma jo Benjamin, dano ma lacam. Jo Icrael gumiyo en aye otero mucorogi bot Eglon kabaka me Moab.
Yocwa 24:16 Ekud oteto pala lucwanne ma lake bit ryoryo ma borre oromo futi acel ki nucu, ci orwako i te boŋone, otweyo i kom eme tuŋ lacuc,
Yocwa 24:17 ocito otero mucoro bot Eglon. Eglon onoŋo obedo dano ma ocwe mada.
Yocwa 24:18 Ka Ekud otyeko miyo mot me mucoro bot kabaka, ocwalo dano ma gutiŋo mot meno gucito woko.
Yocwa 24:19 Ento en kikome, ka oo i godi ma gipayo apaya ma cok ki Gilgal, olokke odok cen, owacci, “Atye ki lok mo me muŋ ma gicwala kwede boti, kabaka.” Kabaka ociko ni, “Wuliŋ koŋ!” Ci lwak luticce ducu ma gucuŋ i nyime gukato woko.
Yocwa 24:20 Ka Ekud obino bote, onoŋo en obedo kene i kicikane maŋic ma malo i wi ot. Ekud owacci, “Atye ki kwena ma oa ki bot Lubaŋa ma akelo boti,” ci kabaka oa malo ki i wi komme.
Yocwa 24:21 Ekud oroyo ciŋe ma lacam, omako pala lucwan, owoto ki i eme ma tuŋ lacuc, ocobo ki i kabaka.
Yocwa 24:22 Lak pala odonyo wa ki lokke, ci moo iye opuyo lak pala woko. Pe owoto pala lucwan woko ki i i kabaka, dok wee iye okatti woko.
Yocwa 24:23 Ekud okato woko ki ka ma gidonyo kwede i ot-ti, ci oloro doggola me kicika me wi ot ka ma kabaka tye iye-ni, otweyo woko.
Yocwa 24:24 Ka en doŋ ocito woko, ci lutic gubino. Ka guneno ni doggola me kicika ma i wi ot doŋ gitweyo woko, ci gubedo ka tamo ni, “Laditwa tye ka konnye i ot matidi ma i kicika manic-ci.”
Yocwa 24:25 Gubedo ka kurone nio ka doggi otwo woko; ento ka en pud ori kun pe oyabo doggola me kicika me wi ot, gukwanyo layab, guyabo kwede, ci nen, rwotgi obuto i dye ot ma doŋ oto.
Yocwa 24:26 Ma pud gigalle, Ekud olwi oriŋo woko, okato wa i ŋe godi ma gipayo apaya ca, oriŋo olaro Ceira.
Yocwa 24:27 Ka doŋ oo kunnu, okuto tum i lobo godi me Epraim; ci jo Icrael gucito kwede gua ki i lobo godi, kun en telo wigi.
Yocwa 24:409 
Yocwa 24:28 Owaco botgi ni, “Wulub kora, pien Rwot doŋ omiyo lumerokwu, jo Moab, i ciŋwu.” Gucito kwede, gumako waŋ wat me Jordan me geŋo jo Moab: pe guye dano acel mo oŋolo kulu.
Yocwa 24:29 I kare meno guneko jo Moab ma mito romo alip apar, ma gin ducu twoni co matego; acel mo pe obwot.
Yocwa 24:30 Kit meno gutayo jo Moab woko i nino meno, Gubedo i te loc pa jo Icrael ci lobo oywe pi mwaka pyeraboro. Camgar olaro jo Icrael ki i ciŋ jo Piliciti
Yocwa 24:31 Ŋat mulubo kore en Camgar wod pa Anat ma oneko jo Piliciti miya abicel ki dim lalek dyaŋ; en bene olaro jo Icrael. Luŋolkop 4 Debora ki Barak guloyo Cicera
Yocwa 24:1 Jo Icrael dok gutimo gin ma nen marac i waŋ Rwot ma Ekud doŋ oto woko,
Yocwa 24:2 ci Rwot omiyogi i ciŋ Jabin kabaka mo pa jo Kanaan ma yam obedo ka loc i Kajor. Lawimonnye nyiŋe Cicera, ma bedo i Karocet pa Lurok.
Yocwa 24:3 Jo Icrael dok gukok bot Rwot ni okonygi, pien onoŋo Jabin tye ki gadigadi lweny me nyonyo miya aboŋwen, ci obedo ka uno jo Icrael matek pi mwaka pyeraryo.
Yocwa 24:4 I kare meno Debora, lanebi ma dako ma cware Lapidot, aye obedo laŋolkop pa jo Icrael.
Yocwa 24:5 En bedo i te otit pa Debora, ma tye i kin Rama ki Betel ma i lobo godi me Epraim, ci jo Icrael gibino bote wek en oŋol kopgi.
Yocwa 24:6 Debora ocwalo kwena, olwoŋo Barak wod pa Abinoam ki i Kedec i lobo pa jo Naputali, owacce ni, “Rwot Lubaŋa pa Icrael ociko in ni, ‘Cit icok joni i wi got Tabor kun ikwanyo jo alip apar ki i kaka pa Naputali ki kaka pa Jabulon.
Yocwa 24:7 Abiywayo Cicera, lawimony pa Jabin, akelo ka romo kwedi i dog kulu Kicon kacel ki gadigadi lwennye ki buca monynye ducu, ci abimiye i ciŋi.’ “
Yocwa 24:8 Barak owaco bot Debora ni, “Ka in aye ibicito kweda, ci abicito; ento ka in pe ibicito kweda, an pe abicito.”
Yocwa 24:9 Debora ogamo ni, “An abicito kwedi ada; ento wot ma icito iye-ni deyone pe bibedo meri, pien Rwot bimiyo Cicera i cin dako.” Ci Debora oa, owoto ki Barak wa i Kedec.
Yocwa 24:10 Barak olwoŋo jo Jabulon ki jo Naputali ki i Kedec, ci jo alip apar gucito bote gulubo kore; ki Debora bene ocito kacel kwedgi.
Yocwa 24:410 
Yocwa 24:11 I kare meno onoŋo Keber ma jo Keni opokke woko ki bot jo Keni mukene-ni ma gin likwayo pa Kobab ma jo pa oc Moses, ci onoŋo oguro kemane ka mabor i ŋet yat kworo ma i Jaananim, ma cok ki Kedec.
Yocwa 24:12 Ka gitito bot Cicera ni Barak wod pa Abinoam ocito i got Tabor,
Yocwa 24:13 ci Cicera olwoŋo wegi gadigadi nyonyone ducu ma giromo miya aboŋwen, ki jo ducu ma gitye bote, ni gua ki i Karocet pa Lurok gubin i kulu Kicon.
Yocwa 24:14 Debora owaco bot Barak ni, “A malo, pien tin aye nino ma Rwot omiyo iye Cicera i ciŋi. Rwot aye bitelo nyimi.” Kit meno Barak ocako lor piny ki i wi got Tabor kacel ki dano alip apar ma gilubo kore.
Yocwa 24:15 Ci Rwot obwaŋo kom Cicera ki wegi gadigadine ducu, kacel ki monnye ducu i nyim Barak, ci guto ki pala lucwan. Ento Cicera opye woko piny ki i gadigadine, oriŋo woko ki tyene.
Yocwa 24:16 Barak olubo kor gadigadi ki monygi o wa i Karocet pa Lurok; mony pa Cicera ginekogi woko ducu ki pala lucwan, pe dano acel mo odoŋ.
Yocwa 24:17 Cicera oriŋo ki tyene nio wa i kema pa Yayeri, dako pa Keber ma jo Keni; pien yam onoŋo kuc tye i kin Jabin kabaka me Kajor ki jo me ot pa Keber ma Lakeni.
Yocwa 24:18 Yayeri okatti woko ka jolo wiye ci owaco bote ni, “Lokke idwog kany, laditta, pe ilwor.” Kit meno omiyo Cicera odok bote wa i kemane, ci dako oume woko ki boŋo.
Yocwa 24:19 Cicera owaco bote ni, “Koŋ imiya pii mo manok me amata, pien orwo pii tye ka neka.” Dako oyabo dog opiru cak, omiyo en omato, ka dok oume woko.
Yocwa 24:20 Ka Cicera dok owaco bote ni, “Cun i doggola kema. Ka ŋat mo obino ce openyi ni, ‘Ŋatti mo tye kany?’ wacci, ‘Pe.’ “
Yocwa 24:21 Ento Yayeri dako pa Keber okwanyo loc lagur kema, ka dok omako nyol i ciŋe, ocito bote mot, oguro loc i tur nyime tuŋcel, nio ka otuc pil wa i nom, pien onoŋo onino matek pi olo. Kit meno omiyo oto.
Yocwa 24:22 Ci nen, ka Barak obedo ka lubo kor Cicera. Yayeri ocito woko ka jolo wiye ci owacci, “Bin, wek anyutt i dano ma it ye ka yenyone-ni.” Odonyo i kemane, ci onoŋo Cicera oto woko, obuto piny kenyo kun loc ocuŋ i tur nyime.
Yocwa 24:23 Kit meno Lubaŋa otayo Jabin kabaka me Kanaan ki i nyim jo Icrael i nino meno,
Yocwa 24:24 ci jo Icrael gumedde ki diyo Jabin kabaka me Kanaan matek nio ka gutyeke woko. Luŋolkop 5 Wer pa Debora gin ki Barak
Yocwa 24:1 Debora ki Barak wod pa Abinoam guwayo wer akero i nino meno ni,
Yocwa 24:411 
Yocwa 24:2 “Luwimony gutelo wi Icrael, dano gubino ma gudyero komgi kekengi; wupwo Rwot!
Yocwa 24:3 “Wuwiny, wun luker! Wuter itwu, wun luloc! Abiywayo akero bot Rwot abiwero ki dwan mamit bot Rwot Lubaŋa pa Icrael.
Yocwa 24:4 “Rwot, i kare ma ikato woko ki i Ceir, i kare ma icoro la ki i dye lobo Edom, lobo ocako yeŋŋe, polo bene ocwero pii; ada do, pol ocako cwer,
Yocwa 24:5 Godi guyemje ki i nyim Rwot, Cinai oyeŋŋe kuca ki i nyim Rwot Lubaŋa pa Icrael.
Yocwa 24:6 “I kare pa Camgar wod pa Anat, ki i kare pa Yayeri, luwot gubedo pe i yo gudo, jo ma giwoto ka mo giwirre i yo matino.
Yocwa 24:7 Dano gutum woko ki i Icrael i kin paco, gutum, gutum woko do, nio ka in Debora ibino, ituc ma in i mego i Icrael.
Yocwa 24:8 I kare ma guyero lubaŋa mogo manyen, ci mony oo wa i dog gaŋ. Kwot mo, nyo toŋ, yam onen mono i kin io Icrael alip pyeraŋwen?
Yocwa 24:9 Cwinya olwodo lok i kom luwimony pa Icrael ma gudyero komgi i kin lwak. Wupwo Rwot!
Yocwa 24:10 “Wun lubed i wi kana makwar-ri ma wuumo komgi ki boŋŋi me bedowu, ki wun luwot ki tyenwu iyo, wutit lokke ba.
Yocwa 24:11 Wuwiny dwan luwer ka ma gitwomo iye pii; kunnu gipako kit ma Rwot oloyo ki mony, kit ma danone ma ikin gaŋ guloyo ki lukworgi i Icrael. “I kare-nu jo pa Rwot gucito piny wa i dog gaŋ.
Yocwa 24:12 “Deborawe, co woko, co woko! Co woko, co woko, icak wer! A malo, Barak, itel wi opiini ma iyako, in wod pa Abinoam!
Yocwa 24:13 Ludito mudoŋ gucako wot, jo pa Rwot gucito ka lwenypire i kom oteka.
Yocwa 24:14 Jo Epraim gucito gubino i nota, i korwu wunjo Benjamin ki lutuwu; luwimonypajo Makir gubino piny, lumak odoo ker gua i Jabulon.
Yocwa 24:15 Rwodi pa jo Icakar gubino ki Debora. Jo Icakar gucuŋ matek i kom Barak; gutwarre i nota i kore. Ento jo me kaka pa Reuben gubedo ki guŋ-ic.
Yocwa 24:16 Piŋo ibedo i dye dwol romi ka winyo nyamulere ma gikuto i kor lim? Jo me kaka pa Reuben gubedo ki guŋ-ic.
Yocwa 24:17 Gilead odoŋ loka Jordan; gin aŋo mumiyo Dan obedo mere i mel? Acer obedo mere mot i dog nam, obedo otoyo toke i Waŋ watte.
Yocwa 24:18 Jo Jabulon aye lwak ma gudyero komgi i to; ki jo Naputali bene i wi cere ma i dye bar.
Yocwa 24:19 Luker gubino, gulwenyo, luker me Kanaan gulwenyo matek i kare-nu i Taanak, i ŋet pii me Megido, ento pe gunoŋo lonyo me ayaka.
Yocwa 24:412 
Yocwa 24:20 Lakalatwe gulwenyo ki i polo, gulwenyo i kom Cicera kun gilubo gergi.
Yocwa 24:21 Kulu Kicon oterogi woko, wi biamwonyi mager-ri, Kicon mager-ri. Abimedo ki woto anyim ki tekka ducu!
Yocwa 24:22 “Aguragura gimoro piny ki oboŋ tyengi, kun gipye, gikirre kwede; aguragurane gipye, gikirre.
Yocwa 24:23 “Lamalaika pa Rwot owacci, gicen Meroj, gicen lubedo iye matek, pien pe guriŋo i oduru pa Rwot, pi konyo Rwot ki lweny i kom oteka.
Yocwa 24:24 “Yayeri gimiye gum makato mon ducu, dako pa Keber Lakeni; i kin mon ducu ma bedo i kema kome gum.
Yocwa 24:25 Olego pii, dok omiye cak, okelle cak lukulu i awal maber ma ma oporre pi rwot.
Yocwa 24:26 Omako loc kema i ciŋe, ciŋe malacuc otiŋo nyol pa lutic; Ogoyo wi Cicera, otyero, ocanyo, otuco tur nyime pil.
Yocwa 24:27 Okulle piny, opoto, obuto lilwe ka tyene; okulle ka tyene, opoto; opoto oto ka ma okulle iye-ni.
Yocwa 24:28 “Dako opiro wane ki i waŋ dirica min Cicera okiyo ki i waŋ ot, owacci, ‘Piŋo gadigadine pe odwogo oyot? Piŋo tyen gadigadine pe mor, bino oyot?’
Yocwa 24:29 Mon ma luryeko gudok iye, en bene ogamo doge kene, ni,
Yocwa 24:30 ‘Gunoŋo lim, gitye ka pokone, anyaka acel pi twon acel acel, nyo dodo aryo; boŋo manwala nwala pi Cicera, ma giyako, boŋo manwala nwala ma gidero, boŋŋi aryo ma gidero me abola i ŋuta.’
Yocwa 24:31 “Lumerokki ducu myero gutum woko kit meno, ai Rwot! Ento luremi gubed macalo cen ma tuc ki kerone.” I ŋe meno lobo oywe pi mwaka pyeraŋwen. Luŋolkop 6 Lubaŋa olwoŋo Gideon
Yocwa 24:1 Jo Icrael gutimo gin ma nen marac i nyim Rwot; ci Rwot omiyogi i ciŋ jo Midian pi mwaka abiro.
Yocwa 24:2 Jo Midian gubwoyo jo Icrael woko, mumiyo jo Icrael guyubo ka-kannegi i kin godi, dok guyubo borogi ki kabedo ma gicelo matek, pi lworo jo Midian.
Yocwa 24:3 I kare ducu ma jo Icrael gicoyo kodi, ci jo Midian ki jo Amalek ki jo ma tun wokceŋ gicorre gibino ka monyogi.
Yocwa 24:4 Gitoŋo gonygi cok kwedgi, gibalo cam ma i potogi o kwede ka ma cok ki Gaja, kun pe giweko cam mo doŋ ma konyo jo Icrael, kadi wa romo nyo twon nyo kana.
Yocwa 24:5 Gibino ki limgi makwo, ki kemagi; kun gibino macalo bonyo, ma kwanogi ki kwaŋo wei kinagagi loyo dano; ka gibino gibalo lobo woko liweŋ.
Yocwa 24:413 
Yocwa 24:6 Kit meno jo Midian gumiyo piny orem ki jo Icrael woko, oweko jo Icrael gukok bot Rwot ni okonygi.
Yocwa 24:7 I kare ma jo Icrael gukok bot Rwot pi aroma pa jo Midian,
Yocwa 24:8 ci Rwot ocwalo lanebi botgi. Owaco botgi ni, “Rwot Lubaŋa pa Icrael owaco kit man ni, Yam atelo wiwu akwanyowu ki i Ejipt ki i ot kol me bedo opii.
Yocwa 24:9 Yam alarowu ki i ciŋ jo Ejipt ki i ciŋ jo ma gubedo ka unowu ducu; aryemogi woko ki i nyimgi kun amiyo lobog botwu.
Yocwa 24:10 I kare ca awaco botwu ni, ‘An aye a Rwot Lubaŋawu: pe wubilworo lwak lubaŋa pa jo Amor ma wubedo i lobogi-ni.’ Ento pe wumedde ka woro doga.”
Yocwa 24:11 I kare meno lamalaika pa Rwot obino obedo i te kworo ma tye i Opra, gaŋ pa Yoaci ma jo Abiejer. Onoŋo wode Gideon tye ka dino ŋano i bur biyo olok wek jo Midian pe gunen.
Yocwa 24:12 Lamalaika pa Rwot onen bote, owaco bote ni, “Rwot tye kwedi, in twon oteka lweny.”
Yocwa 24:13 Ci Gideon owaco bote ni, “Tima kica ba, ladit. Ka Rwot tye kwedwa, piŋo lok magi ducu opoto i komwa? Lwak tic ducu me aura ma yam Rwot otiyo, ma kwarowa gutitowa pire-ni, doŋ tye kwene? Giwacci yam Rwot aye okwanyowa ki i lobo Ejipt, ento kombeddi Rwot doŋ obolowa woko, omiyowa i ciŋ jo Midian.”
Yocwa 24:14 Ci Rwot olokke tuŋ bote, owacce ni, “Cit ki tek komi-ni, icilar jo Icrael ki i ciŋ jo Midian. An kikoma aye acwali.”
Yocwa 24:15 Gideon ogamo doge ni, “Tima kica ba, Rwot. An atwero laro jo Icrael niŋniŋ? Nen, kakawa tye matidi mo i kin jo Manace, dok an aye latin matidine ki i doggolawa.”
Yocwa 24:16 Ci Rwot owaco bote ni, “Ento an aye abibedo kwedi; dok ibineko jo Midian ducu macalo obedo dano acel keken.”
Yocwa 24:17 Gideon owaco ni, “Ka doŋ anoŋo gum ki boti, doŋ imiya anyut mo ma moko ni in aye iloko kweda.
Yocwa 24:18 Tim ber, pe ia woko ki kany nio ka abino boti kun akelo ki motta me aketa i nyimi.” Ogamo ni, “Abibedo nio ka idwogo.”
Yocwa 24:19 Gideon ocito i ode, otedo latin dyel mo, ki capat ma tobi pe iye ma otedo ki moko kwoŋ ma oromo debe aryo. Oketo riŋo i aduku, oonyo pige i agulu, ka okelo bot lamalaika pa Rwot i te kworo, oketo i nyime.
Yocwa 24:20 Lamalaika pa Rwot owaco bote ni, “Kwany riŋo ki capat ma to bi pe iye-ni, iketgi i kom pata got man, ka ionyo pige i wiye.” Gideon otimo kit meno.
Yocwa 24:414 
Yocwa 24:21 Ka doŋ lamalaika pa Rwot ocwalo odoo ma tye i ciŋe, omiyo wiye ogudo riŋo ki capat ma tobi pe iye-ni. Ci mac olyel, oa ki i pata got, owaŋo riŋo ki capat ma tobi pe iye-ni woko. Lacen lamalaika pa Rwot orwenyo woko ki i waŋe.
Yocwa 24:22 Mumiyo Gideon oniaŋ ni lamalaika pa Rwot; ci owacci, “Maa do, ai Rwot Lubaŋa! Pien doŋ aneno lamalaika pa Rwot waŋ ki waŋ.”
Yocwa 24:23 Ento Rwot owaco bote ni, “Kuc obed boti. Pe ilwor; pe ibito.”
Yocwa 24:24 Ci Gideon ocano keno tyer kunnu pi Rwot, ocako nyiŋe ni, Rwot aye kuc. Pud tye, ocun i Opra, gaŋ pa jo Abiejer, wa onyoo.
Yocwa 24:25 I dyewor meno Rwot owaco bote ni, “Kwany twon pa woru, twon me aryone ma mwaka me ditone oromo abiro, ci imuk keno tyer pa jok Baal ma tye bot woru woko, itoŋ yat ma gicomo i ŋete pi woro jok ma dako ma gilwoŋo ni Acera.
Yocwa 24:26 Ci icuŋ keno tyer pi Rwot Lubaŋani i wi lobo ma gitoro ma otiŋŋe malo, kun icaŋo got kikore. Ka doŋ ikwany twon me aryone, ityer me gitum awaŋa; yat me awora ma ibitoŋo ireto woko piny-nyi bidoko yen me waŋo gitum.”
Yocwa 24:27 Kit meno Gideon otero jo apar ki i kin luticce, otimo kit ma Rwot ocike kwede; ento pi lworo lutugi ki jo ma i gaŋ kunnu pe otiyo dyeceŋ, otiyo dyewor.
Yocwa 24:28 Ka dano ma i gaŋ gua malo odiko con, ci nen, keno tyer pa jok Baal gimuko woko, ki yat me awora ma ka ŋete bene gitoŋo woko, ki twon me aryone gityero woko i wi keno tyer ma gicaŋo-ni.
Yocwa 24:29 Gucako lok kekengi ni, “Aŋa mono ma otimo kuman-ni?” Lacen ka doŋ gutyeko yenyo kore kun gipenyo dano, ci guwacci, “Gideon wod pa Yoaci aye otimo kuman-ni.”
Yocwa 24:30 Ci jo ma i gaŋ meno guwaco bot Yoaci ni, “Kel wodi wo ko wek gineke, pien omuko keno tyer pa Baal woko, dok otoŋo yat me awora ma ka ŋete-ni.”
Yocwa 24:31 Ento Yoaci owaco bot jo ducu ma guryeyo cok i kome ni, “Wun wubilweny pi Baal bo? Wun wubicuŋ i kome? Ŋat ma bilweny pire gibineko woko ki odiko-ni. Ka en aye lubaŋa, wek en olweny gire kene, pien keno tyerre doŋ gimuko woko.”
Yocwa 24:32 Pi meno gicako nyiŋ Gideon ni Jerubaal i nino meno, ma te lokke ni, “Wek Baal olweny kwede,” pien omuko keno tyerre woko.
Yocwa 24:33 Ka doŋ jo Midian ducu ki jo Amalek ki jo ma tuŋ wokceŋ gucokke, guŋolo kulu Jordan ci gugony i nota me Jejreel.
Yocwa 24:34 Ento Cwiny pa Rwot obino i kom Gideon; okuto tum ci jo Abiejer gucokke i kore.
Yocwa 24:35 Ci ocwalo kwena oromo kin jo Manace ducu, gin bene gucokke i kore, Ka dok ocwalo kwena bot jo Acer, jo Jabulon ki jo Naputali; ci gucito ka rwatte kwedgi.
Yocwa 24:415 
Yocwa 24:36 Ci Gideon owaco bot Lubaŋa ni, “Ka ce ibilaro jo Icrael ki ciŋa kit ma iwaco-ni ba,
Yocwa 24:37 nen, aketo yer romo piny i laro moyo eno Ka ce toyo opoŋ i yer romo keken, kun i nom ducu otwo woko, ci abiŋeyo ni ibilaro jo Icrael ki ciŋa, kit macalo iwaco-ni.”
Yocwa 24:38 Ci obedo kit meno, Ka oa malo odiko con, obiyo yer romo, oliyo toyo ki i yer romo ma opoŋo awal kwoŋ woko.
Yocwa 24:39 Ka dok Gideon owaco bot Lubaŋa ni, “Pe kiniga omaki i koma, Wek dok alok tyen man acel-li. Wek dok atem ki yer romo kicel. Alegi ni, wek yer romo keken aye obed ma otwo, ento toyo oluk i kom nom ducu ma kenyo.”
Yocwa 24:40 Ci Lubaŋa otimo kit ennu i dyewor meno; onoŋo yer romo keken aye otwo, ento ŋom ducu toyo oluk iye. Luŋolkop 7 Jo pa Gideon guloyo jo Midian
Yocwa 24:1 Jerubaal, ma en aye Gideon, ki jo ducu ma onoŋo gitye bote gua malo odiko con, ci gugony i ŋet waŋ pii me Karod. Gony pa jo Midian onoŋo tye i nyimgi yo tuŋ acam, i ŋet got More ki i nota.
Yocwa 24:2 Rwot owaco bot Gideon ni “Jo ma gitye kwedi-ni gipol mada ki tuŋ bota. Ka abimiyo jo Midian i ciŋgi gibiwakke ginwette i koma ni meno, ‘Ciŋa kikoma gire aye olara.’
Yocwa 24:3 Pi meno kombeddi doŋ itit bot lwak ni, ‘Ŋatti mo ma lworo omako, ma kome myel ber odok i gaŋŋe.’ ” Kit meno Gideon oomo cwinygi, ci dano alip pyeraryo wiye aryo gudok woko, ki dano alip apar gudoŋ.
Yocwa 24:4 Rwot dok owaco bot Gideon ni “Lwak pud pol mada; tergi i dog pii ci abitemo cwinygi ki kunnu. Ŋat ma abiwacci, ni, ‘Dano man bicito kwedi’ en aye bicito kwedi; ki ŋat ma abiwacel ni, ‘Dano man pe bicito kwedi,’ en pe bicito kwedi.”
Yocwa 24:5 Kit meno Gideon otero dano i dog pii; ci Rwot owaco bote ni, “Dano acel acel ma gamo pii ki lebe macalo gwok gamo kwede ibiketo en cuŋ kene; ki ŋat ma orumo coŋe piny ka mato pii bene kit meno.”
Yocwa 24:6 Ci wei dano ma gugamo pii kun giketo ciŋgi i doggi oromo miya adek; ento lwak jo mudoŋ ducu gurumo coŋgi ka mato pii.
Yocwa 24:7 Rwot owaco bot Gideon ni, “An abilarowu ki jo miya adek ma gugamo pii ki i ciŋgi-ni, pi miyo jo Midian i ciŋwu. Doŋ iwek jo mukene-ni ŋat acel acel odok gire i pacone.”
Yocwa 24:416 
Yocwa 24:8 Gideon ogamo abino pa lwak wo ko ki i ciŋgi wa ki tumgi; ci ocwalo jo Icrael mudoŋ, kun dano acel acel cito i kemane. En odoŋ ki jo miya adek-ki, kun gony pa jo Midian tye piny i nota.
Yocwa 24:9 I dyewor meno Rwot owaco bote ni, “A malo, icit ilweny i kom gony pa jo Midian, pien doŋ atyeko miyone i ciŋi.
Yocwa 24:10 Ento ka ilworo cito piny kunnu, ci icit i gonygi kacel ki laticci Pura.
Yocwa 24:11 Ibiwinyo gin ma jo-nu giloko, ci lacen cwinyi bilimo tek me cito ka monyo gonygi.” Ocito piny ki laticce Pura, ci guo i agikki gony ka ma lumony gubuto iye.
Yocwa 24:12 Jo Midian, jo Amalek ki jo ducu ma gua wokceŋ onoŋo guryeyo gonygi i nota ma gumoo calo lwak bonyo; ki kinagagi bene welgi pe kwanne, gipol macalo kweyo me dog nam.
Yocwa 24:13 Ka Gideon oo, dano mo ocako tito lek mo bot lawote, kun waco ni, “Nen, aleko lek mo; mugati me cayiri ma oluŋŋe opoto i gony kun lor alora, obino kwede wa i kom kema, ci oreto kema woko piny, oloko ataro, kema opyelle woko piny.”
Yocwa 24:14 Lawote ogamo ni, “Man pala lucwan pa Gideon wod pa Yoaci, Laicrael; en ennu kikome. Lubaŋa otyeko miyo jo Midian ki lwak monygi ducu i ciŋe.”
Yocwa 24:15 Ka Gideon owinyo kit ma gitito kwede lek ki kit ma gigonyo kwede tere, ci omiyo woro bot Lubaŋa. Lacen odwogo kwede i gony pa jo Icrael, ci owacci, “Wua malo, pien Rwot doŋ omiyo mony pa jo Midian woko i ciŋwu.”
Yocwa 24:16 Opoko kin jo miya adek-ki lwak buca mony adek, ka omiyo tum i ciŋgi ducu, ki abino ma igi noŋo, ki mac raa i abino ducu.
Yocwa 24:17 Ka doŋ ocikogi ni, “Wunena, ci wun bene wutim kit ma an atimo ka doŋ ao iŋet gony cok.
Yocwa 24:18 Ka akuto tum, an kacel ki jo ma atye kwedgi ducu, ci wun bene wukut tum murumo gony ducu kun wudaŋŋe ni, ‘Pi Rwot ki pi Gideon!’ ”
Yocwa 24:19 Gideon ki jo miya acel ma gitye bote guo i ŋet gony cok ki cwiny dyewor ma onoŋo pud giketo Lukur-piny aketa; ci gucako kuto tum ki tyero abino ma tye i ciŋgi ducu.
Yocwa 24:20 Buca mony adek ducu gukuto tumgi, gutyero abinogi woko ci gumako mac raa i ciŋgi malacam ki tum me akuta i ciŋgi malacuc, kun gidaŋŋe kwede ni, “Pala lucwan pi Rwot ki pi Gideon!”
Yocwa 24:21 Dano acel acel ocuŋ mot i kabedone ma gurumo gony ducu, ci mony pa jo Midian guriŋo woko ducu; gucako daŋŋe guriŋo kwede woko.
Yocwa 24:22 Ka dano miya adek ca gitye ka kuto tumgi, Rwot oloko pala lucwan pa jo. Midian i kom lutugi kekengi ki i kom monygi ducu. Monygi oriŋo o wa i Bet-cita, ma yo tuŋ Jerera, ki o kwede wa i waŋ lobo me Abel-mekola i ŋet Tabat.
Yocwa 24:417 
Yocwa 24:23 Gilwoŋo jo Icrael ki i Naputali, ki i Acer wa ki i Manace ducu, ci guryemo kor jo Midian.
Yocwa 24:24 Gideon ocwalo kwena i lobo godi ducu me Epraim kun waco ni, “Wubin, wulweny i kom jo Midian, wukurgi i waŋ wat ducu o wa i Bet-bara ki i Jordan bene.” Kit meno gilwoŋo jo Epraim ducu ci gumako waŋ wat ducu o wa i Bet-bara ki Jordan bene.
Yocwa 24:25 Gumako luker pa jo Midian aryo, Oreb ki Jeeb; ci guneko Oreb i pata got pa Oreb, ki Jeeb guneko i bur biyo olok pa Jeeb. Lacen gukelo wi Oreb ki Jeeb loka Jordan bot Gideon. Luŋolkop 8 Guloyo jo Midian matwal
Yocwa 24:1 Jo Epraim guwaco bot Gideon ni, “Itimowa kuman piŋo? Nen pe ilwoŋowa ka onoŋo icito ka lweny i kom jo Midian.” Ci gugerre i kome matek.
Yocwa 24:2 Ento en owaco botgi ni. “Gin aŋo ma tin atimo ma giporo ki wun kulu? Pe gwero kor olok pa Epraim ber makato olok ducu ma Abiejer opwono?
Yocwa 24:3 Lubaŋa omiyo luker pa jo Midian i ciŋwu, Oreb ki Jeeb, ci gin aŋo ma abedo ka timo ma porre ki wun?” Ka oloko kit meno, ci kinigagi ocako dok cen i kome.
Yocwa 24:4 Ka Gideon obino i Jordan, okato loka ca, en kacel ki dano miya adek ma gitye bote-ni. Komgi oloc woko, ento pud giryemo kor jo Midian.
Yocwa 24:5 Omiyo owaco bot jo me Cukot ni. “Alegowu wumi mugati bot dano ma gilubo kora-ni, pien komgi doŋ oloc woko, dok atye ka ryemo kor Jeba ki Jalmuna ma luker pa jo Midian.”
Yocwa 24:6 Ento rwodi ma i Cukot gugamo ni, “Jeba ki Jalmuna doŋ gitye i ciŋi bo, ma weko wamiyo mugati bot joni?”
Yocwa 24:7 Gideon ogamo ni, “Ber yo, ka Rwot omiyo Jeba ki Jalmuna i ciŋa, ci abipwodo komwu ki okuto me tim ki okuto laŋo.”
Yocwa 24:8 Ka oa woko ki kunnu, ci ocito i Penuel, ci dok oloko kwedgi laki te acel-lu. Jo me Penuel bene guwacce lok ma rom ki kit ma jo Cukot gudok iye bote.
Yocwa 24:9 Ci owaco bot jo ma i Penuel ni, “Ka adwogo kany ki kuc, abimuko ot man ma ocudo malo-ni woko.”
Yocwa 24:10 I kare meno onoŋo Jeba ki Jalmuna gitye i Karkor, kacel ki monygi ma romo jo alip apar wiye abic, gin jo ducu ma yam gubwot ki i kom mony ducu pa jo me tuŋ wokceŋ. Onoŋo doŋ gineko jogi ma romo alip miya acel ki pyeraryo ma gin wegi lweny ki pala lucwan.
Yocwa 24:11 Gideon olubo yo ma jo ma gibedo i kema gimaro wok ki iye ma wok ki i ŋet Noba ki Jogbea yo tuŋ wokceŋ, ci olwenyo ki monygi ma gutoyo tokgi ata.
Yocwa 24:418 
Yocwa 24:12 Jeba ki Jalmuna guriŋo woko ci oryemo korgi, omako gin luker pa jo Midian aryo ducu, oonyo kwede atiba i kom monygi ducu.
Yocwa 24:13 Lacen Gideon wod pa Yoaci odwogo ki i lweny kun lubo yo ma giito iye i Kerec.
Yocwa 24:14 Omako awobi mo ma Lacukot, openye, ci awobi-ni ocone nyiŋ rwodi ki ludoŋo me Cukot ducu, ma giromo dano pyerabiro wiye abiro.
Yocwa 24:15 Gideon obino boŋo me Cukot, owaco botgi ni, “Doŋ wunen Jeba ki Jalmuna ma yam wunala pigi kun wuwaco ni, ‘Jeba ki Jalmuna doŋ gitye i ciŋi bo, ma weko wamiyo mugati bot joni ma komgi oloc woko-ni?’ “
Yocwa 24:16 Ci omako ludoŋo ma i gaŋ meno, ka okwanyo okuto me tim ki okuto laŋo, opwodo kwede jo Cukot.
Yocwa 24:17 Ka dok omuko ot ma ocudo malo ma i Penuel, ka oneko ki jo ma i gaŋ meno woko.
Yocwa 24:18 Ka dok owaco bot Jeba ki Jalmuna ni, “Jo ma yam wunekogi i Tabor onoŋo gubedo kit dano aŋo?” Gudokke iye ni. “Kit ma it ye kwede-ni, gin bene onoŋo gitye kit meno; ŋat acel acel i kingi onoŋo nen calo awobi pa kabaka.”
Yocwa 24:19 Gideon ogamo ni, “Gin omegina kikome, awobe pa maa. Macalo Rwot tye makwo-ni, kono yam pe wunekogi, kono pe anekowu bene.”
Yocwa 24:20 Ka dok owaco bot wode Jeter ma latin kayone ni, “A malo, inekgi woko.” Ento latin awobi pe owoto pala lucwanne, pien lworo omake; onoŋo pud tidi mo.
Yocwa 24:21 Ci Jeba ki Jalmuna guwaco ni, “In aye ia malo kikomi, ipot i komwa; pien kit ma laco tye kwede, tek kome bene tye kit meno.” Mumiyo Gideon oa malo oneko Jeba ki Jalmuna woko, ci okwanyo mola cal dwe ma yam giruko i ŋut kinagagi.
Yocwa 24:22 I ŋe meno jo Icrael guwaco bot Gideon ni, “Doŋ ibed lalocwa, in kikomi, ki wodi ki likwayi bene, pien ityeko larowa ki i ciŋ jo Midian.”
Yocwa 24:23 Ento Gideon owaco botgi ni, “An pe abiloyowu, ki woda bene pe biloyowu; Rwot aye biloyowu gire.”
Yocwa 24:24 Ka dok Gideon owaco botgi ni, “Wek alegwu gin mo acel. Ber ŋat acel acel omiya mola it me jabu ma oyako.” (Onoŋo lumerokgi gitye ki jabu me aruka i it, pien onoŋo gin Io Icmael.)
Yocwa 24:25 Gugamo ni, “Wabimiyo ki yomcwiny.” Gupeto ginaruka piny, ci dano acel acel obolo iyemolaiŋabu ma oyako.
Yocwa 24:26 Pek me jabu me aruka i it ma en olego-ni oromo cekel alip acel ki miya abiro, ma pe giribo iye mola cal dwe, ki mola aruka ma ryeny aryenya, ki boŋŋi aruka ma lamar lamar ma luker me Midian aye giruko, dok ma pe giribo iye mola ma gitweyo i ŋut kinagagi.
Yocwa 24:419 
Yocwa 24:27 Gideon otimo ki epod, ocibo i gaŋŋe Opra, ci jo Icrael ducu guworo ki tim kwele kwele, mumiyo odoko owic me ciko Gideon ki jo me ode.
Yocwa 24:28 Kit meno jo Icrael guloyo jo Midian, pe doŋ guilo wigi malo matwal. I kare pa Gideon lobo oywe woko pi mwaka pyeraŋwen. To pa Gideon
Yocwa 24:29 Jerubaal, ma en aye Gideon wod pa Yoaci, ocito, obedo i ode.
Yocwa 24:30 Onoŋo Gideon tye ki awobene pyerabiro ma gin nyodone kikome, pien onoŋo tye ki moo mapol.
Yocwa 24:31 Obedo ki dakone ma aŋeca bene ma bedo i Cekem. Dako-nu onywalo kwede latin ma laco ci Gideon ocako nyiŋe Abimelek.
Yocwa 24:32 Gideon wod pa Yoaci oto ma doŋ oti woko maber, ci giyike i lyel pa wonne Yoaci i Opra ma gaŋ pa jo Abiejer.
Yocwa 24:33 Ka Gideon doŋ oto, cutcut jo Icrael gulokke doki, gucako woro jogi Baal mapatpat ki tim kwete kwele, ci guketo Baal-berit me bedo lubaŋagi.
Yocwa 24:34 Jo Icrael pe doŋ gupo i kom Rwot Lubaŋagi, ma yam olarogi ki i ciŋ lumerokgi yo tuŋŋi ki tuŋŋi;
Yocwa 24:35 dok pe gubedo ki cwiny maber bot litino pa Jerubaal, ma en aye Gideon, pi gin ducu maber ma yam otimo pi jo Icrael. Luŋolkop 9 Loc pa Abimelek
Yocwa 24:1 I kare meno Abimelek wod pa Jerubaal ocito i Cekem bot jo pa neyone ci otito botgi, ki bot jo ma i doggola pa minne ducu ni,
Yocwa 24:2 “Wuwac lok wek jo ma i gaŋ me Cekem ducu guwiny ni, ‘Mene maber ki botwu? Myero awobe pa Jerubaal ma giromo pyerabiro ducu gubed lulowu, nyo myero ŋat acel aye olowu?’ Ento wupo ni, an a cogowu, dok a riŋo komwu.”
Yocwa 24:3 Jo paneyone guloko lok meno ducu pire, kun gimiyo jo Cekem ducu guwinyo; ci cwinygi olokke ka lubo kor Abimelek, pien guwacci, “En aye ominwa.”
Yocwa 24:4 Gimiyo bote lim ryal pyerabiro ma gikwanyo ki i ot pa Baalberit. En aye Abimelek obedo ka culo kwede jo ma kitgi atata ma lubwami ma guribbe i kome.
Yocwa 24:5 Ocito i gaŋ pa wonne i Opra, oneko omegine awobe pa Jerubaal, jo pyerabiro, ki i kom pata got mo acel. Ento Yocam wode matidine aye odoŋ, pien onoŋo okanne woko.
Yocwa 24:6 Lacen jo Cekem ducu gubino gucokke kacel, kacel ki jo Bet-millo ducu, ci gucito guketo Abimelek me bedo kabaka i ŋet kworo ma i Cekem ma wir jok ocuŋ i ŋete- ni.
Yocwa 24:420 
Yocwa 24:7 Ka gitito lokke bot Yocam, en ocito ocuŋ malo i wi got Gerijim, odaŋŋe matek kun waco botgi ni. “Koŋ wuwiny lokka, wun jo Cekem, wek Lubaŋa bene owiny dogwu.
Yocwa 24:8 I nino mo acel lwak yadi gucito ka wiro moo ker i kom kabakagi. Guwaco bot yat jeituni ni, ‘In aye ilowa.’
Yocwa 24:9 Ento yat jeituni ogamo doggi ni, ‘Abiweko moona mabup-pi ma gimiyo kwede deyo bot lubaŋa ki bot dano, acit alyerre i wi yadi bo?’
Yocwa 24:10 Yadi dok guwaco bot oduro ni, ‘In aye ibin ilowa.’
Yocwa 24:11 Ento oduro ogamo doggi ni, ‘Abiweko nyiga mamit-ti ki mabeco-ni, acit alyerre i wi yadi bo?’
Yocwa 24:12 Ka yadi guwaco bot olok ni, ‘In aye ibin ilowa.’
Yocwa 24:13 Ento olok ogamo doggi ni, ‘Abiweko kono vinona ma yomo cwiny lubaŋa ki dano-ni, acit alyerre i wi yadi bo’?
Yocwa 24:14 Ka dok yadi ducu guwaco bot abelwinyo ni, ‘In aye ibin ilowa.’
Yocwa 24:15 Ci abelwinyo owaco bot yadi ni, ‘Ka wutye ka wira ki moo me bedo kabakawu ki cwiny me ada, ci doŋ wubin, wunoŋ ka-larre i te tipona; ento ka pe kumeno, ci wek mac oa ki bot abelwinyo owaŋ yadi cedar me Lebanon woko.’
Yocwa 24:16 “Doŋ apenyowu ba. I kare ma wuketo Abimelek me bedo kabaka, yam wutiyo ki cwiny me ada, kun iwu leŋ? Yam wutimo Jerubaal maber mono, kacel ki jo me ode, ma rwatte ki ticce macon ca?
Yocwa 24:17 Pien ada, wora olwenyo piwu kun odyero kome, olarowu ki iciŋ jo Midian,
Yocwa 24:18 ci tin wutwarre ka lweny i kom ot pa wora, wuneko awobene woko ma giromo pyerabiro ki i kom, pata got acel-lu, dok wuketo Abimelek ma wod pa aŋecane me bedo kabaka ma loyo Cekem pi bedo watwu.
Yocwa 24:19 Pi meno, ka wutiyo ki Jerubaal ki jo me ode ki cwiny me ada tin kun iwu leŋ, ci wubed ki yomcwiny i kom Abimelek, en bene cwinye obed yom i komwu.
Yocwa 24:20 Ento ka pe kumeno, wek mac obin oa ki bot jo Cekem ki Bet-millo, owaŋ Abimelek woko.”
Yocwa 24:21 Ka Yocam oriŋo gire woko, olaro kome, ci ocito wa i Beer, pi lworo ominne Abimelek.
Yocwa 24:22 Abimelek oloyo jo Icrael pi mwaka adek.
Yocwa 24:23 Lacen Lubaŋa ocwalo cwiny marac i kin Abimelek ki jo Cekem, ci jo Cekem gucako tim me robo dog i kom Abimelek.
Yocwa 24:24 Kit meno tim bwami ma yam gitimo i kom awobe pa Jerubaal ma romo pyerabiro ca opoto i kom Abimelek ma omingi-ni ma yam onekogi, wek alii me
Yocwa 24:421  remogi obed i kome ki i kom jo Cekem ma yam gumiye tekcwiny me neko omegine.
Yocwa 24:25 Jo Cekem guketo dano gubuto ka kure i yo i wi godi. Jo-nu gubedo ka yako jo ducu ma guwokgukato ki i ŋetgi i yo kunnu; ci Abimelek owinyo Jokke.
Yocwa 24:26 I kare meno Gaal wod pa Ebed odako kacel ki lutugi, gubino i Cekem, ci jo Cekem gugene.
Yocwa 24:27 Gucito i poto, gupwono nyig olokgi, gunyono, gubiyo pige, guyubo nino madit, gudonyo kwede i ot pa lubaŋagi, gucamo, gumato kun giyeto Abimelek.
Yocwa 24:28 Gaal wod pa Ebed owacci, “Abimelek kono aŋa? Wan jo Cekem wan aŋa-gi? Lok aŋo kono ma miyo waworo en? Wod pa Jerubaal ki Jebul laticce yam pe guworo jo pa Kamor ma won Cekem? Piŋo myero wabed ka woro en?
Yocwa 24:29 Kono jo kany tye i te locca, kono akwanyo Abimelek woko. Kono awaco bot Abimelek ni, ‘Med monnyi ci ikatti woko!’ ”
Yocwa 24:30 Ka Jebul ma lalo gaŋ meno owinyo lok pa Gaal wod pa Ebed, ci kiniga omake cut.
Yocwa 24:31 Ocwalo kwena bot Abimelek i Aruma kun waco bote ni, “Nen, Gaal wod pa Ebed ki lutugi gubino i Cekem, gitye ka rubo gaŋ woko pi lweny i komi.
Yocwa 24:32 Pi meno wua woko, in kacel ki jo ma tye boti, ibut ikurgi i poto.
Yocwa 24:33 Odiko ka ceŋ pud tuc atuca-ni, a woko con, ipot i kom gaŋ, Ka en ki jo ma tye bote gubino ka lweny i komi, ci in doŋ itimgi ka komgi owec.”
Yocwa 24:34 Abimelek ki jo ma gitye kwede ducu gua i dyewor, gucito gubuto pi lweny i kom Cekem kun noŋo opoko buca monnye i dul aŋwen.
Yocwa 24:35 Gaal wod pa Ebed okato woko, ocuŋ ka ma gidonyo kwede i dog gaŋ; ci Abimelek ki dano ma gitye bote gua ki ka ma gubuto iye ka kurogi-ni.
Yocwa 24:36 Ka Gaal oneno jo-nu, owaco bot Jebul ni, “Nen dano ca ma gibino gilor piny ki i wi godi!” Ento Jebul owaco ni, “In ibeneno meri tipo godi macalo dano-ni.”
Yocwa 24:37 Gaal dok owacci, “Nen, dano gitye ka lor piny ki i dye lobo malo ca, kun buca acel bino a ki i yo tuŋ te Kworo Waŋ Ayweya ca.”
Yocwa 24:38 Jebul dok owaco bote ni, “Dogi dok tye kwene tin, in ma yam iwacci, ‘Abimelek kono aŋa, wek wawore?’ Meno pe gin jo ma in icayogini? Koŋ ikat woko kombeddi, icilweny kwedgi.”
Yocwa 24:39 Ci Gaal ocito kun telo wi, mony pa jo Cekem, ocako lweny i kom Abimelek.
Yocwa 24:40 Abimelek ocako ryeme, ci oriŋo olaro kome. Jo mapol gupoto ma ret omakogi, o wa i dog gaŋ.
Yocwa 24:422 
Yocwa 24:41 Abimelek odok obedo Aruma; ci Jebul oryemo Gaal ki lutugi woko, pe dok gubedo i Cekem.
Yocwa 24:42 Orwone dano dok gucito i potogi, ci gitito pire bot Abimelek.
Yocwa 24:43 Ocito ki jone, opokogi i buca adek, ci gubuto gukuro yo poto. Oneno dano gibino gia ki i gaŋ, ci oa opoto i komgi, onekogi woko.
Yocwa 24:44 Abimelek ki dul dano ma gitye bote gucorre anyim, gucuŋ i dog gaŋ ka ma gidonyo ki iye-ni, kun buca aryo mukene-ni gicorre i kom jo ducu ma gitye I poto, ginekogi woko.
Yocwa 24:45 Abimelek olwenyo i kom gaŋ meno dyeceŋ benebene, omako woko, oneko jo ma gitye iye, omuko odi woko liweŋ, opworo kado i ŋom.
Yocwa 24:46 Ka jo ducu ma gibedo Migdalcekem guwinyo lokke, ci gudonyo i kicika ma gigolo piny ma i ot pa jokgi El-berit.
Yocwa 24:47 Ci gitito bot Abimelek ni, jo ducu me Migdal-cekem gucokke kacel.
Yocwa 24:48 Abimelek ocito i wi got Jalmon, en kacel ki jo ducu ma gitye bote, ci Abimelek omako latoŋ i ciŋe, ocito otoŋo kwede riddo yen, otino i wi gwoke ci owaco bot jo ma gitye kwede ni, “Kit ma wuneno atimo-ni, wun bene wutim oyot kumene.”
Yocwa 24:49 Kit meno dano acel acel otoŋo riddo yen, olubo ki kor Abimelek, Guketo i wi kabedo matek ma gigolo piny-nyi, gucwinyo mac i kom jo-nu, mumiyo dano ducu ma gubedo i Migdal-cekem guto woko, ma mito romo ka alip acel, co wa ki mon.
Yocwa 24:50 Abimelek dok ocito Tebej, oguro woko, omako.
Yocwa 24:51 Yam tye ot matek ma ocudo malo i dye gaŋ meno, ci lwak dano ma i gaŋ ducu guriŋo gularo iye, co ducu wa ki mon, ci gucego wigi woko iye, gucito malo wa i dan ot ma ocudo malo-ni.
Yocwa 24:52 Ento Abimelek ocito i ot ma ocudo malo-ni, ocako lweny i kome, ci onyiko cok ki doggolane wek eciwan woko ki mac.
Yocwa 24:53 Ci dako mo obayo lakidi rego madit, ocelo wi Abimelek, otyero, obaro cogo wiye woko.
Yocwa 24:54 Oyotoyot olwoŋo awobi ma tiŋo jami lwennye, owaco bote ni, “Wot pala lucwanni, ineka woko, wek dano pe guwacci, ‘Dako mamwa-ni aye oneke.’ ” Awobi-nu ocobo kome pil, oneke woko.
Yocwa 24:55 Ka jo Icrael guneno ni Abimelek oto woko, ci guket, kun dano acel acel dok i gaŋŋe.
Yocwa 24:56 Kit meno Lubaŋa oculo waŋ bal ma Abimelek otimo i kom wonne pi neko omegine pyerabiro.
Yocwa 24:423 
Yocwa 24:57 Dok Lubaŋa odwoko tim pa jo Cekem maracce ducu i wigi, omiyo lok pa Yocam wod pa Jerubaal ma ocenogi kwede ocobbe i komgi kakare. Luŋolkop 10 Tola ki Jair
Yocwa 24:1 Ki i ŋe Abimelek dano ma dok olaro jo Icrael en aye Tola wod pa Puwa, wod pa Dodo, ma jo Icakar. En yam bedo i Camir ma i lobo godi me Epraim.
Yocwa 24:2 Obedo ka ŋolo kop i Icrael pi mwaka pyeraryo wiye adek. Ka oto, giyike i Camir.
Yocwa 24:3 Dano ma olubo kore en aye Jair ma Lagilead. En obedo laŋolkop i Icrael pi mwaka pyeraryo wiye aryo.
Yocwa 24:4 En yam tye ki awobene pyeradek ma giwoto ki kanagi pyeradek. Dok gibedo ki gaŋigi pyeradek bene ma pud gilwoŋo ni Kavot-jair o wa onyoo, ma gitye i lobo Gilead.
Yocwa 24:5 Ka Jair oto, ci giyike i Kamon. Jo Ammon guuno jo Icrael
Yocwa 24:6 Jo Icrael dok gutimo gin ma nen marac i waŋ Rwot kun giworo jogi Baal mapatpat ki jogi ma mon-gu, ma gin lubaŋa pa jo Ciria, jo Cidon, jo Moab, jo Ammon ki jo Piliciti; gubwoto Rwot woko, pe dok giwore.
Yocwa 24:7 Pienno kiniga omako Rwot i kom jo Icrael, ci omiyogi i ciŋ jo Piliciti ki jo Ammon.
Yocwa 24:8 Jo-nu guninyo jo Icrael guunogi matek i mwaka meno. Gubedo ka uno jo Icrael ducu ma gibedo loka Jordan i lobo pa jo Amor ma tye i lobo Gilead pi mwaka apar wiye aboro kulu.
Yocwa 24:9 Jo Ammon guŋolo kulu Jordan ka lweny i kom jo Juda bene, ki jo Benjamin ki jo me doggola pa Epraim, mumiyo piny orem ki jo Icrael woko atika.
Yocwa 24:10 Lacen jo Icrael gukok bot Rwot kun giwaco ni, “Doŋ wabalo i komi, pien wabwoto Lubaŋawa woko, waworo jogi Baal mapatpat.”
Yocwa 24:11 Ci Rwot owaco bot jo Icrael ni, “Yam pe an aye alarowu ki bot jo Ejipt, jo Amor, jo Ammon ki jo Piliciti?
Yocwa 24:12 Jo Cidon bene ki jo Amalek ki jo Maon yam giunowu, ento i kare ma yam wukok bota, alarowu ki i ciŋgi.
Yocwa 24:13 Kadi bed kumeno, pud wubwota woko aye, wuworo lwak lubaŋa mukene. Pienno an pe dok abimedde ki larowu.
Yocwa 24:14 Wucit wukok bot lwak lubaŋa ma yam wuyero-ni, Wek gin aye gularwu ki i kare ma piny orem kwedwu.”
Yocwa 24:424 
Yocwa 24:15 Ento jo Icrael guwaco bot Rwot ni, “Wapoto i bal: in itim i komwa kit ma imito, ento walegi ilarwa tin.”
Yocwa 24:16 Ci gubolo lwak Iubana pa lurok ma i kingi-ni woko, gucako woro Rwot; ci Rwot cwinye oton matek pi atwom ma jo Icrael gubedo kwede.
Yocwa 24:17 I kare meno jo Ammon guywayo mony, gugony i Gilead, ci jo Icrael gucokke kacel, gugony i Mijpa.
Yocwa 24:18 Ludito pa jo Gilead gucako lok kekengi ni, “Dano mene ma bicako lweny i kom jo Ammon? En bibedo lalo wi jo ma gibedo i Gilead ducu.” Luŋolkop 11 Jeputa olaro jo Icrael ki i ciŋ jo Ammon
Yocwa 24:1 I kare meno Jeputa ma Lagilead obedo twon oteka lweny. Wonne nyiŋe Gilead, ento minne obedo dako ma lakwele.
Yocwa 24:2 Dako pa Gilead ma dakone kikome onywalo awobe bene. Ka awobe pa dako-nu gudoŋo, ci guryemo Jeputa woko, kun giwaco bote ni, “In pe ibileyo gin mo ma i ot pa wonwa, pien in i wod pa dako mukene.”
Yocwa 24:3 Ci Jeputa oriŋo omegine woko, obedo gire i lobo Tob. Lwak jo mogo ma kitgi obedo atata aye gucokke bote ci en cito ka mony kwedgi.
Yocwa 24:4 Ka kare doŋ okato, jo Ammon gucako lweny i kom jo Icrael.
Yocwa 24:5 Ka meno otimme, ci ludoŋo pa jo Gilead gucito i lobo Tob ka omo Jeputa.
Yocwa 24:6 Guwaco bote ni, “Bin ibed latel wi monywa, wek walweny ki jo Ammon.”
Yocwa 24:7 Ento Jeputa owaco botgi ni, “Yam wukwera woko, wuryema woko ki i ot pa wora. Ka dok tin wubino bota piŋo ma doŋ wutye ki can-ni?”
Yocwa 24:8 Ci ludoŋo pa jo Gilead guwaco bot Jeputa ni, “Meno aye gin mumiyo tin wadwogo boti, ni, wek icit kwedwa ka lweny i kom jo Ammon, ibed ladit ma loyo jo ducu ma gibedo i Gilead.”
Yocwa 24:9 Ci Jeputa owaco botgi ni, “Ka wudwoka paco pi lweny ki jo Ammon, ka ce Rwot omiyogi i ciŋa, ci abibedo ladit ma loyo wiwu.”
Yocwa 24:10 Ludoŋo me Gilead guwaco bot Jeputa ni, “Rwot aye bibedo lacaden i kinwa; dok wabitiyo kit ma iwaco-ni i ada.”
Yocwa 24:11 Kit meno Jeputa odok cen ki ludoŋo me Gilead, ci lwak gukete me bedo lalo wigi ki latel wi monygi. Jeputa onwoyo lok ma yam owaco ducu i nyim Rwot ki i Mijpa.
Yocwa 24:12 Ci Jeputa ocwalo lukwena bot kabaka pa jo Ammon kun waco ni, “An abalo gin aŋo boti, mumiyo ibino ka lweny ki lobona-ni?”
Yocwa 24:425 
Yocwa 24:13 Kabaka pa jo Ammon ogamo dog lukwena pa Jeputa ni, “Pien i kare ma jo Icrael gua ki i Ejipt gumayo lobona woko, cakke wa i kulu Amon o kwede wa i kulu Jabok ki i Jordan; ber tin wudwok lobona bota mot ki kuc.”
Yocwa 24:14 Jeputa dok ocwalo lukwena bot kabaka pa jo Ammon,
Yocwa 24:15 kun waco bote ni, “Jeputa owaco kit man ni, Jo Icrael yam pe gumayo lobo pa jo Moab kadi lobo pa jo Ammon,
Yocwa 24:16 ento i kare ma gua ki i Ejipt, jo Icrael guwok gubaro gigi i dye tim o wa i Nam Makwar, ka gucito i Kadec.
Yocwa 24:17 Lacen jo Icrael gucwalo lukwena bot kabaka me Edom ma guwaco ni, ‘Ber iwek wawok wakat ki i loboni.’ Ento kabaka me Edom okwero winyo. Dok gucwalo kwena bot kabaka me Moab bene, en pe oye. Kit meno omiyo jo Icrael gubedo gigi i Kadec.
Yocwa 24:18 Ka dok guwoto gubaro dye tim, gurabo lobo Edom ki lobo Moab araba, ka guo kwede i ŋet lobo Moab yo tuŋ wokceŋ, ci gugony loka kulu Amon tuŋcel, Ento pe gudonyo i lobo Moab, pien Amon aye waŋ lobo pa jo Moab.
Yocwa 24:19 Jo Icrael dok gucwalo kwena bot Cikon, kabaka pa jo Amor, ma gaŋ kalle Kecbon. Jo Icrael guwaco bote ni, ‘Ber iwek wawok wakat ki i loboni, wacit i lobowa.’
Yocwa 24:20 Ento Cikon iye ogun i kom jo Icrael, omiyo pe oye ni guwok gukat ki i loboner- omiyo Cikon ocoko jone ducu, ogurogi kacel, gugony i Jakaj, ci olwenyo i kom jo Icrael.
Yocwa 24:21 Rwot Lubaŋa pa Icrael omiyo Cikon ki lwakke ducu i cin jo Icrael, ci guloyogi. Kit meno jo Icrael gucamo lobo pa jo Amor ducu ma yam gibedo i lobo-ni, odoko megi.
Yocwa 24:22 Gucamo lobo pa jo Amor ducu cakke ki i kulu Amon o kwede wa i Jabok, ki dok cakke ki i tim o wa i Jordan.
Yocwa 24:23 Kit meno Rwot Lubaŋa pa Icrael oryemo jo Amor woko ki i lobogi ki i nyim jone Icrael, ci in dok imito ile kaka-gi bo?
Yocwa 24:24 Wun myero wucam lobo ma lubaŋawu Kemoc omiyowu me acama, ento wan wabicamo lobo ducu ma Rwot Lubaŋawa otyeko ryemo jo iye ki i nyimwa.
Yocwa 24:25 In aye iber makato Balak wod pa Jipor, kabaka me Moab? En yam otubbe i kom jo Icrael? Nyo en yam ocako lweny i komgi?
Yocwa 24:26 I kare ma jo Icrael gubedo i Kecbon ki i gaŋi matino ma i ŋete, ki i Aroer ki i gaŋi matino ma i ŋete, ki i gaŋi ducu ma i dog kulu Amon pi mwaka miya adek kulu, piŋo yam pe imayogi woko i kare ca?
Yocwa 24:426 
Yocwa 24:27 Kit meno an gira pe atimo bal mo i komi; in giri aye itima rac pi cako lweny i koma. Rwot ma Laŋolkop aye ber oŋol kop i kin jo Icrael ki jo Ammon tin.”
Yocwa 24:28 Ento kabaka pa jo Ammon pe oketo cwinye i kom kwena ma Jeputa ocwalo bote.
Yocwa 24:29 Ci Cwiny pa Rwot obino i kom Jeputa, omiyo obaro dye Gilead ki Manace, okato kwede wa i Mijpa ma i lobo Gilead. Ki kunnu en dok okato kwede i kom jo Ammon.
Yocwa 24:30 Jeputa onoŋo okwoŋo kwoŋ bot Rwot kun waco ni, “Ka ibimiyo jo Ammon i ciŋa,
Yocwa 24:31 ci ŋat ma okatti woko ki i doggola oda ma bino ka rwatte kweda ma doŋ adwogo ma aloyo jo Ammon, en aye bibedo pa Rwot ci abimiye me bedo gitum awaŋa.”
Yocwa 24:32 Kit meno Jeputa oŋolo loka kulu i kom jo Ammon ka lweny kwedgi, ci Rwot omiyogi i ciŋe.
Yocwa 24:33 Onekogi cakke ki i Aroer o kwede wa i lobo ma cok ki Minit, gaŋi pyeraryo madito, ki o wa i Abel-keramim, kun ginekogi matek twatwal. Kit meno Lubaŋa omiyo jo Icrael guloyo jo Ammon. Nya pa Jeputa
Yocwa 24:34 Ka Jeputa odwogo cen i pacone i Mijpa, nen, nyare okato woko ka rwatte kwede ki ajaa ki myel. Nyare en acel keken, pe tye ki wode nyo nyare mo mukene.
Yocwa 24:35 Ka oneno nyare, oyeco boŋone woko pi cwercwiny kun wacci, “Maa do, nyara! Ituro tekka woko do, iketa i cwar can madwoŋ kuman, pien onoŋo doŋ atiŋo doga bot Rwot ma doŋ pe atwero loko kwonna.”
Yocwa 24:36 Ci nyare owaco bote ni, “Wora, ka onoŋo itiŋo dogi bot Rwot ba, ci doŋ itima kit ma itiŋo ki dogi-ni, pien Rwot doŋ oculo kwor i kom jo Ammon ma lumerokki-ni.”
Yocwa 24:37 Dok oloko ki wonne, owacci, “Koŋ itima man; weka abedi pi dwe aryo, wek koŋ acit awirre i kor godi, wek acikok akum pi tidina, an kacel ki luwota, pien abito ma peya ginyoma.”
Yocwa 24:38 Ogamo ni, “Citi”, ocwalo nyare pi dwe aryo. Nyako ocito, en ki luwote, ci gukok i wi godi kun gikumo pi tidine.
Yocwa 24:39 Ka dwe aryo-nu otum, odwogo cen bot wonne, ci otime kit ma yam okwoŋo-ni. Nyare yam pe obedo ki meye mo, Ci lok-ki odoko kit ki bot jo Icrael.
Yocwa 24:40 Anyira Icrael yam gicito ka kumo pi nya pa Jeputa ma Lagilead nino aŋwen i mwaka acel acel. Luŋolkop 12 Jeputa ki jo Epraim
Yocwa 24:427 
Yocwa 24:1 Jo Epraim guywayo mony, guŋolo loka, guo i Japon, guwaco bot Jeputa ni, “Piŋo icito ka lweny i kom jo Ammon, ci pe ilwoŋowa wacito kwedi? Wabiwaŋo wii woko i odi.”
Yocwa 24:2 Jeputa ogamo doggi ni, “An ki lwakka yam wabedo ki mone madit ki jo Ammon, ento ka alwoŋowu, wun pe wulara ki i ciŋgi.
Yocwa 24:3 Ka aneno ni pe wutwero lara, ci adyero koma aŋolo loka ca i kom jo Ammon, ci Rwot omiyogi i ciŋa, Piŋo tin dok wubino bota ka lweny i koma?”
Yocwa 24:4 Ci Jeputa ocoko jo Gilead ducu, olwenyo ki jo Epraim, ci jo Gilead guloyo jo Epraim. Onoŋo jo Epraim guwacci, “Wun jo Gilead ma wubedo i kin jo Epraim ki Manace, wun giwu jo Epraim aye ma yam wuriŋo wularo komwu.”
Yocwa 24:5 Mumiyo jo Gilead gumako waŋ wat ducu me kulu Jordan pi geŋo jo Epraim. Ka dano mo i kin jo Epraim ma oriŋo olaro kome owacci, “Wek aŋol akat loka ca,” ci jo Gilead giwaco bote ni, “In i jo Epraim?” Ka ogamo ni, “Pe,”
Yocwa 24:6 ci giwaco bote ni, “Koŋ iwac Cibolet,” ci en wacci, “Sibolet,” pien pe twero lwoŋone maber matir; ci gimake, gineke woko i waŋ wat kunnu. Jo Epraim guto ma romo alip pyeraŋwen wiye aryo i nino meno.
Yocwa 24:7 Jeputa obedo laŋolkop i Icrael pi mwaka abicel, Ka Jeputa ma Lagilead oto, ci giyike i gaŋŋe ma i Gilead. Ibijan Elon ki Abudon
Yocwa 24:8 Dano ma olube me bedo laŋolkop i Icrael obedo Ibijan, dano me Beterekem.
Yocwa 24:9 En yam tye ki awobene pyeradek, ki anyira pyeradek. Omiyo anyirane ginyomogi i kaka mukene, dok okelo anyira ma i kaka mukene pyeradek pi awo bene. Obedo ka ŋolo kop i Icrael pi mwaka abiro.
Yocwa 24:10 Ka Ibijan oto, ci giyike i Beterekem.
Yocwa 24:11 Ci Elon Lajabulon dok olubo kore, obedo laŋolkop i Icrael. Obedo ka ŋolo kop i Icrael pi mwaka apar.
Yocwa 24:12 Ka Elon Lajabulon oto, ci giyike i Aijalon i lobo pa jo Jabulon.
Yocwa 24:13 Ki I ŋeye dok Abudon wod pa Ilel ma Lapiraton aye obedo laŋolkop i Icrael.
Yocwa 24:14 Yam tye ki awobene pyeraŋwen ki likwaye pyeradek ma giwoto ki kanagi pyerabiro. Obedo ka ŋolo kop i Icrael pi mwaka aboro.
Yocwa 24:15 Ka dok Abudon wod pa Ilel ma Lapiraton oto, ci giyike i Piraton ma i lobo Epraim, i lobo godi pa jo Amalek. Luŋolkop 13 Ginywalo Samson
Yocwa 24:428 
Yocwa 24:1 Jo Icrael dok gutimo gin ma nen marac i Waŋ Rwot, ci Rwot omiyogi i ciŋ jo Piliciti pi mwaka pyeraŋwen.
Yocwa 24:2 Yam tye laco mo i Jora ma i kaka pa jo Dan, nyiŋe Manoa. Dakone onoŋo lalur, pe tye ki latin mo.
Yocwa 24:3 Lamalaika pa Rwot onen bot dako, ci owaco bote ni, “Nen, in lalur ma pe it ye ki latinni mo. Ento ibiyac, ibinywalo latin laco.
Yocwa 24:4 Pi meno myero igwokke, pe imat koŋo vino nyo gin ma mero dano, dok pe icam gin mo ma keni;
Yocwa 24:5 pien, nen, ibiyac, ci ibinywalo latin ma laco. Pe lyedi bigudo wiye, pien bibedo ajula pa Lubaŋa cakke ki i kare ma ginywale, dok en bicako laro jo Icrael ki i ciŋ jo Piliciti.”
Yocwa 24:6 Dako ocito otito bot cware ni, “Dano pa Lubaŋa obino bota kun waŋe nen calo waŋ lamalaika pa Lubaŋa; neno lik twatwal. Pe apenye ka ma oa iye, en pe otitta nyiŋe.
Yocwa 24:7 Ento owaco bota ni, ‘Nen, ibiyac inywalo latin laco; pi meno pe imat koŋo vino nyo gin ma mero dano, pien latin-nu bibedo ajula pa Lubaŋa cakke ki i kare ma ginywale o kwede wa i nino me tone.’ ”
Yocwa 24:8 Manoa olego Rwot kun waco ni, “Ai Rwot, alegi ba, wek dano pa Lubaŋa ma ne ne icwalo-ni odwog botwa, wek opwonywa ki gin ma myero wati i kom awobi ma gibinywalo-ni.”
Yocwa 24:9 Lubaŋa owinyo koko pa Manoa, ci lamalaika pa Lubaŋa obino bot dako doki ma en obedo i poto; ento cware Manoa onoŋo pe tye kacel kwede.
Yocwa 24:10 Dako oriŋo oyotoyot, otito bot cware ni, “Dano ma nene onen bota i kare ca dok onen bota kombeddi.”
Yocwa 24:11 Manoa oa ocito kun lubo kor dakone. Ka obino bot dano-nu, ci owacce ni, “In aye i dano ma yam oloko ki dakoni?” Ogamo ni, “An.”
Yocwa 24:12 Ci Manoa owacci, “Ka lokki doŋ ocobbe kakare, kit kwo pa awobi-ni bibedo niŋniŋ, dok en bitiyo kit gin aŋo?”
Yocwa 24:13 Lamalaika pa Rwot owaco bot Manoa ni, “Gin ducu ma doŋ awaco bot dako en ogwoki.
Yocwa 24:14 Pe ocam gin mo ma oa i kom olok, pe omat koŋo vino nyo gin ma mero dano, pe ocam gin mo ma keni; ento olub gin ducu ma yam acike iye.”
Yocwa 24:15 Manoa owaco bot lamalaika pa Rwot ni, “Wek koŋ wagali man ok ba, pi yubo latin dyel mo piri.”
Yocwa 24:429 
Yocwa 24:16 Ento lamalaika pa Rwot owaco bot Manoa ni, “Kadi bed igala, pe abicamo camwu. Ento ka ibiyubo gitum awaŋa, ci doŋ itum bot Rwot.” Onoŋo Manoa pe ŋeyo ni en lamalaika pa Rwot.
Yocwa 24:17 Ci Manoa openyo Lamalaika pa Rwot ni, “Nyiŋi aŋa, wek ka lokki ocobbe kakare wamiyi deyo?”
Yocwa 24:18 Lamalaika pa Rwot owacce ni, “Piŋo ipenyo nyiŋa, kun nyiŋa obedo me aura twatwal?”
Yocwa 24:19 Manoa otero latin dyel kacel ki gityer me moko kwon, ci otyero i kom pata got bot Rwot ma ticce me aura-ni.
Yocwa 24:20 Ka leb mac olyel ocito malo tuŋ polo ki i wi keno tyer, ci lamalaika pa Rwot oito malo i leb mac me keno tyer-ri kun Manoa ki dakone gineno; ci gupoto piny aryeba ic.
Yocwa 24:21 Lamalaika pa Rwot pe dok onen bot Manoa ki dakone tyen mukene, mumi yo Manoa oniaŋ ni en lamalaika pa Rwot.
Yocwa 24:22 Ci Manoa owaco bot dakone ni, “Wan wabito ada, pien waneno Lubaŋa.”
Yocwa 24:23 Ento dakone ogamo doge ni, “Ka onoŋo Rwot oyubbe me nekowa, kono pe ogamo gitum awaŋa ki gityer me moko kwoŋ ki i ciŋwa, dok kono pe onyuto botwa lok magi ducu, kadi tuco lok macalo magi.”
Yocwa 24:24 Ka dako onywalo wode, ci ocako nyiŋe Samson. Ci awobi-nu odoŋo kun Rwot miye gum.
Yocwa 24:25 Cwiny pa Rwot ocako tic i kome i Gony pa Dan ma i kin Jora ki Ecitaol. Luŋolkop 14 Samson ki dako mo me Timna
Yocwa 24:1 Samson ocito Timna, ci oneno nyako mo kunnu ma anyira jo Piliciti.
Yocwa 24:2 Ka odwogo cen, ci otito bot wonne ki minne ni, “Aneno nyako mo i kin anyirajo Piliciti i Timna; ber wunyomma obed dakona.”
Yocwa 24:3 Ento wonne ki minne guwaco bote ni, “Nyako mo pe i kin lwak anyira ma tuwu ce, nyo i kin rokwa ducu, en aye omiyo icito ka kelo dako ki i kin jo Piliciti ma pe gulirre-ni?” Ento Samson ogamo dog wonne ni, “Ber wunyomma nya-nu, pien mwonya twatwal.”
Yocwa 24:4 Wonne ki minne onoŋo pe guŋeyo ni lokke oa bot Rwot; pien onoŋo obeyenyo tyen alii mo i kom jo Piliciti. I kare meno jo Piliciti giloyo jo Icrael.
Yocwa 24:5 Samson ocito Timna ki wonne ki minne. Ka oo i potti olok ma i Timna, ci latin labwor omor i kome.
Yocwa 24:430 
Yocwa 24:6 Cwiny Rwot obino opoto i kome ki tek, ci oyeco kom labwor, obaro iye woko macalo yeco latin dyel, kun pe tye ki gin mo i ciŋe. Ento pe otito gin ma en otimo- ni bot wonne nyo minne.
Yocwa 24:7 Ka ocito kunnu, oloko ki nyako ca, ci oyomo cwinye matek.
Yocwa 24:8 Ka kare okato manok, odok kunnu ka omo dakone, ci oŋak ocito ka neno kom labwor ma oneko-ni, Ci nen, lwak kic odonyo i kom labwor, moo kic bene tye.
Yocwa 24:9 Ototo ki ciŋe, ka opyelo i dye ciŋe kun camo woto kwede. Ka oo kwede bot wonne ki minne, omiyogi mogo, gin bene gucamo. Ento pe otito botgi ni etoto ki i kom labwor ma oneko-ni.
Yocwa 24:10 Lacen wonne ocito bot dako-nu, ci Samson otedo karama kunnu, pien latin awobi yam timo kit ennu.
Yocwa 24:11 Ka jo kunnu gunene, gukelo bote jo pyeradek wek gubed kwede.
Yocwa 24:12 Samson owaco botgi ni, “Wek koŋ awacciwu koc lit: ka wubigonyo tere i kin nino abiro-ni me karama, ma wunoŋo tyen lokke, ci an abiminiwu boŋŋi camanini pyeradek, ki boŋŋi mabeco pyeradek bene me aruka i nino madito.
Yocwa 24:13 Ento ka Wo tyen lokke oloyowu, ci wun aye wubimina boŋŋi camanini pyeradek, ki boŋŋi mabeco pyeradek bene me aruka i nino madito.” Guwacce ni, “Wac koc litti, wek koŋ wawiny mono.”
Yocwa 24:14 Owaco botgi ni, “Lacam dano oa iye cam, latekkom oa iye gin ma lim.” Gutyeko nino adek ma pe gitwero gonyo tyen koc lit meno.
Yocwa 24:15 I nino me aŋwenne guwaco bot dako pa Samson ni, “Bit cwari, wek otit botwa tyen koc litte. Ka pe, ci wawaŋi woko ki mac wa ki jo me ot pa woru bene. Wun wulwoŋowa; kany pi yako jamiwa woko bo?”
Yocwa 24:16 CI dako pa Samson ocako kok i nyime kun waco bote ni, “In idaga giri, pe imara. Iwaco koc lit bot lutuwa kun pe ititta te lokke.” Ogamo doge ni, “Nen, yam pe atito bot wora wa maa bene, ci in aye doŋ abititti bo?”
Yocwa 24:17 Dako obedo ka kok bote pi nino abiro, kit ma karama obedo kwede; ci i kom nino me abirone otito bot dakone, pien onoŋo doŋ odiye matek. Dako ocito otito koc lit bot lutugi,
Yocwa 24:18 mumiyo jo me gaŋ meno guwacce tyen koc litte ma peya cen opoto i kom nino me abirone, kun giwacci, “Gin aŋo ma lim makato moo kic? Gin aŋo ma tek makato labwor?” En owaco botgi ni, “Kono yam pe wubedo ka pur ki royana, kono pe wugonyo tyen koc litta.”
Yocwa 24:19 Ci Cwiny pa Rwot obino opoto i kome ki tek. Ocito i Acikelon, oneko dano pyeradek ma i gaŋ meno, oyako jamigi, omiyo boŋŋigi mabeco me aruka i nino madito bot jo ma gugonyo koc lit-ti, ci odok i paco pa wonne ki akemo madwoŋ.
Yocwa 24:20 Ci gimiyo dako pa Samson bot lawote ma onoŋo obedo ka ŋete i kare me nyom.
Yocwa 24:431  Luŋolkop 15
Yocwa 24:1 Ka kare okato manok, i kare ma gikayo iye naŋo, Samson ocito ka limo dakone ki latin dyel mo, ci owacci, “Abidonyo bot dakona i kicikane.” Ento won dako pe oye en odonyo.
Yocwa 24:2 Owacci, “Onoŋo atamo mera ada ni ityeko kwere woko, mumiyo doŋ amiye woko bot lawoti. Laminne matidi dok ber kato en. Ber ibed kwede ma kakare.”
Yocwa 24:3 Ento Samson owaco botgi ni, “Tin pe abibedo labal ka atimo gin marac i kom jo Piliciti.”
Yocwa 24:4 Samson ocito omako lwak too miya adek, ci oriyo raa. Oloko too omiyo yibgi okemme ki wadi, otweyo raa i kin yibgi aryo aryo.
Yocwa 24:5 Ka ocwinyo mac i kom raa, ci oweko too gucito kwede i poto naŋo pa Lupiliciti ma peya gikayo-ni. Mac owaŋo wic larita ma gigurogi woko, ki naŋo ma peya gikayo, wa ki potti jeituni bene.
Yocwa 24:6 Ka Lupiliciti gupenyo ni, “Man aŋa ma otimo?” ci giwacci, “Samson ma cwar dako pa Latimna aye otimo, pien gikwanyo dakone, gimiyo bot lawote.” Mumiyo jo Piliciti gubino, guwaŋo anyaka ki wonne woko ki mac.
Yocwa 24:7 Ci Samson owaco botgi ni, “Ka ce wutimo kit meno, ci akwoŋo akwoŋa botwu ni abiculo kwor i komwu, ka doŋ abiweko lobo bedo.”
Yocwa 24:8 Ocako datogi ki toŋ, onekogi matek; lacen ocito obedo i boro got ma i Etam. Samson oloyo jo Piliciti i Leki
Yocwa 24:9 Jo Piliciti gubino, gugony i Juda, ci gumonyo Leki.
Yocwa 24:10 Jo Juda guwacci, “Piŋo wun wubino ka monyowa?” Ci gugamo ni, “Wabino ka tweyo Samson, wek watim en kit ma en otimowa-ni.”
Yocwa 24:11 Jo Juda alip adek gucito i boro got ma i Etam, guwaco ni, “In pe iŋeyo ni jo Piliciti aye gitye ka loyowa? Ci itimowa kuman mono piŋo?” Ogamo doggi ni, “Kit ma gutimo i koma-ni, an bene atimogi kumene.”
Yocwa 24:12 Guwacce ni, “Wan wabino ka tweyi, wek wamiyi i ciŋ jo Piliciti.” Samson owaco botgi ni, “Koŋ wukwoŋŋa kwoŋ ni pe wun aye wubineka wun kikomwu.”
Yocwa 24:13 Gugamo ni, “Pe; wan wabitweyi atweya keken, ci wabimiyi i ciŋgi.” Ci gutweye ki tol aryo manyen, gukele woko ki i boro got.
Yocwa 24:14 Ka oo i Leki, Lupiliciti gubino ka romo kwede kun gidaŋŋe, ci Cwiny pa Rwot obino opoto i kome ki tek, tol ma gitweyo ki ciŋe odoko calo tol obira ma mac owaŋo, opoto ome woko ki i ciŋe.
Yocwa 24:15 Ocop i kom cogo cwak kana manyen, owoto ciŋe, okwanyo, ci oneko kwede dano alip kulu.
Yocwa 24:432 
Yocwa 24:16 Ci Samson owaco ni, “Pi cogo cwak kana odurre kom wadi lipimpim; ki cogo cwak kana aneko kwede co alip.”
Yocwa 24:17 Ka otyeko loko lokke, obolo cogo cwak kana ma i ciŋe-ni piny, ci gicako nyiŋ kabedo-nu ni, Ramat-leki .
Yocwa 24:18 Lacen orwo pii oneke matek, ci okok bot Rwot kun waco ni, “ityeko larowa matek kit man ki ciŋa, Rwot ci dok ata kombeddi ki orwo pii? Doŋ apot i ciŋ jo ma pe gilirogi bo?”
Yocwa 24:19 Ci Lubaŋa obaro waŋ got matwolo ma yam tye i Leki, pii onyette ki iye. Ka omato, ci cwinye odwogo, olimo tek doki. Pienno nyiŋ kabedo-nu gilwoŋo ni, En- akore; pud tye i Leki waonyoo.
Yocwa 24:20 Samson obedo laŋolkop i Icrael i kare pa jo Piliciti pi mwaka pyeraryo. Luŋolkop 16 Samson ocito Gaja
Yocwa 24:1 I nino mo Samson ocito Gaja, ci oneno lakwele mo, ocito odonyo bote.
Yocwa 24:2 Gitito bot jo Gaja ni, “Samson obino kany,” ci gurumo kabedo-nu woko, gubuto gukure i dog cel me gaŋ meno dyewor benebene. Guliŋ woko litik i dyewor meno, kun gikwilo lok ni, “Weku wakure nio wa kwar piny, ka doŋ wabineke.”
Yocwa 24:3 Ento Samson obuto kunnu o wa i cwiny dyewor, ci ba malo i cwiny dyewor, omako dog cel me gaŋ-ŋu, ki pagi wirre aryo ducu, oputogi woko ki pal gwoke, ki rii me cegone ki jamine ducu, otiŋogi woko, oterogi wa i wi got ma i nyim Kebron.
Yocwa 24:4 Lacen dok omaro dako mo ma i nota me Corek, ma nyiŋe Delila.
Yocwa 24:5 Ci rwodi pa jo Piliciti gubino bot dako, guwaco bote ni, “Bit en mot, wek inoŋ ka ma tek kome madwoŋ-ŋi ocuŋ iye, ka dok wabiloye ki yo aŋo, wek watweye, wabwoye; ci wan ki acel acel wabimini lim ryal alip acel ki miya acel.”
Yocwa 24:6 Ci Delila ocako waco bot Samson ni, “Opwoyo ititta ka ma tek komi madwoŋ-ŋi ocuŋ iye do, ki kit ma myero gitweyi kwede, wek gibwoyi.”
Yocwa 24:7 Samson owaco bote ni, “Ka ce gitweya ki tol atum abiro, manyenne, ma pe otwo, ci abidoko goro macalo dano mukene ducu.”
Yocwa 24:8 Rwodi pa Lupiliciti gukelo tol atum manyen abiro ma peya otwone, ci Delila otweyo ki Samson woko.
Yocwa 24:9 Onoŋo dako-nu tye ki jo mukanne i kicika ma i tyelo me kiye. Owaco bot Samson ni, “Samson, Lupiliciti gubino i komi!” Ento en ocodo tol atum woko ducu, macalo tol tworo ma ogudo mac. Kit meno ka ma tek kome ocuŋ iye pe omedo ki ŋene.
Yocwa 24:10 Ci Delila owaco bot Samson ni, “Nen ka ibwola ba, ilokka giri lok goba. Opwoyo ititta kit ma myero gitweyi kwede do.”
Yocwa 24:433 
Yocwa 24:11 Ci dok owaco bote ni, “Ka ce gitweya ki tol ma peya gitiyo kwedgi, ci abidoko goro macalo dano mukene ducu.”
Yocwa 24:12 Delila okwanyo tol manyen, otweye kwede, ci owacce ni “Samson, Lupiliciti gubino i komi!” Koŋ onoŋo dano gukanne i kicika ma i tyelo ka kiye, Ento Samson ocodo tol woko ki i ciŋe macalo uci me kwoyo boŋo.
Yocwa 24:13 Ka Delila dok owaco bot Samson ni “Pud ibwola aye o wa onyoo, kun ilokka goba. Titta kit ma myero gitweyi kwede mono.” Ci owacceni, “Ka ce imako dog yer wiya abiro, icweyo irwako i boŋo ma it ye ka cweyoni, igoyo ki yat ma lacwe- boŋo goyo ki uci ma orwako wek omok matek, ci abidoko goro macalo dano mukene ducu.”
Yocwa 24:14 Kit meno ka doŋ onino, Delila omako dog yer wiye abiro, ocweyo kun orwako i boŋo ma etye ka cweyo, ogoyo ki yat wek omok iye matek. Ci owaco ni, “Samson, Lupiliciti gubino i komi!” Ento en oco ki i waŋ nino owoto yat, oputo kwede yat cweyo boŋo, ki boŋo ma i kome ma gitye ka cweyone.
Yocwa 24:15 Lacen dako owaco bote ni, “Itwero waco niŋniŋ ni imara kun noŋo pe igena ki cwinyi ducu? Man doŋ ibwola tyen me adekke, kun pe ititta ka ma tek komi madwoŋ-ŋi ocuŋ iye.”
Yocwa 24:16 Ka dako obedo ka dide matek ki lokke nino ki nino, kun lokke ki tek, omiyo cwinye obelle me to woko.
Yocwa 24:17 Ci otito bot dakone gin ducu ma tye i cwinye, kun wacce ni, “Lyedi peya ogudo wiya, pien abedo ajula pa Rwot cakke ki i kare ma ginywala iye. Ka ce gilyelo yer wiya, ci tek koma biweka woko, abidoko goro, abedo macalo dano mukene ducu.”
Yocwa 24:18 Ka Delila oneno ni doŋ otyeko titte lok ma i cwinye ducu, ocwalo kwena olwoŋo rwodi pa jo Piliciti kun wacci, “Wubin koŋ doŋ k icel-li, pien doŋ otitta lok ma i cwinye ducu.” Rwodi pa jo Piliciti gubino kun gikelo ki lim bene i ciŋgi.
Yocwa 24:19 Delila omiyo Samson onino i coŋe, ci gilwoŋo laco mo omiye olyelo dog yer wiye abiro-ni woko, Ci dako ocako time malitlit, ci tek kome oa woko ki i kome.
Yocwa 24:20 Ka dako owaco ni, “Samson, Lupiliciti gubino i komi!” ci oco woko ki i waŋ nino kun tamo ni, “Abikato woko i kit macon ca, ateŋogi woko ki i koma.” Onoŋo pe ŋeyo ni Rwot otyek o a woko ki i kome.
Yocwa 24:21 Lupiliciti gumake, gukolo waŋe woko, gutere Gaja. Gutweye ki atego mola, obedo ka rego bel i mabuc.
Yocwa 24:22 Ento yer wiye ocako lot doki i ŋe lyelone. To pa Samson
Yocwa 24:23 I kare mo rwodi pa Lupiliciti gucokke ka tyero gitum madwoŋ bot Dagon ma lubaŋagi ma cwinygi yom, pien gubedo ka waco ni, “Lubaŋawa doŋ omiyo lamerokwa Samson i ciŋwa.”
Yocwa 24:434 
Yocwa 24:24 Ka lwak gunene, gupako lubaŋagi-ni kun giwacci, “Lubaŋawa doŋ omiyo lamerokwa i ciŋwa ma lanek pinywa, ma otyeko lwak jowa mapol.”
Yocwa 24:25 Ka cwinygi doŋ yom, ci guwacci, “Gilwoŋ Samson wek otuk tuko mo ogal ki waŋwa.” Kit meno gilwoŋo Samson ki i ot mabuc, ci obedo ka tuko i nyimgi, Ci giweko en ocuŋ i kin wir ot aryo.
Yocwa 24:26 Samson owaco bot awobi ma peye ni, “Wek koŋ aboŋ kom wir ma ot ocuŋ iye- ni, wek ajeŋŋe i komgi.”
Yocwa 24:27 Onoŋo ot opoŋ ki co ki mon, ki rwodi ducu pa Lu piliciti onoŋo gitye kunnu. Malo i wi ot bene onoŋo tye co ki mon alip adek ma gubedo ka neno ka Samson tye ka tuko.
Yocwa 24:28 Ka doŋ Samson okok bot Rwot kun waco ni. “Ai Rwot Lubaŋa, po pira, alegi ba do, ci imiya tekkom doki tyen man acel-li. Ai Lubaŋa alegi iwek acul kwor i kom jo Piliciti pi waŋa aryo-ni lawaŋacel.”
Yocwa 24:29 Ci Samson omako wil ot aryo ma i dyere ma ot ocuŋ i komgi-ni, otyelle ki tekke ducu, ojeŋŋe i komgi, kun ciŋe malacuc omako wir acel, ki ciŋe malacam omako mukene.
Yocwa 24:30 Ka doŋ Samson owacci, “Wek doŋ ato kacel ki jo Piliciti.” Ci okulle ki tekke ducu, omiyo ot opoto i kom rwodi ki i kom lwak ma gitye iye-ni. Kit meno, jo ma onekogi i kare me tone obedo pol makato jo ma yam onekogi ma pud en kwo.
Yocwa 24:31 Omegine ki kakagi ducu gubino, gutiŋo kome, gukelo lyel ci guyiko i kin Jora ki Ectaol, i lyel pa wonne Manoa. Obedo laŋolkop i Icrael pi mwaka pyeraryo. Luŋolkop 17 Mika ki cal apayane
Yocwa 24:1 Yam tye dano mo i lobo godi me Epraim ma nyiŋe Mika.
Yocwa 24:2 Owaco bot minne ni, “Lim ryal alip apar wiye acel ma yam gikwalo ki boti-ni, ma yam iloko iceno iye dano-ni, kun an bene awinyo, nen, ryal-lu tye bota, an aye yam akwanyo.” Minne ogamo ni. “Rwot omiyi gum, latinna.”
Yocwa 24:3 Odwoko lim ryal alip apar wiye acel bot minne, ci minne owaco ni, “An kikoma adyero ryal man bot Rwot pi woda me timo cal apaya ki cal ryal ma giliyo aliya; ci kombeddi doŋ omiyo adwoko boti.”
Yocwa 24:4 Mika dok odwoko lim bot minne, ci minne okwanyo lim ryal miya aryo, omiyo bot latet ryal, en otiyo ki cal apaya ma gimwono kome ki ryal, ki cal ryal ma giliyo aliya, ci giketo i ot pa Mika.
Yocwa 24:5 Laco man, Mika, onoŋo tye ki ot woro Lubaŋa i gaŋŋe, ci otiyo epod ki cal lubaŋa , oketo wode acel me bedo ajwakane.
Yocwa 24:435 
Yocwa 24:6 I kare meno onoŋo kabaka pe i Icrael; dano acel acel tiyo gin ma en tamo ni tye atir.
Yocwa 24:7 I kare meno onoŋo tye latin laco mo ma bedo i Beterekem, i lobo Juda. En onoŋo Lalevi ci bedo kunnu macalo welo.
Yocwa 24:8 En odak oa woko ki i Beterekem ma i Juda wek ecibed i kabedo mo ma ebinoŋo, Ka owoto, ci oo i lobo godi me Epraim, i gaŋ pa Mika.
Yocwa 24:9 Mika openye ni, “In ia ki kwene?” Ogamo ni, “An Lalevi me Beterekem ma i Juda, abibedo i kabedo mo ma abinoŋone.”
Yocwa 24:10 Ci Mika owaco bote ni, “Bed doŋ bota, wek ibed wora ki ajwakana, ci abimini litn ryal apar mwaka ki mwaka, ki boŋŋi me aruka, dok abigwoki.”
Yocwa 24:11 Lalevi oye bedo bote; ci latin laco meno ocako bedo kwede macalo ŋat acel i kom litinone.
Yocwa 24:12 Mika oketo Lalevi me bedo ajwakane, ci obedo i gaŋ pa Mika.
Yocwa 24:13 I kare-nu Mika owacci, “Kombeddi doŋ aŋeyo ni Rwot bibedo kweda maber, pien doŋ atye ki Lalevi me bedo ajwakana.” Luŋolkop 18 Mika ki jo Dan
Yocwa 24:1 I kare meno onoŋo kabaka mo pe i Icrael. Dok i kare meno jo ma i kaka pa Dan gubedo ka yenyo kabedo me bedo ginaleyagi, wek gubed iye, pien onoŋo peya gunoŋo dul lobo mo me aleya i kin kaka me Icrael.
Yocwa 24:2 Kit meno jo Dan gucwalo dano abic makwiri ki i kin doggolagi ducu, gua ki i Jora ki Ectaol pi roto lobo ki tatone maber, kun giwaco botgi ni, “Wuciti ka tato lobo maber.” Ci gubino i lobo godi me Epraim, i gaŋ pa Mika, gubuto kunnu.
Yocwa 24:3 Ka onoŋo gitye i gaŋ pa Mika, ci guŋeyo dwan Lalevi matidi-ni, guŋak gucito bote, gupenye ni, “Aŋa mono ma okeli wa kany? Itimo aŋo i kabedo-ni? Ibedo kany piŋo mono?”
Yocwa 24:4 Owaco botgi ni, “Mika aye obedo ka tima kuman, kuman; dok en aye cula gire, ci adoko ajwakane.”
Yocwa 24:5 Ci gulege ni, “Koŋ ipeny dog Lubaŋa, wek wane ka wotwa ma wacito iye-ni bibedo maber.”
Yocwa 24:6 Ajwaka owaco botgi ni, “Wucit ki kuc. Rwot bigwokowu i wot ma wucito iye-ni.”
Yocwa 24:7 Ci jo abic-cu gucito guo i Laic, ci guneno jo ma gitye kenyo, kit ma gibedo kwede mot i kit bedo pa jo Cidon, ma gibedo mot gutoyo ki tokgi ata, dok ni pe gin mo orem botgi i wi lobo, ento gitye gigi ki lonyo madwoŋ. Dok onoŋo gitye ka mabor ki bot Jo Cidon, pe gimer ki ŋatti mo.
Yocwa 24:436 
Yocwa 24:8 Ka gudwogo bot omegigi i Jora ki Ectaol, omegigi gupenyogi ni, “Wukelo kit lok aŋo?”
Yocwa 24:9 Gugamo ni, “Wua, wek wacitu i komgi, pien waneno lobo ca, lobone ber twatwal. Pe wumito timo iye gin mo? Pe wugalle ka cito kunnu ka donyo iye, ki camo lobone woko.
Yocwa 24:10 Ka wubicito, ci wubituc i kom jo ma gutoyo tokgi ata. Lobone lac; ada Lubaŋa otyeko miyone woko i ciŋwu, kabedone tye iye gin ducu ma mitte i wi lobo.”
Yocwa 24:11 Ci jo miya abicel ma i kaka pa Dan gukwanyo jami lwenygi, gua ki i Jora ki Ectaol,
Yocwa 24:12 gukato, gugony i Kiriat-jearim i Juda, Pi lok meno omiyo kabedo-nu gilwoŋo Gony pa Dan o wa onyoo. Nen, tye i ŋet Kiriaŋearim, yo tuŋ potoceŋ.
Yocwa 24:13 Lacen gukato gucito i lobo godi me Epraim, ci gubino i gaŋ pa Mika.
Yocwa 24:14 Ka doŋ jo abic-cu ma yam onoŋo gucito ka roto lobo Laic guwaco bot omegigi ni, “Wuŋeyo mono ni i odi kany tye iye epod, cal lubaŋa, cal apaya ki cal me ryal ma giliyo aliya? Kombeddi doŋ wutam gin ma wubitimo.”
Yocwa 24:15 Ci guŋak gucito kunnu, guwoto i ot pa latin Lalevi ma i paco pa Mika, ci gupenye ka en tye maber.
Yocwa 24:16 Jo Dan miya abicel gumako jami lwenygi, gucuŋ kwede i dog gaŋ ka ma gidonyo iye-ni,
Yocwa 24:17 ci jo abic ca ma yam gucito ka roto lobo-ni gucito gudonyo i ot, gukwanyo cal apaya ki epod, ki cal lubaŋa, ki cal me ryal ma giliyo aliya, kun ajwaka ocuŋ i dog gaŋ kacel ki jo miya abicel ma gumako jami lwenygi.
Yocwa 24:18 Ka jo-nu gudonyo i ot pa Mika, gukwanyo cal apaya, ki epod, ki cal lubaŋa ki cal me ryal ma giliyo aliya, ci ajwaka openyogi ni, “Wutimo gin aŋo mono?”
Yocwa 24:19 Gugamo doge ni, “Liŋ mot, um dogi woko ki ciŋi, ci ibin kacel kwedwa, ibed wonwa ki ajwakawa. Hamo ni bedo ber ka ibedo ajwaka i ot pa dano acel, nyo ibedo ajwaka i doggola nyo i kaka kulu ma i Icrael?”
Yocwa 24:20 Cwiny ajwaka obedo yom; otero epod ki cal lubaŋa ki cal apaya, owoto kwedgi i dye lwak.
Yocwa 24:21 Kit meno gulokke gucako wot, kun gicwalo litino ki lim makwo ki jamigi ducu i nyimgi.
Yocwa 24:22 Ka doŋ gucito ma oŋado ki paco pa Mika, jo ma gibedo i gaŋ ma cok ki gaŋ pa Mika onoŋo guriŋo i oduru, gumako jo Dan iyo.
Yocwa 24:23 Gudaŋŋe bot jo Dan, ci gin gulokke, guwaco bot Mika ni, “Aŋo mutimi mumiyo ibino ki lwak macalo man?”
Yocwa 24:437 
Yocwa 24:24 Ogamo ni, “Wukwanyo lubaŋana ma apayo, ki ajwakana, wucito kwede woko, doŋ adoŋ ki gin aŋo? Ka dok wupenya akaka ni, ‘Aŋo mutimi?’”
Yocwa 24:25 Emo jo Dan gugamo ni, “Pe iwek dwani owinnye i kinwa, miyo kiniga mako jowa ci gipoto i komwu, gineki ki jo paconi ducu.”
Yocwa 24:26 Ci jo Dan gucito gigi woko. Ka Mika oneno ni gitek pe eromo loyogi, en bene odok paco.
Yocwa 24:27 Jo Dan gutero jami ma yam Mika opayo; ki ajwakane ma yam tye bote, guo kwede wa i Laic, bot jo ma gubedo mol ma gutoyo tokgi ata, gunekogi ki pala lucwan, guwaŋo gaŋgi woko ki mac.
Yocwa 24:28 Dano mo pe ma oriŋo oduru ka larogi, pien onoŋo gitye bor ki Cidon, dok yam pe gumer ki ŋatti mo, Onoŋo gitye i nota ma cok ki Bet-Rekob. Jo Dan gugero gaŋ meno odoco, gubedo iye.
Yocwa 24:29 Ci gucako nyiŋ gaŋ ni, Dan, macalo nyiŋ Dan ma kwarogi, ma yam Icrael onywalo. Ento yam con nyiŋ gaŋ-ŋu gilwoŋo ni Laic.
Yocwa 24:30 Jo Dan gucibo cal ma gutero-ni me aworagi. Ci Yonacan lakwar Gercom ma wod pa Moses, ki likwaye, gubedo ajwagi i kaka pa Dan o wa i kare ma gitero jo Icrael i opii.
Yocwa 24:31 Cal ma yam Mika opayo obedo kunnu pi kare ducu ma ot pa Lubaŋa obedo i Cilo. Luŋolkop 19 Lalevi mo ki dakone ma aŋeca
Yocwa 24:1 I kare meno ma onoŋo-kabaka pud pe i Icrael, yam tye Lalevi mo ma bedo i lobo godi me Epraim macalo welo, i kabedo mo ma tye teŋe i lum ka mabor. Okwanyo nya jo Beterekem ma i Juda me bedo dakone ma aŋeca.
Yocwa 24:2 Ka dakone okeco i kome, ci oa woko ki bote, odok i ot pa wonne i Beterekem ma i Juda, obedo kunnu pi dwe aŋwen.
Yocwa 24:3 Lacen cware oa ocito ka lubo kore kunnu, wek elok kwede mot, edwog kwede gaŋ, Owoto ki laticce ki kana aryo, ci obino i ot pa won nyako. Ka won nyako onene, obino ka jole ki yomcwiny.
Yocwa 24:4 Ci won dakone odiye, omiyo obedo kunnu pi nino adek; gubedo ka camo cam ki mat, kun en buta kunnu.
Yocwa 24:5 I nino me aŋwenne gua malo con, ci en oyubbe pi wot. Ento won nyako owaco bot cwar nyare ni, “Koŋ igal dogi ki latin kwoŋ mo, ka lacen doŋ wuwoti.”
Yocwa 24:6 Jo aryo-nu gubedo gucamo ki mat kacel, ci won nyako owaco bot laco-nu ni, “Ber ibut kany tin, wek koŋ cwinyi opye mot.”
Yocwa 24:438 
Yocwa 24:7 Ka laco-nu oa malo me wot, won nyako dok ojuke, omiyo dok obuto kunnu.
Yocwa 24:8 I nino me abicce doŋ oa malo odiko con me cako wot; ci won nyako owacci, “Koŋ igal dogi ki gin mo; ibed nio ka piny okwe.” Kit meno gin aryo ducu gucamo cam.
Yocwa 24:9 Lacen laco-nu ki dakone ki laticce gua malo me cako wot. Won dakone owaco bo te ni, “Nen, piny doŋ mito yuto woko, ber wubut kany do, Nen ka piny doŋ oyuto woko ayuta, but kany wek koŋ cwinyi opye mot, ci diki wubia odiko con, wucako wot me cito paco.”
Yocwa 24:10 Ento laco-nu pe dok oye buto kunnu. Oa, ocako wot, ci oo i nyim Jebuc, ma en aye Jerucalem. Onoŋo en tye ki kana aryo ma doŋ gitweyo kom me bedo i wigi, kun dakone tye kwede kacel.
Yocwa 24:11 Ka doŋ gitye cok ki Jebuc, onoŋo piny doŋ oyuto woko, ci laticce owaco bote ni, “Wek waŋak i gaŋ man pa jo Jebuc, wabut kunnu tin.”
Yocwa 24:12 Ento rwode ogamo ni, “Pe wabidok bot lurok ma pe gin jo Icrael; ento wabikato wacito Gibea.”
Yocwa 24:13 Ci owaco bot laticce ni, “Bin wek wacit i kabedo mo mukene, wabut i Gibea nyo i Rama.”
Yocwa 24:14 Gukato gucito gigi, ci cen opoto woko ma gitye cok ki Gibea, ma gaŋ pa jo Benjamin.
Yocwa 24:15 Guŋak kunnu pi wot buto i Gibea. Ka gudonyo iye, Lalevi ocito obedo piny i dye gaŋ ka maleŋ: ento dano mo pe oterogi i ode wek gubut bote.
Yocwa 24:16 Ka lacen dano mo ma oti obino kun oa ki ka tic i potone. Dano-nu tugi tye i lobo godi me Epraim; onoŋo en labedo i Gibea, wegi gaŋ kikomgi gin jo Benjamin.
Yocwa 24:17 Otiŋo waŋe oneno dano ca ma lawot ma obedo i dye gaŋ ka maleŋ, openye ni, “Icito kwene? la ki kwene?”
Yocwa 24:18 Lalevi ogamo ni, “Waa ki i Beterekem ma i Juda, wadok i lobo godi me Epraim ka mo teŋe i lum ka mabor ka ma an abedo iye. Onoŋo acito i Beterekem ma i Juda-ni, kombeddi abedok gaŋ; ento ŋatti mo pe otera i ode.
Yocwa 24:19 Watye ki reŋ kal ki cam pa kanawa, wa ki kwoŋ ki koŋo vino ma romowa, an ki aŋecana ki awobi-ni ma konya; gin mo murem peke.”
Yocwa 24:20 Ci dano muti-ni ogamo ni, “Kuc obed i komi; abicobo gin ma wumito ducu; ento pe wubut wo ko i dye gaŋ aye.”
Yocwa 24:21 Kit meno ocako tere i ot, ci omiyo cam ki kana. Gin gulwoko tyengi, ka gucamo, gumato.
Yocwa 24:22 Ka gitye ka yomo cwinygi, ci nen, jo ma i gaŋ meno ma lutim aranyi gurumo ot woko, gugoyo doggola kun giwaco bot ladit ma won ot ni, “Kel dano ma obino i odi-ni woko, wek wanene kwede.”
Yocwa 24:439 
Yocwa 24:23 Won ot okato woko, ocito botgi, owaco botgi ni, “Pe kumeno, utmega, pe wutim tim marac kit meno; pien dano man doŋ odonyo i oda, pe wutim tim man me aranyi.
Yocwa 24:24 Nen, nyara tye ene ma peya oŋeyo co, ki aŋeca pa laco-ni bene. Wek akelgi woko kombeddi, wuronygi kun wutimogi kit ma wumito; ento i kom dano man pe wutim aranyi i kome.”
Yocwa 24:25 Ento jo-nu pe gumedo ki winyone, mumiyo Lalevi omako dakone ci ocwalo woko i ciŋgi, Guronye, gutiyo kwede kit ma igi mito i dyewor benebene nio wa odiko, guweke ka piny doŋ mito ru.
Yocwa 24:26 Ka te piny oyabbe, dako-nu obino opoto piny i doggola ot pa laco ma rwode tye bote-ni, nio ka piny odoko leŋ.
Yocwa 24:27 Rwode oa malo odiko, oyabo doggola, okato woko pi medo wotte. Ci nen, dako tye obuto i doggola me ot, kun ciŋe tye i doggola.
Yocwa 24:28 Owaco bot dako ni, “A malo wek waciti,” ento pe ogamo doge. Ci otiŋo kom dakone muto oketo i wi kana; lacen oa ocito kwede i gaŋŋe.
Yocwa 24:29 Ka doŋ odonyo i ode, okwanyo pala, omako kom dakone muto-ni, oŋido woko i dul ma romo apar wiye aryo, ocwalo i lobo pa jo Icrael ducu.
Yocwa 24:30 Jo ducu ma guneno guwacci, “Gin macalo man yam peya otimme, peya yam onen, cakke i kare ma yam jo Icrael gua ki i Ejipt, o wa onyoo; wutam, wupor lokke, ci wuloki.” Luŋolkop 20 Lweny i kom jo Benjamin
Yocwa 24:1 Jo Icrael ducu gukatti woko, cakke wa i Dan o kwede i Beer ceba, medo ki lobo Gilead bene, ci lwak ocokke bot Rwot i Mijpa ki cwiny acel.
Yocwa 24:2 Rwodi pa lwak ducu ma i kaka ducu pa jo Icrael gucuŋ i dye jo pa Lubaŋa ma gucokke, co alip miya aŋwen ma gilwenyo ki pala lucwan, ma giwoto ki tyengi.
Yocwa 24:3 Jo Benjamin bene guwinyo ni jo Icrael mukene gucito i Mijpa. Jo Icrael guwacci, “Tit botwa kit ma tim aranyi man otimme kwede.”
Yocwa 24:4 Ci Lalevi ma cwar dako ma gineko-ni owacci, “Nino mo acito i Gibea pa jo Benjamin, an ki dakona, wek abut iye.
Yocwa 24:5 Ci jo Benjamin gubino i koma, gurumo ot ma atye iye i dyewor kun gimito neka; ci guronyo dakona, omedo ki to woko.
Yocwa 24:6 Atero dakona muto-ni aŋido kome woko, acwalo dul kome oromo lobo ducu ma jo Icrael guleyo odoko megi; pien gitimo kipyeda ki tim me aranyi i Icrael.
Yocwa 24:7 Nen ba, wun jo Icrael, wun ducu, wupor lokke ki kany, wumi tamwu.”
Yocwa 24:440 
Yocwa 24:8 Lwak ducu gutwarre malo lawaŋacel kun giwaco ni, “Wan ducu pe ŋat acel mo bidok i kemane, dano acel mo pe bidok i ode.
Yocwa 24:9 Ento kombeddi wabitimo jo Gibea kit man: wabicito i komgi kun gikwanyo dano ki kwir.
Yocwa 24:10 Dok wabikwanyo dano apar i kom jo miya ki i kom kaka ducu ma i Icrael, ki dano miya acel i kom jo alip, ki dano alip i kom jo alip apar, wek gukel cam pi lwak, wek gubin gucul kwor i kom Gibea pa jo Benjamin pi bal aranyi ma gutimo i Icrael.”
Yocwa 24:11 Kit meno jo Icrael ducu gucokke ka lweny i kom gaŋ meno, ma guribbe ki cwiny acel.
Yocwa 24:12 Ci kaka ducu ma i Icrael gucwalo jo i dye kaka pa Benjamin ducu kun giwaco ni, “Kit tim aranyi aŋo ma otimme i kinwu-ni?
Yocwa 24:13 Kombeddi doŋ wumi jo meno ciŋwa, lutim aranyi ma i Gibea, wek wanekgi woko, wajwer kwede gin marac woko ki Icrael.” Ento jo Benjamin pe gumedo ki winyo dog utmegigi jo Icrael.
Yocwa 24:14 Ci jo Benjamin gua ki i gaŋgi, gucokke i Gibea me cito ka lweny i kom jo Icrael.
Yocwa 24:15 I nino meno ka jo Benjamin gukwano jo mua ki i gaŋgi, guromo jo alip pyeraryo wiye abicel ma gilwenyo ki pala lucwan, ma pe gikwano iye jo me Gibea kikome ma gucoko co miya abiro ma giyerogi ayera.
Yocwa 24:16 I kin jo meno ducu onoŋo tye co miya abiro ma giyerogi ma gin ciŋgi Lacam; ŋat acel acel i kingi bayo lagwen celo yer wic cut, pe bayo piny.
Yocwa 24:17 Jo Icrael ducu ma pe gikwano iye jo Benjamin guromo co alip miyaaŋwen ma gilwenyo ki pala lucwan; gin jo meno ducu onoŋo gin jo ma guŋiyo ki lweny.
Yocwa 24:18 Jo Icrael gua gucito Betel, gupenyo dog Lubaŋa ni, “Aŋa i kinwa ma bikwoŋo cito ka lweny i kom jo Benjamin?” Ci Rwot owacci, “Jo Juda aye gibikwoŋo cito.”
Yocwa 24:19 Ci jo Icrael gua odiko con, gugony ma gikemo Gibea.
Yocwa 24:20 Gucito ka lweny i kom jo Benjamin, guryeyo ki tyen i nyim Gibea me lweny i komgi.
Yocwa 24:21 Jo Benjamin gukatti woko ki i Gibea, guneko jo Icrael ma romo jo alip pyeraryo wiye aryo i nino meno.
Yocwa 24:22 -23Ci jo Icrael gucito, gukok i nyim Rwot o wa otyeno. Ka dok gupenyo dog Rwot ni, “Wan dok wacit ka lweny i kom utmegiwa, jo Benjamin?” Rwot owacci, “Wucit, wulweny i komgi.” Mumiyo jo Icrael gucamo co, ci dok guryeyo i tyen i kabedo ma onoŋo guryeyo iye i nino mukwoŋo-ni.
Yocwa 24:24 Kit meno jo Icrael gurwayo cok i kom jo Benjamin i nino me aryone.
Yocwa 24:441 
Yocwa 24:25 Jo Benjamin gukatti woko ki i Gibea i nino me aryone, guneko jo alip apar wiye aboro ki i kin jo Icrael; gin ducu gubedo jo ma lulweny ki pala lucwan.
Yocwa 24:26 Ci dok jo Icrael gucito Betel ki monygi ducu, gukok; ci gubedo piny kunnu i nyim Rwot, guri kec i nino meno owa otyeno. Gutumo gitum awaŋa bene ki gityer lakwecwiny i nyim Rwot.
Yocwa 24:27 Jo Icrael dok gupenyo dog Rwot, pien canduk me gicikke pa Lubaŋa onoŋo tye kunnu i kare meno,
Yocwa 24:28 kun Finekaci wod pa Eleajar ma wod pa Aron aye tiyo i nyime i kare meno, Gupenyo ni, “Pud dok wacito ka lweny i kom utmegiwa jo Benjamin aye, nyo wawek lweny doŋ ogik woko?” Rwot owacci, “Wuciti, pien diki abimiyogi i ciŋwu.”
Yocwa 24:29 Kit meno jo Icrael guketo dano gubuto gurumo Gibea woko.
Yocwa 24:30 Ci jo Icrael gucito ka lweny i kom jo Benjamin i nino me adekke, gutiŋo mony i kom Gibea kit ma yam ca.
Yocwa 24:31 Jo Benjamin gukatti woko i kom jo Icrael, ci gumol woko wa i ne gaŋ. Gucako neko jo Icrael kit ma yam ca ki i yo gudo, i yo me cito Betel ki i yo mukene bene ma cito Gibea, wa ki i bar bene, dano ma mito romo ka pyeradek.
Yocwa 24:32 Mumiyo jo Benjamin guwacci, “Gutwarre, guriŋo woko i nyimwa kit ma yam ca.” Ento jo Icrael guwacci, “Wek koŋ warin woko, wek waywagi woko ki i gaŋ o wa i yo gudo.”
Yocwa 24:33 Ci jo Icrael ducu gutwarre woko ki i kabedogi, guryeyo i Baaltamar; ki jo Icrael ma yam gubuto gukanne ka kurogi i ŋet Gibea tuŋ potoceŋ gutwarre wo ko ki i kabedogi.
Yocwa 24:34 Jo alip apar ma giyerogi ki i kin jo Icrael ducu gubino i kom Gibea, ci lweny odoko tek; ento jo Benjamin pe guŋeyo ni to pacogi doŋ onyiko cok.
Yocwa 24:35 Rwot omiyo jo Icrael guloyo jo Benjamin; ci jo Icrael gujwero jo Benjamin ma romo alip pyeraryo wiye abic ki mi ya acel i nino meno, gin ducu jo ma lulweny ki pala lucwan.
Yocwa 24:36 Pienno jo Benjamin guneno ni doŋ guloyogi. Jo Icrael gujer, guweko kabedo ki jo Benjamin, pien gigeno jo ma giketo gubuto i ŋet Gibea-ni.
Yocwa 24:37 Ci jo ma gubuto ka kurogi-ni gurune ci gucorre i kom Gibea, guneko jo ducu ma i gaŋ woko ki pala lucwan.
Yocwa 24:38 Onoŋo jo Icrael ki jo mubuto gurumo gaŋ guyubo lanyut ni, ka doŋ gumiyo yito mac oduny ocito malo ki i gaŋ,
Yocwa 24:39 ci jo Icrael gibidwogo cen ka lweny, Jo Benjamin gucako lweny ki neko jo Icrael pyeradek kun giwacci, “Ada ya, watye ka loyogi macalo i lweny mukwoŋo ca.”
Yocwa 24:442 
Yocwa 24:40 Ento ka lanyut ocako duny ki i gaŋ, yito mac ma ocuŋ macalo wir, jo Benjamin guneno yo ŋegi: ci nen, gaŋgi ducu tye ka waŋ duny malo o wa i polo.
Yocwa 24:41 Ci jo Icrael gulokke, gudwogo, omiyo kom jo Benjamin obaŋŋe woko, pien guneno ni to pacogi doŋ onyiko cok.
Yocwa 24:42 Pi meno guloko ŋegi bot jo Icrael gidok i yo tuŋ tim ata. Ento lweny onukogi woko, ka dok jo Icrael ma gumol gukatti woko ki i gaŋ bene gutyekogi woko ki i dyere kunnu.
Yocwa 24:43 Gujwero jo Benjamin woko, guryemo korgi guradogi woko piny laboŋo ywe o kwede tuŋ ka ma okemo Gibea yo tuŋ wokceŋ.
Yocwa 24:44 Jo Benjamin ma romo alip apar wiye aboro guto woko, gin ducu oteka lweny.
Yocwa 24:45 Jo mukene gulokke guriŋo yo tuŋ tim ata o wa i got Rimmon; dok gineko jo alip abic ki i komgi ma gitoŋogi gireto woko piny i yo gudo. Ci guryemo korgi matek nio wa Gidom, guneko jo alip aryo.
Yocwa 24:46 Jo Benjamin ducu ma gineko ma oradde piny i nino meno guromo alip pyeraryo wiye abic ma lulweny ki pala lucwan; gin ducu oteka lweny.
Yocwa 24:47 Ento jo miya abicel gulokke guriŋo gularo yo tuŋ tim wa i got Rimmon, gubedo i got Rimmon pi dwe aŋwen.
Yocwa 24:48 Jo Icrael dok gudwogo cen ka lweny i kom jo Benjamin, gunekogi ki pala lucwan, dano ki lee ki gin ducu ma ginoŋo; gaŋi ducu ma ginoŋo giwaŋo woko ki mac. Luŋolkop 21 Ginoŋo mon pi jo Benjamin
Yocwa 24:1 Onoŋo jo Icrael yam gukwoŋo kwoŋ i Mijpa ni, “Pe dano mo ki i kinwa bimiyo nyare me anyoma bot jo Benjamin.”
Yocwa 24:2 Ci lwak gubino i Betel, gubedo kunnu i nyim Lubaŋa o wa otyeno, gutiŋo dwangi malo ki koko matek,
Yocwa 24:3 kun giwaco ni, “Ai Rwot Lubaŋa pa Icrael, piŋo lok man otimme i Icrael, ma tin wi kaka acel doŋ pe i Icrael?”
Yocwa 24:4 Ka dok orwone lwak gua odiko con ka caŋo keno tyer kunnu, ki tyero gitum awaŋa ki gityer lakwecwiny.
Yocwa 24:5 Ci jo Icrael guwacci, “I kin kaka me Icrael ducu jo mene ma yam pe gubino i kare ma wacokke bot Rwot?” Pien onoŋo gukwoŋo kwoŋ madit ni, “Ka dano mo pe obino bot Rwot i Mijpa gibineke woko.”
Yocwa 24:6 Kica omako jo Icrael i kom utmegigi jo Benjamin kun giwaco ni, “Kaka acel doŋ waŋe orwenyo woko tin ki i kin jo Icrael.
Yocwa 24:443 
Yocwa 24:7 Wabitimo niŋniŋ pi noŋo mon pi jogi ma gudoŋ, ma doŋ watyeko kwoŋo kwoŋ i nyiŋ Rwot ni, pe wabimiyo nyarwa mo botgi me anyoma-ni?”
Yocwa 24:8 Mumiyo guwacci, “Jo mene ma i kin kaka ma i Icrael ma yam pe gubino bot Rwot i Mijpa?” Ci gunoŋo ni i kare ma gucokke dano acel mo pe obino i gony ma oa ki i Jabec-Gilead.
Yocwa 24:9 Pien i kare ma gikwano dano, dano acel mo pe onen ma oa ki bot jo ma bedo i Jabec-gilead.
Yocwa 24:10 Pienno lwak gucwalo twoni co ma lulweny alip apar wiye aryo kun gicikogi ni, “Wucit wunek jo ma bedo i Jabec-gilead ki pala lucwan, wa mon ki litino.
Yocwa 24:11 Wubitimo kit man: co ducu ki mon ducu ma yam gubuto ki laco wubijwero woko liweŋ.”
Yocwa 24:12 I kin jo me Jabec-Gilead gunoŋo anyira miya aŋwen ma peya gubuto ki co, gukelogi i gony ma i Cilo, ma tye i lobo Kanaan.
Yocwa 24:13 Ka doŋ lwak ducu gucwalo lok bot jo Benjamin ma gitye i got Rimmon kun giloko botgi lok me kuc.
Yocwa 24:14 Jo Benjamin gudwogo i kare meno ci gumiyo botgi anyira me Jabec-Gilead ma guwekogi makwo-ni; ento pe guromogi ducu.
Yocwa 24:15 Kica omako lwak i kom jo Benjamin, pien onoŋo Rwot oketo ariya i kom kaka me Icrael ducu.
Yocwa 24:16 Ka dok ludoŋo me lwak guwacci, “Wabitimo niŋniŋ pi noŋo mon pi dano mudoŋ, ma doŋ gityeko mon ma i kin jo Benjamin woko ducu-ni?”
Yocwa 24:17 Ci guwacci, “Luleyo myero noŋŋe pi jo Benjamin ma gubwot, wek kaka mo pe gijwa woko ki Icrael.
Yocwa 24:18 Ento pe watwero miyo anyirawa botgi me bedo mongi.” Pien yam jo Icrael gukwoŋo kwoŋ ni, “Gicen ŋat ma omiyo dako mo bot jo Benjamin.”
Yocwa 24:19 Pi meno guwacci, “Nen, tye nino madit me woro Rwot ma bedo mwaka ki mwaka i Cilo.” Cilo onoŋo tye i ŋet Betel yo tuŋ acam, cok ki yo gudo ma a ki Betel cito Cekem; ka it ye Lebona, Ci lo tye yo tuŋ acuc.
Yocwa 24:20 Guciko jo Benjamin ni, “Wucit wubut i potti olok, wukur dano,
Yocwa 24:21 ci wuki. Ka ce anyira Cilo gibino ka myel, ci wubin, wumakgi woko, kun dano acel acel mako dakone ki i kin anyira Cilo, ci wucit kwedgi wa i lobo Benjamin.
Yocwa 24:22 Ka ce wegigi nyo omegigi gibino ka laro lokke botwa, ci wabiwaco botgi ni, ‘Wutim ber wumigi botwa; pien yam pe wakelo anyira ki i mony ma romogi ducu, wun bene pe wumiyo mogo botgi; kono wumiyogi botgi, kono wuroco.’ “
Yocwa 24:444 
Yocwa 24:23 Jo Benjamin gutimo kit meno; gutero mongi ma oporo welgi, ma gumako ki i kin lumyel, gutiŋo yo, gucito, gudok i lobo ma yam guleyo-ni, ka gugero gaŋgi odoco, gubedo iye.
Yocwa 24:24 Jo Icrael guket woko ki kunnu i kare meno; ŋat acel acel odok i kakane ki i doggolane. Guket, gucito woko ki kenyo, kun dano acel acel ci to i lobo ma yam oleyo.
Yocwa 24:25 I kare meno onoŋo kabaka pe Icrael; dano acel acel tiyo gin ma co tamo ni tye atir.
Yocwa 24:445  Ruth
Ruth 1:1 I kare ma luŋolkop giloyo lobo-ni onoŋo kec tye i lobo, ci laco mo me Beterekem ma i Juda ocito i lobo Moab, obedo kunnu, en ki dakone ki awobegi aryo.
Ruth 1:2 Nyiŋ laco meno Elimelek, ki nyiŋ dakone Naomi; nyiŋ awobegi aryo-ni Malon ki Kilion. Yam gin jo Eprata; gaŋgi Beterekem ma i Juda. Gucito i lobo Moab, gubedo kunnu.
Ruth 1:3 Ento Elimelek ma cwar Naomi oto woko, ci dako odoŋ ki awobene aryo-ni.
Ruth 1:4 Gin gunyomo anyira Moab; nyiŋ acel gilwoŋo ni Orupa ki nyiŋ mukene Ruth. Gubedo kunnu kine ka mwaka apar;
Ruth 1:5 lacen Malon ki Kilion guto woko, gin aryo ducu, mumiyo dako odoŋ kene laboŋo awobene aryo-nu ki laboŋo cware bene.
Ruth 1:6 En ocako a woko ki i lobo Moab wek edok cen ki mon pa awo bene aryo ducu, pien onoŋo owinyo ki i lobo Moab ni Rwot doŋ otyeko limo jone, omiyogi cam.
Ruth 1:7 Kit meno en oa woko ki i kabedo ma onoŋo gitye iye-ni ki mon pa awobene, gucako lubo yo ma dok i lobo Juda.
Ruth 1:8 Ento Naomi owaco bot mon wote ni, “Wudok cen, ŋat acel icel odok gire i ot pa minne. Rwot otimwu maber, kit ma wun wutimo jona ma waŋgi orwenyo woko ki bota, kacel ki an bene.
Ruth 1:9 Rwot omiwu wunoŋ ot, wek ŋat acel acel i kinwu obed gire i ot pa cware.” Onoto lemgi me cikogi, ci gucako kok matek.
Ruth 1:10 Guwacce ni, “Pe kumeno; wan wabidok kwedi wa bot jowu.”
Ruth 1:11 Ento Naomi owacci, “Wudok cen, anyirana, wubicito kweda piŋo? Pud dok atye ki litino co i iya ma myero gudok cogwu?
Ruth 1:12 Wudok cen, anyirana, citu giwu, pien an doŋ ati, pe aromo bedo ki cwara mo, Dok kono awacci, pud ageno ni atwero nywalo litino, kadi abed ki cwara mo i dyewor man, kadi anywalo awo be,
Ruth 1:13 kono wun wuye kurogi nio ka gudoŋo mono? Wun kono wubikwero gero co? Pe kumeno, anyirana, pien toncwiny dwoŋ i cwinya mada piwu, pi kipwola ma Rwot omiyo opoto i koma-ni.”
Ruth 1:14 Dok gucako kok matek ki dwangi maloŋo; lacen Orupa onoto lem daane ocike kwede, ento Ruth ocerre i kore matwal.
Ruth 1:15 Naomi owacce ni, “Nen, nyeki otyeko dok cen bot lutugi ki bot lubaŋane; dok Cen i kor nyeki.”
Ruth 1:446 
Ruth 1:16 Ento Ruth owacci, “Pe ibed ka lega ni aweki, nyo ni adok cen awek lubo kori; pien ka ma in icito iye, an bene abicito iye; ka ma ibuto iye, an bene abibuto iye; jo tuwu gibibedo jo tuwa bene, dok Lubaŋani bibedo Lubaŋana.
Ruth 1:17 Ka ma ibito iye, an bene abito iye, gibiyika kunnu. Myero Rwot oket can i koma kit meno ki makato bene, ka to kikome aye bipoko an kwedi.”
Ruth 1:18 Ka Naomi oneno ni en atyeko moko tamme me cito kwede, pe doŋ oloko gin mo.
Ruth 1:19 Kit meno mon aryo-nu gucako wot nio ka guo wa i Beterekem, Ka guo i Beterekem, ci gaŋ ducu orubbe woko pigi. Ci mon gucako wacci, “Man en aye Naomi?”
Ruth 1:20 En owaco botgi ni. “Pe dok wulwoŋa ni, Naomi. Wulwoŋa ni Kipwola , pien Won Twer Ducu okelo kipwola i koma.
Ruth 1:21 Yam acito ma abup, Rwot omiyo adwogo cen ma alam. Piŋo wulwoŋa ni Naomi ma Rwot ouna-ni, Woti Twer Ducu oketa i can mapek?”
Ruth 1:22 Kit meno odwogo cen, ki Ruth ma ci-wode kacel kwede, ma con odwogo nia ki i lobo Moab. Guo i Beterekem i kare ma gicako kayo bel cayiri.
Ruth 2:1 Naomi con tye ki wat ma ladoggola pa cware, dano ma lalonyo ma i doggola pa Elimelek, ma nyiŋe Boaj.
Ruth 2:2 Ruth ma anyira Moab owaco ki Naomi ni, “Wek acit i poto acibek wit cayiri ki i kor dano mo ma biparo pira.” Ci en owaco ni, “Cit, nyara.”
Ruth 2:3 Ocito i poto ka beko kor lukac, ci ocob i kom poto pa Boaj ma ladoggola pa Elimelek.
Ruth 2:4 Ci nen, Boaj oa ki i Beterekem, obino owaco ki lukac ni, “Rwot obed kwedwu.” Gudok iye ni, “Rwot omiyi gum.”
Ruth 2:5 Boaj dok openyo latic ma loyo lukac ni, “Man nya pa aŋa?”
Ruth 2:6 Ci latic ma loyo lukac ogamo ni, “Man nya jo Moab, ma yam odwogo ki Naomi ki i lobo Moab.
Ruth 2:7 Ci en openya ni, ‘Alegi, wek abek korgi, kun abeko ki i kin larita ma i kor lukac.’ Kit meno en obino kun tiyo medde kwede nia wa odiko con nio wa onyoo, kun pe ywe kadi matidi mo.”
Ruth 2:8 Ci Boaj owaco ki Ruth ni, “Koŋ iwiny, nyara, pe doŋ icit ibed i poto mukene, nyo pe iwek poto man, ento bed cocok ki anyirana.
Ruth 2:447 
Ruth 2:9 Ket waŋi i kom poto ma gitye ka kayo-ni, bed ka lu bo korgi. Doŋ atyeko ciko awobe ni pe gugud komi. Dok ka orwo pii neki, ci cit ka ma agulu pii tye iye, icimat pii ma awobe gutwomo-ni.”
Ruth 2:10 Ruth oguŋo oryebbe piny, owacce ni, “Piŋo luguma okaya i nyimi, omiyo iparo pira ma an larok ata-ni?”
Ruth 2:11 Ento Boaj ogamo ni, “Gin ducu ma ibedo ka tiyone pi daani nia ma cwari oto ca gibedo ka titta ducu kikore, ki kit ma iweko kwede woru ki meni ki lobo tinoni pi bino i rok ma yam pe iŋeyo.
Ruth 2:12 Rwot myero oculli gin ma doŋ itiyo maber-ri! Rwot ma en Lubaŋa pa Icrael ka ma iriŋo ilaro i te bwome-ni, omiyi mot muromo maber!”
Ruth 2:13 Ruth ogamo ni, “Rwoda, in kica omaki i koma, pien doŋ ityeko kweyo cwinya woko pi lok ki aŋecani lok me kica, kadi bed an pe a ŋat acel i kom lwak aŋecani.”
Ruth 2:14 I kare me cam Boaj dok owacce ni, “Bin kany, wek icam kwon mo, igwe ki koŋo vino,” Kit meno Ruth ocako nywako bedo ki lukac, ci Boaj omiye cayiri ma gicelo acela. En ocamo nio ka oyeŋ, ci oweko mogo odoŋ.
Ruth 2:15 Ka en oa malo ka beko cam, Boaj ociko awobe kun waco ni, “Wuwek en obeki wa i kin larita, pe wule wiye.
Ruth 2:16 Dok bene wuwot wi te mogo wo ko ki i kom larita, ci wuwek en obeki, kun pe wucoko wiye.”
Ruth 2:17 Kit meno en obeko cam i poto nio wa otyeno, ci odino bel cayiri ma obeko-ni woko; omito romo debe aryo.
Ruth 2:18 Ci otiŋo ocito kwede i gaŋ, onyuto bot daane gin ma ebeko; dok ocako kelo cam ma odoŋ ma onoŋo en doŋ oyeŋ, omiyo ki daane.
Ruth 2:19 Ci daane openye ni. “Tin ibeko kwene? Itiyo kwene? Gum obed i kom ŋat ma oparo piri-ni.” En otito ki daane ŋat ma etiyo bote-ni kun wacci, “Nyiŋ dano ma tin atiyo bote-ni aye Boaj.”
Ruth 2:20 Ci Naomi owaco ki ci-wode ni, “Myero Rwot omiye gum, Rwot ma kicane peya otenyo jo makwo ki jo muto-ni.” Dok Naomi owacce ni, “Dano meno aye omegiwa macok ma romo laki.”
Ruth 2:21 Ci Ruth ma anyira Moab owacci, “Medo ki meno, dok owacca bene ni, ‘In ibinywako bedo ki luticca nio ka gutyeko kayo kacca ducu.’ “
Ruth 2:22 Ci Naomi owaco ki ci-wode Ruth ni, “Man ber, nyara, ka ibecito kacel ki anyirane, wek pe jo gubed ka gudo komi i poto mukene.”
Ruth 2:23 Kit meno en obedo ki anyira pa Boaj kun beko cam nio ka kayo bel cayiri ki ŋano otum, kun obedo kacel ki daane.
Ruth 3:448  Ruth ki Boaj i laro me dino bel
Ruth 3:1 Daane Naomi dok owacce ni, “Nyara, pe myero ayennyi ot, wek ibed maber?
Ruth 3:2 Boaj ma onoŋo ibedo ki anyirane-ni en aye ladoggolawa. Nen ba, en bipyeto cayirine tin otyeno i laro moyo.
Ruth 3:3 Ber in ilwokke, iwirre ki moo, irukke ki boŋŋini mabeco-ni, ci icit kunnu wa i laro. Ento pe inyutte kekeni bo te nio ka otyeko cam ki mat-gu.
Ruth 3:4 Lacen ka doŋ obuto piny, in inen ka ma obuto iye-ni, ci icit iye, iel tuŋ ka tyene, ibut iye; ci en bititti gin ma ibitiyo.”
Ruth 3:5 Ruth ogamo ni, “Abitiyo gin ma iwaco ducu.”
Ruth 3:6 Kit meno Ruth ocako cito wa i laro moyo, ci otiyo kit ma daane otitte-ni kikome.
Ruth 3:7 Ka Boaj otyeko camo cam ki mat-gu, ma kun cwinye yom, ocito obuto Ka ŋet cayiri ma giguro kacel. Ci Ruth okwalle ocito mot, oelo tuŋ tyene, obuto piny.
Ruth 3:8 Ki i cwiny dyewor laco ocako po; ka olokke, ci nen, dako mo obuto ka tyene!
Ruth 3:9 Owacci, “In aŋa?” Ogamo ni, “An a Ruth, aŋecani. Yar dog boŋoni, iuma kwede, pien in aye imyero ka lako an.”
Ruth 3:10 En owacce ni, “Rwot omiyo gum, nyara; man inyutta berri madit makato macon, pien pe icito i kor awobe matino, ma lucan nyo ma lulonyo.
Ruth 3:11 Ci tin, nyara, pe doŋ ilwor, pien abitimo piri gin ducu ma ilego-ni, pien lutuwa ma i gaŋ-ŋi giŋeyo kit berri.
Ruth 3:12 Me adane an aye a watwu macok, ento tye omegiwa ma dok cok makato an ma romo lako in.
Ruth 3:13 Koŋ ibut i dyewor man, ci diki odiko ka ce omegiwa mukene aye bilaki, wek en olaki; ento ka omegiwa mukene-ni pe mito laki, macalo Rwot tye makwo-ni, ci an abilaki ma ka en. Doŋ ibut piny nio wa odiko.”
Ruth 3:14 Obuto piny ka tyene nio wa odiko, ento oa woko con ma piny pud ribiribi; ci Boaj ociko ni, “Pe ŋatti mo oŋe ni dako man obino wa i laro moyo.”
Ruth 3:15 Ci owacci, “Kel boŋo ma iruko-ni, iyar iye.” Oyaro iye, ci Boaj opimo cayiri agwata moko abicel, ocibo i wiye, ci en ocito kwede gaŋ.
Ruth 3:16 Ka en obino bot daane, daane openye ni, “Wotti obedo niŋniŋ, nyara?” Ci otitte gin ducu ma laco meno otimo i kome,
Ruth 3:17 kun waco ni, “En omiya cayiri agwata moko abicel kun wacci, ‘Pe myero idok bot daani ki ciŋi noŋo.’ “
Ruth 3:18 Ci daane odok iye ni, “Nyara, koŋ ikur nio ka iniaŋ ka ma lok bicuŋ iye, pien laco meno pe biliŋ mot, ento bityeko lok woko tin.”
Ruth 3:449 
Ruth 4:1 Boaj ocito i dog gaŋ, obedo piny kunnu. Ci nen, lalako ma Boaj oloko pire-ni okato akata. Boaj owacci, “Bin, omera, ibed piny kany,” ci obino obedo piny.
Ruth 4:2 Ci Boaj okwanyo ludoŋo me gaŋ meno apar, owaco botgi ni, “Wubed piny kany,” ci gubedo piny.
Ruth 4:3 Lacen owaco ki dano ma en lalako-ni ni, “Naomi, ma doŋ odwogo cen nia ki i lobo Moab, tye ka cato but dul lobo mo yam pa ominwa Elimelek.
Ruth 4:4 Pienno omiyo atamo ni koŋ atitti, kun awacci, In iwil ki i nyim jo man ma gibedo kany-nyi, ki i nyim ludoŋowa-ni. Ka ce ibikokone, ci koki; ento ka pe, ci titta wek aŋe, pien pe tye ŋat mo ma myero okoki, kono in, ci an aye alubi.” Ogamo ni, “An abikokone.”
Ruth 4:5 Boaj dok owacci, “I nino ma iwilo iye dul lobo meno ki bot Naomi, noŋo in iwilo wa ki Ruth ma anyira Moab bene, ma dako pa lato-ni, pi dwoko nyiŋ lato i kom ginaleyane.”
Ruth 4:6 Mumiyo lalako owacci, “An pe atwero koko ne pira, miyo abalo ginaleyana woko. In ikoki; doŋ ajalo twerona me kokone boti, pien an pe atwero kokone.”
Ruth 4:7 Man aye kit macon ma yam gitimo i Icrael i kare me koko dul lobo, nyo loko ki dul mukene: pi moko lok mo-ni, con dano acel lunyo warre woko, ci miyo ki ŋat mukene; meno aye yam obedo lok me caden i Icrael.
Ruth 4:8 Ka lalako dok owaco ki Boaj ni, “In aye iwil,” ci olunyo warre woko.
Ruth 4:9 Boaj owaco ki ludoŋo ki bot lwak ducu ni, “Wun aye wucaden ma moko ni, atyeko wilo jami ducu ma yam pa Elimelek, ki jami ducu ma yam pa Kilion, ki jami ducu ma yam pa Malon nia ki i ciŋ Naomi.
Ruth 4:10 Ki Ruth anyira Moab bene ma yam dako pa Malon doŋ atyeko warone woko wek obed dakona, pi dwoko nyiŋ lato i kom ginaleyane, wek nyiŋ lato pe gijwa woko ki i kin utmege, nyo ki i dog gaŋ ka ma ginywalo iye-ni. Tin wun aye wucaden.”
Ruth 4:11 Ci jo ducu ma yam gitye i dog gaŋ kacel ki ludoŋo guwacci, “Wan aye lucaden. Rwot omi dako meno ma bino i odi-ni obed macalo Lakeri ki Lea, ma gin aryo ducu gutiŋo wi ot pa Icrael malo. Myero ibed matek i Eprata, nyiŋi bene oywek i Beterekem,
Ruth 4:12 odi bene obed rom ki ot pa Perej ma yam Tamar onywalo ki Juda, pi litino ma Rwot bimiyi ma a ki i latin dako-ni.”
Ruth 4:13 Kit meno Boaj otero Ruth, odoko dakone. Odonyo obedo kwede, ci Rwot omiyo ogamo ic, onywalo latin laco.
Ruth 4:450 
Ruth 4:14 Mon guwaco ki Naomi ni, “Doŋ gipwo Rwot ma pe oweki ibedo laboŋo wat macok kwedi tin. Wek nyiŋe oywek i Icrael!
Ruth 4:15 En biroco kwoni odoco, dok bikuri ka iti; pien ci-wodi ma mari, ma pire tekki makato awobe abiro-ni, en aye onywale.”
Ruth 4:16 Naomi otiŋo latin, opyelo i kore, ci odoko lapidine.
Ruth 4:17 Mon wadi gucako nyiŋe, kun giwacci, “Ginywalo ki Naomi latin laco.” Ci gucako nyiŋe ni Obed; en aye obedo won Yece, ma won Daudi.
Ruth 4:18 Man aye likwayo pa Perej: Perej onywalo Kejeron,
Ruth 4:19 Kejeron onywalo Ram, Ram onywalo Aminadab,
Ruth 4:20 Aminadab onywalo Nakucon, Nakucon onywalo Calmon,
Ruth 4:21 Calmon onywalo Boaj, Boaj onywalo Obed,
Ruth 4:22 Obed onywalo Yece, Yece onywalo Daudi.
Ruth 4:451 
Ruth 4:1 Camuel
Ruth 4:1 Camuel 1 Nywalo Camuel
Ruth 4:1 Yam tye dano mo i Ramataimjopim ma i lobo godi me Epraim nyiŋe Elkana wod pa Jerokam, ma wod pa Eliu wod pa Toku, ma en aye wod pa Jupi ma jo Epraim.
Ruth 4:2 Onoŋo tye ki mon aryo; nyiŋ ŋat acel Anna, ki nyiŋ dako mukene Penina. Penina onoŋo tye ki litino, ento Anna onoŋo litinone peke.
Ruth 4:3 Dano man yam a ki i gaŋŋe mwaka ki mwaka ci cito ka woro Rwot me mony ki ka tyero gitum i Cilo, ka ma onoŋo tye iye awobe pa Eli aryo, Kopuni ki Finekaci, ma gin ajwagi pa Rwot.
Ruth 4:4 I nino ma Elkana tyero iye gitumme-ni, en miyo dul riŋo bot dakone Penina ki bot awo bene ki anyirane ducu.
Ruth 4:5 Ento kadi bed en maro Anna mada en bedo ka miyo bote dul acel keken, pien Rwot onoŋo otweyo iye woko, pe nywal.
Ruth 4:6 Nyeke bedo ka ŋeto iye marac ki cwero cwinye, pien Rwot otweyo iye woko, pe nywal.
Ruth 4:7 Kit tim meno obedo ka timme mwaka ki mwaka; i kare ducu ma Anna cito kunnu i ot pa Rwot, nyeke bedo ka ŋeto iye. Yam miyo Anna bedo ka koko, ci pe camo.
Ruth 4:8 I nino mo acel cware Elkana openye ni, “Anna, ikok piŋo? Piŋo pe icamo? Cwinyi cwer piŋo? An pe ayomo cwinyi makato awobe apar?”
Ruth 4:9 Ka doŋ gutyeko camo cam ki mat i Cilo, ci Anna oa malo. I kare-nu onoŋo ajwaka Eli obedo i wi komme i ŋel okar doggola me ot pa Rwot.
Ruth 4:10 Anna onoŋo cwinye cwer matek, ci ocako lego Rwot kun kok matek twatwal.
Ruth 4:11 Okwoŋo kwoŋ kun waco ni, “Ai Rwot me mony, ka ce ibineno aroma ma aŋecani tye kwede, kun ipo pira, ma wii pe wil i koma, ce imiya latin laco ci abitiŋo am iyo bot Rwot pi kare me kwone ducu, dok lyedi mo bene pe bigudo wiye.”
Ruth 4:12 Ka en pud omedde ki lega i nyim Rwot, Eli obedo ka neno doge.
Ruth 4:13 Anna obedo ka lega ki i cwinye, kun del doge aye yeŋŋe, ento dwane pe winnye; mumiyo Eli otamo ni en dako ma lamero.
Ruth 4:14 Ci Eli owaco bote ni, “Ibimer pi kare ma rom mene? Juk mero ki koŋo yinoni-ni woko.”
Ruth 4:452 
Ruth 4:15 Ento Anna odok iye ni, “Pe kumeno, rwoda, An a dako ma cwercwiny aye oneka woko, Pe amato koŋo yino nyo gin ma mero dano, ento abedo ka yako lok ma iiya woko i nyim Rwot.
Ruth 4:16 Pe iloka abed dako ma kile rac, pien gin ma abedo ka loko-ni ducu dwoŋŋe parra ki cwercwinya.”
Ruth 4:17 Ci Eli odok iye ni, “Wot ki kuc. Lubaŋa pa Icrael myero oye legani ma ikelo bote- ni.”
Ruth 4:18 Anna ogamo ni, “Wek gum okaya i nyimi, ladit,” Ka okato ocito woko, ocako cam, ci waŋe odoko leŋ.
Ruth 4:19 Gupuk woko odiko con, gucito ka woro Rwot; ka lacen gudok paco tugi i Rama. Elkana obedo ki dakone Anna, ci Rwot ogamo lega pa Anna.
Ruth 4:20 Anna ogamo iye, Ka kare oromo, onywalo latin laco, ci ocako nyiŋe Camuel, pien Dwacci, “Alego alega ki bot Rwot.”
Ruth 4:21 Elkana ki jo ma i ode ducu dok gucito ka tyero gitum me mwaka bot Rwot, ki pi cobo kwoŋŋe.
Ruth 4:22 Ento Anna pe ocito, Owaco bot cware ni, “Ka latin doŋ obwoto deto cak, abitere, wek ocinen i nyim Rwot, obed kunnu doŋ matwal.”
Ruth 4:23 Cware Elkana ogamo ni, “Tim gin ma ineno ni ber; koŋ doŋ ikur waŋ ma obwoto dot. Ento Rwot aye ocob lokke kakare.” Ci Anna odoŋ ka doto latinne, nio ka oweko doto cak.
Ruth 4:24 Ka doŋ wode obwoto dot ci otere, kacel ki twon ma ditte romo mwaka adek, ki moko kwon ma romo debe aryo, ki opiro koŋo vino, ci okele i ot oa Rwot ma i Cilo, kun onoŋo latin pud tidi.
Ruth 4:25 Guneko twon, ka gutero latin bot Eli.
Ruth 4:26 Ci Anna owaco bote ni, “A rwoda, tika ipo i koma? An aye a dako ma yam ocuŋ i nyimi kany kun alego Rwot-ti.
Ruth 4:27 Yam alego pi latin man, ci Rwot oye legana ma akok kwede bote.
Ruth 4:28 Mumiyo an adyero en woko i ciŋ Rwot pi kare me kwone ducu; doŋ adyere woko i cin Rwot en.” Ci guworo Rwot kunnu.
Ruth 4:1 Camuel 2 Wer pa Anna
Ruth 4:1 Anna olego bene kun wacci, “Aum ki yomcwiny pi Rwot; tekka omedde woko pi Rwot. Doga nyedo lok i kom lumerokka, cwinya yom pien in Rwot ilara.
Ruth 4:2 “Pe tye ŋatti mo maleŋ macalo Rwot, ŋatti mo pe, kono in keken; got mo pe ma rom ki Lubaŋawa.
Ruth 4:453 
Ruth 4:3 Pe wumedde ka lok ki wakke twatwal, pe lok me nyatte okatti ki i dogwu; pien Rwot aye Lubaŋa won ŋec, en pimo gin ducu ma dano timo.
Ruth 4:4 Atum pa twoni doŋ gituro, jo magoro gudoko lutekkom.
Ruth 4:5 Jo ma yam giyeŋ gudoko lutic me noŋo cam, ento kec doŋ pe bot jo ma yam kec nekogi. Lalur onywalo litino abiro, ento megi awobe mapol doŋ odoko goro.
Ruth 4:6 Rwot neko dano dok cero woko bene, tero i lyel dok dwoko makwo.
Ruth 4:7 Rwot miyo can, dok miyo lonyo; en lanyo dano dok pilo wiye.
Ruth 4:8 En ilo lucan woko ki i apwa, dok tiŋo jo ma piny obwoyogi kwanyogi woko ki i wi odur, wek gubed kacel ki rwodi, gunoŋ kabedo me deyo. Rwot aye won wir ma teno lobo, ocibo lobo ocuŋ i wigi.
Ruth 4:9 “Rwot bigwoko tyen jone ma gene; ento lutim aranyi gibirido wigi woko i piny macol; pien dano pe loyo lweny pi tek kome.
Ruth 4:10 Lulweny i kom Rwot gibininyogi woko; en bimor i komgi ki i polo macalo mor kot. Rwot biŋolo kop wa i agikki lobo ducu; en bimiyo tek bot kabakane, bipilo wi lakerre ma giwiro ki moo.”
Ruth 4:11 Ka Elkana odok i gaŋŋe i Rama, latin odon ka tic bot Rwot i te loc pa ajwaka Eli. Lok ma Rwot onyuto i kom jo me ot pa Eli
Ruth 4:12 Onoŋo awobe pa Eli kitgi raco; pe giparo pi Rwot wacel.
Ruth 4:13 Kit ma yam ajwagi gitiyo kwede i kom lwak i kare-nu onoŋo tye kit man: ka dano mo otyero gitum, ci latic pa ajwaka bino ma pud gitye ka tedo riŋo, ma omako lacob riŋo ma lake okarre adek.
Ruth 4:14 Ci rwako i otako, nyo i atabo, nyo i cupuriya, nyo i agulu. Riŋo ducu ma lacob riŋo ocobo okelo woko bedo pa ajwaka. Yam gubedo ka timo kit meno i Cilo i kom jo Icrael ducu ma gibino iye.
Ruth 4:15 Dok bene latic pa ajwaka yam bino ma moo dwolo peya giwaŋo, ci waco bot dano ma tyero gitumme ni, “Mi riŋo bot ajwaka me abula, pien en pe ye gamo riŋo ma doŋ gitedo, kono manumone keken.”
Ruth 4:16 Ka ce dano-nu owacce ni, “Koŋ iwek giwaŋ dwolo, ka doŋ ikwany madit kit ma imito-ni,” ci latic gamo ni, “Pe kumeno; myero imi kombeddi. Ka pe, ci abikwanyo ki tek.”
Ruth 4:17 Kit meno bal pa awo be-nu obedo dit twatwal i nyim Rwot, pien jo-nu gubedo ka cayo gityer pa Rwot acaya.
Ruth 4:18 Camuel obedo ka tic i nyim Rwot ma onoŋo pud tidi, kun tweyo epod boŋo camanini i pyere.
Ruth 4:454 
Ruth 4:19 Minne kwoyo kanyi matidi mwaka ki mwaka ci tero bote ka en cito kacel ki cware ka tyero gitum me mwaka.
Ruth 4:20 Ci. Eli lego gum i kom Elkana ki dakone kun wacci, “Lubaŋa omi inoŋ litino ki i kom dako man ma ka latin ma en odyero bot Rwot-ti;” ka lacen gidok paco tugi.
Ruth 4:21 Rwot dok olimo Anna ci Anna ogamo ic, onywalo litino awobe adek ki anyira aryo. Ci latin man Camuel odoŋo i nyim Rwot.
Ruth 4:22 I kare-nu onoŋo Eli doŋ oti mada. Obedo ka winyo kit ma awobene tiyo kwede i kom jo Icrael ducu, ki kit ma gibuto ki mon ma gitiyo i doggola kema me rwatte.
Ruth 4:23 Owaco botgi ni, “Piŋo wutimo gin macalo meno? Pien abedo ka winyo ki bot lwak ducu pi gin maraco ma wutimo.
Ruth 4:24 Pe kumeno, litinona; lok ma awinyo i komwu ma lwak pa Rwot gunyayo oromo piny-nyi pe ber.
Ruth 4:25 Ka dano mo obalo i kom dano wadi, ci Lubaŋa biteko kingi. Ento ka dano obalo i kom Rwot, aŋa ma twero bako doge pire?” Ento gin yam pe giworo dog wongi, pien onoŋo Rwot mito ni enekgi woko.
Ruth 4:26 Ci latin man Camuel omedde ki doŋo, kun yo mo cwiny Rwot kacel ki dano.
Ruth 4:27 Dano pa Lubaŋa mo obino bot Eli, owaco bote ni, “Rwot owaco kit man ni, ‘Yam anyutte kekena boŋo me ot pa kwaru i kare ma gitye i Ejipt, ma gubedo opii i ot pa Parao.
Ruth 4:28 Yam ayere ki i kin kakawu ducu ma i Icrael wek obed ajwakana, ocit cok ki keno tyerra, obed ka waŋo odok eceta, ki ruko epod i nyima. Ci yam amiyo bot jo me ot pa kwaru gityer ducu pa jo Icrael ma giwaŋo ki mac.
Ruth 4:29 Piŋo dok wucayo gitumma ki gityerra ma yam aciko? Dok piŋo iworo litinoni makato an, pi weko gicwe ki dul mabeco twatwal ki i kom gityer ducu ma jona Icrael gityero.’
Ruth 4:30 Pi meno Rwot Lubaŋa pa Icrael otuco atyer ni, ‘Yam aciko ni, jo me odi ki jo me ot pa kwaru gibimedde ta tiyo ticgi i nyima matwal’; ento kombeddi Rwot otuco atyer ni, ‘Lok me cikke meno pire obotti woko ki bota, pien jo ma giketo deyo i koma an bene abiketo deyo i komgi, ento jo ma gicaya pe abiketo cwinya i komgi.
Ruth 4:31 Nen, kare bibino ma abituro iye tekki woko ki tek me ot pa kwaru, wek dano mo muti pe obed i odi.
Ruth 4:32 Ka can doŋ opoto i komi, nyeko bimaki i kom jo Icrael pi lonyo ducu ma gibinoŋo, kun dano mo muti pe bibedo i odi matwal.
Ruth 4:33 Danoni mo ma abiweko doŋ i ŋet keno tyerra, wane bicor woko ki koko, kun cwinye ton; likwayowu ducu dano binekogi woko ki pala lucwan.
Ruth 4:455 
Ruth 4:34 Gin ma bipoto i kom awobeni aryo. Kopuni ki Finekaci, en aye bibedo lanyut boti; gin aryo ducu gibito i nino acel.
Ruth 4:35 Dok abiketo ajwaka ma lagen pira kena ma ticce birwatte ki lok ma tye i cwmya ki i tamma, Abigerre ot matek atika, ci en biri i dog ticce nakanaka i nyim danona ma giwiro ki moo.
Ruth 4:36 Dok ka dano mo odoŋ ki i odi, bibino ka bako doge bote pi nucu lim mo, nyo kwon mo kun wacci, Tim ber, iketa i kabedo mo pa ajwaka, wek acam latin kwon mo.’ ”
Ruth 4:1 Camuel 3 Rwot olwoŋo Camuel
Ruth 4:1 I kare meno onoŋo Camuel tye ka tic pi Rwot i te loc pa Eli. Onoŋo lok pa Rwot bino kicel kicel keken, ginanyuta ma Rwot cwalo macalo lek pe nen ata.
Ruth 4:2 I kare meno onoŋo waŋ Eli ocido woko, pe doŋ neno piny, I nino mo onoŋo obuto piny ka ma en buto iye,
Ruth 4:3 kun mac tara pa Lubaŋa pud lyel, dok kun Camuel obuto piny i ot pa Rwot ka ma canduk pa Lubaŋa bedo iye-ni.
Ruth 4:4 Ci Rwot olwoŋo ni, “Camuel! Camuel!” Camuel ogamo ni, “An atye ene!”
Ruth 4:5 Ci oriŋo bot Eli owaco ni, “An atye ene, ibedo ka lwoŋa.” Ento Eli ogamo ni, “An pe alwoŋi, cibut piny doki.” Camuel odok obuto piny.
Ruth 4:6 Ci Rwot dok olwoŋo ni, “Camuel! Camuel!” Ci Camuel oa ocito bot Eli, owaco ni, “An atye ene, ibedo ka lwoŋa.” Eli ogamo ni, “An pe alwoŋi, latinna, cibut piny doki.”
Ruth 4:7 I kare-nu onoŋo Camuel peya ŋeyo Rwot, onoŋo Rwot peya oyabo lokke bote.
Ruth 4:8 Ci Rwot dok olwoŋo Camuel tyen me adekke, ci Camuel dok oa ocito bot Eli kun waco ni, “An atye ene, ibedo ka lwoŋa.” Ci Eli oniaŋ ni Rwot aye obedo ka lwoŋo awobi-nu,
Ruth 4:9 mumiyo Eli owaco bot Camuel ni, “Cibut piny. Ka ce dok olwoŋi, ci ibiwaco ni, ‘Rwot, wac lokki. An laticci, atye ka winyone.’ ” Kit meno Camuel odok obuto piny i kabutone.
Ruth 4:10 Rwot obino ci ocuŋ cok kun lwoŋo kit ma olwoŋo i kare ca ni, “Camuel! Camuel!” Ci Camuel ogamo ni, “Rwot, wac lokki. An laticci, atye ka winyone.”
Ruth 4:11 Dok Rwot owaco bot Camuel ni, “Nen ba, an doŋ atye cok ka tiyo gin mo i Icrael ma bimiyo dano ducu ma winyo komgi bito lirut.
Ruth 4:12 I nino meno abicobo gin ducu ma yam aloko i kom ot pa Eli, cakke i acakkine o wa i agikki.
Ruth 4:456 
Ruth 4:13 An doŋ atito bote ni abiketo can i kom jo me ode matwal pi gin ma guroco ma en ŋeyo wa con, pien litinone gubedo ka yeto Lubaŋa kun en pe jukogi.
Ruth 4:14 Mumiyo akwoŋo kwoŋ bot jo me ot pa Eli ni, pe tye gitum mo nyo gityer mo ma bikwanyo bal ki i kom jo me ot pa Eli matwal.”
Ruth 4:15 Camuel obuto nio wa odiko, ci ocako yabo doggola me ot pa Rwot. Onoŋo en lworo tito bot Eli lok ma Lubaŋa onyuto bote.
Ruth 4:16 Ento Eli olwoŋe kun waco ni “Camuel, latinna.” Camuel ogamo ni, “An atye ene.”
Ruth 4:17 Ci Eli openye ni, “Rwot otitti lok aŋo? Pe imuŋŋa lokke. Lubaŋa myero oket can i komi kit meno ki makato bene, ka ce imuŋŋa lok mo i kom lok ducu ma en otito boti.”
Ruth 4:18 Kit meno Camuel otitte lok ducu, kun pe omuŋo lok mo bote. Eli ogamo ni, “En aye Rwot; wek otim gin ma oneno ni ber.”
Ruth 4:19 Camuel omedde ki doŋo kun onoŋo Rwot tye kwede, Rwot pe oweko lok mo ma Camuel owaco obut opoto piny i nom ma pe ocobbe kakare.
Ruth 4:20 Ci jo Icrael ducu cakke ki i Dan o wa i Beer-ceba guŋeyo ni, Camuel doŋ gimoko me bedo lanebi pa Rwot.
Ruth 4:21 Rwot omedde ki nen doki i Cilo, ka ma yam onoŋo onyutte iye bot Camuel kun tito lokke bote.
Ruth 4:1 Camuel 4
Ruth 4:1 Ci lok ma Camuel bedo ka loko cito romo lobo Icrael ducu. Jo Piliciti guyako canduk pa Lubaŋa I kare meno jo Icrael gucito ka lweny ki jo Piliciti, ci gutoŋo gony i Ebenejer, ki jo Piliciti gutoŋo gonygi i Apek.
Ruth 4:2 Jo Piliciti gurye ki tyen ka lweny i kom jo Icrael. Ka mony ogeto matek, ci jo Piliciti guloyo jo Icrael, guneko jo ma mito romo alip aŋwen i bar lweny.
Ruth 4:3 Ka lumony gudwogo i gony, ludoŋo pa jo Icrael guwacci, “Piŋo Rwot aye jo Piliciti guloyowa tin? Wek wacikel canduk me gicikke pa Rwot ki i Cilo, wek en Rwot obin obed i dyewa, olarwa ki i ciŋ lumerokwa-ni.”
Ruth 4:4 Ci lwak gucwalo dano Cilo, gukelo canduk me gicikke pa Rwot me mony ki kunnu, ma Rwot bedo-i wi komkerre malo ka wi lukerubi-ni, kun awobe pa Eli, Kopuni ki Finekaci, bene onoŋo gubino kacel ki canduk me gicikke pa Lubaŋa.
Ruth 4:5 Ka canduk me gicikke pa Rwot obino i gony, jo Icrael ducu guwo ki daŋŋe matek, omiyo lobo bene omor.
Ruth 4:457 
Ruth 4:6 Ka jo Piliciti guwinyo woo ki daŋŋe, ci guwacci, “Woo man madit ma a ki i gony pa jo Ibru-ni te lokke aŋo?” Ka guŋeyo ni canduk pa Rwot otyeko bino i gony pa jo Icrael,
Ruth 4:7 ci jo Piliciti gubedo ki lworo, pien gubedo ka waco ni, “Lubaŋagi doŋ oo i gonygi.” Ci guwacci, “Oii, watum woko ba! Gin macalo man yam peya otimme.
Ruth 4:8 Oii, watum woko ba! Aŋa ma bilarowa ki i ciŋ lubaŋa magi matek-ki? Meno gin aye lubaŋa ma yam gupwodo jo Ejipt ki lwak can mapol i tim.
Ruth 4:9 Wucam co, wuka lakwu matek macalo co, wun jo Piliciti, wek pe wudok opii pa jo Ibru kit ma gin gubedo kwede opiiwu-ni. Wuka lakwu matek macalo co, ci wulweny.”
Ruth 4:10 Kit meno jo Piliciti gucako lweny, ci guloyo jo Icrael. Jo Icrael guriŋo woko, kun dano acel acel riŋo laro pacone. Nek obedo dwoŋ twatwal, pien Luicrael guto kunnu ma romo jo alip pyeradek ma woto ki tyengi.
Ruth 4:11 Ki canduk pa Lubaŋa bene giyako woko; ki awobe pa Eli aryo, Kopuni ki Finekaci, ginekogi woko bene.
Ruth 4:12 Dano mo ma Labenjamin oriŋo oa ki i waŋ mony, obino i Ci lo i nino meno kikome, ma boŋŋine oyec woko, wiye bene ojuko ki ŋom.
Ruth 4:13 Ka en oo, onoŋo Eli obedo i wi komme i ŋet yo ka kuro lok, pien onoŋo cwinye oŋabbe aŋaba pi canduk pa Lubaŋa, Ka dano-nu obino odonyo i gaŋ, otito lokke, ci gaŋ ducu omor ki koko.
Ruth 4:14 Ka Eli owinyo dwan ma mor ki koko-ni, owacci, “Man woo me ŋo?” Ka dano-nu orune, obino otito bot Eli.
Ruth 4:15 Onoŋo Eli ditte romo mwaka pyeraboŋwen wiye aboro, ki wane bene ocor woko, omiyo doŋ pe neno piny.
Ruth 4:16 Dano-nu owaco bot Eli ni, “An aye aa ki i waŋ mony, ariŋo aa ki i mony tin.” En ogamo ni, “Ci doŋ obedo niŋniŋ, latinna?”
Ruth 4:17 Lakellok-ki ogamo owacci, “Jo Icrael guriŋo woko ki i nyim jo Piliciti, dok bene gineko jo tuwa madwoŋ twatwal, ki canduk pa Lubaŋa bene giyako woko.”
Ruth 4:18 Ka otuco lok i kom canduk pa Lubaŋa, ci Eli opoto ataro ki i wi komme ma obedo kwede i ŋet dog gaŋ; ci ŋute otur, oto woko, pien onoŋo doŋ oti mada, dok kome dit. Obedo laŋolkop i Icrael pi mwaka pyeraŋwen.
Ruth 4:19 I kare-nu ci-wode ma dako pa Finekaci onoŋo iye odoŋo, cok nywal. Ka owinyo lok ni canduk pa Lubaŋa doŋ giyako woko, dok ni kwarone ki cware guto woko, oturre piny, onywal, pien onoŋo mwoc ogoyo.
Ruth 4:20 I kare ma en mito to woko, mon ma gucuŋ ka ŋete guwaco bote ni, “Pe ilwor, pien inywalo latin awobi.” Ento en pe ogamo doggi, pe oketo iye cwinye bene.
Ruth 4:458 
Ruth 4:21 Ci ocako nyiŋ latin ni, Ikabod, kun wacci, “Deyo otyeko a woko ki i Icrael!” pien canduk pa Lubaŋa doŋ giyako woko, ki pi kwarone bene ki pi cware.
Ruth 4:22 Dok owacci, “Deyo oa woko ki i Icrael, pien canduk pa Lubaŋa doŋ giyako woko.”
Ruth 4:1 Camuel 5 Canduk pa Lubaŋa i lobo pa jo Piliciti
Ruth 4:1 Ka jo Piliciti guyako canduk pa Lubaŋa, gutiŋo ki i Ebenejer, gutero Acidod.
Ruth 4:2 Ka dok jo Piliciti gukobo canduk pa Lubaŋa, gutero i ot pa jokgi Dagon, ci gucibo ka ŋet cal Dagon.
Ruth 4:3 Orwone ka jo Acidod gua malo odiko con, ci nen, cal Dagon tye opoto aryeba cwiny i nyim canduk pa Rwot. Ci gutiŋo cal Dagon, gudwoko kakare.
Ruth 4:4 Ento orwone doki ka gua odiko con, ci nen, cal Dagon tye opoto aryeba i nyim canduk pa Rwot. Wi cal Dagon ki bade ryoryo oŋun woko, opoto i kom larii doggola; cal Dagon odoŋ ma kome odul.
Ruth 4:5 Man aye mumiyo ajwagi pa Dagon ki jo ducu ma gidonyo i ot pa Dagon pe dok ginyono larii doggola me ot pa Dagon ma i Acidod wa onyoo.
Ruth 4:6 Ciŋ Rwot opoto mapek i kom jo Acidod ma omiyogi lworo madwoŋ; dok Rwot omiyogi akwota bur lebba, ki i lobo ma i ŋete ducu.
Ruth 4:7 Ka jo Acidod guneno kit ma piny tye kwede, guwacci, “Canduk pa Lubaŋa pa jo Icrael pe obed i kinwa, pien ciŋe opoto mapek i komwa, ki i kom Dagon ma lubaŋawani.”
Ruth 4:8 Mumiyo gucwalo kwena, ci gucoko rwodi pa jo Piliciti ducu kacel kun giwacci, “Wabitimo canduk pa Lubaŋa pa jo Icrael niŋniŋ?” Ci gudok iye ni, “Wek canduk pa Lubaŋa pa jo Icrael giter wa i Gat.” Ci gutero canduk pa Lubaŋa pa jo Icrael kunnu.
Ruth 4:9 Ento ka doŋ gitero kunnu, ci ciŋ Rwot opoto i kom gaŋ meno, obaŋo komgi woko. Ci otimo jo Gat malit, omiyo akwota bur Lebba ocorre i kom litino wa ki ludito.
Ruth 4:10 Dok gucwalo canduk pa Lubaŋa i Ekron. Ka canduk pa Lubaŋa oo i Ekron, ci jo Ekron gukok matek ni, “Gukelo canduk pa Lubaŋa pa jo Icrael kany me nekowa woko wa ki rokwa ducu.”
Ruth 4:11 Ci dok gicwalo lok, gucoko rwodi pa jo Piliciti ducu kacel kun giwacci, “Wucwal canduk pa Lubaŋa pa jo Icrael woko, wek odok gire i kabedone, wek pe obed ka nekowa kacel ki rokwa ducu.” Pien onoŋo to me nino ducu doŋ obaŋo kom dano ma i gaŋ-ŋu ducu. Cin Rwot opoto kunnu mapek,
Ruth 4:459 
Ruth 4:12 kun jo ma pe guto gubedo ki akwota bur lebba maraco i komgi. Ci koko me gaŋ meno oo wa malo i polo.
Ruth 4:1 Camuel 6 Jo Piliciti gudwoko canduk pa Lubaŋa kakare
Ruth 4:1 Canduk pa Rwot obedo i lobo pa jo Piliciti pi dwe abiro.
Ruth 4:2 Lacen jo Piliciti gulwoŋo ajwagi ki lutyet ci guwacci, “Wabitimo canduk pa Rwot niŋniŋ? Wutit botwa kit gin ma myero wami ma wabidwoko kwede canduk i kabedone.”
Ruth 4:3 Ci guwacci, “Ka wucwalo canduk pa Lubaŋa pa jo Icrael;: pe wucwal nono, ento atikane wudwok ki gitum me tiŋo alii. Ci doŋ wubican ci wubiniaŋ gin mumiyo Rwot pe okwanyo ciŋe woko ki i komwu.”
Ruth 4:4 Gugamo ni, “Kit gin aŋo ma wabidwokke me gitum me tiŋo alii?” Gudok iye ni, “Cal jabu abic ma oporo kit akwota bur lebba, ki cal oyoo adeŋ abic muporo wel rwodi pa Lupiliciti; pien kit two gemo acel-lu onoŋo omakowu ducu, ki rwodiwu bene.
Ruth 4:5 Pienno myero wutet cal akwota bur lebba ki cal oyoo adeŋ ma gitye ka tyeko lobowa woko-ni ki kela deyo i kom Lubaŋa pa jo Icrael; ci gwok nyo en bikwanyo ciŋe woko ki i komwu, ki i kom lubaŋawu ki lobowu.
Ruth 4:6 Pe wumi cwinywu obed tek kit macalo yam jo Ejipt ki Parao cwinygi obedo tek kwede.
Ruth 4:7 Kombeddi doŋ wucikwany gadigadi manyen, ki megi dyaŋi aryo ma ginyeto ma yam peya gitiyo kwedgi me pur, ci wutwe dyaŋi i nyim gadigadi me ywayone, ento wuter litino dyaŋi paco, pe gubed kacel ki megigi.
Ruth 4:8 Ci wukel canduk pa Rwot wuket i wi gadigadi, ci wuket cal jabu ma wuteto-ni i canduk mukene ka ŋete, ma wubidwoko bo te macalo tyer me tiŋo alii. Ka doŋ wucwal, ociti.
Ruth 4:9 Ci doŋ wunen kore; ka ce ocito okemo yo tugi, wa i Bet-cemec, ci Lubaŋa pa jo Icrael aye okelo can man madit i komwa; ento ka pe kit meno ci miyo waŋeyo ni pe ciŋe aye ma obedo ka pwodowa; meno otimme i komwa pi keckom.”
Ruth 4:10 Jo-nu gutimo kit meno; gukwanyo megi dyaŋi aryo ma ginyeto, gutweyogi i nyim gadagadi, ci guloro wi litinogi woko paco.
Ruth 4:11 Ci gucibo canduk pa Rwot i wi gadigadi, kacel ki canduk mukene ki cal oyoo adeŋ ma giteto ki jabu, ki cal akwota bur lebbagi.
Ruth 4:12 Dyaŋi gucito gukemo yo atir ma dok yo tuŋ Bet-cemec, kun lubo yo ger madit. Giwoto kun gikok, pe gumedo ki dok yo tuŋ acuc nyo yo tuŋ acam, kun rwodi pa jo Piliciti gilubo korgi, nio ka guo kwede wa i waŋ lobo me Betcemec.
Ruth 4:460 
Ruth 4:13 Onoŋo jo Bet-cemec gitye ka kayo nanogi i nota. Ka gutiŋo wangi ci guneno canduk pa Rwot, cwinygi obedo yom pi nenone.
Ruth 4:14 Gadigadi obino wa i poto pa Yocwa ma Labet-cemec, ci ocuŋ kenyo, Onoŋo kidi madit tye kenyo; ci gubaro gadigadi woko me yen, gutyero dyaŋi me gitum awaŋa bot Rwot.
Ruth 4:15 Ka dok Lulevi gutero canduk pa Rwot ki canduk mukene ma onoŋo tye ka ŋete- ni, ka ma onoŋo tye iye cal jabu, ci guketogi i wi kidi madit-ti. Ci jo Bet-cemec gutyero gitum awaŋa ki gitum mukene mogo bot Rwot i nino meno.
Ruth 4:16 Ka rwodi pa jo Piliciti abic-ci guneno kite, ci gudok Ekron i nino meno.
Ruth 4:17 Cal akwota bur lebba me jabu ma jo Piliciti gudwoko bot Rwot me gityer me tino alii obedo kit man; acel pa jo Acidod, acel pa jo Gaja, acel pa jo Acikelon, acel pa jo Gat, acel pa jo Ekron.
Ruth 4:18 Gucwalo cal oyoo adeŋ me jabu bene muporo wei gaŋ ducu pa jo Piliciti ma rwodigi abic loyo-ni, gaŋi ma gicelogi ki cel matego, wa ki gaŋi matitino ma pe girumogi ki cel, Kidi madit ma yam giketo canduk pa Rwot ka ŋete-ni en aye caden o wa i nino man; pud tye i poto pa Yocwa Labetcemec.
Ruth 4:19 Rwot oneko jo Bet-cemec mogo, pien guŋiyo i canduk pa Rwot. Oneko jo pyerabiro i kingi, ci dano gukumo, pien Rwot onekojo mapol i kingi. Gitero canduk pa Rwot Kiriat-jearim
Ruth 4:20 Ka dok jo Bet-cemec guwacci, “Aŋa ma twero cuŋ i nyim Rwot ma Lubaŋa maleŋ-ŋi? Dok ka bia ki botwa, ci bicito bot jo mene?”
Ruth 4:21 Pi meno gucwalo lukwena bot jo ma gibedo i Kiriat-jearim, kun giwaco ni, “Jo Piliciti doŋ gudwoko canduk pa Rwot. Wubin, wuter botwu kunnu.”
Ruth 4:1 Camuel 7
Ruth 4:1 Ci jo Kiriat-jearim gucito guomo can duk pa Rwot, gutero i ot pa Abinadab ma i wi got. Ci gukwero wode Eleajar pi gwokone. Camuel oŋolo kop i Icrael
Ruth 4:2 Canduk pa Rwot obedo i Kiriajearim pi kare malac ma mito romo mwaka pyeraryo, ci jo me otpa Icrael ducu gucako dwogo bot Rwot ki kumo.
Ruth 4:3 Ci Camuel owaco bot jo Icrael ni, “Ka doŋ wudwogo bot Rwot ki cwinywu ducu, ci doŋ wubol lwak lubaŋa pa lurok ki cal jogi ma mon-gu woko ki i kinwu, wek cwinywu okem bot Rwot atir kun wuworo en keken, cien bilarowu ki i ciŋ jo Piliciti.”
Ruth 4:4 Kit meno jo Icrael gubolo lwak cal jok Baal ki cal jogi ma mon-gu ma tye botgi-ni woko, ci gucako woro Rwot keken.
Ruth 4:5 Camuel dok owacci, “Wucok jo Icrael ducu i Mijpa ci abilego piwu bot Rwot.”
Ruth 4:461 
Ruth 4:6 Mumiyo dano gucokke i Mijpa ka dok gutwomo pii ci guonyo piny i nyim Rwot macalo gityer, ci guri kec i nino meno kun giwacci, “Watimo bal i nyim Rwot.” Dok Camuel oŋolo kop pa jo Icrael pigi i Mijpa.
Ruth 4:7 I kare meno ka jo Piliciti guwinyo ni jo Icrael gucokke i Mijpa, ci rwodi pa jo Piliciti gucito ka lweny i kom jo Icrael. Ka jo Icrael guwinyo, ci gubedo ki lworo i kom jo Piliciti.
Ruth 4:8 Ci jo Icrael guwaco bot Camuel ni, “Pe iwek koko piwa bot Rwot Lubaŋawa wek olarwa ki i ciŋ jo Piliciti.”
Ruth 4:9 Camuel okwanyo latin romo ma pud dot, otyero bot Rwot obed gitum ma giwaŋo ki berre. Ka Camuel okok kwede bot Rwot pi jo Icrael, ci Rwot owinyo kokone.
Ruth 4:10 I kare ma Camuel tye ka tyero gitum awaŋa, jo Piliciti gucako bino cok ka lweny i kom jo Icrael; ento Rwot omor macalo mor kot ki dwan madit i nino meno i kom jo Piliciti, obaŋo komgi woko; ci jo Icrael guryemogi woko ki i nyimgi.
Ruth 4:11 Jo Icrael gumol woko ki i Mijpa, guryemo kor jo Piliciti, gurwadogi woko nio wa i te Bet-kar.
Ruth 4:12 Lacen Camuel okwanyo got, ocibo ocuŋ i kin Mijpa ki Jecana, ci ocako nyiŋe Ebenejer , kun owacci, “Rwot obedo ka konyowa o wa kany.”
Ruth 4:13 Guloyo jo Piliciti kit meno; pe dok gudonyo i lobo pa jo Icrael. Rwot obedo ka lweny i kom jo Piliciti i kare pa Camuel ducu.
Ruth 4:14 Gaŋi ducu ma yam jo Piliciti gumayo woko ki bot jo Icrael gidwokogi bot jo Icrael, cakke wa i Ekron o kwede i Gat. Jo Icrael gularo lobogi ki i ciŋ jo Piliciti i kare-nu. Kuc onoŋo tye i kinjo Icraelkijo Amor bene.
Ruth 4:15 Camuel oŋolo kop pa jo Icrael i kare me kwone ducu.
Ruth 4:16 Yam woto kun wirre i kin Betel ki Gilgal ki Mijpa mwaka ki mwaka kun ŋolo kop pa jo Icrael i kabedo meno ducu.
Ruth 4:17 Ka doŋ lokke dok Rama, pien gaŋŋe onoŋo tye kunnu. En ŋolo kop pa jo Icrael kunnu bene, dok ocano keno tyer pi Rwot kunnu.
Ruth 4:1 Camuel 8 Jo Icrael gulego kabaka
Ruth 4:1 I kare ma Camuel doŋ oti woko, oketo awobene gubedo luŋolkop pa jo Icrael.
Ruth 4:2 Nyiŋ wode me kayone Joel, ki nyiŋ wode me aryone Abija; yam gubedo luŋolkop ki i Beer-ceba.
Ruth 4:3 Ento awobene pe gulubo kite; gubwoto woko, gudok ka yenyo lim. Gubedo ka gamo lim me wilo loyo kop, kun gibalo te pido pa dano woko.
Ruth 4:462 
Ruth 4:4 Ci ludoŋo pa jo Icrael ducu gucokke kacel bot Camuel i Rama,
Ruth 4:5 guwaco bote ni, “Nen ba, in doŋ iti woko, dok awobeni pe gilubo kiti. In iket kabaka piwa wek en aye olowa, macalo tye i rok mukene ducu.”
Ruth 4:6 Ento lok meno pe oyomo i Camuel ka guwacci, “Miniwa kabaka wek en aye olowa.” Ka Camuel ocako lego Rwot.
Ruth 4:7 Ci Rwot owaco bot Camuel ni, “Winy dog lwak i gin ducu ma guwaco boti; pien gin pe gukwero in, ento gukwero an, ni pe abed kabaka ma loyogi.
Ruth 4:8 Kit tim ducu ma gubedo ka timone i koma cakke i nina ma yam akwanyogi iye ki i Ejipt o kwede wa tin, ma gibwoto an gidok ka woro lubaŋa mukene, gitye ka timone i komi bene kit meno.
Ruth 4:9 Koni doŋ koŋ iwiny doggi; lok acel keken, ber ilok kwedgi kun inyuto botgi atyer kit ma kabaka ma biloyogi bibedo kwede.”
Ruth 4:10 Kit meno Camuel otito lok pa Rwot ducu bot lwak ma gulego kaba ka ki bote.
Ruth 4:11 Owacci, “Man aye bibedo kit ma kabaka biloyowu kwede; en bitero awobewu ci ketogi i gadigadine me lweny, ki me bedo wegi aguragurane, ki jo ma riŋo i nyim gadigadine.
Ruth 4:12 Dok en biketo ludito wi monnye ma loyo dano alip, ki ma loyo dano pyerabic, ki jo mukene pi puro potone ki pi kayo kacce, ki pi teto jami lwennye ki jami kom gadigadine.
Ruth 4:13 En bitero anyirawu ka rubo moo ma ŋwece kur, ki pi tedo cam ki pi tedo mugati.
Ruth 4:14 En bi mayo pottiwu mabecone woko, ki poto olokwu ki poto jeituni, bitiŋo mi yo bot luticce.
Ruth 4:15 Bikwanyo dul acel me apar me kalwu ki me olokwu, ci tiŋo miyo bot ludito ticce ki bot luticce mukene.
Ruth 4:16 Bitero opiiwu ki aŋecawu, ki dyaŋiwu ki kanawu mabecone, ci biketogi ka tiyo ticce.
Ruth 4:17 En bitero dul acel me apar me romiwu ki dyegiwu, ci doŋ wubibedo opiine.
Ruth 4:18 I kare meno wubikok giwu i kom kabakawu, ma wun aye wuyero piwu kenwu; ento Rwot pe bidok iye botwu i nino meno.”
Ruth 4:19 Ento dano gukwero winyo dog Camuel, guwaco bote ni, “Pe; wan wabibedo ki kabaka ma loyowa,
Ruth 4:20 wek wan bene wabed macalo rok mukene ducu, wek kabakawa aye olowa, ci okat anyim pi telo wiwa ki ka lweny piwa i mony.”
Ruth 4:21 Ka Camuel otyeko winyo lok pa lwak ducu, ci odwoko lokke bot Rwot.
Ruth 4:463 
Ruth 4:22 Ka Rwot dok owaco bot Camuel ni, “Winy doggi, imigi kabaka,” Camuel dok owaco bot jo Icrael ni; “Doŋ wuciti, ŋat acel acel odok i gaŋŋe.”
Ruth 4:1 Camuel 9 Caulo orwatte ki Camuel
Ruth 4:1 Yam tye dano mo ma Labenjamin ma nyiŋe Kic, wod pa Abiel, ma wod pa Jeror, wod pa Bekorat, wod pa Apia, ma Labenjamin, dano ma lalonyo.
Ruth 4:2 Onoŋo tye ki wode ma nyiŋe Caulo, awobi ma oputte ma mwonya, ma pe tye dano mo ma i kin jo Icrael ducu ma mwonya makato en; odoŋo mabor makato dano ducu cakke ki i wi gwoke dok kwede malo.
Ruth 4:3 I kare mo megi kana pa Kic won Caulo gurwenyo, ci Kic owaco bot wode Caulo ni, “Ter latic mo acel, ci wua wucit ka yenyo kana.”
Ruth 4:4 Ka gukato guwok i lobo godi me Epraim, ci gubaro dye lobo Calica, pe gunoŋo komgi. Ka dok gukato guwok i lobo Caalim, ento pe onoŋo gitye kenyo, Ka dok gukato gubaro dye lobo Benjamin, ento pe gunonogi.
Ruth 4:5 Ka guo i lobo Jup, Caulo owaco bot latic ma onoŋo gitye kwede-ni ni, “Bin wadok cen, wek wora pe ocak paro piwa, kun weko paro pi kana.”
Ruth 4:6 Ento en odok iye ni, “Nen, dano pa Lubaŋa tye i gaŋ man, en dano ma giworo; gin ducu ma en waco bedo me ada, Wek koŋ wacit kunnu; gwok en bitito botwa lok mo i kom wot ma watye iye-ni.”
Ruth 4:7 Ento Caulo owaco bot laticce ni, “Ka wacito bote, wabiterre gin aŋo? Pien kwon doŋ otum woko ki i kicaawa, dok mot mo pe ma wabitero bot dano pa Lubaŋa ca.”
Ruth 4:8 Laticce dok ogamo doge ni, “Nen kany, atye ki dul acel me aŋwen me cekel me ryal; abimiyo bot dano pa Lubaŋa wek onyut botwa yo,”
Ruth 4:9 (I kare pa jo Icrael macon, ka dano mo yam ci to ka penyo dog Lubaŋa ci wacci, “Bin, wek wacit bot lanen-piny;” pien dano ma gilwoŋo ni lanebi i kare man, yam con gilwoŋo ni dano ma neno piny.)
Ruth 4:10 Ci Caulo owaco bot laticce ni, “Iwaco maber, Bin wek waciti.” Kit meno gucako ci to i gaŋ ka ma yam dano pa Lubaŋa tye iye-ni.
Ruth 4:11 I kare ma giito kor got pi donyo i gaŋ ci gurwatte ki anyira ma gicito ka twomo pii, ci gupenyogi ni, “Lanenpiny tye kany?”
Ruth 4:12 Gugamo ni, “En tye. Nen, tye i nyimwa ca, Wurune oyot; pud obino i gaŋ kombeddi, pien tin dano tye ka tyero gityer i kabedo me woro Lubaŋa ma tye i wi got.
Ruth 4:13 Ka wucito, wudonyo i gaŋ, ci wunoŋo kome cut, ma noŋo peya ocito ka cam i wi got. Pien dano peya gibicam ka en peya obino, nio ka en olego gum i kom gitum;
Ruth 4:464  ka doŋ jo ma gilwoŋogi gicako cam. Wun doŋ wuciti, ci wubirwatte kwede oyotoyot.”
Ruth 4:14 Kit meno gumedde ki ito malo wa i gaŋ, Ka gitye ka donyo i gaŋ, ci guneno Camuel; tye ka bino tun botgi kun onoŋo obecito i kabedo ma i wi got-ti.
Ruth 4:15 Onoŋo Rwot onyuto lok bot Camuel ma pud onoŋo Caulo odon ki nino acel me bino bote kun wacci,
Ruth 4:16 “Diki ka onyoo abicwalo boti dano mo ma oa ki i lobo pa jo Benjamin, ci ibiwiro en ki moo wek obed laker ma loyo jona Icrael. En bilaro jona ki i ciŋ jo Piliciti; pien atyeko neno aroma pa jona, kokogi doŋ oo bota.”
Ruth 4:17 Ka Camuel oneno Caulo, Rwot otito bote ni, “Man aye dano ma onoŋo atitti pire-ni. En aye biloyo lwakka.”
Ruth 4:18 Ka Caulo doŋ oo cok bot Camuel i dog gaŋ, openye ni, “Titta ba, ot pa lanenpiny tye kwene?”
Ruth 4:19 Camuel ogamo ni, “An aye lanen-piny. Cit itel nyima nio i kabedo me woro Lubaŋa ma i wi got, pien ibicam kweda kacel tin, ka odiko abiweki icito, dok abititti lok ducu ma tye i cwinyi.
Ruth 4:20 Lok i kom kana ma gurwenyo okato nino adek-ki, pe cwinyi obed ka paro pigi, pien gityeko noŋogi. Gin ma pire mit i Icrael-li ducu pa aŋa? Pe gin ducu meri? Gin ducu pe me ot pa woru?”
Ruth 4:21 Caulo ogamo ni, “An gira Labenjamin, ma kakawa tidi twatwal i kin jo Icrael. Doggolawa onyoŋo anyoŋa ki i kin doggola ducu pa jo Benjamin. Ci piŋo ilokka lok ma rom meno?”
Ruth 4:22 Camuel otero Caulo ki laticce, okelogi i kicika, ka omiyogi kabedo me dito makato jo ma gilwoŋogi ducu, ma giromo jo pyeradek.
Ruth 4:23 Ci Camuel owacobot latedo ni, “Kel wan pok ma nanen amini, kun aciki ni iket pat-ti.”
Ruth 4:24 Latedo okwanyo em ki bam, aciba i nyim Caulo, ci Camuel owaco bot Caulo ni, “Nen, gin ma gikano piri gityeko cibone i nyimi. Cam; pien onoŋo gikano piri nio wa i kare ma giciko, wek icam kacel ki welo.” Kit meno Caulo ocamo kacel ki Camuel i nino-nu.
Ruth 4:25 Ka doŋ gulor gudwogo piny ki i kabedo ma i wi got, ci gucito i gaŋ. Gipeto kabuto pa Caulo malo i wi at, ci obuto piny, onino wako.
Ruth 4:26 Kate piny oyabbe, Cainuel olwoŋo Caulo ma onoŋo pud tye malo i wi at kun wacci, “A malo, wek doŋ alwoki, iciti.” Caulo aa malo, ci en ki Camuel gucito i yo gin aryo. Camuel owiro Caulo me bedo kabaka
Ruth 4:465 
Ruth 4:27 Ka onoŋo gitye ka lor piny, ma doŋ guo i agikki gaŋ, Camuel owaco bot Caulo ni, “Wac ki laticci ni okat ocit i nyimwa, Ka doŋ okato anyim, ci icuŋ kany manok, wek amiyi iŋe lok pa Lubaŋa.”
Ruth 4:1 Camuel 10
Ruth 4:1 Ci Camuel okwanyo kicere me moo, oonyo i wi Caulo, amate kun noto leme ci owacci, “Rwot doŋ oonyo moo i komi wek ibed laker ma loyo lwakke jo Icrael. In ibiloyo lwak pa Rwot, ci ibilarogi ki i ciŋ lumerokgi ma gurumogi-ni. Man aye bibedo gin ma nyuto bati ni Rwot doŋ owiri me bedo laker ma loyo gipinnye:
Ruth 4:2 Ka ibia wako ki bata tin, ci ibirwatte ki co aryo i ŋet lyel pa Lakeri ma i Jelja, i lobo Benjamin, Gibiwaco bati ni, ni, ‘Kana ma ibedo ka yenyogi-ni doŋ ginoŋogi, dok kombeddi cwiny woru doŋ aa wako ki i kom kana, doŋ tye ka paro piwu kun baka doge ni, “Atim gin aŋo pi woda-ni?” ‘
Ruth 4:3 Dok ibimedde ka wot anyim ka laki kenya, ci ibio i te kworo me. Tabor; ci co adek ma gicito i Betel bot Lubaŋa gibirwatte kwedi kunnu, kun ŋat acel otiŋo litino dyegi adek, ŋat acel otiŋo mugati adek, ŋat acel otiŋo opiru koŋo vino.
Ruth 4:4 Gin gibimoti, ci gibimini mugati aryo, in ibigamo, ki i ciŋgi.
Ruth 4:5 Ka lacen ibio i Gibea-eloim, ka ma cel gogo mony pa jo Piliciti tye iye-ni, Ka ibidonyo i gaŋ kunnu, ibirwatte ki lwak lunebi ma gibino gilor piny kun gia ki i kabedo me woro Lubaŋa ma i wi got, ma gitye ki dano ma gigoyo naŋa ki ajaa ki nyamulere ki opuk ma gitelo kwede nyimgi, kun lunebi giwoto ki tito lok pa Lubaŋa.
Ruth 4:6 Ci Cwiny pa Rwot bibino i komi ki tek, ci ibicako tito lok pa Lubaŋa kacel kwedgi, ci ibilokke idoko dano mapat.
Ruth 4:7 Ka lanyut meno ducu doŋ otimme i komi ci doŋ icak timo gin ma ciŋi orwatte kwede, pien noŋo Lubaŋa tye kwedi.
Ruth 4:8 In icit ikwoŋ nyima i Gilgal; nen, abibino bati ka tyero gitum awaŋa ki gityer lakwecwiny Ibikuro nino abiro nio ka abio bati ka nyu to bati gin ma myero iti.”
Ruth 4:9 Ka Caulo oloko ŋeye pi weka Camuel, Lubaŋa omine kit cwiny mapat; ci lanyut meno gutimme ducu i nino meno.
Ruth 4:10 Ka guo i Gibea, ci nen, lwak lunebi gurwatte kwede; ci Cwiny pa Lubaŋa obino i kome ki tek, ci ocako tito lok pa Lubaŋa i kingi.
Ruth 4:11 Ka jo ma yam gineye guneno kit ma en tito kwede lok pa Lubaŋa kacel ki lunebi, ci dano gucako lok kekengi ni, “Gin aŋo ma opoto i kom wod pa Kic? Caulo bene doŋ tye i kin lunebi?”
Ruth 4:12 Ci dano mo me kunnu ogamo ni, “Onoŋo wongi kono aŋa?” Mumiyo odoko carolok abola ni, “Caulo bene doŋ tye i kin lunebi?”
Ruth 4:466 
Ruth 4:13 Ka doŋ otyeko tito lok pa Lubaŋa ci ocito i kabedo me woro Lubaŋa ma i wi got.
Ruth 4:14 Omin won Caulo openyo en ki laticce ni, “Onoŋo wucito wa kwene?” Ci ogamo ni, “Wacito ka yenyo kana; ka waneno ni pe gibinoŋŋe, ci wacito wa bot Camuel.”
Ruth 4:15 Ci omin won Caulo dok owacci, “Koŋ itit bota gin ma Camuel owaco boti mono.”
Ruth 4:16 Ci Caulo owaco bot omin wonne-ni ni, “Otito botwa atir ni kana doŋ ginoŋo.” Ento pe otito lok me camo ker ma onoŋo Camuel oloko bote-ni. Kwir okwanyo Caulo me bedo kabaka
Ruth 4:17 I kare-nu Camuel olwoŋo lwak ocokke kacel bot Rwot i Mijpa.
Ruth 4:18 Ka owaco bot jo Icrael ni, “Rwot Lubaŋa pa Icrael owaco kit man ni, ‘Yam akwanyo jo Icrael ki i Ejipt, alarowu ki i ciŋ jo Ejipt ki i ciŋ Luker ducu ma gubedo ka unowu.’
Ruth 4:19 Ento tin wutyeko kwero Lubaŋawu wo ko ma bedo ka larowu ki i can ki ayelawu ducu, ci doŋ wuwacci, ‘Pe kumeno; ento imiwa kabaka ma biloyowa.’ Doŋ wubin wucuŋ i nyim Rwot kun wurye kaka ki kaka ki doggola ki doggola.”
Ruth 4:20 Camuel okelo kaka ma i Icrael ducu cok, ci kwir okwanyo kaka pa Benjamin.
Ruth 4:21 Okelo kaka pa Benjamin cok doggola ki doggola, ci kwir okwanyo doggola pa jo Matri. Ka lacen doŋ okelo doggola pa jo Matri cok ki acel acel, ci kwir okwanyo Caulo wod pa Kic, Ento ka gibedo ka yenye, pe ginoŋo kome.
Ruth 4:22 Mumiyo gucito, gupenyo dog Rwot doki ni, “Dano-nu tika obino kany?” Ci Rwot ogamo ni, “Nen, tye okanne i kin jami.”
Ruth 4:23 Guriŋo gucito, guomo en ki kunnu, Ka ocuŋ i dye lwak, nen, odoŋo mabor makato dano ducu, cakke ki i wi gwoke dok kwede malo.
Ruth 4:24 Ci Camuel owaco bot lwak ducu ni, “Doŋ wuneno ŋat ma Rwot oyero-ni? Pe tye ŋatti mo i kin wun lwak ducu ma cal kwede.” Ci lwak ducu gudaŋŋe ki woo ni, “Kabaka obed kwo nakanaka!”
Ruth 4:25 Camuel dok otito bot lwak kit cik ma myero me aluba ka kaba ka biloyogi; ci ocoyogi i buk, ka opyelo i nyim Rwot, Lacen Camuel ocwalo lwak woko ducu, wek ŋat acel acel odok i pacone.
Ruth 4:26 Caulo bene odok i pacone i Gibea. Jo mo go ma twoni oteka bene gucito kwede, gin jo ma Lubaŋa ogudo cwinygi.
Ruth 4:27 Ento jo mogo ma kitgi obedo atata guwacci, “Dano-ni bilarowa niŋniŋ?” Gubedo ka caye, pe gumedo ki tero mot mo bote.
Ruth 4:1 Camuel 11 Caulo oloyo mony pa jo Ammon
Ruth 4:467 
Ruth 4:1 Ka dwe acel doŋ okato, Nakac ma jo Ammon ocito orumo gaŋ me Jabec-gilead ki monnye; ci jo ducu ma i Jabec guwaco bot Nakac ni, “Ber icikke kwedwa, ci wabidoko luticci.”
Ruth 4:2 Ento Nakac ogamo doggi ni, “Abicikke kwedwu kit man: abikolo waŋwu tuŋ acuc woko ducu, wek aket ki lewic i kom jo Icrael ducu.”
Ruth 4:3 Ludoŋo ma i Jabec gugamo kun giwacci, “Koŋ imiwa nino abiro wek wacwal lukwena i lobo Icrael ducu, Ka pe onen ŋatti mo ma larowa, ci wabimine kenwa boti.”
Ruth 4:4 Ka lukwena gubino i Gibea i gaŋ pa Caulo, gutito lokke bot lwak; ci lwak ducu guwo ki koko matek.
Ruth 4:5 I kare meno onoŋo Caulo oa ki i poto, obedo ka lubo ŋe twoni pur, ci owacci, “Aŋo mutimme? Piŋo dano tye ka koko?” Ci gititte lok kom jo Jabec.
Ruth 4:6 Ka Caulo owinyo lokke, ci Cwiny pa Lubaŋa obino ki tek i kome, kun kiniga omake madwoŋ.
Ruth 4:7 Okwanyo twoni pur aryo, otoŋogi, matitino, ci ocwalo i ciŋ lukwena oromo kwede i lobo Icrael ducu kun giwaco ni, “Dano mo ma pe obino olubo kor Caulo ki Camuel, gibitimo twon purre kit menol” Lworo omako dano matek pi Rwot, mumiyo gumol gubino ki cwiny acel.
Ruth 4:8 Ka Caulo oryeyo lwak i Bejek, okwanogi, ci jo Icrael guromo alip miya adek, ki jo Juda guromo alip pyeradek.
Ruth 4:9 Ci guwaco bot lukwena ma gubino botgi ni, “Wuwac bot jo Jabec-gilead ni, ‘Dikki ka cen odoko lyet gibilarowu.’ ” Ka lukwena gucito gutito bot jo Jabec, cwinygi obedo yom matek.
Ruth 4:10 En aye omiyo jo Jabec guwaco bot jo Ammon ni, “Wabimine kenwa di ki i ciŋwu, ci wubitimowa kit ma wumito ducu.”
Ruth 4:11 Orwone Caulo opo ko mony i buca adek; ci gucoro i dye gony pa jo Ammon kwarpiny, gucako nekogi o wa i dyeceŋ, Jo ma gubwotte guket woko, pe inoŋo jo aryo ma gudoŋ kacel.
Ruth 4:12 Ka otum, lwak owaco bot Camuel ni, “Aŋagi ma yam owacci, ‘Caulo aye biloyowa bo?’ Gikel jo-nu wek wanekgi woko.”
Ruth 4:13 Ento Caulo ogamo ni, “Pe tin gineko iye dano mo, pien tin aye Rwot olaro jo Icrael.”
Ruth 4:14 Ka Camuel dok owaco bot lwak ni, “Wubin, wacitu i Gilgal, wek wacikweru ker odoco kunnu.”
Ruth 4:468 
Ruth 4:15 Mumiyo lwak ducu gucito i Gilgal, ci guketo Caulo me bedo kabaka i nyim Rwot kunnu. Gutyero gityer lakwecwiny kunnu i nyim Rwot, ci Caulo ki jo Icrael ducu cwinygi obedo yom mada.
Ruth 4:1 Camuel 12 Lok pa Camuel bot lwak
Ruth 4:1 Camuel owaco bot jo Icrael ducu ni, “Nen, doŋ atyeko winyo dogwu i lok ducu ma wuwaco bota; doŋ amiyowu kabaka me loyowu.
Ruth 4:2 Koni doŋ wunen, kabaka tye ka telo wiwu. An doŋ ati woko ma wiya ki lwar; dok, wunen, awobena bene gitye kwedwu. Abedo ka tic i nyimwu cakke wa ka tinona o kwede wa onyoo.
Ruth 4:3 An atye ene, wutit lok ma mako koma i nyim Rwot ki i nyim lakerre ma giwiro ki moo, Aŋa ma akwanyo twonne? Aŋa ma akwanyo kanane? Nyo aŋa ma abumo jamine? Aŋa ma yam aburo? Nyo aŋa ma yam agamo lim me wilo loyo kop ki i ciŋe me laum waŋa? Wutit lok ma mako koma, ci abidwoko waŋe botwu.”
Ruth 4:4 Gugamo ni, “In yam pe ibumo jamiwa mo, kadi burowa, nyo gamo jami mo ki i ciŋ dano mo.”
Ruth 4:5 Ci owaco botgi ni, “Rwot aye lacaden i komwu, ki lakerre ma giwiro ki moo bene aye lacaden tin ma moko ni, pe wunoŋo gin mo i ciŋa.” Gugamo ni, “En aye caden.”
Ruth 4:6 Camuel dok owaco bot lwak ni, “Rwot aye caden ma yam oyero Moses ki Aron ci okwanyo kwarowa woko ki i Ejipt.
Ruth 4:7 Mumiyo kombeddi doŋ wucuŋ mot, wek apid kop i komwu i nyim Rwot i kom tim ducu ma Rwot olarowu kwede, ma yam otimo piwu ki pi kwarowu.
Ruth 4:8 Ka yam Yakobo ki jone gucito i Ejipt, ci jo Ejipt gubwoyogi ki tek, mumi yo kwarowu gukok bot Rwot. Ka doŋ Rwot ocwalo Moses ki Aron ma gukwanyo kwarowu ki i Ejipt ci gumiyogi gubedo i kabedo man.
Ruth 4:9 Ento wigi ocako wil i kom Rwot Lubaŋagi woko; ci omiyogi i ciŋ Cicera ma lawimony pa Jabin, kabaka me Kajor, ki i ciŋ jo Piliciti, ki i ciŋ kabaka me Moab, ci gucako lweny i komgi.
Ruth 4:10 Ci gukok bot Rwot kun giwacci, ‘Wan doŋ wabalo, pien wabwoto Rwot woko, waworo jogi Baal ki jogi ma mon-gu, Ento doŋ ilarwa ki i cin lukworwa, ci wabiworo in keken.’
Ruth 4:11 Ka dok Rwot ocwalo Jerubaal ki Barak, ki Jeputa ki Camuel, olarowu ki i ciŋ lumerokwu tuŋŋi ki tuŋŋi, ci wubedo mot ki kuc.
Ruth 4:469 
Ruth 4:12 Lacen ka wuneno ni Nakac kabaka pa jo Ammon obino ka lweny i komwu, ci wuwaco bota ni, ‘Pe kumeno; ento kabaka aye biloyowa,’ ma onoŋo Rwot Lubaŋawu aye kabakawu.
Ruth 4:13 Kombeddi doŋ wunen kabakawu ma wuyero-ni, ma yam wupenya pireni. Nen, Rwot doŋ oketo kabaka ma loyowu.
Ruth 4:14 Ka ce wubilworo Rwot ci wutiyo bote kun wuwinyo doge, ma kun pe wujemo nyo wukwero cik pa Rwot woko, dok ka wun ki kabakawu ma loyowu-ni ce wubilubo kor Rwot Lubaŋawu, ci bibedo ber.
Ruth 4:15 Ento ka ce pe wubiwinyo dog Rwot, nyo wujemo ma wukwero cik pa Rwot woko, ci ciŋ Rwot bipoto i komwu ki i kom kabakawu.
Ruth 4:16 Kombeddi wun doŋ wucuŋ mot wek wunen kit gin madit ma Rwot bitiyo i nyimwu.
Ruth 4:17 Kare-ni kare me kayo ŋano; pe kumeno? Doŋ an abilego Rwot wek ocwal kot ma mor kun cwer kwede, ci wubiŋeyo dok wubineno kit ma balwu dit kwede ma wutimo i nyim Rwot pi penyo pi kabaka piwu kenwu.”
Ruth 4:18 Kit meno Camuel olego Rwot, ci Rwot ocwalo kot ma mor kun cwer kwede i nino meno; mumiyo lwak ducu gubedo ki lworo madwoŋ mada i kom Rwot ki i kom Camuel.
Ruth 4:19 Ci lwak ducu guwaco bot Camuel ni, “Ladit, leg piwa bot Rwot Lubaŋani wek pe wato, pien wapoŋo wi bal wa ki tim marac man me penyo pi kabaka piwa kenwa.”
Ruth 4:20 Ci Camuel owaco bot lwak ni, “Pe wulwor, Wutyeko timo gin maraco magi ducu, ento pe dok wulokke wubarre woko ki ka lubo kor Rwot, ento doŋ wuti bot Rwot ki cwinywu ducu.
Ruth 4:21 Pe wulokke wubarre woko wudok ka lubo kor gin atata ma pe konyo, ma pe laro dano mo, pien gin atata.
Ruth 4:22 Pien Rwot pe bibolo lwakke woko ata, pi nyiŋe madit-ti keken, pien yomcwiny oa ki i i Rwot ma oketowu me bedo jone kikome.
Ruth 4:23 Dok bene ki tuŋ bota pe myero atim bal bot Rwot me weko lego piwu; dok abipwonyowu kit me lubo yo atir ki maber.
Ruth 4:24 Wulwor Rwot keken, dok wuti bote ki gen madwoŋ ki cwinywu ducu; pienno wubedo ka tamo kit gin madito ma yam Rwot obedo ka tiyone piwu.
Ruth 4:25 Ento ka pud wumedde ka timo tim maraco, ci gibijwerowu woko, wun kacel ki kabakawu.”
Ruth 4:1 Camuel 13 Lweny ki jo Piliciti
Ruth 4:470 
Ruth 4:1 Caulo onoŋo tye ki mwaka kare ma ocamo ker ci oloyo jo Icrael pi mwakaiye aryo .
Ruth 4:2 Caulo oyero jo Icrael alip adek; jo alip aryo gubedo bote i Mikmac ki i lobo godi me Betel, ki alip acel gubedo bot Yonacan i Gibea i lobo Benjamin. Jo mudoŋ ocwalogi paco, ni ŋat acel acel odok i kemane.
Ruth 4:3 Yonacan oloyo jo Piliciti i cel gogo monygi mo ma tye i Geba, ci jo Piliciti guwinyo pire. Caulo okuto tum okwanne oromo lobo ducu kun wacci, “Wek jo Ibru ducu guwiny.”
Ruth 4:4 Ci jo Icrael ducu guwinyo ka giwaco ni, Caulo oloyo jo Piliciti i cel gogo monygi, dok bene ni, nyiŋ jo Icrael odoko ŋwe lituny bot jo Piliciti. Ci gilwoŋo lwak gucokke bot Caulo i Gilgal.
Ruth 4:5 Jo Piliciti gurwayo ka lweny ki jo Icrael ki gadigadi lweny alip pyeradek, ki wegi aguragura alip abicel, ki lwak mony madwoŋ macalo kweyo me dog nam, Gubino guguro gonygi i Mikmac ma tye i ŋet Bet-awen yo tun wokceŋ.
Ruth 4:6 Ka jo Icrael guneno ni doŋ gidinogi matek ma doŋ gitye marac twatwal, ci dano gukanne i boro ki i bur, ki i kin godi ki i lyel ki i bur pii-gu.
Ruth 4:7 Jo mogo guŋolo kulu Jordan, gucito wa i lobo Gad ki Gilead, Onoŋo Caulo pud tye i Gilgal, ci lwak ducu gilubo kore ki myelkom.
Ruth 4:8 Okuro pi nino abiro ma onoŋo Camuel ociko-ni; ento Camuel pe obino i Gilgal, ci lwak ocako ket woko ki bot Caulo.
Ruth 4:9 Mumiyo Caulo owacci, “Wukella gitum awaŋa kany, ki gityer lakwecwiny.” Ci otyero gitum awaŋa.
Ruth 4:10 Ka onoŋo pud otyeko tyero gitum awaŋa, ci nen, Camuel oturo kibi no cut. Ka Caulo okato woko ka rwatte kwede ki mote.
Ruth 4:11 Camuel owaco bo te ni, “Ibedo ka timo gin aŋo?” Caulo ogamo ni, “Ka aneno ni dano gucako ket woko ki bota, dok bene pe ibino i nino ma onoŋo iciko-ni, kun jo Piliciti doŋ gurwayo woko cok ki Mi kmac,
Ruth 4:12 ci atamo ni, ‘Jo Piliciti doŋ gibipoto i koma ki i Gilgal kany, ma peya ataŋo ciŋa akwayo Rwot;’ ci doŋ aturre pira kena ka tyero gitum awaŋa.”
Ruth 4:13 Ci Camuel owaco bot Caulo ni, “Itimo gin me miŋo keken. In pe igwoko cik pa Rwot Lubaŋani ma yam ociki kwede; kono onoŋo igwoko, kono Lubaŋa omoko kerri me loyo Icrael matwal.
Ruth 4:14 Ento kombeddi kerri doŋ pe bicuŋ; Rwot doŋ otyeko yero dano ma bitimo gin ma cwinye mito. Dok Rwot oketo en me bedo laker ma loyo lwakke, pien in pe igwoko gin ma Rwot yam ociki kwede.”
Ruth 4:471 
Ruth 4:15 Ci Camuel oa malo, oa ki i Gigal ocito i Gibea i lobo pa jo Benjamin. Caulo okwano wel dano ma gitye bote, ci guromo miya abicel.
Ruth 4:16 Caulo ki wode Yonacan ki jo ma gitye bote gubedo i Geba i lobo pa jo Benjamin, ento jo Piliciti gugony i Mikmac.
Ruth 4:17 Luyak gua ki i gony pa jo Piliciti buca mony adek; buca acel odok yo tuŋ Opra ma i lobo Cual,
Ruth 4:18 buca mukene odok yo tuŋ Bet-koron, ki buca mukene odok yo tuŋ waŋ lobo ma neno piny i nota Jeboim ma yo tuŋ tim ata.
Ruth 4:19 I kare-nu latet mo pe inoŋo i lobo Icrael ducu, pien yam jo Piliciti guwacci, “Pe wawek jo Ibru gutet pala lucwangi nyo toŋigi pigi kengi.”
Ruth 4:20 Ento ŋat acel acel ki i kin jo Icrael obedo ka cito bot jo Piliciti ka twero lak kweri dyaŋŋe, nyo kweri kidima, nyo latoŋ nyo pala kacce.
Ruth 4:21 Ci giŋolo gikok bedo dul aryo me adek me cekel pi lak kweri dyaŋ ki pi kidima, ka dok acel me adek me cekel pi twero lak latoŋ ki pi como dim.
Ruth 4:22 Kit meno omiyo i kare me lweny pala lucwan nyo toŋ pe ginoŋo i Ciŋ dano mo ki i kin jo ma gitye bot Caulo ki Yonacan. Ento Caulo ki wode Yonacan onoŋo gitye ki megi.
Ruth 4:23 Ci jo ma gitye i cel gogo mony pa jo Piliciti gumol gukato woko, gucito i waŋ apidin me Mikmac me gwokone.
Ruth 4:1 Camuel 14 Yonacan oito i cel gogo pa jo Piliciti
Ruth 4:1 I nino mo acel Yonacan wod pa Caulo owaco bot awobi ma tino jami lwennye ni, “Bin wek wakat bot mony ma i cel gogo pa jo Piliciti ma tye loka ca-ni.” Ento pe otito bot wonne.
Ruth 4:2 Onoŋo Caulo bedo i agikki gaŋ me Gibea i te yat okwer pomegranat ma yam tye i Migron. Onoŋo jo ma gitye kwede giromo miya abicel,
Ruth 4:3 kacel ki Akija wod pa Akitub, omin Ikabod wod pa Finekaci ma wod pa Eli. En aye obedo ajwaka pa Rwot i Cilo ma ruko epod. Lwak pe guneye ni Yonacan ocito.
Ruth 4:4 I waŋ apidin ma Yonacan obedo ka yenyo yo me kato kwede i kom mony ma i cel gogo pa jo Piliciti-ni, onoŋo tye iye got ma oculle tuŋcel ki got ma oculle tuŋ mukene bene, Nyiŋ got acel Bojej ki nyiŋ mukene Cene.
Ruth 4:5 Got acel ocuŋ oculle yo tuŋ acam i nyim Mikmac, ki mukene yo tuŋ acuc i nyim Geba.
Ruth 4:472 
Ruth 4:6 Yonacan owaco bot awobi ma tiŋo jami lwennye ni, “Bin wek wakat bot mony ma i cel gogo pa jo-ni ma pe giŋeyo Lubaŋa; gwok Rwot bitiyo gin mo piwa kunnu, pien pe tye gin mo ma geŋo Rwot laro dano kadi gipol kadi ginok.”
Ruth 4:7 Latin jami lwennye owaco bote ni, “Tim gin ducu ma cwinyi oteri iye. Nen, an atye kacel kwedi; kit macalo cwinyi otamo kwede, mera bene kit meno.”
Ruth 4:8 Yonacan dok owaco ni, “Wabiwok wakato bot jo ca, ci wabinyutte kenwa botgi.
Ruth 4:9 Ka ce guwacci, ‘Wukur nio ka wao botwu,’ ci wabicuŋ giwa mot i kabedowa, pe wabiito malo botgi.
Ruth 4:10 Ento ka guwacci, ‘Wubin malo botwa kany,’ ci wabiito malo kunnu, pien noŋo Rwot doŋ otyeko miyogi i ciŋwa. Meno aye bibedo lanyut botwa.”
Ruth 4:11 Kit meno gin aryo ducu gunyutte kekengi bot mony pa jo Piliciti ma tye i cel gogo; ci jo Piliciti guwacci, “Nen, jo Ibru gubebino ca, tye ka kato woko ki i bur ma gukanne iye.”
Ruth 4:12 Ci co me mony ma i cel gogo gulwoŋo Yonacan ki latin jami lwennye kun giwacci, “Wubin malo botwa, ci wabinyuto gin mo botwu.” Yonacan owaco bot latin jami lwennye ni, “Bin ilub kora, pien Rwot otyeko miyogi i ciŋ jo Icrael.”
Ruth 4:13 Ka doŋ Yonacan ocako ito malo kun ci to kobo ki ciŋe ki tyene, ki latin jami lwennye lubo kore. Yonacan otoŋo Lupiliciti ci gupoto woko piny i nyime, kun latin jami lwennye obedo ka nekogi ki i kore.
Ruth 4:14 I nek meno mukwoŋo-ni ma Yonacan ki latin jami lwennye gutimo, guneko dano pyeraryo macalo kweri dyaŋ ma ŋolo dye poto ma romo nucu eka.
Ruth 4:15 Dano gutwarre ki lworo madwoŋ i gony pa jo Piliciti, ki jogi ma gitye woko i bar, ki mony ma i gogo, kadi wa luyak bene komgi omyel. Lobo oyeŋŋe, ci lworo mutwaro dano odoko madwoŋ twatwal.
Ruth 4:16 Ka lukur-piny pa Caulo ma i Gibea i lobo Benjamin guneno lwak jo Piliciti guket gigwennye atata, gidok tuŋŋi ki tuŋŋi,
Ruth 4:17 ci Caulo owaco bot lwak ma gitye bote ni, “Koŋ wukwan dano wek wanen aŋa ma okato woko ki botwa.” Gukwano dano, ci nen, Yonacan ki latin jami lwennye onoŋo gipe kunnu.
Ruth 4:18 Ci Caulo owaco bot Akija ni, “Kel canduk pa Lubaŋa kany.” Pien onoŋo canduk pa Lubaŋa woto kacel ki jo Icrael i kare meno.
Ruth 4:19 I kare ma Caulo obedo ka lok ki ajwaka-ni, woo obedo ka medde ameda i gony pa jo Piliciti, mumiyo Caulo owaco bot ajwaka ni, “Wek doŋ obedi.”
Ruth 4:20 Caulo ki jo ducu ma gitye kwede gucako wayo, ci gucito gudonyo ka lweny. Ci nen, dano acel acel i kin jo Piliciti co bo lawote ki pala lucwanne; kom dano obaŋŋe woko twatwal.
Ruth 4:473 
Ruth 4:21 Jo Ibru ma yam con gubedo bot jo Piliciti, ma yam gumol gucito kwedgi i gonygini, gin bene gulokke gudwogo i kom jo Icrael ma gitye kacel ki Caulo ki Yonacan.
Ruth 4:22 Kit meno wa jo Icrael ma yam onoŋo gukanne i kin godi me lobo Epraim, ka guwinyo ni jo Piliciti gitye ka riŋo woko, gin bene guryemo korgi matek ka lweny i komgi.
Ruth 4:23 Rwot olaro jo Icrael i nino meno; ci lweny omedde wa i ne Bet-awen.
Ruth 4:24 Can dok opoto i kom jo Icrael i nino meno; pien Caulo okwoŋo kwoŋ ki dano kun wacci, “Cen opot i kom dano mo ma ocamo cam ma peya piny oyuto, ma noŋo pud atye ka culo kwor i kom lukworra.” Kit meno pe onen ŋatti mo ma obilo cam.
Ruth 4:25 Ci dano ducu gucorre gudonyo i buŋa, gunoŋo moo kic opoto i ŋom.
Ruth 4:26 Ka dano gudonyo i buŋa, ci nen, moo kic tye ka ton piny. Ento dano mo pe oketo ciŋe i doge, pien lwak obedo ka lworo kwon ma gikwono-ni.
Ruth 4:27 Ento Yonacan onoŋo pe owinyo ka wonne kwoŋo kwoŋ kun ciko ki dano. Kit meno en oluto iye wi odoo ma onoŋo tye i ciŋe, ci orwako i peda kic, orwako ciŋe i doge; ci waŋe ocako gony woko.
Ruth 4:28 Ŋat acel ma i lwak owacci, “Woru ociko dano kun kwoŋo kwoŋ matek ni, ‘Cen obed i kom dano ma ocamo cam i nino man.’” Onoŋo kec obwoyo dano woko.
Ruth 4:29 Yonacan ogamo ni, “Wora okelo can i lobo. Nen kit ma waŋa ogony kwede pien atyeko bilo moo kic man manok.
Ruth 4:30 Kono pe obedo ber twatwal kono dano gucamo tin ki kuc gin ma guyako ki bot lumerokgi? Pien kombeddi pud peya gineko jo Piliciti mapol.”
Ruth 4:31 Gineko jo Piliciti i nino meno cakke ki i Mikmac o wa i Aijalon. Onoŋo kec obwoyo dano mada;
Ruth 4:32 ci dano gucako mwomme i kom I im ma giyako, ci gumako romi ki twoni ki roci-gu guradogi woko piny, ci lwak gucako mwodo riŋone kacel ki remo.
Ruth 4:33 Ka gitito bot Caulo ni, “Nen, dano gubalo i nyim Rwot pi mwodo riŋo ki remo,” ci en ogamo ni, “Wutimo me dwalo dog! Wulor kidi madit tuŋ bota kany.”
Ruth 4:34 Caulo dok owacci, “Wuket wurom kin dano kun wuwaco botgi ni, ‘Dano acel acel okel twonne nyo romone, wunekgi kany wek wucam, Pe dok wubal i nyim Rwot pi mwodo riŋo ki remo.’ ” Pi meno dano acel acel okelo twonne i wor meno ci gunekogi kunnu.
Ruth 4:35 Caulo ocano keno tyer pi Rwot; en aye keno tyer mukwoŋo ma en ocano pi Rwot.
Ruth 4:474 
Ruth 4:36 Caulo dok owacci, “Wek walubu kor jo Piliciti i dyewor, waciyakugi nio ka piny oru. Pe waciweku dano mo odoŋ i komgi.” Dano gugamo ni, “Tim gin ma ineno ni berri.” Ento ajwaka owacci, “Weku koŋ wanyiku cok bot Lubaŋa kany.”
Ruth 4:37 Caulo openyo dog Lubaŋa ni, “Myero acilub kor jo Piliciti? Ibimiyogi i ciŋ jo Icrael?” Ento Lubaŋa pe odokke iye i nino-nu.
Ruth 4:38 Caulo owacci, “Wubin kany, wun lutel wi lwak ducu, wek wuŋi wuniaŋ kit ma bal obino kwede tin.
Ruth 4:39 Pien macalo Rwot ma lalar jo Icrael tye makwo-ni, kadi ka bal tye i kom woda Yonacan, ci en bito ada.” Ento pe natu mo odokke iye ki i kin lwak.
Ruth 4:40 Dok owaco bot jo Icrael ducu ni, “Wun wubiwalle wubedo tuŋcel, ki an ki Yonacan wabiwalle wabedo tuŋcel.” Ci lwak guwaco bot Caulo ni, “Tim gin ma ineno ni berri.”
Ruth 4:41 Mumiyo Caulo owacci, “Ai Rwot Lubaŋa pa Icrael, piŋo tin pe idok iye bota, laditta? Ka ce bal man tye i koma nyo i kom Yonacan ma woda-ni, ai Rwot Lubaŋa pa Icrael, mi Urim, Ento ka bal man tye i kom joni Icrael, ci imi Tumim.” Ci kwir omako Yonacan ki Caulo, kun lwak obwot.
Ruth 4:42 Caulo dok owacci, “Bolu kwir i kin an ki woda Yonacan,” ci kwir opoto omako Yonacan.
Ruth 4:43 Caulo dok owaco bot Yonacan ni, “Titta gin ma itimo,” ci Yonacan otito bote ni, “Abilo moo kic manok ki i wi odoo ma onoŋo amako i ciŋa-ni, An doŋ atye ene, abito doŋ.”
Ruth 4:44 Caulo owacci, “Lubaŋa myero oket can i koma kit meno ki makato bene ka pe gineki woko, Yonacan.”
Ruth 4:45 Ento lwak gugamo dog Caulo ni, “Yonacan bi to doŋ ada, ma otiyo matek me kelo ki Icrael loc man madit-ti? Pe twero timme! Macalo Rwot tye makwo-ni, yer wi ye mo acel pe bipoto i ŋom, pien obedo ka tic kacel ki Lubaŋa i nino man,” Kit meno lwak gularo Yonacan, pe omedo ki to.
Ruth 4:46 Caulo oweko ryemo kor jo Piliciti, ci odok cen; ki jo Piliciti bene gudok woko i kabedogi. Loc pa Caulo
Ruth 4:47 Ka Caulo doŋ otyeko camo ker pa jo Icrael me bedo kabaka, obedo ka lweny i kom lumerokke ducu ma gurume. Olwenyo i kom jo Moab, jo Ammon, jo Edom, i kom luker me Joba ki i kom jo Piliciti. Ka ma olokke odokiye ducu, onekogi marac.
Ruth 4:48 Obedo ka lweny matek, oloyo wa jo Amalek, ci olaro Jo Icrael ki i ciŋ jo ma yam gibedo ka yakogi.
Ruth 4:49 Caulo yam tye ki awobene Yonacan, Icivi, Malkicua. Niŋ anyirane ene: latin nyako mukwoŋo nyiŋe Merab, nyiŋ matidine Mikal.
Ruth 4:475 
Ruth 4:50 Nyiŋ dako pa Caulo onoŋo Akinoam, nya pa Akimaj. Nyiŋ ladit wi monnye onoŋo Abneri wod pa Ner, ma omin won Caulo.
Ruth 4:51 Kic en aye won Caulo, ki Ner ma won Abneri-ni onoŋo en aye wod pa Abiel.
Ruth 4:52 Lweny obedo magwa i kom jo Piliciti i kare pa Caulo ducu. Ka Caulo oneno dano mo ma oteka lweny, ci kelo, bedo kwede cok.
Ruth 4:1 Camuel 15 Lweny i kom jo Amalek
Ruth 4:1 Camuel owaco bot Caulo ni, “Rwot yam ocwala ka wiri ki moo ker me bedo kabaka ma loyo jo Icrael, mumiyo tin ber iwiny lok pa Rwot.
Ruth 4:2 Rwot me mony owaco kuman ni, ‘Abiketo can i kom jo Amalek pi gin ma yam gutimo i kom jo Icrael, pien yam gulwenyo kwedgi ma gitye iyo, i kare ma gua ki i Ejipt.
Ruth 4:3 Cit ilweny ki jo Amalek, idyergi i ciŋ Rwot, ijwergi woko liweŋ ki gin ducu ma gitye kwede. Pe kica omaki i komgi, ento inen co wa ki mon, litino wa ki gin ma pud dot, twoni ki romi, kinaga wa ki kana-gu.’ ”
Ruth 4:4 Caulo olwoŋo dano ka lweny, ci okwanogi i Telaim. Jo ma giwoto ki tyengi onoŋo giromo alip miya aryo, ki jo pa Juda alip apar.
Ruth 4:5 Ka Caulo obino i nyim gaŋ pa jo Amalek, ci obuto i nota, okurogi iye.
Ruth 4:6 Dok Caulo owaco bot jo Keni ni, “Wua, wucit woko ki i kin jo Amalek, wek pe atyekwu woko kacel kwedgi; pien yam kica omakowu i kom jo Icrael ducu i kare ma gua woko ki i Ejipt.” Mumiyo jo Keni gua woko ki i kin jo Amalek.
Ruth 4:7 Caulo oloyo jo Amalek cakke ki i Kavila o kwede wa i Cur ma cok ki lobo Ejipt yo tuŋ wokceŋ.
Ruth 4:8 Omako Agag kabaka pa jo Amalek otere makwo, ci odyero jo-nu, ojwerogi woko ki pala lucwan.
Ruth 4:9 Ento Caulo ki lwak kica omakogi i kom Agag, ci guweko en kacel ki romi mogo ma gibeco, ki twoni, ki roci mucwe, ki litino romi-gu, ki jami mukene ma gibeco ducu, pe guye ni myero gijwergi woko liweŋ, Gin ducu ma gicayo, ki gin maracone, gin aye gujwerogi woko. Lubaŋa okwero Caulo me bedo kabaka
Ruth 4:10 Ka doŋ lok pa Rwot obino bot Camuel ni,
Ruth 4:11 “Atyeko ŋut pi miyo Caulo bedo kabaka, pien obarre woko ki ka lubo kora odok woko cen, pe ocobo cikka.” Ci kiniga omako Camuel, obedo ka kok bot Rwot dyewor benebene.
Ruth 4:476 
Ruth 4:12 Camuel oa odiko con pi rwatte ki Caulo. Ka gitito bot Camuel ni, Caulo doŋ owoto i Karmel, ocibo gin me po pire kene, ci olokke okato anyim, ocito wa i Gilgal.
Ruth 4:13 Ka Camuel oo bot Caulo, ci Caulo owaco bote ni, “Gum pa Rwot obed i komi. Atyeko cobo cik pa Rwot.”
Ruth 4:14 Camuel owacci, “Man dok kit koko romi aŋo ma awinyo ki ita-ni, ki koko dyaŋi ma awinyoni?”
Ruth 4:15 Caulo owacci, “Gikelogi ki bot jo Amalek, pien dano guŋoyo romi ki dyaŋi mabecone me gitum bot Rwot Lubaŋani; ki mudoŋŋe wajwerogi woko ducu liweŋ.”
Ruth 4:16 Ento Camuel owaco bot Caulo ni, “Liŋ! Abititti gin ma Rwot otito bota tin dyewor.” Caulo ogamo ni, “Doŋ itit bota do.”
Ruth 4:17 Camuel owacci, “Kadi inen i waŋi kekeni ni itidi, pe in aye iloyo kaka ducu ma i Icrael? Rwot yam owiri ki moo me bedo kabaka pa jo Icrael.
Ruth 4:18 Rwot ocwali kun waco boti ni, ‘Cit icidyerra jo Amalek ma lubalo, ijwergi woko ducu liweŋ.’
Ruth 4:19 Piŋo yam pe iworo dog Rwot? Piŋo icorre i kom gin ma giyako, ki timo gin ma nen marac i waŋ Rwot?”
Ruth 4:20 Caulo owaco bot Camuel ni, “Atyeko woro dog Rwot. Acito ka ma gicwala iye, akelo Agag kabaka me Amalek, dok ajwero jo Amalek woko ducu liweŋ.
Ruth 4:21 Ento dano gukwanyo romi ki twoni ki i kin gin ma giyako, gukwanyo gin mabecone ki i kin jami ma onoŋo gidyero me ajwera woko liweŋ, gutero wek gubed gitum bot Rwot Lubaŋani i Gilgal.”
Ruth 4:22 Camuel ogamo ni, “Cwiny Rwot bedo yom i gitum awaŋa ki gityer-gu ma rom ki kit ma cwinye bedo yom kwede ka giworo doge? Nen, woro dog Rwot ber kato gitum, winyo cik ber kato dwolo nyogi romi ma giwaŋo me gityer.
Ruth 4:23 Pien jemo rom ki bal me tyet, tekwic rom ki bal me woro cal jogi. Macalo in ikwero winyo lok pa Rwot, en doŋ okwero in me bedo kabaka.”
Ruth 4:24 Caulo owaco bot Camuel ni, “Apoto i bal, pien akalo wi cik pa Rwot ki wi lokki, pien onoŋo alworo lwak, aworo doggi.
Ruth 4:25 Doŋ kombeddi alegi ni itima kica i kom balla, ci wadok kwedi wek aciwor Rwot.”
Ruth 4:26 Camuel ogamo dog Caulo ni, “Pe abidok kacel kwedi, pien ityeko kwero lok pa Rwot woko, ki Rwot bene otyeko kwero in me bedo kabaka pa jo Icrael.”
Ruth 4:27 Ka Camuel olokke me cito woko, Caulo omako dog kanyine, ci oyec woko.
Ruth 4:477 
Ruth 4:28 Camuel owaco bote ni, “Rwot doŋ oyeco ker pa Icrael woko ki boti tin, doŋ otyeko miyone bot lawoti ma en ber makato in.
Ruth 4:29 Lubaŋa ma en Deyo pa Icrael pe bi loko goba, kadi ŋut bene; en pe dano ma kono oŋut-ti.”
Ruth 4:30 Caulo owacci, “Apoto i bal; ento tin koŋ iket deyo i koma i nyim ludoŋo pa lwakka ki i nyim jo Icrael, wek wadok kwedi, aciwor Rwot Lubaŋani.”
Ruth 4:31 Mumiyo Camuel odok cen olubo kor Caulo, ci Caulo oworo Rwot.
Ruth 4:32 Camuel dok owacci, “Kella Agag, kabaka pa jo Amalek, bota kany.” Agag ocako bi no bote ma tipo kome pe kun wacci, “Lit me to doŋ peke.”
Ruth 4:33 Camuel owacci, “Kit ma yam pala lucwanni omiyo mon gudoŋ laboŋo litinogi-ni, kit meno meni bene bibedo laboŋo latin i kin mon wadi.” Ka doŋ Camuel oŋido Agag woko matitino i nyim Rwot i Gilgal.
Ruth 4:34 Lacen Camuel odok i Rama; Caulo ocito mere i ode i Gibea pa Caulo.
Ruth 4:35 Camuel pe omedo ki neno Caulo o wa i nino me tone, ento Camuel obedo ka kumo pi Caulo. Ci Rwot oŋut pi keto Caulo me bedo kabaka pa jo Icrael.
Ruth 4:1 Camuel 16 Giwiro Daudi me bedo kabaka
Ruth 4:1 Rwot owaco bot Camuel ni, “Cwinyi bikumo pi Caulo pi kare ma rom mene, kun an doŋ atyeko kwero en me bedo kabaka pa jo Icrael? Pik moo i tuŋ dyaŋ, ci iciti. Abiori bot Yece ma jo Beterekem, pien anoŋo kabaka pira kena i kin awobene.”
Ruth 4:2 Camuel ogamo ni, “Abiwot kunnu niŋniŋ? Ka Caulo biwinyone, bineka woko.” Rwot owaco bote ni, “Cit ki roya kun iwacci, ‘Abino ka tyero gitum bot Rwot.’
Ruth 4:3 Ci ilwoŋ Yece obin i ka tumo gitum. An abinyutti gin ma myero iti. Ibiwiro pira dano ma abituco nyiŋe boti.”
Ruth 4:4 Camuel otimo kit ma Rwot ocike-ni, ocito i Beterekem. Ludoŋo ma i gaŋ meno gucito ka jolo wiye kun komgi myel. Guwacci, “Ibino ki kuc bo?”
Ruth 4:5 Ogamo ni, “Abino ki kuc. Abino ka tyero gitum bot Rwot. Wulonnye kekenwu wubed maleŋ, ka wubin kacel kweda ka tyero gitum.” Olonyo Yece ki awobene gubedo maleŋ ci olwoŋogi i ka tyero gitum.
Ruth 4:6 Ka gubino, Camuel oneno kom Eliab ci otamo ni, “Ada, ŋat ma Rwot biwiro ki moo tye i nyime.”
Ruth 4:7 Ento Rwot owaco bot Camuel ni, “Pe ibed ka neno ber me kome nyo kit borre, pien atyeko kwere woko; pien Rwot pe neno piny kit ma dano neno-ni, Dano neno kome ki woko, ento Rwot neno cwinye.”
Ruth 4:478 
Ruth 4:8 Yece dok olwoŋo Abinadab, oweko en okato ki i nyim Camuel; ci Camuel owacci, “Kadi man bene Rwot pe oyero.”
Ruth 4:9 Yece dok oweko Cama okato ki ka ŋete; Camuel dok owacci, “Kadi man bene pe Rwot oyero.”
Ruth 4:10 Yece omiyo awobene abiro ducu gukato i nyim Camuel. Ci Camuel owaco bot Yece ni, “Rwot pe oyero jo-ni.”
Ruth 4:11 Dok openyo Yece ni, “Awobeni ducu gitye kany?” Ogamo ni, “Matidine aye pud odoŋ; ento en tye ka kwayo romi,” ci Camuel owaco bot Yece ni, “Cwal kwena giome; pien pe wabibedo piny nio ka en oo kany.”
Ruth 4:12 Ocwalo kwena, ci gikele. Otuc ma kome kwar, waŋe mwonya ma neno ber. Rwot owacci, “Doŋ ia malo, iwire ki moo, pien man aye en.”
Ruth 4:13 Camuel okwanyo tuŋ dyaŋ ma moo tye iye, owiro Daudi ki moo ki i dye omegine. Ci Cwiny pa Rwot obino i kom Daudi ki tek cakke i nino meno. Lacen Camuel oa odok i Rama. Daudi ogoyo opuk pi Caulo
Ruth 4:14 I kare meno Cwiny pa Rwot oa woko ki i kom Caulo, ci cen marac ma oa ki bot Rwot opoto i kome, obedo ka lanye.
Ruth 4:15 Lutic pa Caulo guwaco bote ni, “Nen ba, cen marac ma oa ki bot Lubaŋa opoto i komi, obedo ka lanyi.
Ruth 4:16 Laditwa, ber icikwa wan luticci ma watye kany-nyi wek waciyeny dano mo ma ladiro goyo opuk; ci ka cen marac ma a ki bot Lubaŋa opoto i komi, en bigoyo opuk, mi yo ibedo maber.”
Ruth 4:17 Mumiyo Caulo ociko luticce ni, “Wun wuciyennya dano mo ma ŋeyo goyo opuk maberre, ci wukel en bota.”
Ruth 4:18 Ŋat acel i kin awobene ogamo ni, “Nen ba, aneno wod pa Yece ma Labeterekem ma ladiro goco. En laco ma oteka ma oŋiyo ki lweny, ma iye olil i lok, ma nen mwonya, dok Rwot tye kwede.”
Ruth 4:19 Mumiyo Caulo ocwalo lukwena bot Yece kun waco bote ni, “Cwalla wodi Daudi ma lakwat romi-ni.”
Ruth 4:20 Yece okwanyo kana me yeyo mugati, ki opiro koŋo vino, ki latin dyel, ci ocwalogi bot Caulo kacel ki wode Daudi.
Ruth 4:21 Ka Daudi ocito bot Caulo ci ocako ticce, Caulo ocako mare matek twatwal, ka odoko lamak jami lwennye.
Ruth 4:22 Caulo ocwalo kwena bot Yece kun waco bote ni, “Wek Daudi obed doŋ ka tiyo tic bota, pien aneno ticce, oyomo cwinya.”
Ruth 4:479 
Ruth 4:23 I kare ducu ma cen marac ma a ki bot Lubaŋa opoto i kom Caulo, ci Daudi kwanyo opuk, cako goyone, miyo Caulo bedo maber, doko dano, ci cen marac a woko ki i kome.
Ruth 4:1 Camuel 17 Goliac otaro jo Icrael
Ruth 4:1 I kare meno jo Piliciti gucoko monygi kacel pi lweny. Gucokke i Coko i lobo pa Juda, ci gugony i kin Coko ki Ajeka, i Epec-damim.
Ruth 4:2 Caulo ki jo Icrael gucokke kacel, gugony i nota Ela, ci gurye ki tyen me lweny i kom jo Piliciti.
Ruth 4:3 Lupiliciti gucuŋ i wi got tuŋcel, ki Luicrael gucuŋ i wi got tuŋ mukene, kun nota tye i kingi.
Ruth 4:4 Ci twon oita lweny mo obino oa ki i gony pa Lupiliciti ma nyiŋe Goliac, dano me Gat. Borre kato ka futi aboŋwen.
Ruth 4:5 Oruko otaŋ mola i wiye, dok oruko koti mola lagen kore; pek pa koti molane onoŋo romo ratili miya acel ki pyerabic.
Ruth 4:6 Oruko mola mukwako tyene, kun okacce ki toŋ alwiro mola wi gwoke.
Ruth 4:7 Bol toŋŋe mito rom ki rii yat me cweyo boŋo; lak toŋŋe pekke romo ratili apar wiye aboŋwen, kun lamak kwotte otelo nyime.
Ruth 4:8 En ocuŋ ci odaŋŋe matek i wi mony pa jo Icrael ma gurye i tyen ni, “Kaa wubino ma wurye i tyen pi lweny piŋo? Pe an Lapiliciti? Pe wun lutic pa Caulo bo? Wuyer danowu mo acel, wek en olor piny obin bota.
Ruth 4:9 Ka en twero lweny kweda ce oneka, ci wan wabibedo luticwu; ento ka an aye aloye, ce aneke, ci wun wubibedo luticwa pi tiyo tic botwa.”
Ruth 4:10 Lapiliciti meno dok owacci, “Ataro mony pa jo Icrael ma tin gurye i tyengi! Wumiya dano mo wek walweny kwede kacel.”
Ruth 4:11 Ka Caulo ki jo Icrael ducu guwinyo lwak lok pa Lapiliciti-nu, ci cwinygi oballe woko, gubedo ki lworo madwoŋ twatwal. Daudi obino i gony pa lumony
Ruth 4:12 Daudi obedo wod pa dano mo me Eprata ma gaŋŋe Beterekem i lobo Juda; nyiŋe Yece, yam tye ki awobene aboro. I kare pa Caulo, onoŋo en doŋ oti woko, mwaka me ditte doŋ dwoŋ.
Ruth 4:13 Onoŋo awobe pa Yece adek muteggine gulubo kor Caulo i mony, Nyiŋ awobene adek ma gucito i mony-nyi gin ene: Eliab ma latin kayo, ki ma olube Abinadab, ki me adekke Cama.
Ruth 4:14 Daudi aye matidine; jo muteggi adek-ki gulubo kor Caulo,
Ruth 4:480 
Ruth 4:15 ento Daudi obedo ka wirre bot Caulo, ka dok paco ka kwayo romi pa wonne i Beterekem.
Ruth 4:16 Lapiliciti obedo ka bino anyim ci cuŋ kunnu odiko ki otyeno pi nino pyeraŋwen.
Ruth 4:17 Yece owaco bot wode Daudi ni, “Ber iter nyig bel ma gicelo acela-ni bot omegini, ma romo agwata adek, kacel ki mugati man apar, itiŋ itergi oyot bot omegini ma i gony ca.
Ruth 4:18 Dok iter cak mutwo muluŋŋe-ni apar bot laditgi me mony ma loyo dano alip, Nen kit ma omegini tye kwede, ci imak gin mo idwog kwede ki botgi.”
Ruth 4:19 I kare-nu onoŋo Caulo ki omegi Daudi wa ki jo Icrael ducu gubedo i nota Ela, kun gilwenyo ki jo Piliciti.
Ruth 4:20 Daudi oa odiko con oweko rorru bot lagwokone, ci ocako wot otero cam ma giyubo kit macalo Yece ocike kwede oo i gony ma onoŋo mony doŋ cito ka rye i tyen, kun giwayo me lweny.
Ruth 4:21 Ci jo Icrael ki jo Piliciti gurwayo cok ka romo; mony okemme ki mony wadi.
Ruth 4:22 Daudi oweko jami i ciŋ lagwok jami, ocito i ka ryeyo i mony, ci omoto omegine ducu.
Ruth 4:23 Ka pud tye ka lok kwedgi, ci twon oita mony Lapiliciti me Gat ma nyiŋe Goliac otuc ka maleŋ i nyim mony pa jo Piliciti ma guryeyo, kun loko lok ma rom ki macon ca, ci Daudi owinyo lokke.
Ruth 4:24 Jo Icrael ducu guriŋo laco meno woko ka gunene, ci gubedo ki lworo matek.
Ruth 4:25 Lwak jo Icrael guwacci, “Wuneno dano man ma obino-ni? Ada, en obino ka taro jo Icrael. Ka ŋat mo oneko, kabaka bimiye doko lalonyo madit, dok bimine nyare bene obed dakone, dok bimiyo jo me ot pa wonne pe doŋ giculo mucoro.”
Ruth 4:26 Daudi owaco bot jo ma gucuŋ ka ŋete ni, “Gin aŋo ma gibitimo ka dano mo oneko Lapiliciti-ni, okwanyo kwede cac woko ki i Icrael? Lapiliciti ma pe ŋeyo Lubaŋa-ni aŋa mono, ma myero obed ka taro Lubaŋa makwo-ni?”
Ruth 4:27 Lwak dok gudokke iye lakite acel-lu ni, “Gibitimo dano ma oneko-ni kit meno.”
Ruth 4:28 Ka Eliab omin Daudi maditte owinyo ka loko ki dano, kiniga omake i kome ci owacci, “Piŋo ibino? Iweko romiwa manok-ki i tim bot aŋa? Aŋeyo etteni ki keccwinyi; ibino kany ka neno lweny.”
Ruth 4:29 Daudi ogamo ni, “Atimo gin aŋo kombeddi? Pud aloko aloka keken.”
Ruth 4:30 Oloko ŋeye oneno ka mukene dok oloko lakite acel-lu, Dano ducu dok gudokke iye kit mukwoŋo-ni.
Ruth 4:31 Ka lok ma Daudi obedo ka lokoneni owinnye, gutito bot Caulo; ci Caulo ocwalo kwena olwoŋe.
Ruth 4:481 
Ruth 4:32 Daudi owaco bot Caulo ni “Pe iwek cwiny dano mo opoti pi Lapiliciti-nu, ladit; an abicito ka lweny kwede.”
Ruth 4:33 Caulo owaco bot Daudi ni, “In pe itwero cito ka lweny ki Lapiliciti man, pien in pud latin awobi.”
Ruth 4:34 Ento Daudi ogamo dog Caulo ni, “Ladit, abedo ka kwayo romi pa wora. Ka yam labwor mo obino, nyo ŋuu mukene, ce omako latm romo mo ki i kin romiwa,
Ruth 4:35 aryemo kore ci agoyo, alaro latin romo, akwanyo woko ki i doge. Ka ce otokke otiŋŋe i koma, apoto amako yer tike, agoyo aneko woko.
Ruth 4:36 Ladit, aneko labwor ki ŋuu mukene mapol. Lapilicitini ma pe ŋeyo Lubaŋa bibedo ma rom ki ŋat acel i kingi. Nen, en doŋ otaro nmony pa Lubaŋa makwo woko.”
Ruth 4:37 Daudi dok owacci, “Rwot yam olara ki i lwet ciŋ labwor ki ŋuu mukene: bilara bene ki i ciŋ Lapiliciti man.” Caulo owaco bot Daudi ni, “Citi. Rwot aye obed kwedi!”
Ruth 4:38 Caulo oruko Daudi ki jami lwennye, oruko otaŋ mola i wiye, ka oruke ki koti mola.
Ruth 4:39 Daudi otweyo pala lucwan pa Cauloi wi jami lwennye, otemo wot kwede me noŋo, pien pe oŋiyo wot kwede. Ci owaco bot Caulo ni “An pe atwero wot ki man ducu pien pe aŋiyo kwede.” Olunyogi woko,
Ruth 4:40 ka okwanyo odoone omako i ciŋe, ci oyero litino gweŋi abic muluŋŋe mapwot ki i laora kulu, opikogi i opiro kwatte, ma en kicaane; omako latandiyone i ciŋe, ka onyiko cok bot Lapiliciti. Daudi oloyo Goliac
Ruth 4:41 Lapiliciti obino onyiko cok ki Daudi ki latin kwotte i nyime.
Ruth 4:42 Ka Lapiliciti oneno kom Daudi, ci otuki cayone woko, pien onoŋo pud latin awobi, kome kwar, dano ma neno mwonya.
Ruth 4:43 Owaco bot Daudi ni, “An adoko gwok bo, mumiyo ilima ki odoo-ni?” Ka ocako ceno Daudi ki nyiŋ lwak lubaŋane.
Ruth 4:44 Lapiliciti dok owaco bot Daudi ni, “Bin bota ci abimiyo riŋo komi bot winyo me polo ki bot ŋuu ma i tim.”
Ruth 4:45 Daudi bene owaco bot Lapiliciti ni, “In ibino bota ki pala lucwan ki toŋ ki toŋ alwiro, ento an abino boti i nyiŋ Rwot me mony, i nyiŋ Lubaŋa me mony pa jo Icrael ma ibedo ka tarone-ni.
Ruth 4:46 Tin Rwot bimiyo in i ciŋa, abireti woko piny, ci aŋolo wii woko; dok abimiyo kom lumony pa Lupiliciti ma guto tin bot winyo me polo ki bot ŋuu ma wi lobo, wek lobo ducu oneni, Lubaŋa tye i Icrael,
Ruth 4:482 
Ruth 4:47 dok wek lwak man guŋe ni, Rwot pe laro dano ki pala lucwan kadi ki toŋ, pien lweny Rwot aye ma loyo gire, ci en bimiyowu i ciŋwa.”
Ruth 4:48 Lapiliciti oa obino ka romo ki Daudi, ci Daudi oriŋo oyotoyot i nyim mony ma orye i tyen pi romo ki Lapiliciti.
Ruth 4:49 Orwako ciŋe i opirone, okwanyo lagwen, obayo, ocelo tur nyim Goliac. Lagwen odonyo woko i tur nyime ci opoto piny aryeba cwiny.
Ruth 4:50 Kit meno Daudi oloyo Goliac ki lataŋdiyo ki lagwen, ocelo, oneko woko. Pala lucwan onoŋo pe i ciŋ Daudi.
Ruth 4:51 Oriŋo, ocuŋ i wi Goliac, owoto pala lucwan pa Goliac ki i akurane, oneke kwede, ka oŋolo kwede wiye woko. Ka jo Piliciti guneno ni twon oita monygi oto, ci guriŋo woko.
Ruth 4:52 Lwak jo Icrael ki Juda gutwarre ki oduru gulubo kor jo Piliciti nio wa i Gat, ki i dog gaŋ me Ekron. Omiyo Lupiliciti ma ret omakogi gupoto woko i dog yo cakke ki i Caaraim o wa i Gat ki Ekron.
Ruth 4:53 Lacen jo Icrael gucako dwogo cen ki ka ryemo Lupiliciti, ci guyako gonygi.
Ruth 4:54 Daudi okwanyo wi Goliac okelo i Jerucalem, ento oketo jami lwennye I kemane. Ginyuto Daudi bot Caulo
Ruth 4:55 Ka Caulo oneno ka Daudi cito ka lweny ki Goliac, ci openyo Abneri ma ladit wi monnye ni, “Abneri, latin awobi-ni wod pa aŋa?” Abneri ogamo doge ni, “Macalo in ikwo-ni, kabaka, pe aŋeyo.”
Ruth 4:56 Kabaka dok owacci, “Peny pi awobi-ni, ni en wod pa aŋa?”
Ruth 4:57 Ka Daudi odwogo ki ka neko Lapiliciti, ci Abneri okwanye otere i nyim Caulo, ki wi Goliac i ciŋe.
Ruth 4:58 Caulo openye ni, “In wod pa aŋa, latin awobi?” Daudi odok iye ni, “An a wod pa laticci Yece ma Labeterekem.”
Ruth 4:1 Camuel 18 Yonacan ocikke ki Daudi
Ruth 4:1 Ka doŋ Daudi otyeko lok ki Caulo, ci tipo kom Yonacan omoko i kom Daudi matek, omare macalo tipo kome kene.
Ruth 4:2 Caulo otero Daudi i nino meno, pe dok oweke odok i gaŋ pa wonne.
Ruth 4:3 Yonacan dok oketp gicikke ki Daudi, pien onoŋo mare macalo tipo kome kene.
Ruth 4:4 Olunyo jorre woko ki i kome, omiyo bot Daudi kacel ki jami lwennye, wa pala lucwanne bene ki atum aterone ki del pyere.
Ruth 4:483 
Ruth 4:5 Ka ma Caulo ooro Daudi iye ducu co cito, tiyo maber, mumiyo Caulo okete oloyo jo me mony. Ket man oyomo cwiny lwak ducu, dok oyomo cwiny lutic pa Caulo bene. Nyeko ocako mako Caulo i kom Daudi
Ruth 4:6 Ka onoŋo gidwogo i gaŋ paco, i kare ma Daudi dwogo ki ka ma oneko iye Lapiliciti-ni, ci mon gumol woko ki i gaŋi ducu ma i Icrael ma kun giwero, gimyelo pi jolo kabaka Caulo ki ajaa, ki wer me waya pi yomcwiny, ki jami agoya me wer.
Ruth 4:7 I tukogi mon giwero kun gileyo aleya ni, “Caulo oneko mere dano alip, ento Daudi oneko alip apar.”
Ruth 4:8 Lok man ocwero cwiny Caulo, kiniga omake matek twatwal. Owacci, “Ma gubedo ka waco ni Daudi oneko alip apar, ki tuŋ bota giwaco ni alip keken, gin aŋo mukene ma en dok twero limo? Man odon camo ker.”
Ruth 4:9 Cakke i kare meno, Caulo neno Daudi agaya.
Ruth 4:10 Orwone cen marac oturo ki poto i kom Caulo, ci obedo ka po ki lok i ode, kun onoŋo Daudi goyo opuk i kit me nino ducu. Caulo onoŋo tye ki toŋŋe i ciŋe,
Ruth 4:11 ci obaye ki toŋ, pien obedo ka tamo ni, “Wek acob Daudi, adi woko i kor ot.” Ento Daudi oloye tyen aryo.
Ruth 4:12 Caulo obedo ka lworo Daudi, pien Rwot tye kwede, ento Rwot onoŋo oa woko ki bot Caulo.
Ruth 4:13 Caulo okwanyo Daudi woko ki i nyime, okete me bedo ladit lalo dano alip; ci obedo ka telo nyim lwak ka gicito i mony.
Ruth 4:14 Gin ducu ma Daudi tiyo en cobo maber, pien Rwot tye kwede.
Ruth 4:15 Ka Caulo oneno ni gin ducu ma Daudi tiyo cobo maber twatwal, ci obedo ka lwore.
Ruth 4:16 Ento Jo Icrael ki jo Juda ducu gumaro Daudi pien obedo ka telo rryimgi ka ma giwoto iye ducu. Daudi onyomo nya pa Caulo
Ruth 4:17 Caulo dok owaco bot Daudi ni, “Atye ki nyara madit Merab ene; abimiye boti obed dakoni. Bed oteka lwennya keken, kun ilwenyo matek pi Rwot.” Caulo onoŋo tamo ni, “Wek ciŋa pe opot i kome, wek ciŋ jo Piliciti aye opot i kome.”
Ruth 4:18 Daudi owaco ni, “An aŋa, ki kwarina jo mene, ki doggola pa kwaragi gin aŋa-gi i kin jo Icrael, ma miyo abedo cwar nya pa kabaka-ni?”
Ruth 4:19 Ento i kare ma kono gimi Merab nya pa Caulo bot Daudi, dok gimiyo bot Adriel ma jo Mekola pi bedo dakone.
Ruth 4:484 
Ruth 4:20 Mikal nya pa Caulo dok omaro Daudi, Ka gitito bot Caulo, lokke oyomo iye.
Ruth 4:21 Caulo onoŋo otamo ni, “Wek amiye bot Daudi, wek obed owic me make, wek ciŋ jo Piliciti aye opot i kome.” Mumiyo Caulo dok owaco bot Daudi tyen me aryo ni, “In doŋ ibibedo cwar nyara.”
Ruth 4:22 Caulo oloko ki luticce bene, ocikogi ni, “Wulok ki Daudi i muŋ ni, ‘Nen, cwiny kabaka yom i komi, ki luticce ducu gimari; doŋ ibed cwar nya pa kabaka.’ “
Ruth 4:23 Lutic pa kabaka guwacce lok meno ducu. Daudi ogamo ni, “Lok me doko cwar nya pa kabaka nen botwu ni tidi mono, kun an lacan, peya aywek?”
Ruth 4:24 Lutic pa Caulo gutito bote lok ma Daudi odwoko.
Ruth 4:25 Dok Caulo owaco lok ni, “Wubiwaco bot Daudi ni, ‘Kabaka pe mito lim me nyom. En mito del kom nyim jo Piliciti me co miya acel, wek icul kwor i kom lumerok pa kabaka.’ ” Onoŋo Caulo otamo ni, jo Piliciti aye myero gunek Daudi.
Ruth 4:26 Ka luticce gutito lok man bot Daudi, bedo cwar nya pa kabaka oyomo cwinye. Ma peya kare ma gimoko okato, ocito ki lwakke,
Ruth 4:27 oneko jo Piliciti miya aryo, odwogo ki del kom nyimgi me co, omiyogi bot kabaka kun mo pe orem, wek odok cwar nya pa kabaka. Caulo omiye nyare Mikal me bedo dakone.
Ruth 4:28 Ento ka Caulo oneno dok oniaŋ maber ni Rwot tye ki Daudi, dok ni jo Icrael ducu gimare,
Ruth 4:29 lworo omako Caulo i kom Daudi makato yam con, mumiyo Caulo obedo lamerok pa Daudi i kare ducu.
Ruth 4:30 Rwodi pa jo Piliciti dok gubino ka lweny, ci i kare ducu ma gibino, noŋo Daudi loyogi maber makato lutic pa Caulo mukene ducu, ma omiyo nyiŋe oywek matek.
Ruth 4:1 Camuel 19 Caulo otemo neko Daudi
Ruth 4:1 Caulo ocako loko ki wode Yonacan ki luticce ducu ni myero gunek Daudi woko. Ento cwiny Yonacan wod pa Caulo onoŋo maro Daudi matek.
Ruth 4:2 Yonacan otito bot Daudi ni, “Wora tye ka yenyo yo me neki woko; pienno myero igwok komi diki odiko, bed ma ikanne keni i muŋ.
Ruth 4:3 An abicito i bar, acuŋ i ŋet wora ka ma ikanne iye-ni, ci abiloko piri bot wora; ka aniaŋ lok mo, ci abitito boti.”
Ruth 4:4 Yonacan oloko pi Daudi mamit bot wonne Caulo kun waco ni, “Kabaka, pe itim bal i kom laticci Daudi, pien pe otimo bal mo i komi, obedo ka timmi tic ducu mabeco.
Ruth 4:485 
Ruth 4:5 Yam odyero kwone, oneko Goliac ma Lapiliciti, ci Rwot omiyo jo Icrael oloyo loc madit. Yam ineno, cwinyi obedo yom iye. Piŋo imito timo bal kun ioyo remo pa dano ma pe ki bal, pi neko Daudi noŋo laboŋo tere?”
Ruth 4:6 Caulo owinyo dog wode Yonacan, ci okwoŋo kwoŋ ni, “Macalo Rwot tye makwo- ni, pe doŋ gibineko.”
Ruth 4:7 Yonacan olwoŋo Daudi, otito bote lok meno ducu, ci okelo Daudi bot Caulo, obedo i nyime kit macon.
Ruth 4:8 Lweny dok ocakke. Daudi ocito olwenyo ki jo Piliciti, onekogi mapol, omiyo guriŋo woko.
Ruth 4:9 I kare meno cen marac dok oa ki bot Rwot opoto i kom Caulo, i kare ma en obedo i ode ki toŋŋe i ciŋe, kun Daudi tye ka goyo opuk.
Ruth 4:10 Caulo oyubbe woko me guro Daudi i kor ot ki toŋ; ento Daudi oŋeyo waŋ Caulo woko, omiyo Caulo ocobo kor ot ki toŋŋe. Daudi onno, obwot gire.
Ruth 4:11 I dyewor meno Caulo ocwalo lukwena ka kuro Daudi i ode, wek enek woko odiko, Ento Mikal dako pa Daudi owaco bote ni, “Ka tin dyewor pe igwoko komi, ci gibineki woko diki.”
Ruth 4:12 Kit meno Mikal ocwalo Daudi owok ki i waŋ dirica oriŋo woko obwot gire.
Ruth 4:13 Mikal okwanyo cal apaya opyelo i wi kitanda pa Daudi, ka oketo laten wic me yer dyegi opyelo ka wiye, ka oumo woko ki boŋo.
Ruth 4:14 Ka Caulo ocwalo lukwena me omo Daudi, Mikal owacci, “Kome lit.”
Ruth 4:15 Caulo dok ocwalo lukwena ka neno Daudi kun waco ni, “Wutine ki kitanda wukel bota, wek aneke woko.”
Ruth 4:16 Ka lukwena gudonyo i kicika, ci nen, cal apaya aye tye i wi kitanda, ki laten wic me yer dyegi ka wiye.
Ruth 4:17 Caulo openyo Mikal ni “Piŋo ibwola kit man iweko lamerokka ocito?” Mikal odok iye bot Caulo ni, “Owacca ni, ‘Wek aciti; ka pe, ci aneki woko.’ ”
Ruth 4:18 I kare-nu Daudi oriŋo ci obwot gire, ocito bot Camuel i Rama, otitte gin ducu ma Caulo otimo i kome. Ci en kacel ki Camuel gucito gubedo i Nayot.
Ruth 4:19 Dok gitito bot taulo ni, “Daudi tye i Nayot i Rama.”
Ruth 4:20 Caulo dok ocwalo lukwena ka omo Daudi. Ka lukwena pa Caulo guneno lwak lunebi ma gitito lok pa Lubaŋa, kun Camuel ocuŋ ka telo wigi, ci Cwiny pa Lubaŋa opoto i kom lukwena pa Caulo, gin bene gucako tito lok pa Lubaŋa macalo lunebi.
Ruth 4:21 Ka gitito lokke bot Caulo, ci dok ocwalo lukwena mukene. Gin bene gucako tito lok pa Lubaŋa kit macalo lunebi gitito-ni. Caulo dok ocwalo lukwena tyen me adekke, gin bene gutito lok pa Lubaŋa aye.
Ruth 4:486 
Ruth 4:22 Ka lacen Caulo kikome ocito i Rama, obino ka ma waŋ pii madit tye iye ma tye i Ceku-ni, ci openyo ni, “Camuel ki Daudi gitye kwene?” Ŋat acel owacci, “Gitye i Nayot, i Rama.”
Ruth 4:23 Caulo oa ki kunnu, ocito i Nayot ma i Rama. Cwiny pa Lubaŋa obino opoto i kome bene, obedo ka wot kun tito lok pa Lubaŋa macalo lanebi, kun woto oo kwede wa i Nayot ma i Rama.
Ruth 4:24 En bene ocako lunyo boŋone woko, otito lok pa Lubaŋa macalo lanebi i nyim Camuel. Obuto munero i nino meno dyeceŋ ki dyewor benebene. Mumiyo giwacci, “Caulo bene tye i kin lunebi?”
Ruth 4:1 Camuel 20 Yonacan okonyo Daudi
Ruth 4:1 Daudi olwi oriŋo woko ki i Nayot ma i Rama, ocito bot Yonacan owacci, “An atimo gin aŋo? Aroco gin aŋo? Abalo gin aŋo i nyim woru mumiyo en mito neka- ni?”
Ruth 4:2 Yonacan ogamo ni, “Meno pe twero timme! Pe myero ito. Nen; wora pe tiyo gin mo madit nyo matidi ma pe otito bota; ci lok aŋo ma miyo wora munna lok man? Pe tye kit meno.”
Ruth 4:3 Ento Daudi odok iye ni, “Woru ŋeyo maber ni doŋ ayomo cwinyi; dok en tamo ni, ‘Pe giwek Yonacan oŋe lok man, wek pe obed ki kumo.’ Ento me adane, macalo Rwot tye makwo, dok macalo tiponi bene tye makwo-ni, an ki to kinwa doŋ cok.”
Ruth 4:4 Yonacan dok owaco bot Daudi ni, “Gin ducu ma iwaco abitiyo piri.”
Ruth 4:5 Daudi ogamo dog Yonacan ni, “Nen, dwe diki por; pe myero bedo ki kabaka i dog cam oloya. Ento wek koŋ aciti, acikanne woko i bar nio Wa i nino me adekke wi otyeno.
Ruth 4:6 Ka woru openyo pira, ci iwac ni, ‘Daudi openya matek ni giyene me cito wa i gaŋgi Beterekem oyoto, pien timo gitum tye ma bedo kunnu i doggolagi mwaka ki mwaka.’
Ruth 4:7 Ka ce ogamo ni, ‘Ber!’ ci abibedo maber; ento ka obedo ki kiniga, ci ber iŋe ni tim marac doŋ otyeko mo ko i cwinye.
Ruth 4:8 Mumiyo in itima ber, pien doŋ iketo gicikke maleŋ i kin in ki an. Ento ka roc mo tye i koma, ci in kikomi aye ineka. Piŋo iweko apoto i ciŋ woru?”
Ruth 4:9 Yonacan ogamo ni, “Pe twero timme i komi! Ka ce aŋeyo ni tim marac doŋ otyeko moko i cwiny wora, ci pe atito boti?”
Ruth 4:10 Daudi dok owaco bot Yonacan ni, “Aŋa mono ma doŋ bititta ka woru ogammi lok taro?”
Ruth 4:487 
Ruth 4:11 Yonacan owaco bot Daudi ni, “Bin wek wacit i bar.” Ci gin aryo ducu gucito i bar.
Ruth 4:12 Yonacan owaco bot Daudi ni, “Rwot Lubaŋa pa Icrael obed caden i kinwa! Ka doŋ atyeko ŋeyo tam pa wora, diki ka onyoo, nyo i nino me adekke, nen, ka tamme ber i komi in Daudi, ci abicwalo lok atito boti.
Ruth 4:13 Ento ka wora mito timi marac, Rwot myero oket can i koma kit meno ki makato bene ka pe atito lokke boti ci acwali woko cen wek icit giri maber. Rwot aye obed kwedi kit ma yam obedo ki wora-ni.
Ruth 4:14 Ka ce pud atye makwo, ci ibed kweda ki mar pa Rwot ma pe lokke-ni, wek pe ato.
Ruth 4:15 Dok pe ikwany marri woko ki i kom jo me oda matwal. Ka ce Rwot bikwanyo lumerokki ducu ki i lobo,
Ruth 4:16 pe iwek gicikkewa wan kwedi gitur. Ka ce gituro, Rwot biculo kwor i komi.”
Ruth 4:17 Ci Yonacan dok omiyo Daudi okwoŋo kwoŋ kun ocikke kwede pi mare, pien Yonacan onoŋo maro Daudi kit ma maro kwede tipo kome kekene.
Ruth 4:18 Yonacan dok owaco bot Daudi ni, “Dwe por diki. In doŋ ibibedo pe, kom bedoni bidoŋ noŋo.
Ruth 4:19 I nino me adekke gibipenyi matek; in doŋ icit, i kabedo ma yam ikanne iye i kare ma lok gilaro ci ibed i ŋet got ma giguro-ni.
Ruth 4:20 An abibayo atero adek ka ŋete ma nen calo abecelo gin mo.
Ruth 4:21 Nen, abicwalo latin awobi kun awacci, ‘Cit ka yenyo atero.’ Ka ce awaco bot latin awobi-nu ni, ‘Nen, atero tye tuŋ boti kany, putgi woko,’ ci in ibidwogo, pien macalo Rwot tye makwo-ni, noŋo gin mo pe ma timi marac.
Ruth 4:22 Ento ka awaco bot awobi ni, ‘Nen atero tye wa i nyimi kuca,’ ci pe idwogi, pien noŋo Rwot aye ocwali woko cen.
Ruth 4:23 Dok lok ma in ki an watyeko lokone, nen, Rwot tye i kin in ki an matwal.”
Ruth 4:24 Kumeno Daudi okanne woko i bar, Ka dwe opor, ci kabaka obedo piny ka cam.
Ruth 4:25 Obedo i komme me nino ducu ma cok ki kor ot, ka Yonacan bedo kemo kabaka, ki Abneri dok bedo ka ŋet Caulo, ento kabedo pa Daud i tye noŋo.
Ruth 4:26 Caulo pe oloko iye gin mo i nino meno, pien otamo ni, “Gin mo opoto i kome, omiyo pe etye ma elonnye, pe tye ma elonnye ada.”
Ruth 4:27 Ento i nino me aryone, orwone i nino mulubo por dwe, kom bedo pa Daudi obedo noŋo, ci Caulo ocako penyo wode Yonacan ni, “Piŋo wod pa Yece pe obino ka cam, cakke wa laworo ki tin bene?”
Ruth 4:488 
Ruth 4:28 Yonacan ogamo dog Caulo ni, “Daudi openya matek ni giyene me cito Beterekem.
Ruth 4:29 Olego ni, ‘Wek aciti, pien jo me doggolawa gitye ka tumo gitum i gaŋ, omera ociko ni abed kunnu. Kombeddi, ka gum omaka i nyimi, ci wek aciti, acinen omegina.’ Pi lok meno omiyo en pe obino i dog cam boti, kabaka.”
Ruth 4:30 Kiniga otugi mako Caulo i kom Yonacan cut. Owaco bote ni, “In i wod pa dako ma ŋute oteŋ, ma lajemo; pe Onoŋo an doŋ aŋeyo ni cwinyi otyeko maro wod pa Yece, ma lewicce bimaki giri, ma lewicce bimako wa meni bene?
Ruth 4:31 Pien Kitma wod pa Yece bedo kwede i wi lobo-ni, kadi in nyo kerri pe bimoko matwal. Pienno cwal dano wek okele bota, pien en bi to ada.”
Ruth 4:32 Yonacan ogamo dog wonne Caulo ni, “Gibineke woko pi gin aŋo? Otimo gin aŋo?”
Ruth 4:33 Ento Caulo obaye ki toŋ, mumiyo Yonacan oŋeyo ni cwiny wonne otyeko moko pi neko Daudi.
Ruth 4:34 Yonacan oa woko ki i dog cam ki kiniga madwoŋ, ci pe dok ocamo cam mo i nino dwe me aryone, pien cwinye obedo ka kumo pi Daudi, pien wonne onoŋo oyeto Daudi.
Ruth 4:35 Orwone Yonacan ocito i bar ka ma ocikke iye ki Daudi, kacel ki latin awobi mo.
Ruth 4:36 Owaco bot awobine ni, “Riŋ iciput atero, ma abibayo-ni.” Ka awobi-nu oberiŋo, ci obayo atero ocuŋ wa i nyime.
Ruth 4:37 Ka latin awobi-nu oo ka ma Yonacan obayo iye atero-ni, Yonacan olwoŋo awobi-nu kun wacci, “Atero tye wa i nyimi kuca.”
Ruth 4:38 Dok olwoŋo awobi-nu kun wacci, “Rune itim oyoto, pe iru!” Awobi pa Yonacan ocoko atero ducu, odwogo kwedgi bot laditte.
Ruth 4:39 Ento awobi pe oŋeyo iye gin mo; kono Yonacan ki Daudi aye giŋeyo lokke.
Ruth 4:40 Yonacan omiyo jamine ducu bot awobine, ocike ni, “Doŋ icit, idwokgi wa gaŋ.”
Ruth 4:41 Ka awobi ocito, ci Daudi otugi a malo ki i ŋet got ma giguro-ni, opoto i ŋom aryeba cwiny, okulo wiye piny k idek, Gucako noto lemgi kekengi ki mot me mar, ka gukok ki pig waŋgi kekengi ento Daudi aye obedo ki kumo madwoŋ.
Ruth 4:42 Yonacan dok owaco bot Daudi ni, “Cit giri ki kuc, macalo doŋ watyeko kwoŋo kwoŋ kekenwa i nyiŋ Rwot, kun wawacci, ‘Rwot bibedo i kin an ki in, ki i kin likwaya ki likwayi matwal.’ ” Ka lacen Daudi oa opokke kwede, ci Yonacan odok i gaŋ.
Ruth 4:1 Camuel 21 Daudi oriŋo woko ki bot Caulo
Ruth 4:489 
Ruth 4:1 Daudi ocito i Nob bot Akimelek ma ajwaka pa Lubaŋa, Akimelek obino ka jolo wi Daudi ki myelkom kun penye ni, “Piŋo it ye keni ma ŋat acel mo pe kacel kwedi?”
Ruth 4:2 Daudi ogamo dog ajwaka Akimelek ni, “Kabaka ocika ki lok mo kun waco bota ni, ‘Pe iwek ŋatti mo oŋe lok ma acwali pire-ni, ki lok ma aciki kwede.’ Pienno doŋ acikke ki jona pi kabedo ma abirwatte iye kwedgi.
Ruth 4:3 Kombeddi it ye ki gin aŋo i ciŋi? Miya mugati abic, nyo gin mo keken ma tye boti.”
Ruth 4:4 Ajwaka odok iye bot Daudi ni, “Pe tye mugati mo me nino ducu-ni i ciŋa, ento atye ki mugati maleŋ, Ka ce gin awobeni gupokke woko ki mon i kin kare-ni, atwero mini.”
Ruth 4:5 Daudi ogamo dog ajwaka ni, “Me adane, mon gipokke woko kwedwa kare ducu ka wacito ka mo, ki kom awobe gibedo leŋ kadi bed wot me nino ducu. Pe myero komgi obed leŋ makato tin ma wacito i lok ma pire tek-k i?”
Ruth 4:6 Kit meno ajwaka omine mugati maleŋ; pien onoŋo mugati mo pe bote, kono mugati me aketa i nyim Lubaŋa keken, en aye gikwanyo ki i nyim Rwot, ma gidwoko waŋe ki mugati manyen ma pud lyet i nino meno kikome ma gikwanyo- ni.
Ruth 4:7 Laco mo ma i kin lutic pa Caulo onoŋo tye kunnu i nino meno, obedo ka dikke i nyim Rwot, Nyiŋe Doeg, Laedom, ma ladit pa lukwat pa Caulo.
Ruth 4:8 Daudi dok owaco bot Akimelek ni, “Itye ki pala lucwan nyo toŋ mo kany? Pe akelo kadi pala lucwan kadi wa jami lweny mo, pien or pa kabaka obedo rucurucu.”
Ruth 4:9 Ajwaka ogamo kun wacci, “Pala lucwan pa Goliac ma Lapiliciti ma yam ineko i nota Ela tye kany, Nen, tye ma giboyo kome woko ki boŋo giketo i ŋe epod. En ene; ka imito terone, ter do, pien mukene pe, ennu keken tye kany.” Daudi owacci, “Pe tye mo ma rom ki meno; mina do.”
Ruth 4:10 Daudi oa woko ki kunnu i nino meno kun riŋo ki bot Caulo, ocito bot Akic, kabaka me Gat.
Ruth 4:11 Lutic pa Akic guwaco bote ni, “Man aye Daudi ma kabaka me lobo-ni. Yam giwere kun mon gimyelo kwede ma giwero ni, ‘Caulo oneko mere dano alip, ento Daudi oneko alip apar.’ ”
Ruth 4:12 Daudi okano lok meno i cwinye, ci obedo ki lworo madwoŋ i kom Akic, kabaka me Gat.
Ruth 4:13 Oloko kit bedone i nyimgi pi lworo, ocako banne woko i ciŋgi macalo lapoya, obedo ka goro kom kika me doggola ma i dog gaŋ, kun oweko laa doge mol i tike.
Ruth 4:14 Akic owaco bot luticce ni, “Nenu, laco-ni lapoya; piŋo dok wukelo bota kany?
Ruth 4:490 
Ruth 4:15 An can lupoya omaka bo, mumiyo wukelo laco man ka nyuto apoyane i nyima? Wumito laco man odony wa i oda?”
Ruth 4:1 Camuel 22 Gineko ajwagi pa Lubaŋa
Ruth 4:1 Daudi oa woko ki kunnu, ocito i boro got ma tye Adulam. Ka omegine guwinyo pire, ki jo mukene me doggola pa kwarogi, gucito bote.
Ruth 4:2 Wa ki dano ducu ma can odiŋogi ki dano ma gucamo banya, ki dano ma piny oloyogi, gucokke botgi, en odoko ladit ma loyogi, obedo ki dano ma cok romo miya aŋwen.
Ruth 4:3 Daudi oa ki kunnu, ocito i Mijpe ma i lobo Moab. Owaco bot kabaka me Moab ni, “Alegi iwek wora ki maa gubed boti, nio ka abiŋeyo gin ma Lubaŋa bitiyo i koma.”
Ruth 4:4 Owekogi bot kabaka me Moab, ci gubedo kwede i kare ducu ma Daudi tye ka kanne i godi.
Ruth 4:5 Lanebi Gad dok owaco bot Daudi ni, “Pe ibed ka kanne i godi, A woko, icit i lobo Juda.” Mumiyo Daudi oa woko ki kunnu, ocito i buŋa Keret.
Ruth 4:6 Caulo onoŋo bedo i Gibea, i te yat anaŋa ma i kabedo mutiŋŋe malo. Cen mo ka obedo kunnu ki toŋŋe i ciŋe, kun luticce ducu gucuŋ cok kwede, owinyo ni ginoŋo kom Daudi ki jo ma gitye kwede.
Ruth 4:7 Owaco bot luticce ma gucuŋ i ŋete ni, “Tin wuwiny, wun jo pa Benjamin, Wutamo ni wod pa Yece bimiyo poto me apura bot ŋat acel acel i kinwu, ki poto olok? En biketowu ducu wubedo lulo dano alip nyo lulo dano miya,
Ruth 4:8 mumiyo wun ducu wupiro lok i koma? Pe tye ŋat mo mutito bota ni woda ocikke ki wod pa Yece. Pe tye ŋat mo ma cwinye cwer pira. Ŋat mo pe mutitta ni woda orubo cwiny dano ma yam laticca wek oliba, macalo i nino man.”
Ruth 4:9 Doeg ma Laedom ogamo doge ki ka ma ocuŋ iye ka ŋet lutic pa Caulo, owacci, “An aye aneno wod pa Yece ka ocito Nob bot Akimelek wod pa Akitub,
Ruth 4:10 ci Akimelek openyo dog Rwot pire, dok omiye cam, ki pala lucwan pa Goliac ma Lapiliciti.”
Ruth 4:11 Kabaka ocwalo kwena pi lwoŋo ajwaka Akimelek wod pa Akitub ki ludoggola pa kwarone ducu, gin ajwagi pa Lubaŋa ducu ma gitye i Nob; ci gin ducu gubino bot kabaka.
Ruth 4:12 Caulo owaco ni, “Doŋ iwiny, in wod pa Akitub.” En ogamo ni, “An atye ene, rwoda.”
Ruth 4:13 Caulo openye ni, “Piŋo wupiro lok i koma, in ki wod pa Yece, dok imine cam ki pala lucwan, ka ipenyo dog Rwot pire, omiyo obino ka lweny i koma ki ka liba, macalo en tye ka timo i kare-ni?”
Ruth 4:491 
Ruth 4:14 Akimelek ogamo dog ka baka ni, “Kabaka, aŋa ma i kin luticci ma lagen macalo Daudi, ma obedo oru bene, dok ladit pa lugwok kwoni, dano ma giworo mada i odi?
Ruth 4:15 Tin aye tyen mukwono ma apenyo kwede dog Lubaŋa pire? Pe kumeno, ladit kabaka, Pe itam lok mo marac i koma nyo i kom jo me doggola pa kwarona, Pe aŋeyo lok mo wacel i kom lok ma iwaco-ni.”
Ruth 4:16 Kabaka owacce ni, “Ibito ada, Akimelek, in kacel ki jo me doggolawu ducu.”
Ruth 4:17 Ci kabaka owaco bot dano ma gigwoke ma gucuŋ cok kwede ni, “Wunek ajwagi pa Rwot woko, pien guribo ciŋgi ki Daudi. Giŋeyo ni olwi woko, ci pe gutito bota.” Ento lutic pa ka baka gukwero gudo kom ajwagi pa Rwot.
Ruth 4:18 Kabaka dok owaco bot Doeg ma Laedom ni, “In aye inek ajwagi-ni.” Ci Doeg ma Laedom oneko ajwagi ducu. I nino meno oneko dano pyeraboro wiye abic ma giromo ruko epod me boŋo camanini ma ajwagi pa Lubaŋa giruko-ni.
Ruth 4:19 Caulo dok omiyo gineko dano ducu ma i Nob ma gaŋ pa ajwagi; gityekogi woko ducu ki pala lucwan, co wa ki mon, litino ki litino lukere ma pud dot, kacel ki twoni dyaŋi ki kana ki romi-gu.
Ruth 4:20 Ento ŋat acel ki i kin awobe pa Akimelek wod pa Akitub obwot, nyiŋe Abiatar. Oriŋo olubo kor Daudi,
Ruth 4:21 ci otito bote ni, Caulo otyeko neko ajwagi pa Rwot woko.
Ruth 4:22 Daudi owaco bot Abiatar ni, “Onoŋo yam aŋeyo lokke wa i nino ma aneno Doeg ma Laedom kunnu. I nino-nu yam aniaŋ ni bitito bot Caulo ada. An aye akelo to man i kom doggola pa kwarowu.
Ruth 4:23 Doŋ ibed kweda, pe ilwor, pien ŋat ma mito neka noŋo mito neki bene. Ka ibedo kweda abigwoki maber.”
Ruth 4:1 Camuel 23 Daudi obedo i Keila
Ruth 4:1 I kare ca gitito bot Daudi ni “lo Piliciti gitye ka lweny i kom jo Keila, gitye ka yako kalgi woko ki i laro moyo.”
Ruth 4:2 Pienno Daudi openyo dog Rwot ni, “Acit ilweny i kom jo Piliciti meno?” Rwot ogamo dog Daudi ni, “Cit icilweny i kom jo Piliciti wek ilar jo Keila.”
Ruth 4:3 Ento jo pa Daudi guwaco bote ni, “Nen, kany i Juda wabedo ki lworo madwoŋ, Pe bedo rac mada ka dok wacito i Keila ka lweny ki mony pa jo Piliciti?”
Ruth 4:4 Ci Daudi dok openyo dog Rwot. Rwot owaco bote ni, “A malo, icit i Keila pien abimiyo jo Piliciti i ciŋi.”
Ruth 4:492 
Ruth 4:5 Daudi kijone gucito i Keila, gulwenyo i kom jo Piliciti, gudwogo cen ki dyaŋigi, ma onoŋo guneko lwak jo mapol i komgi. Daudi olaro jo Keila kit meno.
Ruth 4:6 Ka Abiatar wod pa Akimelek oriŋo bot Daudi i Keila, ocito ki epod i ciŋe.
Ruth 4:7 Dok gitito bot Caulo ni Daudi doŋ ocito i Keila. Caulo ogamo ni, “Lubaŋa doŋ otyeko miye woko i ciŋa, pien odonyo i gaŋ ma tye ki doggola ma gicego ki rii, ci oloro iye wiye kekene.”
Ruth 4:8 Caulo olwoŋo lwak ducu ka lweny wek gucit i Keila ka rumo wi Daudi ki jone kunnu.
Ruth 4:9 Daudi oniaŋ ni Caulo tye ka piro lok marac i kome, ci owaco bot ajwaka Abiatar ni, “Kel epod kany.”
Ruth 4:10 Ci Daudi olego ni, “Ai Rwot Lubaŋa pa Icrael, awinyo ni Caulo tye ka yenyo yo me bi no Keila wek etyek gaŋ man woko pira.
Ruth 4:11 Ci doŋ apenyo ni, jo Keila gibimiya i ciŋ Caulo? Caulo bibino, kit ma awinyoni? Ai Rwot Lubaŋa pa Icrael, abako doga boti, titta ba. Rwot owaco bote ni, ‘En bibino.’ “
Ruth 4:12 Daudi dok openyo ni, “Jo Keila gibimiya ki jona i cin Caulo?” Rwot ogamo ni, “Gibimiyi bote.”
Ruth 4:13 Ci Daudi ki jo ma gitye bote ma giromo miya abicel gua woko ki i Keila, guket, gucito ka ma giromo wot iye. Ka dok gitito bot Caulo ni, Daudi doŋ oriŋo woko ki i Keila, ci pe doŋ ocito kunnu.
Ruth 4:14 Daudi obedo i kakannene i dye tim, i lobo godi ma i tim Jip. Caulo obedo ka yenye jwijwi, ento Lubaŋa pe omiye i ciŋe. Daudi obedo i tim i lobo godi
Ruth 4:15 Daudi obedo ki lworo pien onoŋo Caulo tye ka yenye me aneka. I kare ca onoŋo. Daudi obedo i Korec ma tye i tim Jip,
Ruth 4:16 ci Yonacan wod pa Caulo obino bote, ojiŋo cwinye i nyiŋ Lubaŋa kun waco bote ni,
Ruth 4:17 “Pe ilwor, pien ciŋ wora pe bipoto i komi. Ibibedo kabaka ma loyo Icrael, an abibedo lalub kori. Wora Caulo bene ŋeyo kumeno.”
Ruth 4:18 Ci gin aryo ducu guketo gicikkegi i nyim Rwot. Lacen Daudi odoŋ i Korec, ci Yonacan odok paco.
Ruth 4:19 Jo Jip gucito bot Caulo i Gibea, guwaco bote ni, “Daudi tye i kakannene i kinwa, i Kortec, i kom got Kakila ma i Jecimon yo tuŋ acuc.
Ruth 4:20 In kabaka bin doŋ, kit macalo cwinyi mito bino-ni, ci wan aye wabimiye i ciŋi.”
Ruth 4:21 Caulo ogamo ni, “Rwot aye omiwu gun pien kica omakowu i koma.
Ruth 4:493 
Ruth 4:22 Wun wucit ka penyo kakare maber wek wuŋe kabedo ma en bedo iye, ki ŋat munene kunne; pien gitta ni en kwiri mada.
Ruth 4:23 Koŋ wucinen, wuŋi kabedo ducu ma en maro kanne iye, wek wudwog ma donŋ wuniaŋ atir. Ka doŋ abicito kunnu kacel kwedwu. Tekke en tye i lobo man ka mo, ci abiyenye ki i kin kaka ducu ma gitye i Juda.”
Ruth 4:24 Ci gua gukwoŋo nyim Caulo gucito i Jip. I kare-nu onoŋo Daudi ki jone gitye i Maon, i Araba cok ki Jecimon, yo tuŋ acuc.
Ruth 4:25 Caulo ocito kacel ki jone ka yenye, ento gitito bot Daudi, omiyo ocito obedo i luŋ matut i kin godi ma i tim Maon. Ka Caulo owinyo pire, ci olubo kor Daudi wa kunnu.
Ruth 4:26 Caulo woto rabo ŋet luŋ tuŋcel kun Daudi ki jone onoŋo girabo ŋet luŋ tuŋcel. Daudi orune me a woko ki ka ŋet Caulo, pien onoŋo jo pa Caulo ginyiko cok ki Daudi ki jone wek gimakgi woko.
Ruth 4:27 Ci lakwena mo dok obino bot Caulo ma wacci, “Rune ibin oyoto, pien jo Piliciti gubino ka monyo lobo.”
Ruth 4:28 Caulo oa woko ki ka lubo kor Daudi, ociko ka lweny ki jo Piliciti; mumiyo gicato nyiŋ kabedo-nu ni, Got me Pokke.
Ruth 4:29 Daudi oa ki kunnu, ocito obedo i En-gedi i kakannene.
Ruth 4:1 Camuel 24 Daudi oweko Caulo obwot i En-gedi
Ruth 4:1 Ka Caulo odwogo ki ka lubo kor jo Piliciti, ci gitito bote ni, “Daudi tye i tim En- gedi.”
Ruth 4:2 Caulo ocoko dano alip adek ma giyerogi ki i kin jo Icraelducu, ci ocito kwedgi ka yenyo Daudi i nyim godi Ladyel-tim.
Ruth 4:3 Ocito ka ma dwol romi tye tye i ŋet yo, ka ma boro bene tye iye; ci Caulo oŋak woko i boro ka konnye. Onoŋo Daudi ki jone bene gitye i boro meno, wa i tyelone.
Ruth 4:4 Jo pa Daudi guwacce ni, “Tin aye nino ma yam Rwot owacci pire ni, ‘Nen abimiyo lamerokki i ciŋi, in doŋ ibitime kit ma imito.’ ” Daudi oa malo okwalle, ci oŋolo dog boŋo jor pa Caulo.
Ruth 4:5 Lacen cwiny Daudi opoto, pien oniaŋ ni etimo bal.
Ruth 4:6 Ci owaco bot jone ni, “Lubaŋa okwero ni pe atim kit gin macalo man i kom rwoda ma en dano ma Rwot owiro; pe myero aket ciŋa i kome, pien Rwot doŋ owire woko.”
Ruth 4:7 Daudi ojuko jone ki lok meno, ci pe oye ni gulweny i kom Caulo. Caulo oa molo, oa woko ki i boro got, omedde ki wotte.
Ruth 4:494 
Ruth 4:8 Lacen Daudi bene oa malo, ocito i dog boro, olwoŋo Caulo kun wacci, “Rwoda ki kabakana!” Ka Caulo oneno ŋeye, ci Daudi okulo wiye piny i ŋom, omiye woro.
Ruth 4:9 Daudi owaco bot Caulo ni, “Laditta, piŋo ibedo ka winyo lok pa jo ma ŋiwaco ni atye ka yenyi wek atimi rac?
Ruth 4:10 Nen, ka tin Rwot omiyi i ciŋa i boro man, kun onoŋo jo mukene guwaco bota ni aneki woko. Ento an aye aweki omiyo ibwot. Awacci pe atwero keto ciŋa i komi, rwoda, pien in dano ma Rwot owiro.
Ruth 4:11 Doŋ inen, wora, nen dog jorri i ciŋa en. Nen, aŋolo dog jorri ci pe aneki. Myero doŋ iŋe dok inen atir ni, pe atye ki gin mo marac nyo roro mo i cwinya. Pe atimo bal mo i komi, kadi ka itye ka yenya ma imito neka woko.
Ruth 4:12 Ber Rwot aye oŋol kop i kin an ki in, ber Rwot aye ocul kworra i komi; ento ciŋa pe bigudo komi.
Ruth 4:13 Kit ma carolok pa ludoŋo wacci, ‘Bal nywalo bal wadi;’ ento pe abiketo can i komi.
Ruth 4:14 In kabaka pa Icrael kulu ibino ka lubo kor aŋa? Ilubo kor gwok muto, kor ladep mamwa-ni!
Ruth 4:15 Peinno Rwot aye doŋ obed laŋolkop en oŋol i kin an ki in, onen kite, dok opid ma kakara, wek olara ki i ciŋi.”
Ruth 4:16 Ka Daudi otyeko waco lok meno ducu bot Caulo. Caulo openyo ni, “Meno dwani bo, Daudi, latinna?” Ci ocako koko kun waco bot Daudi ni,
Ruth 4:17 “In cwinyi leŋ kato cwinya woko, pien itima maber kun an atimi marac.
Ruth 4:18 Tin doŋ inyuto woko ka maleŋ kit ma itima kwede maber, en aye omiyo pe ineka i kare ma Rwot omiya woko i ciŋi.
Ruth 4:19 Ada, ka dano mo onoŋo kom lamerokke owec, ci biweko bwot ma pe opoto i kome? Myero Rwot omini mot maber, kit macalo tin itimo kwede i koma-ni.
Ruth 4:20 Tin doŋ aŋeyo ada ni, in ibibedo kabaka, dok ker me Icrael bimoko matek i ciŋi.
Ruth 4:21 Doŋ ikwonna kwoŋ ki nyiŋ Rwot ni, pe ibijwero likwayo ma gilubo ŋeya woko, dok pe ibijwayo nyiŋa woko ki i doggola pa kwara.”
Ruth 4:22 Daudi okwoŋo kwoŋ kit ma Caulo omito-ni, Lacen Caulo odok paco, ento Daudi ki jone gudok i kakannegi.
Ruth 4:1 Camuel 25 Daudi ki Abigail
Ruth 4:1 Ka Camuel oto, ci jo Icrael ducu gucokke, gukumo pire, ci giyike i gaŋŋe ma i Rama. Lacen Daudi dok oa ocito i tim Paran.
Ruth 4:495 
Ruth 4:2 Laco mo onoŋo tye kunnu i Maon, ma tiyo ticce i Karmel. Lacone lalonyo mada; tye ki romi alip adek ki dyegi alip acel. I kare ca en obedo ka ŋolo yer romine i Karmel.
Ruth 4:3 Nyiŋ laconu Nabal, ki nyiŋ dakone Abigail. En dako ma ŋeyo piny mada, dok mwonya bene, ento cware aye lakolo dok ger. Doggolane jo Kaleb.
Ruth 4:4 Ka Daudi owinyo ki i tim ni Nabal tye ka ŋolo yer romine,
Ruth 4:5 ci ocwalo awobe apar bote. Ocikogi ni, “Wucit i Karmel bot Nabal, wucwal motta bote,
Ruth 4:6 wuwac bote ni, ‘Daudi omoti, owacci, kuc obed i komi, omera, ki i kom jo me odi, ki jo ducu ma gitye boti.
Ruth 4:7 Awinyo ni it ye ka ŋolo yer romini. I kare ducu ma lukwatti gubedo i Karmel wabedo kacel kwedgi. Pe watimogi marac, dok bene gin mo pe oloyogi.
Ruth 4:8 Peny awobeni, ci gibititti. Pienno wek awobena gunoŋ gum boti tin, pien gubino i nino me camo karama, Alegi imi botgi gin ma itwero noŋo pigi ki pira, an wodi Daudi.’ ”
Ruth 4:9 Ka awobe pa Daudi guo kunnu, guwaco lok meno ducu bot Nabal ma ka-ka Daudi; ci gubedo ka kurone.
Ruth 4:10 Nabal odok iye bot lutic pa Daudi ni, “Daudi en aŋa? Aŋa ma wod pa Yece-ni? I kare man tye lwak lutic mapol ma gutenyo luditogi.
Ruth 4:11 Ci an dok akwany mugatina ki piina, ki riŋo ma aneko pi luŋol yer romina, ami bot dano mo ata ma gua ka ma pe aneyoni?”
Ruth 4:12 Pi lok meno awobe pa Daudi gulokke gudok woko cen ci gutito lok man ducu bote.
Ruth 4:13 Daudi owaco bot jone ni, “Dano acel acel otwe pala lucwanne!” Ci dano acel acel otweyo pala lucwanne ki Daudi bene otweyo mere. Jo miya aŋwen gucito i kor Daudi, kun jo miya aryo gudoŋ ka kuro jami.
Ruth 4:14 Ento awobi mo acel otito bot Abigail dako pa Nabal ni, “Nen, Daudi ocwalo lukweria ki i tim gubino ka moto laditwa; ci en otugge i komgi magwa,
Ruth 4:15 kun kono jo-nu giber i komwa, pe wabedo ki can mo, ki gin mo pe orem botwa i kare ma watye i bar kwat, i kare ducu ma wawoto kacel kwedgi.
Ruth 4:16 Gin aye gubedo celwa dyewor ki dyeceŋ bene i kare ducu ma wabedo ka kwayo romi.
Ruth 4:17 Ber in aye iŋe lok-ki, wek inen gin ma myero itim, pien can bipoto i kom laditwa ki i kom jo me ode ducu; en tye ki gero keken, ma dano mo pe twero lok kwede.”
Ruth 4:496 
Ruth 4:18 Abigail oa malo liwic, okwanyo mugati miya aryo, opiru kono vino aryo, riŋo romi abic ma gitedo, nyig bel ma gicelo aduku abic, tuga olok mutwone miya acel ki poki otini miya aryo, ci oketogi i wi kana wek gutiŋ.
Ruth 4:19 Owaco bot awobene ni, “Wucit wutel nyima, abibino alubo korwu.” Ento pe otito lokke bot cware Nabal.
Ruth 4:20 Oito i wi kana, ocako wot, ci olor piny ka ma got ocego iye piny. Ci nen, Daudi ki lwakke bene gitye ka lor piny gikemo en, ci en oromo kwedgi.
Ruth 4:21 Onoŋo Daudi owacci, “Kara ada abedo ka gwoko lim pa laco-ni i tim noŋo, ma kun jamine mo pe orwenyo i kom wadigi. En otima marac kun an atime maber.
Ruth 4:22 Lubaŋa myero oket can i koma kit meno ki makato bene, ka ce diki odiko aweko laco acel mo obwot ki i kom jo ma en tye kwedgi-ni.”
Ruth 4:23 Ka Abigail oneno Daudi, ci orune, olor woko piny ki i wi kanane, opoto i ŋom aryeba ic i nyim Daudi, okulo wiye piny.
Ruth 4:24 Oryebbe piny ka tyene kun wacci, “Wek bal obed i koma keken Laditta. Alegi ni wek koŋ alok kwedi mot, laditta, iwiny lokka.
Ruth 4:25 Pe ibed ka tamo lok pa Nabal ma lagikome-ni, pien kit ma nyiŋe tye kwede, kite bene tye kit meno, Nabal aye nyiŋe, miŋo bene oniaŋ woko i kome. An onoŋo pe aŋeyo, ladit, pe aneno kom awobe ma icwalogi.
Ruth 4:26 Kombeddi, laditta, macalo Rwot tye makwo-ni, ki tipo komi bene tye makwo-ni, doŋ inen ba, Rwot otyeko juki woko ni pe icitiŋ alii me remo kun iculo kwor ki ciŋi kikome. Wek lumerokki ki jo ma gimito timi marac gubed macalo laditta Nabal.
Ruth 4:27 Doŋ igam mot ma luticca gukelo boti, rwoda, wek gimi bot awobe ma gilubo kori.
Ruth 4:28 Tima kica pi balla, ladit; pien Rwot bimiyo odi cuŋ matek, pien it ye ka lwenyo pi Rwot, bal mo pe gibinoŋo i komi i kare me kwoni ducu.
Ruth 4:29 Kadi jo mapol gubin ka lubo kori kun gimito neki woko, gibinoŋo kwoni giboyo kome woko i kin boc pa jo makwo ma Rwot Lubaŋani aye gwokogi. En bibayo kwo pa lumerokki wo ko macalo labaa lataŋdiyo.
Ruth 4:30 I kare ma Rwot doŋ otiyo i komi gin ducu maber ma oloko i komi-ni, laditta, ma doŋ oket i me bedo laker ma loyo jo Icrael,
Ruth 4:31 ci doŋ pe ibibedo ki gin mo ma miyo ikumo, kadi tam marac mo ma obino pien yam ioyo remo noŋo, nyo iculo kworri in kikomi. I kare ma Rwot bitimi ber, ci ipo pira, ladit.”
Ruth 4:32 Daudi owaco bot Abigail ni, “Gipwo Rwot Lubaŋa pa Icrael, ma tin ocwali ka rwatte kweda-ni!
Ruth 4:497 
Ruth 4:33 Gipwoyi mulil, gum obed i komi, pi ryekoni maber, mumiyo ijuka tin, omiyo pe atiŋo alii me oyo remo, ki pi culo kworra kekena ki ciŋa kikome!
Ruth 4:34 Ada, kit ma Rwot Lubaŋa pa Icrael tye makwo-ni, en doŋ ojuka, pe atimi marac. Kono in pe irune ibino irwatte kweda, me adane kono tin laco mo acel pe obwot ki bot Nabal.”
Ruth 4:35 Daudi ogamo gin ma Abigail okelo, ci owaco bote ni, “Cit giri ki kuc idok i odi. Atyeko winyo dogi, dok ajolo legani.”
Ruth 4:36 Abigail ka odwogo bot Nabal, onoŋo tye ka camo karamane i ode, ma rom ki karama pa kabaka kulu. Cwinye obedo yom matek pien onoŋo omer woko twatwal, omiyo Abigail pe otito lok mo bote nio ka piny oru.
Ruth 4:37 Odiko ka koŋo vino doŋ owarre woko ki i waŋe, en otito lok ducu bote. Kom Nabal oto woko lirut, kome ojiŋ woko matek calo got.
Ruth 4:38 Ka nino okato apar, ci Rwot ogoyo Nabal oto woko.
Ruth 4:39 Ka Daudi owinyo ni Nabal doŋ oto woko, ci owacci, “Gipwo Rwot ma oculo kworra pi anywar ma yam alimo ki bot Nabal, dok ojuka pe atimo bal mo. Rwot odwoko bal pa Nabal i wiye gire!” Ci Daudi ocwalo kwena me cako cunane i kom Abigail wek obed dakone.
Ruth 4:40 Ka lutic pa Daudi guo bot Abigail i Karmel, ci guwaco bote ni, “Daudi ocwalowa boti ni wacit kwedi wek icibed dakone.”
Ruth 4:41 Abigail oa malo ci oryebbe piny i ŋom, owacci, “Nen, an aŋecane me Lwoko tyen luticce.”
Ruth 4:42 Orune oito i wi kanane, ocako wot i kor lukwena pa Daudi kacel ki anyirane abic ma konye, ci odoko dakone.
Ruth 4:43 Onoŋo Daudi onyomo Akinoam me Jejreel bene, ci gin aryo ducu gubedo monne.
Ruth 4:44 Ento onoŋo Caulo otyeko kwanyo nyare Mikal ma dako pa Daudi, omiyo bot Palti wod pa Laic ma bedo i Gallim.
Ruth 4:1 Camuel 26 Daudi oweko Caulo obwot tyen me aryone
Ruth 4:1 Jo Jip dok gubino bot Caulo i Gibea, guwaco bo te ni, “Daudi tye okanne i wi got Kakila i Jecimon yo tuŋ wokceŋ.”
Ruth 4:2 Caulo oa ocito i tim Jip ki jo Icrael ma giyerogi ma romo alip adek; gucito ka yenyo Daudi i tim Jip.
Ruth 4:3 Caulo ogony i wi got Kakila ma tye i ŋet gudo i Jecimon yo tuŋ wokceŋ; ento onoŋo Daudi tye mere i tim. Ka oneno Caulo olubo kore wa i tim,
Ruth 4:498 
Ruth 4:4 ocwalo lurot-piny kunnu, ci gumoko atir ni Caulo obino ada.
Ruth 4:5 Daudi oa obino i kabedo ka ma Caulo ogony iye, oneno kabedo ma Caulo obuto iye kacel ki Abneri wod pa Ner ma ladit ma loyo monnye. Caulo onoŋo obuto i kabedo ma gigeŋo ŋete, kun mony ogure dyere.
Ruth 4:6 Ci Daudi owaco bot Akimelek ma Lakit, ki Abicai ma omin Joab wod pa Jeruya ni, “Aŋa ma bicito kacel kweda i gony bot Caulo?” Abicai ogamo ni; “An aye abicito kacel kwedi.”
Ruth 4:7 Daudi ki Abicai gucito i gony pa Caulo i nino meno, Caulo onoŋo obuto i kabedo ma gigeŋo ŋete, ki toŋŋe ocuŋ ka ŋete ma giguro i nom. Abneri ki lumony gubuto gugu re dyere.
Ruth 4:8 Abicai owaco bot Daudi ni, “Tin Lubaŋa omiyo lamerokki i ciŋi, Wek doŋ aneke woko kombeddi kun aguro woko ki toŋ pil wa i nom kicel keken; pe abicobo kiryo.”
Ruth 4:9 Ento Daudi owaco bot Abicai ni, “Wek nekone obedi. Aŋa ma twero keto ciŋe i kom dano ma Rwot owiro ci pe bitiŋo alii?”
Ruth 4:10 Dok owacci, “Kit macalo Rwot tye makwo-ni, Rwot aye bipwode gire; nyo ka nino me tone biromo, nyo bicito i mony ka mo, ci to ki kunnu.
Ruth 4:11 Rwot pe ye ni aket ciŋa i kom dano ma en owiro. Ento ber waput toŋŋe ma tye ka wiye-ni, ki opoko piine, wek wacit woko.”
Ruth 4:12 Kit meno Daudi ocako puto toŋ pa Caulo, ka otino opoko piine ma onoŋo tye ka wiye, ci gucito woko. Dano mo pe onenogi nyo oŋeyo gin mutimme, ŋatti mo bene pe oco ki i waŋ nino; pien gin ducu gunino woko ki nino mapek mua ki bot Rwot, opoto i komgi ducu.
Ruth 4:13 Daudi obaro dye nota, okato tuŋcel, ci ocuŋ ki ka mabor i wi got, ma kingi lac.
Ruth 4:14 Ci Daudi ocako lwoŋo mony pa Caulo ki Abneri wod pa Ner kun waco ni, “Abneri, pe igamo doga ce?” Abneri ogamo ni, “In aŋa ma ilwoŋo kabaka-ni?”
Ruth 4:15 Daudi owaco bot Abner ni, “Pe in laco ce? Aŋa ma rom kwedi i Icrael? Ci piŋo pe ibedo ka gwoko laditti ma kabaka-ni? Pien dano mo obino wa botwu ka neko rwodi woko ki i kinwu.
Ruth 4:16 Gin ma itimoni pe ber wacel. Macalo Rwot tye makwo-ni, myero gineki woko, pien pe ibedo ka gwoko laditti, ma en aye dano ma Rwot owiro. Kombeddi doŋ inen ka ma toŋ pa kabaka tye iye, ki opoko piine ma onoŋo tye ka wiye-ni!”
Ruth 4:17 Caulo oŋeyo dwan Daudi woko ci owacci, “Man aye dwani, Daudi, latinna?” Daudi ogamo ni, “En aye dwana, laditta, kabaka.”
Ruth 4:18 Daudi dok owacci; “Piŋo ibedo ka lubo kora, laditta? An mono atimo gin aŋo? Atiŋo kit alii aŋo?
Ruth 4:499 
Ruth 4:19 Kombeddi doŋ iwiny lokka, laditta kabaka. Ka ce Rwot aye opiyo in i koma, ci wek en ogam gityer, ento ka dano aye gupiyo in, ci wek gicengi woko ki i nyim Rwot, pien gutyeko ryema woko wek pe anywak bedo kwedgi i lobo ma Rwot omiyo botwa me aleya-ni, kun giwacci, ‘Cit woko icitii ki lubaŋa mukene-gu.’
Ruth 4:20 Kombeddi pe iwek remona ocwer i ŋom i lobo pa lurok ka mabor ki i nyim Rwot; pien kabaka me Icrael obino ka lubo kora kun mito neka woko, macalo dano ma dwaro anyeri i kin godi.”
Ruth 4:21 Caulo dok ogamo ni, “Atimo rac, Doŋ idwog cen, Daudi, latinna, pe doŋ abitimi rac matwal, pien kwona tin obedo me wel i nyimi. Nen, abedo ka nyuto minona, omiyo aŋak ka mabor twatwal.”
Ruth 4:22 Daudi ogamo ni, “Toŋŋi doŋ ennu, kabaka! Wek ŋat acel ki i kin awobe obin kany ka omone.
Ruth 4:23 Rwot culo dano ki acel acel kit ma cwinye atir kwede ki ma lubo kit genne; pien tin doŋ Rwot omiyi i ciŋa, ci an pe atiŋo ciŋa aketo i komi pien in dano ma Rwot owiro.
Ruth 4:24 Kit macalo tin kwoni obedo me wel i nyima-ni, kit meno kwona bene myero obed me wel i nyim Rwot, dok myero en aye olara i aromana ducu.”
Ruth 4:25 Caulo dok ogamo dog Daudi ni, “Gum obed i komi, Daudi, latinna! Ibitiyo gin mapol, dok ibiloyogi ducu maber.” Ci Daudi ocito gire, ki Caulo bene odok i kabedone.
Ruth 4:1 Camuel 27 Daudi obedo i kin jo Piliciti
Ruth 4:1 Daudi olwodo lok ki i cwinye ni, “An ba, olo Caulo biketo ciŋe i koma i nino mo keken ci neka woko cut, Pienno yo mu kene pe, myero alwi ariŋ acit woko wa i lobo pa jo Piliciti; ci cwiny Caulo bia woko i koma, pe doŋ biyenya ki i waŋ lobo pa jo Icrael, miyo abilaro kwona ki i ciŋe.”
Ruth 4:2 Daudi ocako a woko ki kunnu, en ki jone miya abicel ma onoŋo gitye bote, ci gucito bot Akic wod pa Maok, kabaka me Gat.
Ruth 4:3 Daudi obedo ki Akic i Gat, en ki lwakke ducu, kun dano acel acel ocito ki jo me ode. Daudi onoŋo otero monne aryo, Akinoam me Jejreel ki Abigail me Karmel, ma yam obedo dako pa Lyel Nabal.
Ruth 4:4 Ka gitito bot Caulo ni Daudi doŋ oriŋo woko wa i Gat, ci pe dok obedo ka yenyo kore matwal.
Ruth 4:5 Daudi dok owaco bot Akic ni, “Ka bedona boti oyomo cwinyi, ci gimiya kabedo mo ma i kin gaŋi ma i lobo-ni wek abed iye kunnu, Piŋo an laticci abedo kwedi kacel i gaŋ kaili?”
Ruth 4:500 
Ruth 4:6 Akic omiye Jiklag, mumiyo Jiklag odoko gaŋ pa luker me Juda nio wa onyoo.
Ruth 4:7 Kare ma Daudi obedo kwede i lobo pa jo Piliciti oromo mwaka acel ki dwe aŋwen.
Ruth 4:8 I kare-nu Daudi ki, jone gubedo ka monyo mony i kom jo Gecur, jo Girij ki jo Amalek ma gin aye wegi lobo kunnu cakke wa con, guo kwede i Cur wa ki i Ejipt.
Ruth 4:9 Ka Daudi omonyo lobo-nu, pe oweko laco mo kadi dako mo odoŋ makwo; oyako romi, dyaŋi, kana, kinaga wa ki boŋŋi ka odwogo kwede bot Akic.
Ruth 4:10 Ka Akic openye ni, “Tin icito ka monyo jo mene?” Daudi ogamo ni, “Amonyo lobo Negeb ma tye i lobo Juda,” nyo ni, “Alwenyo i kom Negeb pa jo Jeramel,” nyo ni, “Amonyo Negeb pa jo Keni.”
Ruth 4:11 Daudi pe oweko laco mo nyo dako mo obwot makwo, pien onoŋo olworo ni, “Miyo gibitito lok ma i komwa, ni, ‘Daudi otimo gin munyo.’ ” Meno aye obedo kite i kare ma obedo kwede i lobo pa jo Piliciti.
Ruth 4:12 Akic obedo ka geno Daudi kun tamo ni, “Jo tugi doŋ gidage matek twatwal, pienno en doŋ bibedo laticca matwal.”
Ruth 4:1 Camuel 28
Ruth 4:1 I kare meno jo Piliciti guoto monygi pi lweny i kom jo Icrael. Akic owaco bot Daudi ni, “Ber iŋe ni in ki joni wubicito ka mony kacel kwedwa.”
Ruth 4:2 Daudi ogamo dog Akic ni, “Ber matek, laditta, doŋ ibiŋeyo gin ma atwero tiyone.” Akic dok owaco bot Daudi ni, “Abiketi ibedo lagwok kwona matwal.” Caulo olimo ajwaka lakor tipo i En-dor
Ruth 4:3 I kare meno onoŋo Camuel doŋ oto woko. Jo Icrael ducu gukumo pire ci guyike i Rama i gaŋŋe kikome. Caulo yam koŋ onoŋo oryemo lukor tipo ki megi jogi woko ki i lobone.
Ruth 4:4 Jo Piliciti gucokke ci gutoŋo gonygi i Cunem, Caulo bene ocoko jo Icrael ducu ci gin gutoŋo gonygi i Gilboa.
Ruth 4:5 Ka Caulo oneno mony pa jo Piliciti, ci obedo ki lworo, cwinye ocako myel matek.
Ruth 4:6 Ka Caulo openyo dog Rwot, Rwot pe odokke iye lok mo, kadi wa, ki lek-gu, nyo ki Urim, nyo ki lok pa lunebi.
Ruth 4:7 Ci Caulo owaco bot luricce ni, “Koŋ wuyennnya dako mo ma lakor tipo, wek acit bote, acipeny doge.” Luticce guwacce ni, “Lakor tipo tye wa i En-dor.”
Ruth 4:8 Caulo oloko kite woko mapat, pien oruko ginaruka mapat, ci ocako wot ki jone aryo, Gucito guo bot dakonu dyewor. Caulo owaco bote ni, “Ber ikorra tipo. Mi jokki okella dano mo ma abituco nyiŋe boti.”
Ruth 4:501 
Ruth 4:9 Dako-nu ogamo doge ni, “Iŋeyo gin ma Caulo otiyo, kit ma oryemo kwede lukor tipo ki megi jogi-gu woko ki i lobone, Ci piŋo in dok ibino ka cika ki owic lamak kwona wek ineka woko?”
Ruth 4:10 Ento Caulo okwoŋo kwoŋ bo te ki nyir; Rwot kun wacci, “Macalo Rwot tye makwo-ni, pe can mo bipoto i komi pi lok man.”
Ruth 4:11 Ci dako-nu ogamo ni, “Abikelo aŋa boti?” Caulo ogamo ni, “Kella Camuel.”
Ruth 4:12 Ka dako-nu oneno: kom Camuel, ci odaŋŋe ki dwan matek, owaco bot Caulo ni, “Ibwola piŋo? In i Caulo kikome.”
Ruth 4:13 Kabaka owaco bot dako ni, “Pe ibed ki lworo, Ineno kom aŋo kaa?” Dako ogamo ni, “Aneno tipo mo obebino kun katti a ki piny i ŋom.”
Ruth 4:14 Caulo dok openyo ni, “Kite nen niŋniŋ mono?” Ogamo ni, “Dano ma oti aye obebino-ni; oumo kome woko ki jor.” Ci Caulo oniaŋ ni en aye Camuel kikome, okulo wiye piny oryebbe i nyime.
Ruth 4:15 Camuel ocako lok ki Caulo ni, “Piŋo iyela kit man, idwoka dok woko?” Caulo ogamo ni, “Can aye tye odiŋa matek; pien jo Piliciti gitye ka lweny i koma, Lubaŋa bene otenya woko ata, Pe doŋ dokka iye kit lok mo, kadi wa lok pa lunebi, kadi wa lek-gu doŋ pe. En aye omiyo alwoŋi wek ititta gin ma myero atim.”
Ruth 4:16 Camuel ogamo ni, “Piŋo dok ipenyo an ma Rwot doŋ oweki woko-ni, odoko lamerokki?
Ruth 4:17 Rwot doŋ otimo i komi kit ma yam ocika kwede ci an bene atito lokke boti wa con ca, Rwot doŋ oyeco kerri woko okwanyo ki i ciŋi, ci doŋ otyeko miyone woko bot lawoti, en aye Daudi.
Ruth 4:18 In yam pe iworo dog Rwot, pe icobo kiniga magwa pa Rwot i kom jo Amalek; en gin mumiyo Rwot tye ka timi kit man i kare-ni.
Ruth 4:19 Rwot bimiyo jo Icrael ki in bene i ciŋ jo Piliciti; di ki in ki awobeni wubibedo kacel kweda. Rwot bimiyo mony pa jo Icrael i ciŋ jo Piliciti.”
Ruth 4:20 Caulo otugi poto woko piny i ŋom, ci obuto piny Iibat pi lworo ma omake matek pi lok pa Camuel. Tipo kome oto woko lirut, pien onoŋo pe ocamo cam mo i dyeceŋ ki dyewor meno ducu.
Ruth 4:21 Dako-nu ocito bot Caulo cok, oneno kome doŋ obaŋŋe woko, ci owaco bote ni, “Nen ba ladit, an doŋ awinyo dogi, adyero pi kwona woko pi timo gin ma iwacca.
Ruth 4:22 In bene, ladit, doŋ iwiny doga. Wek koŋ aket latin cam mo i nyimi icam, ka wek dok ilim kero pi wotwu.”
Ruth 4:23 En okwero woko kun wacci, “Pe abicam.” Ento luticce gubako doggi bote kacel ki dako-nu, ci owinyo lokgi, ocako a malo ki i ŋom obedo i wi kitanda.
Ruth 4:502 
Ruth 4:24 Dako-nu onoŋo tye ki latin roya mo ma ocwe i ode. Ocako nekone woko oyotoyot, ka ojobo moko kwon, onywaŋo, otedo mugati ma tobi pe iye.
Ruth 4:25 Oketo i nyim Caulo ki luticce ci gucamo, ka gua woko i dyewor meno gucito.
Ruth 4:1 Camuel 29 Jo Piliciti pe gugeno Daudi
Ruth 4:1 Jo Piliciti gucoko monygi ducu i Apek; ki jo Icrael gutoŋo gonygi i ŋet waŋ it ma tye i Jejreel.
Ruth 4:2 Rwodi pa jo Piliciti gumol gukato ki jogi miya miya ki alip alip, ki Daudi ki jone bene gumol gukato lacen kacel ki Akic.
Ruth 4:3 Ludito mony pa jo Piliciti gupenyo ni, “Jo Ibru gitimo gin aŋo kany?” Akic ogamo doggi kun wacci, “Man aye Daudi ma yam latic pa Caulo kabaka me Icrael. Otyeko doŋ bedo kweda pi kare malac mada. Cakke ki i nino ma olaro bota o kwede wa onyoo peya anoŋo roc mo i kome.”
Ruth 4:4 Ento ludito mony pa jo Piliciti gubedo ki kiniga i kom Akic; guwacce ni, “Cwal laco meno odok paco. Myero odok cen i kabedo ma yam imiyo bote, En pe bicito kwedwa i mony, miyo en bilokke doko lamerokwa ki kunnu, Ka nyer-ri mito dok ribbe ki laditte bitimo aŋo? Pe neko jowa, coko wigi tero bo te?
Ruth 4:5 Man aye Daudi kikome, ma yam giwere kun mon gimyelo kwede ma giwero ni, ‘Caulo oneko mere dano alip, ento Daudi oneko alip apar.’ ”
Ruth 4:6 Akic olwoŋo Daudi, owaco bote ni, “Macalo Rwot tye makwo-ni in ibedo dano ma ageno. An aneno ni ber iwot kacel kwedwa i mony, pien pe anoŋo gin mo marac i komi cakke ki i nino ma ibino iye bota o wa onyoo. Ento pe cwiny rwodi oniaŋ i komi.
Ruth 4:7 Pienno ber itugi dok cen cut. Dok cen ki kuc keken, wek pe imi cwiny rwodi pa Lupiliciti obed ka cwer.”
Ruth 4:8 Daudi owaco bot Akic ni, “Ento an atimo gin aŋo? Gin aŋo ma inoŋo i koma laditta, cakke wa i nino ma adonyo kwede i dog ticci nio koni, ma miyo pe acito ka lweny ki lumerokki, rwoda kabaka?”
Ruth 4:9 Akic dok omedo dok iye ki Daudi ni, “Aŋeyo maber ni bal mo pe i komi; ki i nyima in icalo lamalaika pa Lubaŋa, Ento ludito monywa gutyeko waco ni, in pe ibicito kwedwa i mony.
Ruth 4:10 Kombeddi doŋ itugi a ki odiko-ni, kacel ki joni ma iloyogi ma gubino kwedi. Cak wot ki odiko-ni, a woko ki kany oyotoyot tekke piny leŋ ma romo wot.”
Ruth 4:11 Daudi ocako a woko odiko con ki jone, ci odok i lobo pa jo Piliciti. Ento jo Piliciti gucito i Jejreel.
Ruth 4:1 Camuel 30
Ruth 4:503  Daudi oloyo jo Amalek
Ruth 4:1 Daudi ki jone guo i Jiklag i nino me adekke, ci gunoŋo jo Amalek gumonyo Negeb ki Jiklag. Guloyo Jiklag woko, guwaŋo woko ki mac,
Ruth 4:2 dok guyako mon ducu ki jami ducu ma tye kunnu, wa dano ducu matino ki madito. Pe guneko dano mo, ento guterogi makwo, gucito kwedgi woko.
Ruth 4:3 Ka Daudi ki jone guo i gaŋ ci gunoŋo tye ka waŋ awaŋa, dok mongi ki awobegi ki anyiragi ducu giterogi woko,
Ruth 4:4 gucako wo ki koko, nio ka tek me koko otum woko.
Ruth 4:5 Mon pa Daudi aryo-nu bene giterogi woko, Akinoam me Jejreel ki Abigail me Karmel, dako pa Lyel Nabal.
Ruth 4:6 Piny oloyo Daudi woko matek, pien jone bene gubedo ka lok pi cele woko ki got, pien cwinygi ducu obedo kec matek kun dano acel acel tamo pi awo bene ki anyirane. Ento Daudi olimo tekcwiny ki bot Rwot Lubaŋane.
Ruth 4:7 Daudi owaco bot ajwaka Abiatar wod pa Akimelek ni, “Kella epod.” Ci okelo bot Daudi.
Ruth 4:8 Daudi openyo dog Rwot ni, “Aryem kor mony man? Abimakogi woko iyo?” Rwot odokke iye ni, “Ryem korgi, pien ibimakogi woko i yo ada, dok ibilaro jowu.”
Ruth 4:9 Daudi ocako wot ki jone miya abicel-li kacel kwede. Ka guo i kulu Becor, ci jo ma doŋ guol ma pe gitwero ŋolo kulu gudoŋ kenyo, gubedo iye.
Ruth 4:10 Ento Daudi omedde ka ryemo kor jo Amalek ki jone miya aŋwen kacel kwede, kun jo miya aryo ma komgi oloc, ma ŋolo kulu oloyogi gudoŋ cen.
Ruth 4:11 Gunoŋo Laejipt mo i dye bar ci gukele bot Daudi, Gucako mine mugati ocamo, ka gimiye pii amata omato,
Ruth 4:12 dok gimiye nucu poki oduro mutwone ki tuga olok aryo mutwone. Ka doŋ otyeko cam ci cwinye odwogo; pien onoŋo pe ocamo cam mo kadi wa pii bene pe omato pi nino adek dyeceŋ ki dyewor.
Ruth 4:13 Lacen Daudi ocako penye ni, “In kono i dano pa aŋa? la ki kwene?” En ogamo ni, “An wod jo Ejipt, latic pa La-amalek mo. Laditta otenya woko ata, pien onoŋo two aye omaka, ma ari kwede nino adek mukato-ni.
Ruth 4:14 Wan wamonyo Negeb pa jo Keret, ki pa jo Juda, ki Negeb pa jo Kaleb, ka dok wawaŋo Jiklag woko.”
Ruth 4:15 Daudi openye ni, “In ibitera bot mony meno?” Awobi-nu ogamo ni, “Kwoŋŋa kwoŋ ki nyiŋ Lubaŋa kun iwaco ni pe ibineka, dok pe ibidwoka i ciŋ laditta, ci abiteri bot monygi.”
Ruth 4:504 
Ruth 4:16 Otero Daudi kunnu, ci onoŋogi guket woko ata i kabedo meno ducu kun gicamo, gimatte ki myel-gu, ma cwinygi yom pi lwak jami ma giyako madwoŋ ki i lobo pa jo Pilciti ki i lobo Juda.
Ruth 4:17 Daudi opoto i komgi kwarpiny, olwenyo kwedgi nio wa otyeno. Dano mo i komgi pe obwot makwo, kono nyo awobe miya aŋwen ma guito wi kinagani, guriŋo kwede woko.
Ruth 4:18 Daudi oyako gin ducu ma jo Amalek onoŋo guyako, olaro bene monne aryo ducu.
Ruth 4:19 Gin mo pe orwenyo kadi wa gin matidi nyo maditte; awobe ducu wa anyira ducu ki jami ma giyako ducu, ki gin mo keken ma jo-nu gutero, Daudi odwokogi ducu cen.
Ruth 4:20 Omayo wa dyegi ki romi ki dyaŋi ducu, ci jone guleko lim meno ducu i nyimgi kun giwacci, “Man aye lim ma Daudi oyako.”
Ruth 4:21 Ka Daudi odwogo bot jo miya aryo-ni ma yam komgi oloc woko ma pe doŋ gitwero lubo kore, ma onoŋo giwekogi i dog kulu Becor-ni, ci jo-nu gukato ka jolo Daudi ki lwak ma gucito kwede-ni. Ka Daudi onyiko cok, en bene omotogi.
Ruth 4:22 Ci jo maraco ducu ki lutim aranyi ma i kin lwak ma gucito ki Daudi guwacci, “Jo- ni pe gucito kwedwa, pienno wan pe wabimiyogi gin mo i kom jami ma wayako wadwogo kwede-ni. Wek dano acel acel oter dakone ki litinone ci guciti.”
Ruth 4:23 Ento Daudi ogamo ni, “Pe wubitimo kit meno, utmegina, ki gin ma Rwot omiyo botwa. En aye obedo ka gwokowa, ci otiŋo mony ma gubino ka monyowa, omiyogi i ciŋwa.
Ruth 4:24 Aŋa ma twero ye lokwu i kom lok man? Kit ma gipoko ki jami bot dano ma ocito i mony-nyi, gibipoko bot dano mudoŋ ka gwoko jami bene kit meno, Gibipoko bot dano ducu ma rom.”
Ruth 4:25 Meno odoko cik matwal cakke i kare meno, ma jo Icrael gibedo ka lubo nio wa onyoo.
Ruth 4:26 Ka Daudi odwogo i Jiklag, ci ocwalo dul jami ma giyako-ni bot lureme ma gin ludoŋo pa jo Juda kun wacci, “Motwu ene ma wayako ki bot lumerok pa Rwot.”
Ruth 4:27 Ocwalo jami pi jo ma i Betel, ki i Ramot ma i Negeb, i Jatir,
Ruth 4:28 i Aroer, i Cipmot, i Ectemoa,
Ruth 4:29 ki i Rakal, bot jo ma bedo i gaŋi pa jo Jeramel ki pa jo Keni,
Ruth 4:30 bot jo ma i Korma, Boracan, Atak.
Ruth 4:31 Kebron ki i lwak kabedo ducu ma yam Daudi ki jone guwok ki iye.
Ruth 4:1 Camuel 31
Ruth 4:505  To pa Caulo ki awobene (1 Tek 10.1-12)
Ruth 4:1 I kare meno jo Piliciti gulwenyo i kom Icrael. Jo Icrael guriŋo woko ki i nyim jo Piliciti, ci ginekogi i wi got Gilboa.
Ruth 4:2 Jo Piliciti guriŋo gudiŋo kor Caulo ki awobene, ci guneko Yonacan, Abinadab ki Malkicua, gin ducu awobe pa Caulo.
Ruth 4:3 Lweny ogeto matek i kor Caulo, ci wegi atero gucele woko, guketo ret i kome marac mada.
Ruth 4:4 Caulo owaco bot latin jami lwennye ni, “Wot pala lucwanni woko, icoba kwede pil, wek jo ma pe giliro-ni, ma pe giŋeyo Lubaŋa, pe gubin i koma gucoba, mi yo giyarre i koma,” Ento latin jami lwennye pe oye, pien lworo omake matek, omiyo Caulo okwanyo pala lucwanne kikome opoto ogurre kwede kekene.
Ruth 4:5 Ka latin jami lweny oneno ni Caulo doŋ oto, en bene opoto ogurre kene ki pala lucwanne, onywako to kwede kacel.
Ruth 4:6 Kit meno Caulo ki awobene adek-ki, ki latin jami lwennye, ki lwakke ducu guto woko lawaŋacel i nino acel.
Ruth 4:7 Ka jo Icrael ma onoŋo gitye loka nota tuŋcel, ki jo mukene ma onoŋo gitye loka Jordan, guneno ni mony pa jo Icrael guriŋo woko, dok ni Caulo ki awobene ginekogi woko, ci guriŋo guweko gaŋigi woko; ci jo Piliciti gubino gucako bedo i gaŋi-nu.
Ruth 4:8 Orwone jo Piliciti gupuk odiko ka lunyo boŋŋi ki i kom jo ma ginekogi, ci gunoŋo kom Caulo ki kom awobene adek-ki i kom got Gilboa.
Ruth 4:9 Guŋolo wi Caulo woko, ka gulunyo jami lwennye ki i kome, ci gucwalo kwena oromo i lobo pa jo Piliciti ducu, pi tero lok me yomcwiny bot jogigi ki bot lwakgi ducu.
Ruth 4:10 Guketo jami lweny pa Caulo i ot pa jokgi ma dako ma gilwoŋo ni Acitarot, ka dok guguro kome i kom cel murumo gaŋ me Bet-can.
Ruth 4:11 Ento ka jo ma gibedo i Jabec-gilead guwinyo gin ma jo Piliciti gutimo i kom Caulo,
Ruth 4:12 ci oteka lwenygi ducu gua, gucito guwoto dyewor benebene, gukwanyo kom Caulo ki kom awo bene woko, gugonyo woko ki i kom cel me Bet-can, guo kwedgi wa i Jabec, ci guwaŋo komgi woko kunnu.
Ruth 4:13 Lacen gukwanyo cogogi, guyiko i te yat anaŋa ma tye i Jabec, ci guri kec pi nino abiro.
Ruth 4:506 
Ruth 4:2 Camuel
Ruth 4:2 Camuel 1 Daudi owinyo pi to pa Caulo
Ruth 4:1 Ka Caulo doŋ oto, ma Daudi bene odwogo ki ka neko jo Amalek, Daudi odikke nino aryo i Jiklag.
Ruth 4:2 I nino me adekke laco mo obino kun oa ki i gony pa Caulo, ma boŋone oyec woko, wi ye bene ojuko ki ŋom, Ka obino bot Daudi, ci oryebbe piny, owore.
Ruth 4:3 Daudi openye ni, “Ia ki kwene?” Ogamo ni, “An abwot ki i gony pa jo Icrael.”
Ruth 4:4 Daudi dok openye ni, “Ci doŋ kunnu tye niŋniŋ? Titta.” Ogamo ni, “Dano guriŋo woko ki i waŋ mony, ci gineko lwak jo mapol, giradogi woko piny; Caulo ki wode Yonacan bene guto.”
Ruth 4:5 Daudi dok openyo awobi ma otitte lok-ki ni, “In kono iŋeyo niŋniŋ ni Caulo ki wode Yonacan bene guto woko?”
Ruth 4:6 Awobi-nu ogamo ni, “Onoŋo atye kunnu i wi got Gilboa ci acob i kom Caulo ma ojeŋŋe ki toŋŋe, kun gadigadi lweny ki wegi aguragura bene gudiŋo kore.
Ruth 4:7 Ka obolo waŋe i ŋeye, onena, ci olwoŋa, An agamo ni, ‘An atye ene.’
Ruth 4:8 Openya ni, ‘In aŋa?’ Agamo ni, ‘Anjo Amalek.’
Ruth 4:9 Dok owacca ni, ‘cuŋ ka ŋeta, icuda woko, pien to doŋ waŋo koma, ento pud akwo.’
Ruth 4:10 Ci acuŋ ka ŋete, acude woko, pien onoŋo doŋ aniaŋ ni pe doŋ twero bedo kwo ma doŋ opoto woko piny-nyi, Ci akwanyo lalukana ma onoŋo tye i wiye, ki ogul ma tye i ŋut ciŋe, doŋ akelogi boti, laditta, gin ene.”
Ruth 4:11 Daudi ocako mako boŋŋine kene, oyecogi woko pi cwercwiny ma omake, Jo ma gitye kwede bene gutimo kit meno.
Ruth 4:12 Gubedo ka kumo ki koko ki ri kec pi Caulo ki pi Yonacan, ki pi lwak pa Rwot ki pi jo me ot pa Icrael, gukok nio wa otyeno, pien gityekogi woko ki pala lucwan.
Ruth 4:13 Daudi dok owaco bot awobi ma otito lokke ni, “In mono ia ki kwene?” Ogamo ni, “An latin pa labedo mo ma jo Amalek.”
Ruth 4:14 Daudi owacce ni, “Piŋo pe koŋ ilworo tiŋo ciŋi pi neko dano ma Rwot owiro?”
Ruth 4:15 Daudi olwoŋo ŋat acel i kin awobe orobone, owacce ni, “Cit ipot i keme.” Ci oneko woko.
Ruth 4:16 Daudi owaco bot La-amalek ni, “Remoni aliine bedo i wii, pien dogi aye okelo lok i komi kun iwacci, ‘Aneko dano ma Rwot owiro-ni.’ ” Daudi okoko Caulo ki Yonacan
Ruth 4:507 
Ruth 4:17 Daudi okoko Caulo ki wode Yonacan ki wer man me koko,
Ruth 4:18 ci owacci, myero gipwony ki jo Juda. Lokke gicoyo i buk pa Jacar. Okoko ni,
Ruth 4:19 “Icrael do, deyoni gibalo woko i wi cere mutiŋŋe! Twoni oteka gupoto wokokuman!
Ruth 4:20 Pe itit pire i Gat, pe ituc pire i yo me Acikelon; miyo anyira pa jo Piliciti gium kwede, miyo anyira pa jo ma pe giŋeyo Lubaŋa giwakke.
Ruth 4:21 “Wun godi me Gilboa, toyo pe obed i komwu, kot pe doŋ myero ocwer i cerewu! Pien kwot pa otekawa olannye kunnu, kwot pa Caulo pe doŋ gijwayo ki moo.
Ruth 4:22 “Atum pa Yonacan pe yam dwogo paco ma pe ooyo remo pa dano; pala lucwan pa Caulo yam pe dwogo nono ma pe onywanne ki moo kom oteka.
Ruth 4:23 “Caulo ki Yonacan luyomewiny dano, jo ma gimaro! I kare me kwo ki i kare me to gin pe gupokke. Gin ludwiro makato ocur, gubedo lutekkom makato labwor.
Ruth 4:24 “Wun anyira me Icrael, wukok Caulo, ma yam rukowu ki boŋo makwar, ma dero ginarukawu ki jabu.
Ruth 4:25 “Twoni oteka gupoto woko kuman ki i dye mony! “Yonacan gineko opoto piny i wi cere mutiŋŋe.
Ruth 4:26 Omera Yonacan, piny orem kweda woko i komi do! Mar meri i koma yam obedo me aura, kato mar pa dako woko.
Ruth 4:27 “Twoni oteka guto woko kuman! Jami lwenygi gitenyo woko ata.”
Ruth 4:2 Camuel 2 Daudi odoko kabaka me Juda
Ruth 4:1 Lacen Daudi openyo dog Rwot ni, “An doŋ acit abed i gaŋ mo ma i Juda?” Ci Rwot ogamo ni, “Citi,” Daudi dok openyo ni, “Abicito i gaŋ mene?” Rwot owacce ni, “I Kebron.”
Ruth 4:2 Ci Daudi ocito i Kebron, ki monne aryo bene, Akinoam me Jejreel ki Abigail ma yam dako pa lyel Nabal me Karmel.
Ruth 4:3 Otero benejone ma yam gitye kwede, kun tero dano acel acel ki jo ma i ode ducu; ci gubedo i gaŋ me Kebron.
Ruth 4:4 Ci jo Juda gucito kunnu, guwiro Daudi me bedo kabakagi ma loyo jo me ot pa Juda. Ka gitito bot Daudi ni, “Jo me Jabec-gilead aye guyiko kom Caulo,”
Ruth 4:5 ci Daudi ocwalo lukwena bot jo me Jabec-gilead, owaco botgi ni, “Rwot omi gumme opot i komwu, pien wunyuto mar madwoŋ i kom laditwu Caulo, pi yiko kome.
Ruth 4:6 Kombeddi Rwot doŋ onyut botwu mar mere ma pe lokke, ma genne! An bene abitimowu maber pi kit tim man.
Ruth 4:508 
Ruth 4:7 Doŋ wuliŋ komwu, wubed oteka lweny, pien laditwu Caulo doŋ oto woko, ki jo Juda gutyeko wira me bedo kabakagi.” Icbocet odoko kabaka me Icrael
Ruth 4:8 I kare meno Abneri wod pa Ner, ma lawimony pa Caulo, okwanyo Icbocet wod pa Caulo otero i Makanaim,
Ruth 4:9 ci okete me bedo kabaka ma loyo lobo Gilead, Acer, Jejreel, Epraim ki Benjamin wa lobo Icrael ducu.
Ruth 4:10 Icbocet wod pa Caulo onoŋo mwaka me ditte oromo pyeraŋwen ma en cako loyo jo Icrael, ci oloyogi pi mwaka aryo. Ento jo me ot pa Juda gubedo i te ker pa Daudi.
Ruth 4:11 Kare ma Daudi obedo kwede kabaka kun loyo ot pa Juda i Kebron oromo mwaka abiro ki dwe abice!. Lweny i kin jo Icrael ki jo Juda
Ruth 4:12 Abneri wod pa Ner ki lutic pa Icbocet wod pa Caulo gua ki i Makanaim gucito i Gibeon.
Ruth 4:13 Ki Joab wod pa Jeruya ki lutic pa Daudi gucito gurwatte kwedgi i kut me Gibeon, ci gubedo piny, kun ŋat acel bedo loka kut tuŋcel ki ŋat acel bene bedo loka kut tuŋcel.
Ruth 4:14 Abneri owaco bot Joab ni, “Wek koŋ litino orobo gua malo, gutuk i nyimwa.” Joab ogamo ni, “Wek gua malo do.”
Ruth 4:15 Ci gua gukato loka tuŋcel kun gikwano welgi, jo apar wiye aryo ma tuŋ bot Benjamin ki Icbocet wod pa Caulo, ki lutic pa Daudi bene apar wiye aryo.
Ruth 4:16 Ci ŋat acel acel ocako mako wi lakworre, ka cobo bute pil ki pala lucwan, ka gin ducu girwomo poto piny lawaŋacel; omiyo kabedo meno gilwoŋo ni Kelkatajurim, ma tye i Gibeon.
Ruth 4:17 Ci lweny obedo gwa matek i nino meno; lutic pa Daudi guloyo lwak pa Abneri ki jo Icrael woko.
Ruth 4:18 Awobe pa Jeruya adek ducu onoŋo gitye kunnu, Joab ki Abicai ki Acael. Onoŋo Acael dwir calo til ma i tim.
Ruth 4:19 En oryemo kor Abneri, kun riŋo ke mo en atir, pe lokke yo tuŋ acuc nyo yo tuŋ acam.
Ruth 4:20 Ka Abneri olokke oneno yo ŋeye, owacce ni, “Meno in Acael?” Ogamo ni, “Meno an yo.”
Ruth 4:21 Abneri ocike ni, “Lokke idok yo tuŋ acuc nyo yo tuŋ acam, wek imak latin orobo mo ci iyak jamine.” Ento Acael pe oye weko kore.
Ruth 4:509 
Ruth 4:22 Abneri dok onwoyo ci ko Acael ni, “Lokke idok ka mukene, pe ibed ka lubo kora, Lok aŋo ma mi yo acobo in areti woko piny-nyi? Ka aneki ci abitiŋo waŋa me neno waŋ omeru Joab niŋniŋ?”
Ruth 4:23 Ento Acael pe oye weko kore, omiyo Abneri ocobo iye ki dim toŋŋe, ci dim otuc wa i ŋeye pi!. Otugi poto kenyo, ci oto ki kenyo bene, Dano ducu ma guo i kabedo ka ma Acael oto iye-ni, gibino ci gicuŋ mot laliŋ.
Ruth 4:24 Ento Joab ki Abicai gubedo ka ryemo kor Abneri; guo wa i got Amma i kare ma ceŋ doŋ mito poto, Got meno onoŋo orine yo tuŋ Gia, i yo ma cito i tim me lobo Gibeon.
Ruth 4:25 Jo pa Benjamin gucokke kacel i kor Abneri, gudoko buca acel, ci gucuŋ i wi got kunnu.
Ruth 4:26 Abneri ocako lwoŋo Joab kun wacci, “Pala lucwan bibedo ka camo dano nakanaka ce? Pe iŋeyo ni agikkine bibedo rac mukato kare? Ibiryemo korwa pi kare ma rom mene ka wek doŋ ijuk lwak guwek ryemo kor omegigi?”
Ruth 4:27 Joab ogamo ni, “Macalo Lubaŋa tye makwo-ni, kono pe iwaco dogi, kono lwak guryemo kor omegigi nio kwede wa diki ada.”
Ruth 4:28 Ci Joab okuto tumme, ci lwak gucuŋ woko, pe dok gumedde ki lubo kor jo Icrael, kadi wa lweny bene doŋ ogik woko kumeno.
Ruth 4:29 Abneri ki jone gucako wot i dyewor meno guwoto dyewor benebene, kun giwok ki i Araba, ka guŋolo kwede kulu Jordan, guwoto nakanaka cakke odiko nio wa dyeceŋ guo kwede i Makanaim.
Ruth 4:30 Joab oweko lubo kor Abneri, odok woko cen. Ka ocoko lwak ogurogi kacel, ci ginoŋo lutic pa Daudi ma doŋ wangi orwenyo woko giromo apar wiye aŋwen, kacel ki Acael bene.
Ruth 4:31 Ento lutic pa Daudi onoŋo guneko jo Benjamin ma gin aye lwak pa Abneri ma romo dano miya adek ki pyerabicel.
Ruth 4:32 Joab ki jone gutiŋo kom Acael, guyiko i lyel pa wonne ma onoŋo tye i Beterekem, Ka gudwogo ki kunnu, guwoto dyewor benebene, nio ka piny oru botgi wa i Kebron.
Ruth 4:2 Camuel 3
Ruth 4:1 Lweny obedo i kin jo me ot pa Caulo ki lwak pa Daudi pi kare malac, kun ker pa Daudi doŋo medde ameda ki tek, ento ot pa Caulo jwik ajwika dok kwede piny kun goro bene,. Awobe pa Daudi ma onywalogi i Kebron
Ruth 4:2 Litino awobe pa Daudi ma onywalogi i Kebron gin ene: latin kayone aye Ammon, minne Akinoam me Jejreel;
Ruth 4:510 
Ruth 4:3 me aryone Kileab, minne Abigail dako pa lyel Nabal me Karmel; me adekke Abcalom, minne Maaka ma nya pa Talmai kabaka me Gecur;
Ruth 4:4 me aŋwenne Adoniya, minne Kagit; me abicce Cepatia, minne Abital;
Ruth 4:5 ki me abicelle Itream, minne Egla, ma dako pa Daudi. Gin ducu Daudi onywalogi i Kebron. Abneri oribbe ki Daudi
Ruth 4:6 I kare ma lweny tye i kin ot pa Caulo ki lwak pa Daudi, Abneri omedde odoko dano matek i kin jo me ot pa Caulo.
Ruth 4:7 Onoŋo Caulo yam obedo ki dako ma aŋecane ma nyiŋe Rijpa, nya pa Aiya, ci Icbocet ma wod pa Caulo-ni ocako kelo lok i kom Abneri ni obedo ki ci-wonne.
Ruth 4:8 Kiniga omako Abneri matek pi lok pa Icbocet, omiyo owacci, “An aye a gwok pa jo Juda bo? I kare man abedo ka nyuto mar madwoŋ i kom ot pa woru Caulo, ki i kom omegine ducu ki lureme ducu, pe ya am iyi i ciŋ Daudi bene ci tin doŋ icika pi balo wi dako man!
Ruth 4:9 Lubaŋa myero oket can i koma kit meno ki makato bene, ka ce pe acobo kwoŋ ma yam Rwot okwoŋo i kom Daudi,
Ruth 4:10 pi kwanyo ker woko ki i ot pa Caulo, ki pi moko ker pa Daudi wek olo Icrael ki Juda ducu, cakke wa ki i Dan nio kwede i Beer-ceba.”
Ruth 4:11 Icbocet pe dok ogamo dog Abneri ki lok mukene, pien obedo ka lwore.
Ruth 4:12 Abneri ocwalo lukwena bot Daudi i Kebron kun waco bote ni, “Lobo mono tye i ciŋ aŋa doki? Ket gicikke kweda, ci nen, ciŋa bidok yo tuŋ boti pi kelo lobo Icrael ducu boti.”
Ruth 4:13 Daudi ogamo ni, “Meno ber, abiketo gicikke kwedi; ento gin mukwoŋo ma amito ki tuŋ boti tye kit man; peya ibineno waŋa, nio waŋ ma ikelo Mikal nya pa Caulo, bota, ibino kwede ka ibino ka nena.”
Ruth 4:14 Daudi dok ocwalo lukwena bot Icbocet wod pa Caulo kun waco ni, “Miya dakona Mikal ma yam anyomo ki del kom nyim jo Piliciti me co miya acel.”
Ruth 4:15 Icbocet ocwalo dano okwanyo dako wo ko ki bot cware Paltiel wod pa Laic.
Ruth 4:16 Paltiel olubo kor dakone kun kok pire nio kwede wa i Bakurim. Ka lacen Abneri ojuke ni odok cen, ci laco-nu odok cen.
Ruth 4:17 Abneri ocako yubo lok ki ludoŋo pa jo Icrael kun wacci, “Nen, cakke wa i kare ma okato ca wubedo ki miti me keto Daudi obed kabaka ma loyowu.
Ruth 4:18 Doŋ wutim ba, pien Rwot yam ociko pi Daudi kun wacci, ‘Abimiyo laticca Daudi aye bilaro jo Icrael ki i ciŋ jo Piliciti ki i ciŋ lumerokgi ducu.’ “
Ruth 4:511 
Ruth 4:19 Abneri owaco bot jo pa Benjamin bene kit meno, ci lacen ocito i Kebron ka tito bot Daudi kit lok ducu ma jo Icrael kacel ki jo ducu me ot pa Benjamin gutamo ni ber doŋ gitim.
Ruth 4:20 Ka Abneri oo bot Daudi i Kebron ki jo pyeraryo, ci Daudi otedo karama pi Abneri ki jo ma en tye kwedgi ducu.
Ruth 4:21 Ci Abneri otito bot Daudi ni, “Koni doŋ amito dok cen, ci abicoko jo Icrael ducu aketogi i ciŋi, rwoda kaba ka, wek guket gicikke kwedi, ka doŋ icak loyo lwak ducu kit ma cwinyi mito.” Kit meno Daudi ocwalo Abneri ocito, kun dok gire ki kuc. Joab oneko Abneri
Ruth 4:22 Ki iŋe wot pa Abneri, Joab ki lutic pa Daudi gudwogo ki i mony, gukelo lwak jami mapol ma guyako. Ento onoŋo Abneri doŋ pe bot Daudi i Kebron, pien Daudi onoŋo otyeko cwale ocito woko, ocito ki kuc.
Ruth 4:23 Ka Joab odwogo kacel ki lumony ducu ma onoŋo ocito kwede, gitito bo te ni, “Abiner wod pa Ner obino kany bot kabaka, ci kabaka oweko en ocito woko, ocito ki kuc.”
Ruth 4:24 Joab ocito bot kabaka owacce ni, “In ibedo ka timo gin aŋo? Nen ba, Abneri obino boti, ci piŋo icwale odok woko cen, omiyo en doŋ ocito woko?
Ruth 4:25 In mono pe iŋeyo ni Abneri wod pa Ner obino ka bwoli, wek ene ka ma icito iye ducu ki gin ducu ma itiyo?”
Ruth 4:26 Ka Joab oa woko ki i nyim Daudi, ci ocwalo lukwena i kor Abneri, gudwogo kwede cen nia ki i waŋ pii me Cira, ento Daudi pe oŋeyo iye lok mo.
Ruth 4:27 Ka Abneri odwogo cen, oo i Kebron, Joab otere woko cen i dog gaŋ macalo mito lok kwede i muŋ, ci otugi cobo iye ki kunnu, oto woko. Oneke pi culo kwor remo pa ominne Acael.
Ruth 4:28 Ka Daudi owinyo pire, owacci, “An ki kerra ducu pe watye ki alii mo wacel i nyim Rwot pi to pa Abneri wod pa Ner.
Ruth 4:29 Aliine opot gire i kom Joab, ki i kom jo me ot pa wonne, Ot pa Joab kare ducu pe myero obed laboŋo dano mo iye ma kome cwer tut, nyo ladobo, nyo dano ma bwoc, nyo dano ma gineko ki pala lucwan, nyo dano ma lakec cam!”
Ruth 4:30 Joab ki ominne Abicai guneko Abneri kit meno, pien yam oneko omingi Acael i mony ma obedo i Gibeon.
Ruth 4:31 Daudi dok owaco bot Joab ki lwak ducu ma gitye kwede ni, “Wuyec ginarukawu, wutwe boŋo cola i pyerwu, wek wukum i nyim Abneri.” I kare ma giyiko kom Abneri Daudi ma kabaka-ni olubo kor kitarane.
Ruth 4:32 Giyiko i Kebron, ci kabaka odaŋŋe ki koko matek i wi lyelle, ki lwak ducu bene gukok.
Ruth 4:512 
Ruth 4:33 Kabaka okoko Abneri kun wacci, “Abneri myero oto kit ma lamiŋ to-ni mono?
Ruth 4:34 Badi yam pe gitweyo woko do; kit ma dano kome wee i nyim latim bwami, in bene komi owec kit meno do.” Ci lwak ducu dok gunwoyo koke.
Ruth 4:35 Lwak ducu gubino ka bito Daudi wek ocam kwon ma piny pud dyeceŋ, ento Daudi okwono kwon kun wacci, “Lubaŋa myero oket can i koma kit meno ki makato bene, ka ce abilo kwon mo ma ceŋ peya opoto!”
Ruth 4:36 Ci lwak guniaŋ lok ma i cwinye, omiyo cwinygi okwe; pien kit gin ducu ma kabaka tiyo yomo cwiny lwak ducu.
Ruth 4:37 Kit meno omiyo lwak ducu guniaŋ i nino meno ni pe kabaka aye ma omiyo ni ginek Abneri wod pa Ner.
Ruth 4:38 Kabaka owaco, bot luticce ni, “Wun pe wuŋeyo ni oteka madit ma lawimony doŋ oto woko tin ki i Icrael?
Ruth 4:39 An adoko nyap woko i kare man, kadi an kabaka ma giwiro. Awobe pa Jeruya gin aye guketa i peko, Rwot myero ocul kwor i kom latim marac muporo kit bwamine!”
Ruth 4:2 Camuel 4 Kit ma gineko kwede Icbocet
Ruth 4:1 Ka Icbocet wod pa Caulo owinyo ni Abneri doŋ gineko woko i Kebron, ci kome oto woko lirut, ki cwiny jo Icrael bene oballe woko.
Ruth 4:2 I kare meno onoŋo Icbocet tye ki lutel wi buca monnye aryo; nyiŋ ŋat acel Baana ki nyiŋ mukene: Rekab. Gin ducu awobe pa Rimmon ma jo Benjamin, gaŋ tugi Beerot. Beerot gikwano bot jo Benjamin.
Ruth 4:3 Jo Beerot kikome guriŋo gularo i Gitaim, ci gudoko lubedo kunnu nio wa i kare man.
Ruth 4:4 Yonacan wod pa Caulo yam tye ki wode mo ma tyene okwe woko. I kare ma gikelo lok ki i Jejreel i kom gin mutimme i kom Caulo ki Yonacan, onoŋo en doŋ ditte romo mwaka abic. Ci lapidine otiŋe, oriŋo kwede woko, ci latin opoto woko piny i kare ma co tye ka ŋwec matek-ki, omiyo odoko Laŋolo; nyiŋe Mepibocet.
Ruth 4:5 Awobe pa Rimmon ma jo Beerot, Rekab ki Baana, gua ci gucito ki i cwiny dyeceŋ malyet-ti, gucito wa i ot pa Icbocet i kare ma en tye ka yweyo i dyeceŋ.
Ruth 4:6 Onoŋo lagwok doggola obedo ka pyeto ŋano, ci nino omako waŋe, onino woko; omiyo Rekab ki ominne Baana gulwitte gudonyo.
Ruth 4:7 Ka gudonyo i ot, gunoŋo Icbocet obuto i ot butone i wi kitandane, ci gucobo, guneko woko, ka guŋolo wiye. Gutiŋo wiye, gulubo kwede yo Araba dyeworwor,
Ruth 4:513 
Ruth 4:8 ci gukelo wi Icbocet bot Daudi i Kebron, guwaco bot kabaka ni, “Wi Icbocet wod pa Caulo doŋ wakelo ene, wod pa Caulo ma lamerokki ma yam mito neki, Rwot doŋ oculo kworri tin, rwotwa, i kom Caulo ki i kom litinone.”
Ruth 4:9 Ento Daudi ogamo dog Rekab ki ominne Baana, awobe pa Rimmon ma jo Beerot ni, “Macalo Rwot tye makwo-ni, ma yam olaro kwona ki i ciŋ lumerokka ducu,
Ruth 4:10 i kare ma yam dano mo obino otitta lok ni, ‘Nen ba, Caulo doŋ oto woko,’ ma onoŋo en tamo ni ekella lok maber, ci an amake aneke woko i Jiklag; meno aye obedo mot ma amiyo bote pi lok ma okelo-ni.
Ruth 4:11 Ento lok man doŋ dit makato ducu, ka ce lutim aranyi doŋ guneko dano ma cwinye leŋ ki i ode i wi kitandane, ci wutamo ni an pe abiculo kworre i komwu, atyekowu wo ko ki i wi lobo?”
Ruth 4:12 Ci Daudi ociko litino orobone, guneko jo-nu woko, guŋolo cing: ki tyengi woko, ka guŋabo komgi i ŋet kulu me Kebron. Ento gukwanyo wi Icbocet, guyiko Lyel pa Abneri i Kebron.
Ruth 4:2 Camuel 5 Daudi odoko kabaka me Icrael ki me Juda (1 Tek 11.1-3)
Ruth 4:1 Kaka ducu ma i Icrael gucokke gubino bot Daudi i Kebron, ci guwacci, “Nen ba, wan aye wacogo komi ki riŋo komi.
Ruth 4:2 I kare macon ca, ma onoŋo Caulo aye kabaka ma loyowa, in aye yam itelo wi jo Icrael ka gicito ka lweny, idwokowa pa co bene, Rwot bene ne ne owaco boti ni, ‘In aye ibibedo lakwa lwak ka jo Icrael, dok ibibedo laker ma loyogi.’ “
Ruth 4:3 Kit meno ludoŋo pa jo Icrael ducu gubino bot kabaka i Kebron, Kabaka Daudi oketo gicikke kwedgi i Kebron i nyim Rwot, ci guwiro Daudi obedo kabaka ma loyo jo Icrael.
Ruth 4:4 Daudi ocako locce ma onoŋo mwaka me ditte romo pyeradek, ci obedo ka loc pi mwaka pyeraŋwen,
Ruth 4:5 oloyo jo Juda i. Kebron pi mwaka abiro ki dwe abicel, dok oloyo jo Icrael ki jo Juda ducu ki i Jerucalem pi mwaka pyeradek wiye adek. Daudi omayo got Cion (1 Tek 11.4-9)
Ruth 4:6 Kabaka ki lwakke gucito i Jerucalem ka lweny i kom jo Jebuc ma gibedo i lobo kunnu, Gin onoŋo guwaco bot Daudi ni, “In pe ibidonyo kany. Ka ibino, ci luŋolo ki lutowaŋ aye gibiryemi woko ki cen.” Onoŋo gitamo ni Daudi pe twero donyo kunnu.
Ruth 4:7 Ento Daudi ocito omayo gogo me Cion woko, ci odoko gaŋ kalle.
Ruth 4:514 
Ruth 4:8 I nino meno Daudi owacci, “Dano ducu ma gimito neko jo Jebuc gudony ki i waŋ otul pii, gucak lweny i kom luŋolo ki lutowaŋ-ŋu ma tipo koma okwerogi-ni.” En gin mumiyo giwacci, “Lutowaŋ ki luŋolo pe gibidonyo i ot pa Lubaŋa.”
Ruth 4:9 Daudi ocako bedo i cel go go kunnu, ci olwoŋo ni, Gaŋ kai pa Daudi. Daudi ogero gaŋ madit orumo wo ko likiŋ cakke ki i Millo.
Ruth 4:10 Daudi omedde odoko dit twatwal, pien onoŋo Rwot ma Lubaŋa me mony tye kwede. Kiram opwoyo ker pa Daudi (1 Tek 14.1-2)
Ruth 4:11 Kiram kabaka me Turo ocwalo kwena bot Daudi kun miyo bao yat cedar, ki lupac bene ki lupa-godi me gero ode en Daudi.
Ruth 4:12 Omiyo Daudi oniaŋ ni, Rwot otyeko moko en me bedo kabaka ma loyo Icrael, dok ni Rwot omiyo kerre obedo ki deyo madwoŋ pi pilo wi jone Icrael. Litino ma Daudi onywalogi i Jerucalem (1 Tek 3.5-9;14.3-7)
Ruth 4:13 Daudi dok omedde ki kwanyo mon aŋeca ki mon anyoma ki i Jerucalem ki i kare ma doŋ oa woko ki i Kebron, ci onywalo awobe ki anyira mukene.
Ruth 4:14 Magi aye nyiŋ awobe pa Daudi ma onywalogi i Jerucalem: Cobab, Natan, Solomon,
Ruth 4:15 Ibar, Elicua, Nepeg, Japia,
Ruth 4:16 Elicama, Eliada ki Elipelet. Daudi oloyo jo Piliciti (1 Tek 14.8-17)
Ruth 4:17 I kare ma jo Piliciti guwinyo ni Daudi doŋ gityeko wiro ki moo, odoko kabaka ma loyo jo Icrael, ci gucokke ducu gucito ka yenye; ento Daudi owinyo pigi ci odonyo woko i cel gogo.
Ruth 4:18 Jo Piliciti gumol gubino ci guket guromo i nota Repaim woko.
Ruth 4:19 Daudi openyo dog Rwot ni, “Ber acit ka lweny i kom jo Piliciti? Ibimiyogi i ciŋa?” Rwot ogamo dog Daudi ni, “Citi, pien abimiyo jo Piliciti i ciŋi ada.”
Ruth 4:20 Daudi ocito wa i Baal-perajim, oloyogi kunnu, ci owacci, “Rwot obaro dye lumerok woko ki i nyima, macalo lalele mucorre.” Mumiyo nyiŋ kabedo meno gilwoŋo ni, Baal-perajim.
Ruth 4:21 Jo Piliciti gutenyo cal jogigi kenyo, Daudi ki lwak ke gutiŋo gutero woko.
Ruth 4:22 Jo Piliciti dok gudwogo, gumol guket i nota Repaim ducu.
Ruth 4:23 Ka Daudi dok openyo dog Rwot, ci ogamo ni, “Pe ibicito atir. Ber icit iman ne monygi ma odoŋ cen ca, wek ipot i komgi ki ka ma okemo yadi owak.
Ruth 4:515 
Ruth 4:24 Ka ce iwinyo woo macalo lwak dano ma gitye ka dorre i wi yadi owak, ci rune anyim oyot, noŋo Rwot doŋ bitelo nyimwu pi neko mony pa jo Piliciti woko ducu.”
Ruth 4:25 Daudi otiyo kit meno kit macalo Rwot ocike kwede, ci oneko jo Piliciti cakke ki i Geba o kwede wa i Gejer.
Ruth 4:2 Camuel 6 Daudi ocito ka omo canduk pa Rwot (1 Tek 13.5-14)
Ruth 4:1 Daudi dok ocoko lulweny mabeco ma giyerogi ki i kin jo Icrael ma giromo alip pyeraŋwen.
Ruth 4:2 Ci Daudi ocako a ki jone ducu ma gitye kwede, gucito i Baale-juda ka omo canduk pa Lubaŋa, ma gilwoŋo ki nyiŋ Rwot me mony ma bedo wi komkerre malo ka wi lukerubi.
Ruth 4:3 Gutiŋo canduk i wi gadigadi manyen, ci gukelo woko ki i ot pa Abinadab, ma gaŋŋe onoŋo tye i wi got-ti, Uja ki Akio, ma gin awobe pa Abinadab, aye gubedo ka leko twoni ma ywayo gadigadi manyen-ni
Ruth 4:4 ma gitiŋo ki canduk pa Lubaŋa, kun Akio aye telo nyime.
Ruth 4:5 Daudi ki jo me ot pa Icrael ducu gubedo ka yarre ki myel ki yomcwiny i nyim Lubaŋa ki kero komgi ducu, ki wero wer, ki go yo opuk ki naŋa ki ajaa ki bul ki atego agoya-gu.
Ruth 4:6 Ka guo i laro moyo pa Nakon, ci Uja ocwalo ciŋe, ogudo kom canduk pa Lubaŋa, omako kome, pien onoŋo twoni gucato,
Ruth 4:7 ci kiniga omako Lubaŋa i kom Uja, oneke woko ki kunnu, pien onoŋo oketo ciŋe i kom canduk; ci oto woko ki kunnu i ŋet canduk pa Lubaŋa.
Ruth 4:8 Kiniga omako Daudi pien Rwot otugge i kom Uja; mumi yo kabedo-nu gilwoŋo ni Perej-uja nio wa onyoo.
Ruth 4:9 Daudi obedo ki lworo i kom Rwot i nino meno; owacci, “Canduk pa Rwot doŋ gibitero bota niŋniŋ?”
Ruth 4:10 Kit meno omiyo Daudi okwero tero canduk pa Rwot i gaŋ kalle; ento oŋak kwede woko, otero i ot pa Obededom ma jo Gat.
Ruth 4:11 Canduk pa Rwot obedo i ot pa Obed-edom pi dwe adek; ci Rwot omiyo gum bot Obed-edom ki jo ma i ode ducu. Gikelo canduk pa Lubaŋa i Jerucalem (1 Tek 15.1–16.6)
Ruth 4:516 
Ruth 4:12 Ka gitito bot Daudi ni, “Rwot omiyo gum i kom jo ma i ot pa Obededom ki gin ducu ma tye bote, pi canduk pa Lubaŋa,” omiyo Daudi ocito ka omo canduk ki i ot pa Obed-edom ci okelo i gaŋ kalle ma cwinye yom matek.
Ruth 4:13 Ka jo ma gutiŋo canduk pa Rwot gudako tyengi ki wot tyen abicel, ci Daud i otumo twon ki romo mucwe bot Rwot:
Ruth 4:14 Lacen ocako myel i nyim Rwot ki tipo kome ducu, kun noŋo otweyo pyere ki epod me boŋo camanini.
Ruth 4:15 Kit meno Daudi ki jo me ot pa Icrael ducu gukelo canduk pa Rwot i Jerucalem ki waya ki kuto bila.
Ruth 4:16 Ka canduk pa Rwot obino i gaŋ kal pa Daudi, ci Mikal ma nya pa Caulo obolo wane ki i waŋ dirica, ci oneno ka Daudi pye kirre ki myel i nyim Rwot; ci obedo ka caye ki i cwinye.
Ruth 4:17 Gukelo canduk pa Rwot wa paco, ci gucibo i kabedone, ma en kema ma Daudi onoŋo oguro pire. Daudi ocako tyero gitum awaŋa mapol ki gityer lakwecwiny i nyim Rwot.
Ruth 4:18 Ka Daudi otyeko tyero gitum awaŋa-gu ki gityer lakwecwiny, ci olamo gum i kom lwak i nyim Rwot me mony.
Ruth 4:19 Lacen opoko cam bot lwak ducu, bot jo Icrael ma gucokke ducu, co wa ki mon. Dano acel acel gimiye mugati acel, riŋo mucekke, ki poki olok mutwo. Ka lwak gucako ket, kun ŋat acel acel dok i gaŋŋe.
Ruth 4:20 Ka Daudi odok cen ka lamo gum i kom jo ma i ode, Mikal nya pa Caulo okato woko ka jole, ci owaco bote ni, “Kabaka me Icrael tin oketo deyo i kome kene ba! Pe tin obumo kome i waŋ aŋeca magi ducu! Kabaka obedo macalo ŋatti mo ma lamalgaŋ ata ma lewic pe mako, ma pe obumo wa kome bene.”
Ruth 4:21 Daudi ogamo dog Mikal ni, “An abedo ka myel i nyim Rwot, ma oketo an abedo kabaka ma ka woru, kun aloyo ode ducu. En oketa abedo laker ma loyo jo Icrael, ma lwak pa Rwot. Abimyelo myel ki yomcwiny i nyim Rwot.
Ruth 4:22 An amito abed yot makato man, wek abed ginanyerani; ento aŋeca ma iloko i komgi-ni aye dok gibiketo deyo i koma makato.”
Ruth 4:23 Mikal nya pa Caulo pe onywalo latin mo, nio ka oto.
Ruth 4:2 Camuel 7 Lubaŋa oketo gicikke ki Daudi (1 Tek 17.1-27)
Ruth 4:1 I kare ma doŋ kabaka Daudi obedo i ode, ma onoŋo Rwot omiye yweyo i kom lumerokke ma gurume dyere-ni,
Ruth 4:517 
Ruth 4:2 owaco bot lanebi Natan ni, “Nen ba, an doŋ abedo i ot bao cedar, ento canduk pa Lubaŋa pud bedo i kema.”
Ruth 4:3 Natan odok iye bot kabaka ni. “Cit iciti gin ducu ma tye i cwinyi, pien Rwot tye kwedi.”
Ruth 4:4 Ento i dyewor acel-lu en aye lok pa Rwot obino kwede bot Natan ni,
Ruth 4:5 “Cit icitit bot laticca Daudi ni Rwot owaco kuman ni, ‘In imito gerra ot me bedona?
Ruth 4:6 An peya abedo i ot mo cakke ki i kare ma yam akwanyo jo Icrael ki i Ejipt o kwede wa onyoo-ni, ento gibedo ka wirre kweda kun abedo i kema.
Ruth 4:7 I lwak kabedo ducu ma abedo ka wirre iye ki jo Icrael ducu, onoŋo yam koŋ aloko lok mo bot luŋolkop pa jo Icrael, ma acikogi pi kwayo lwak ka jo Icrael, kun awacci, “Piŋo pe koŋ wugerra ot mo me bao cedar?” ‘
Ruth 4:8 Mumiyo ibiwaco bot laticca Daudi ni, ‘Rwot me mony owaco k it man ni, An yam akwanyo in ki ka kwat i olet, ka ma ibedo iye ka leko romi, wek ibed laker ma loyo jona jo Icrael.
Ruth 4:9 Dok abedo ka Ionne kwedi i kabedo ma icito iye ducu, abedo ka jwero lumerokki woko ki i nyimi. An dok abimiyo nyiŋi ywek ma rom ki nyiŋ jo madito ma i wi lobo-ni.
Ruth 4:10 Dok abimiyo kabedo ki jona jo Icrael, ci abiketogi iye, wek doŋ gubed i kabedogi kikome, ma pe doŋ giyelogi matwal, wa lulweny magwa bene pe dok bipoto i komgi i kare mo, kit ma con ca,
Ruth 4:11 cakke ki i kare ma yam aketo iye luŋolkop ma guloyo jona jo Icrael; doŋ abimiyo iywe ki lweny i kom lumerokki ducu. Dok Rwot otyeko tuco boti ni en ebimiyo jo ma i odi gibedo mapol,.
Ruth 4:12 Ka kareni oromo ma doŋ ibuto kacel ki kwariwu-ni, ci abimiyo wodi mo ma in kikumi inywalo bedo madit, ci abimoko kerre bedo matek.
Ruth 4:13 En aye bigero ot pi nyiŋa, an abimoko komkerre bedo matwal.
Ruth 4:14 An abibedo wonne, ki en bibedo woda. Ka ce otimo bal, ci abipwode ki odoo pa dano, ki kit goco pa awobe pa dano.
Ruth 4:15 Ento pe abikwanyo mar mera ma pe lokke woko ki i kome, kit ma yam akwanyo ki i kom Caulo, ma yam aryemo woko ki i nyima-ni.
Ruth 4:16 Odi ki kerri bimoko i nyima nakanaka; ki komkerri bene bimoko matwal.’”
Ruth 4:17 Natan otito lok magi ducu bot Daudi, ki kit ginanyuta ma onen bote ducu.
Ruth 4:518 
Ruth 4:18 Lacen Daudi ocito obedo piny i nyim Rwot i kema ma Rwot bedo iyeni, ci owacci, “Ai Rwot Lubaŋa, an aŋa, oda bene kono gin aŋo, mumiyo ikonya nio wa onyoo-ni?
Ruth 4:19 Ento in pud ibwono kony man ni tidi ki tuŋ boti, ai Rwot Lubaŋa ibedo ka lok i kom dano ma i oda kit ma gibibedo kwede pi kare malac ma tye anyim, inyuto bota kit ma likwaya gibibedo kwede i anyim, ai Rwot Lubaŋal
Ruth 4:20 An Daudi dok abiwacci kit lok aŋo? In iŋeyo an, ai Rwot Lubaŋa ma an laticci-ni.
Ruth 4:21 Itiyo gin madit magu ducu pi lubo lok ma yam iloko pi mitti keni, wek an laticci anen ki waŋa.
Ruth 4:22 In idit mada, ai Rwot Lubaŋa; pe tye ŋatti mo macalo in, pe tye Lubaŋa mo, kono in keken, kit ma yam wawinyo ki itwani.
Ruth 4:23 Rok mene ma i wi lobo ma rom ki joni jo Icrael, ma yam in Lubaŋa icito ka kokogi ki i opii wek gubed joni wek nyiŋi oywek pigi, pi tim madito ma itimo ma miyo lworo, ki pi ryemo rok mukene mapol woko ki i nyimgi, kacel ki lubaŋagi?
Ruth 4:24 In ityeko moko lwakki jo Icrael wek gubed joni nakanaka; dok in, ai Rwot, idoko Lubaŋagi.
Ruth 4:25 “Ai Rwot Lubaŋa, kombeddi doŋ imok lok ma yam iwaco i koma ki i kom jo ma i oda matwal, ci doŋ itim kit ma iwaco-ni.
Ruth 4:26 Kumeno dano gibidworo nyiŋi nakanaka kun giwacci, ‘Rwot Lubaŋa me mony aye Lubaŋa ma loyo jo Icrael,’ ki ot pa laticci Daudi bimoko i nyimi matwal.
Ruth 4:27 Ai Rwot me mony, Lubaŋa pa Icrael, in aye inyuto tammi bota, an laticci, kun iwacci ibimiyo oda bedo madit; en gin mumiyo an laticci alirrio tekcwiny me kelo lega man i nyimi.
Ruth 4:28 Ai Rwot Lubaŋa, in aye Lubaŋa, lokki bedo me ada, ci in doŋ ityeke cikke me timo gin man maber pira.
Ruth 4:29 Pi meno, alegi ni imi gum i kom jo ma i oda, wek gumedde ameda ki bedo i nyimi nakanaka; pien in, ai Rwot Lubaŋa, doŋ iwaco, dok pi lokki me gum miyo likwaya gibibedo ki gum nakanaka.”
Ruth 4:2 Camuel 8 Daudi omedo kerre odoko malac (1 Tek 18.1-12)
Ruth 4:1 Lacen Daudi dok otayo jo Piliciti, ocako loyogi, dok omayo Meteg ama ki i ciŋgi.
Ruth 4:2 Daudi dok otayo jo Moab, ka opimogi ki tol, kun omiyo gubuto piny i nom. Opimo tol aryo me aneka ki tol acel me aweka makwo. Ci jo Moab gubedo i te loc pa Daudi, kun giculo mucoro bote.
Ruth 4:519 
Ruth 4:3 Daudi dok otayo Adadejer wod pa Rekob kabaka me Joba, ma onoŋo ocito ka roco kerre odoko tek i dog kulu Euprate.
Ruth 4:4 Daudi omako wegi aguragurane alip acel ki miya abiro, ki askari ma giwoto ki tyengi alip pyeraryo. Oŋolo odoŋ tyen aguragura ma yam ywayo gadigadi lwenygi, ento oweko mogo manok odoŋ ma romo ywayo gadigadi miya acel.
Ruth 4:5 Ka jo Ciria me Damaciko gubino ka konyo kor Adadejer me Joba, Daudi oneko jo Ciria alip pyeraryo wiye aryo.
Ruth 4:6 Daudi oketo lumony i cel gogo i lobo Ciria ma i ŋet Damaciko; ci jo Ciria ma gitye kunnu gubedo i te loc pa Daudi kun giculo mucoro bote. Rwot obedo ka miyo tek me bwoyo lobo bot Daudi ka ma en cito iye ducu.
Ruth 4:7 Daudi oyako lwak kwodi me jabu ma yam lutic pa Adedejer tiŋogi, ci oterogi i Jerucalem.
Ruth 4:8 Dok kabaka Daudi oyako lwak jami mapol me mola ki i Beta ki Berotai, ma yam obedo gaŋi pa Adadejer.
Ruth 4:9 I kare ma Toi kabaka me Kamat owinyo ni Daudi otyeko tayo mony pa Adadejer woko ducu liweŋ,
Ruth 4:10 ci Toi ocwalo wode Joram bot Daudi ka mote, ki pi pwoye pi lweny i kom Adadejer ki pi loyo en woko; pien yam Adadejer obedo ka lweny ki Toi tyen mapol. Joram onoŋo obino ki jami me ryal ki jabu ki mola-gu;
Ruth 4:11 jami meno bene kabaka Daudi odyerogi bot Rwot, kacel ki ryal ki jabu mukene ma en odyero ma oyakogi ki bot rok ducu ma en otayogi,
Ruth 4:12 bot jo Edom, jo Moab, jo Ammon, jo Piliciti ki jo Amalek, kacel ki jami ma oyako ki bot Adadejer wod pa Rekob, kabaka me Joba.
Ruth 4:13 Daudi olimo yweka pi tekke kekene. I kare ma doŋ en tye ka dwogo, oneko jo Edom alip apar wiye aboro i nota me Kado.
Ruth 4:14 Oketo lumony i cel gogo i Edom, oromo i lobo Edom ducu, ci jo Edom gubedo i te loc pa Daudi. Rwot omiyo Daudi obwoyo lobo ka ma ocito iye ducu. Ludito pa Daudi (1 Tek 18.14-16)
Ruth 4:15 Daudi oloyo jo Icrael ducu kit meno; dok obedo ka ŋolo kop atir dok kakare i kom lwakke ducu:
Ruth 4:16 Joab wod pa Jeruya obedo ladit me mony; ki Yekocapat wod pa i Akilud obedo laco lok ma timme.
Ruth 4:17 Jadok wod pa Akitub ki Akimelek wod pa Abiatar gubedo ajwagi; Ceraya obedo karan;
Ruth 4:520 
Ruth 4:18 Benaya wod pa ekoyada obedo ladit ma loyo jo Keret ki jo Pelet; ki awobe pa Daudi gubedo ajwagi.
Ruth 4:2 Camuel 9 Kica omako Daudt i, kom Mepibocet.
Ruth 4:1 Daudi openyo ni. “Tye ŋati mo ma odoŋ ki i ot pa Caulo, wek anyut cwinyme mar i kome pi Yonacan?”
Ruth 4:2 I kare meno latic pa Caulo mo ma nyiŋe Jiba onoŋo tye kenyo. Gilwoŋo en gikelo bot Daudi, ci kabaka openye ni, “In aye liba bo?” Ogamo ni, “An do, ladit.”
Ruth 4:3 Kabaka openyo ni, “Pe tye ŋatti mo ma odoa ki i ot pa Caulo, wek anyut cwiny me mar pa Lubaŋa i kome?” Jiba owaco bot kabaka ni, “Wod pa Yonacan pud tye, ento tyene aye okwe woko.”
Ruth 4:4 Kabaka openyo ni, “En kono tye kwene?” Jiba ogamo ni, “En bedo i ot pa Makir wod pa Amiel, i Lo-debar.”
Ruth 4:5 Ci kabaka ocwalo dano giome ki i Lodebar.
Ruth 4:6 Ka Mepibocet wod pa Yonacan ma wod pa Caulo obino bot Daudi, ci opoto oryebbe piny omiye woro. Daudi owacce ni, “Mepibocet!” En ogamo ni, “An laticci en do.”
Ruth 4:7 Daudi owaco bote ni, “Pe ibed ki lworo mo. An abinyutti cwiny me mar pi woru Yonacan, abidwoko boti lobo ducu ma yam pa kwaru Caulo, dok ibicam i wi mejana jwijwi.”
Ruth 4:8 Ci Mepibocet dok omiye woro kun wacci, “An kono aŋa, ma miyo itamo pi gwok muto macalo an-ni?”
Ruth 4:9 Daudi dok olwoŋo Jiba latic pa Caulo, ci owacce ni, “Jami pa Caulo ki jo ma i ode ducu atiŋo amiyo bot Mepibocet.
Ruth 4:10 In ki awobeni ki luticci wubipuro potone ducu, wek cam ocek iye, wek wod pa laditti onoŋ iye ginacama. Ento en Mepibocet wod pa laditti bicam i wi mejana jwijwi.” Onoŋo Jiba tye ki awobene apar wiye abic, ki luticce pyeraryo;
Ruth 4:11 Jiba owaco bot kabaka ni, “An abitiyo kit ma icika ducu, ladit kabaka.” Kit meno Mepibocet ocako cam i wi meja pa Daudi ma rom ki ŋat acel mo i kin awobe pa kabaka.
Ruth 4:12 Mepibocet onoŋo tye ki wode mo matidi ma nyiŋe Mika. Ci jo ducu ma gibedo i ot pa Jiba gudoko lutic pa Mepibocet.
Ruth 4:13 Mepibocet ocako bedo i Jerucalem, pien obedo ka cam jwijwi i wi meja pa kabaka. Onoŋo tyene aryo ducu okwe woko.
Ruth 4:2 Camuel 10
Ruth 4:521  Daudi otayo jo Ammon ki jo Ciria (1 Tek 19.1-19)
Ruth 4:1 Ka man otum, kabaka me Ammon oto, ci wode Kanun oleyo ka tyene.
Ruth 4:2 Daudi owacci, “Abinyuto cwiny me mar bot Kanun wod pa Nakac, kit ma yam wonne onyuto kwede cwiny me mar beta-ni,” Mumiyo Daudi ocwalo luticce ka kweyo cwiny Kanun pi to pa wonne, ci lutic pa Daudi guo i lobo pa jo Ammon.
Ruth 4:3 Ento rwodi pa jo Ammon guwaco bot laditgi Kanun ni, “In itamo ni Daudi ocwalo lukwe cwinyi pi keto deyo i kom woru? Daudi mono pe ocwalo luticce ka ŋiyo gaŋ ki ka roto kite ducu, wek etur woko?”
Ruth 4:4 Kit meno omiyo Kanun omako lutic pa Daudi, ci olyelo yer tik ŋat acel acel woko tuŋ cel, ka dok Oŋolo dye boŋogi i kom pyergi, ka ocwalogi kwede woko.
Ruth 4:5 Ka gitito pire bot Daudi, ocwalo dano ka jologi, pien onoŋo gitye ki lewic madwoŋ twatwal. Ci kaba ka owacpi, “Koŋ wubed i Jeriko, nio ka yer tikwu otwi olot, ka doŋ wudwog kany.”
Ruth 4:6 Ka jo Ammon guneno ni pigi odoko ŋwe marac bot Daudi, ci gucwalo dano ka wilo jo Ciria ma i Betrekob, ki jo Ciria ma i Joba, gukelo askari alip pyeraryo ma giwoto ki tyengi, ki kabaka me Maaka ma obino ki dano alip acel, ki jo Tob ma giromo alip apar wiye aryo.
Ruth 4:7 Ka Daudi owinyo pigi, ci ocwalo Joab kacel ki buca mony pa twoni oteka lweny ducu.
Ruth 4:8 Ci jo Ammon gubino gurwayo cok ka gurye i dogcel; ci jo Ciria me Joba ki me Rekob, ki jo Tob ki jo Maaka gupokke kengi, gurye i dye bar.
Ruth 4:9 Ka Joab oneno mony okacce woko ryoryo, tuŋ nyime ki yo tuŋ ŋeye bene, ci oyero jo Icrael ma oyita lweny, ocako ryeyogi gukemo jo Ciria.
Ruth 4:10 Oketo jo mudoŋŋe bot ominne Abicai, gin bene guryeyo gukemo jo Ammon.
Ruth 4:11 Joab owacci, “Ka ce jo Ciria gubedo tek i koma, ci ibikonya; ento ka jo Ammon aye gubedo tek i komi, ci an abibino ka konyi.
Ruth 4:12 Bed oteka ma cwinyi nwaŋ, wek walweny lweny me co pi lutuwa, ki gaŋi pa Lubaŋawa, Rwot bene otim gin ma oneno ni ber.”
Ruth 4:13 Kit meno Joab ki jo ma gitye kwede ducu gurwayo cok ka lweny i kom jo Ciria; ci jo Ciria guriŋo woko ki i nyime.
Ruth 4:14 Ka jo Ammon guneno jo Ciria guriŋo woko, ci gin bene gucako riŋo woko ki i nyim Abicai, gudonyo i gaŋ. Ci Joab oa woko ki i ka lweny i kom jo Ammon, odok i Jerucalem.
Ruth 4:15 Ka jo Ciria guneno jo Icrael guloyogi, gucako cokke kacel.
Ruth 4:522 
Ruth 4:16 Ka Adadejer ocwalo kwena, ci gukelo jo Ciria ma gitye loka kulu Euprate; gucako bino i Kelam, kacel ki Cobak ma lawimony pa Adadejer ma obedo latel wigi.
Ruth 4:17 Ka gitito pigi bot Daudi, ci en bene ocoko jo Icrael ducu, Oŋolo kwedgi kulu Jordan, ka ocito wa i Kelam. Jo Ciria gurwayo i kom Daudi, gulwenyo i kome.
Ruth 4:18 Ento jo Ciria gucako riŋo woko ki i nyim jo Icrael; Daudi oneko jo Ciria ma romo riŋo ki gadigadi lweny miya abiro, ki wegi aguragura alip pyeraŋwen, Gucobo bene Cobak lawimony pa jo-nu, ci oto woko ki kunnu.
Ruth 4:19 Ka luker ma gubedo i te loc pa Adadejer guneno ni jo Icrael gutyeko loyogi woko, ci guketo kuc i kingi ki jo Icrael, gubedo i te locgi. Kit meno jo Ciria gucako bedo ki lworo, pe dok gumedde ki konyo jo Ammon.
Ruth 4:2 Camuel 11 Daudi ki Batceba
Ruth 4:1 I dog oro ma en aye kare ma luker gicito kwede ka mony, Daudi ocwalo Joab ki luticce ki jo Icrael ducu, ci guneko jo Ammon, guyako pacogi woko, ka gurumo gaŋ me Raba, kun Daudi odon mere paco i Jerucalem.
Ruth 4:2 I kare me dyeceŋ abwora, ka Daudi oa malo ki i kabutone, ci ocako wot malo i wi ot pa kabaka, Ka obolo wane oneno dako mo ma tye ka lwok, kun kome nen ma mwonya twatwal.
Ruth 4:3 Daudi ocwalo dano wek eniaŋ i kom dako-nu, Ci ŋat acel owacci, “Meno aye Batceba nya pa Eliam, ma dako pa Uria ma Lakit.”
Ruth 4:4 Daudi ocwalo lukwena ci gukwanyo dako, gutero bot Daudi, Daudi obedo kwede, I kare-nu en pud olwoko kwer monne alwoka. Lacen dako odok i ode.
Ruth 4:5 Dako-nu ogamo ic: ocwalo kwena otito lokke bot Daudi ni, “Doŋ atye ki remo.”
Ruth 4:6 Kit meno Daudi ocwalo lok bot Joab, kun wacci, “Cwalla Uria ma jo Kit.” Joab ocwalo Uria bot Daudi.
Ruth 4:7 Ka Uria oo bote, Daudi openyo gin ma Joab tye ka tiyone, ki kit ma dano gubedo kwede, ki kit ma mony tye ka wot kwede.
Ruth 4:8 Lacen Daudi owaco bot Uria ni, “Koŋ doŋ icit i odi, icilwok tyeni.” Ka Uria okato woko ki i ot pa kabaka, kabaka ocwalo mot i kore.
Ruth 4:9 Ento Uria obuto i ŋet doggola pa kabaka kacel ki lutic pa laditte, en pe ocito i ode.
Ruth 4:10 Ka gitito pire bot Daudi, ni, “Uria pe ocito gire in ode,” Daudi owaco bot Uria ni, “In pe ia ki ka wot ce? Ci piŋo pe koŋ icito wa i od i?”
Ruth 4:523 
Ruth 4:11 Uria ogamo dog Daudi ni, “Canduk pa Lubaŋa ki jo Icrael ki Juda gibedo i bolo kunnu, ki laditta Joab ki luticce ducu gibuto woko i tim, ka an aye dok acii i oda kuca ka cam ki ka mat ki ka bedo ki dakona? Macalo it ye makwo-ni, ki tipo komi tye makwo-ni, pe atwero tiyo lok macalo meno.”
Ruth 4:12 Daudi owaco bot Uria ni, “Tin dok koŋ ibed kany, ci diki doŋ aweki icito.” Omiyo Uria dok obedo i Jerucalem i nino meno, ki orwone bene.
Ruth 4:13 Daudi olwoŋe, ci ocamo ka omato i nyime, ci Daudi omiyo en omer woko. I dyewor meno en dok ocito obuto i kabutone kacel ki lutic pa laditte; pe ocito i ode.
Ruth 4:14 Daudi ocoyo waraga bot Joab odiko, ci omiyo bot Uria me atera.
Ruth 4:15 I waraga meno ocoyo ni, “Ket Uria anyim ka ma lweny gwa iye, ci wujer, wudwog cen ki ŋeye, wuweke kunnu, wek gicobe, oto woko.”
Ruth 4:16 I kare ma Joab orumo gaŋ, otugi keto Uria ka ma en ŋeyo ni oteka lweny gitye iye.
Ruth 4:17 Jo ma i gaŋ meno gubino gulwenyo i kom Joab, ci lutic pa Daudi mogo ginekogi woko. Uria ma Lakit bene gineko woko.
Ruth 4:18 Joab ocwalo kwena otito bot Daudi gin ducu ma otimme i waŋ lweny.
Ruth 4:19 Joab ociko lakwena ma ocwalo kunnu kit man ni, “Ka doŋ ityeko tito bot kabaka lok ducu mutimme i waŋ lweny,
Ruth 4:20 ka ce kiniga omako kabaka ce openyi ni, ‘Piŋo wunyiko cok wa i kom gaŋ ka lweny iye kunnu? Pe onoŋo wuŋeyo ni gibicelowu ki malo i wi cel?
Ruth 4:21 Aŋa ma yam oneko Abimelek wod pa Jerubecet? Pe dako mo aye obayo lakidi rego madit ocele kwede ki malo i wi cel, omiyo en oto woko i Tebej? Piŋo wunyiko cok i kom cel?’ Ka owaco kit man, ci in dok ibiwacce ni, ‘Laticci Uria ma Lakit bene oto woko.’ ”
Ruth 4:22 Lakwena ocito, obino otito bot Daudi gin ducu ma Joab ocwale kwede.
Ruth 4:23 Lakwena otito bot Daudi ni, “Merok olwenyo i komwa magwa, gucorre i komwa i dye bar, ento wajerogi, wadwokogi cen wa i dog gaŋ.
Ruth 4:24 Ci wegi atero gucako celowa ki malo i wi cel, guneko luticci mogo woko; wa laticci Uria bene gineko woko.”
Ruth 4:25 Daudi ogamo dog lakwena ni, “Ibiwaco bot Joab kit man ni, ‘Pe ibed ka paro lok meno, pien pala lucwan neko dano tuŋŋi ki tuŋŋi. Wek mony olweny matek i kom gaŋ meno, ci imak woko, iret woko piny.’ Ci ititte ni myero oka lake matek.”
Ruth 4:26 Ka dako pa Uria owinyo ni gineko cware woko, ci ocako koko cware.
Ruth 4:524 
Ruth 4:27 Ka kwero cola otum, Daudi ocwalo kwena ci okelo Batceba i ode, odoko dakone, onywalo kwede latin laco. Ento gin ma Daudi otimo pe oyomo cwiny Rwot.
Ruth 4:2 Camuel 12 Natan ojuko Daudi
Ruth 4:1 I kare meno Rwot ocwalo lanebi Natan bot Daudi, ci ocito otito bote ni, “Jo aryo yam gubedo i gaŋ mo, acel lalonyo, acel lacan.
Ruth 4:2 Lalonyo onoŋo tye ki lwak romi ki dyaŋi mapol;
Ruth 4:3 ento lacan onoŋo obedo ki bwoŋ romone acel loko ma onoŋo owilo. Ci odoŋo ki i ciŋe kacel ki litinone; romone obedo ka camo ŋide camme, kun mato pii i kikopone, dok buta bene wa i kore, obedo macalo nyare.
Ruth 4:4 I kare mo lawot obino bot dano ma lalonyo-ni, ci en pe oye kwanyo limme mo ma i kin romone kikome me tedo welone ma obino boteni, ento dok okwanyo romo pa dano ma lacan-ni, en aye otedo pi welo ma obino bote-ni.”
Ruth 4:5 Kiniga omako Daudi i kom lalonyo meno matek; ci owaco bot Natan ni, “Macalo Rwot tye makwo-ni, dano ma otimo kit meno ber ginek woko.
Ruth 4:6 Dok en biculo waŋ romo meno tyen aŋwen, pien otimo kumeno, ma pe otimo kica.”
Ruth 4:7 Natan owaco bot Daudi ni, “In aye i dano meno kikome. Ci Rwot, Lubaŋa pa Icrael, owaco ni, ‘Yam awiro in ki moo me bedo kabaka ma loyo Icrael. Alaro in ki i ciŋ Caulo,
Ruth 4:8 ci amiyo ot pa laditti i ciŋi, ki monne ducu amiyogi i kori, dok amiyo boti ot pa Icrael ki pa Juda. Ka ce meno ducu pud ibwonogi, kono nene ameddi makato meno.
Ruth 4:9 In icayo lok pa Rwot piŋo, ki tiyo gin marac i nyime? Nen, ityeko neko Uria ma Lakit-ti woko ki pala lucwan, ka dok ikwanyo dakone woko odoko dakoni. In aye ineko en woko ki pala lucwan pa jo Ammon.
Ruth 4:10 Pala lucwan doŋ pe biweko odi, pien ityeko cayo an pi kwanyo dako pa Uria Lakit me bedo dakoni.’
Ruth 4:11 Rwot dok owaco kit man ni, ‘Nen, abimiyo gin marac poto i komi ma bia ki i odi kikome; dok abikwanyo monni ki i nyimi, ci amiyogi bot lawoti, ci en bibuto ki monni i dyeceŋ ka maleŋ.
Ruth 4:12 In itiyo i muŋ, ento an abitiyo man atyer i nyim jo Icrael ducu, ki i dyeceŋ bene.’ “
Ruth 4:13 Daudi ogamo dog Natan ni, “An atiyo bal i kom Rwot.” Ci Natan owaco bot Daudi ni, “Rwot doŋ otyeko jwayo balli woko, pe doŋ ibito.
Ruth 4:525 
Ruth 4:14 Ento pi kit tim man nyuto atir ni ityeko cayo Rwot ibito. Ento pi kit tim man nyuto atir ni ityeko cayo Rwot marac adada; pi lok meno latin ma ginywalo-ni bito woko.”
Ruth 4:15 Lacen Natan odok i ode. Ci Rwot omiyo two ocelo latin ma dako pa Uria onywalo ki Daudi, ci two ori i kome.
Ruth 4:16 Daudi obedo ka bako doge pi latin bot Lubaŋa, kun ri kec bene; odonyo i ot obuto piny i ŋom dyewor benebene.
Ruth 4:17 Ludoŋo ma i ode gucuŋ ka ŋete pi tiŋe woko malo ki i ŋom, ento en okwero woko, pe ocamo cam mo kwedgi.
Ruth 4:18 I nino me abirone latin oto woko. Lutic pa Daudi gulworo tito pi to pa latin, pien gutamo ni, “I kare ma latin pud kwo waloko kwede, pe owinyo dogwa. Ci watwero wacce niŋniŋ ni latin otyeko to woko? Gwok nyo bitimme marac kekene.”
Ruth 4:19 Ento Daudi ka oneno luticce gitye ka kwilo lok kacel, ci oniaŋ ni latin doŋ oto woko. Owaco bot luticce ni, “Latin doŋ oto woko ce?” Gugamo ni, “En doŋ oto.”
Ruth 4:20 Ci Daudi ocako a woko ki i ŋom, olwokke, owiro kome ki moo, ka oloko boŋŋine bene. Okato woko ocito i ot pa Rwot, oworo Lubaŋa; ka dok okato woko ocito i ode kikome. Ka openyo pi cam, guketo cam i nyime ci ocamo.
Ruth 4:21 Luticce guwaco bote ni, “Man kit gin aŋo ma itiyo, ladit? In ibedo ka ri kec ki ka koko pi latin ma onoŋo pud kwo; ento ka latin doŋ oto woko, ci doŋ ia malo icako camo cam.”
Ruth 4:22 Daudi ogamo ni, “I kare ma latin pud tye makwo-ni, abedo ka ri kec ki ka koko pi latin kun atamo ni, ‘Aŋa mono ma ŋeyo ka nyo kica bimako Rwot i koma, wek latin pe oto?’
Ruth 4:23 Ento kombeddi doŋ latin otyeko to woko; pud dok ari kec piŋo kono? An dok atwero dwoko en cen bo? Wayi an aye doŋ abicito bote yo, ento en pe dok bidwogo bota.”
Ruth 4:24 Daudi okweyo cwiny dakone Batceba, ci obedo kwede. Onywalo kwede latin laco, ocako nyiŋe Solomon. Rwot bene omaro latin-nu.
Ruth 4:25 Ocwalo lanebi Natan, ci ocako nyiŋ latin ni Jedidia , pi Rwot. Daudi omako Raba (1 Tek 20.1-3)
Ruth 4:26 I kare meno Joab obedo ka lweny i kom Raba, ma en gaŋ pa jo Ammon, ci omako gaŋ piine.
Ruth 4:27 Ocwalo lukwena bot Daudi ka wacce ni, “Abedo ka lweny i kom Raba, atyeko mako gaŋ piine bene.
Ruth 4:526 
Ruth 4:28 In doŋ icok lwak mudoŋŋi kacel, ci ibin irum gaŋ man wek imak woko, wek pe an aye amaki, miyo gilwoŋo ki nyiŋa.”
Ruth 4:29 Kit meno Daudi ocoko lwak kacel ci ocito kunnu kwedgi i Raba, olwenyo i kome ci omako woko.
Ruth 4:30 Daudi okwanyo lalukana me jabu ki i wi Milkom ma jokpa jo Ammon. Pekke romo ratili miyaacel, got me wel bene onoŋo tye iye, ci gicibo i wi Daudi. Daudi Odwogo ki jami ma giyako i gaŋ-ŋu madwoŋ twatwal.
Ruth 4:31 Dok okelo dano ma giyakogi ki i gaŋ meno, oketogi ka tic ki mucumeno ki cururu nyonyo ki latoŋ-gu, ka dok oketigi ka tic matek me waŋo matafali; en obedo ka timo dano ma i gaŋi pa jo Ammon kit meno. Lacen Daudi ki lwak ducu gudok cen i Jerucalem.
Ruth 4:2 Camuel 13 Amnon gin ki Tamar
Ruth 4:1 Abcalom onoŋo tye ki laminne mamwonya twatwal ma nyiŋe Tamar. Ci Amnon wod pa Daudi ocako maro nyako-nu.
Ruth 4:2 Amnon obedo ki miti madwoŋ i kome; pi paro lamininne Tamar ocako kelle two. Onoŋo Tamar pud latin nyako ma peya oŋeyo laco dok Amnon oneno ni pe etwero noŋo kare me bedo kwede.
Ruth 4:3 Ento Amnon onoŋo tye ki lareme mo ma nyiŋe Jonadab, wod pa Cimea ma omin Daudi. Jonadab aye dano mo maryek twatwal.
Ruth 4:4 Openyo Amnon ni, “Wod pa kabaka, gin aŋo mono ma jonyo in jwijwi-ni? Pe ititta lokke ce?” Amnon ogamo ni, “An amaro Tamar ma lamiŋ omera Abcalom.”
Ruth 4:5 Jonadab owaco bote ni, “But piny i wi kitandani, ipor two. Ka woru Daudi obino ka limo twoni, ci iwacce ni, ‘Wek lamera Tamar aye obin omiya cam ka wek acam, kun en yubo ki i nyima, ma aneno, ka dok acamo ki i ciŋe.’ “
Ruth 4:6 Kit meno Amnon oyako buto piny kun poro two. Ka kabaka obino ka limo two, ci Amnon olego kabaka kun wacci, “Alegi iwek lamera Tamar aye obin oted capat mogo aryo ki i nyima, ka wek acam ki i ciŋe.”
Ruth 4:7 Daudi ocwalo lok paco bot Tamar kun wacci, “Cit i ot pa omeru Amnon, wek iciyubbe cam kunnu.”
Ruth 4:8 Mumiyo Tamar ocito wa i ot ca ominne Amnon, ci otedo capat ki i nyime. Ka capat ocek,
Ruth 4:9 ci otiŋo otako woko, oloko capat ocibo i nyim Amnon wek ocam. Ento Amnon okwero camo. O wacci, “Gicwal dano ducu woko cen ki i nyima.” Kit meno dano ducu gucito gua woko ki i nyime.
Ruth 4:527 
Ruth 4:10 Ka Amnon dok owaco bot Tamar ni, “Kel cam wa i tyelo bota kany, wek acak camone ki i ciŋi.” Tamar otero capat ma otedo-nii tyelo bot ominne Amnon.
Ruth 4:11 Ento ka Tamar okelo cam ka ma cok kwede wekocam, ci oa malo opoto i kome kun wacce ni, “Bin wek ibut kwede, lamera.”
Ruth 4:12 Tamar oagmo ni, “Pe kumeno, omera, pe imaka tektek, pien kit tim macalo ma peya onen i Icrael kulu. Pe itim tim me miŋo kit man.
Ruth 4:13 Ci an mono, abitero lakit lewic-ci wa kwene? In bene ibibedo ŋat mutimo tim me kipyeda i Icrael kulu. Alegi ni, ipeny kabaka; en pe bikwero i koma.”
Ruth 4:14 Ento Amnon pe owinyo lokke; dok obedo ki tek makato nyako-nu, ci omake ki tek, obedo kwede.
Ruth 4:15 Lacen Amnon ocako kwero Tamar ki kwer madit twatwal; dok kweroen obedo madit makato mar ma yam omare kwede. Amnon owacce ni, “Doŋ ikat woko iciti.”
Ruth 4:16 Ento Tamar owacce ni, “Pe kumeno, omera. Cwala woko tektek aye dok rac makato tim kipyeda ma doŋ itimo i koma-ni.” Amnon pe omedo ki winyo lokke.
Ruth 4:17 Olwoŋo awobi ma tiyo bote, owacce ni, “Cwal dako-ni woko ki i nyima, ci irwak lalor doggola iceg woko ki i yo ŋeye.”
Ruth 4:18 Onoŋo Tamar oruko boŋo gomci mabor ki bade bene boco, pien meno aye kit ruk pa anyira pa kabaka ma peya giŋeyo co. Latic pa Amnon ocwalo Tamar woko, oloro doggola ocego woko ki i yo ŋeye.
Ruth 4:19 Tamar ocako onyo buru i wiye, la oyeco gomci ma oruko-ni, okwako wiye ki ciŋe, ocito kwede kun kok matek.
Ruth 4:20 Abcalom openya laminne ni, “Omeru Amnon obedo kwedi co? Kombeddii doŋ iliŋ mot, lamera.” En obedo Abcalom ki cwercwiny madwoŋ kun bedo kene.
Ruth 4:21 Ka kabaka Daudi owinyo lok meno ducu, obedo ki kiniga madwoŋ.
Ruth 4:22 Abcalom pe omedo ki loko lok mo bot Amnon maber nyo marac, ento cwinye okwero Amnon matek pi mako laminne ki tek. Abcalom oculo kwor pa Tamar ci oriŋo woko
Ruth 4:23 Ka doŋ mwaka okato aryo, Abcalom obedo ki lunyar yer romine i Baalkajor ma cok ki Epraim, ci olwoŋo awobe pa kabaka ducu me bino iye.
Ruth 4:24 Ocito wa bot kabaka owacce ni, “Nen, atye ki lunyar yer romina, Alego in kabaka ki Tuticci wubin wucit iye kacel kweda.”.
Ruth 4:25 Ento kabaka owaco bot Abcalom ni, “Pe ku meno, latinna, pe iwek wan ducu wacit kunnu, miyo wacikelli peko.” Abcalom odiye ki tek, ento pe oye cito kunnu, olamme gum keken.
Ruth 4:528 
Ruth 4:26 Abcalom dok owacci, “Ka doŋ pe icito, alegi iwek Amnon ma omera aye ocit kwedwa.” Kabaka ogamo ni, “Piŋo imito ni en bene ocit kwedwu?”
Ruth 4:27 Ento Abcalom odiye ki tek, mumiyo lacen oweko Amnon ocito kwede, ki awobe pa kabaka ducu.
Ruth 4:28 Abcalom ociko luticce ni. “Wunen maber ka doŋ cwiny., Amnon edoko yom ki koŋo vino. Ka ce doŋ awacciwu ni ‘Wucob Amnon,’ ci doŋ wuneke woko. Pe wulwor iye gin mo, pien an aye acikowu. Wubed ma cwinywu nwaŋ, Wubed twoni lweny matego.”
Ruth 4:29 Lutic pa Abcalom guneko Amnon kit ma ocikogi kwede, Awobe pa kabaka mukene ducu gutwarre malo ki ŋwec, ci ŋat acel acel opye i wi kanane oriŋo kwede woko.
Ruth 4:30 Lok okwoŋo o bot Daudi ma pud peya guo paco ni, “Abcalom oneko awobe pa kabaka woko ducu liweŋ, ma cel mo pe obwot.”
Ruth 4:31 Kabaka oa malo, ocako yeco boŋŋine woko pi cwercwiny, obuto piny i nom. Lutticce ma gucuŋ ka ŋete bene guyeco boŋŋigi woko.
Ruth 4:32 Ento Jonadab wod pa Cimea omin Daudi, owacci, “Laditta, pe ibed ka tamo ni gineko litino awobeni woko ducu. Amnon kene aye gineko. Gineko pi cik pa Abcalom, pien omoko lok man i cwinye cakke ki i kare ma Amnon omako iye laminne Tamar tektek-ki.
Ruth 4:33 Kombeddi, rwoda kabaka, pe ibed ka tamo ni awobeni ducu doŋ guto woko; Amnon kene aye oto.”
Ruth 4:34 Abcalom oriŋo woko. Ci awobi ma kuro piny otiŋo waŋe oneno piny, ci nen, lwak dano gibino ki i yo ma a ki i Koronaim kun girabo ŋet got.
Ruth 4:35 Jonadab dok owaco bot kabaka ni, “Doŋ inen ba, litino awobeni doŋ gitye ka bino kit macalo awacci-ni. Lokka doŋ ocobo kakare.”
Ruth 4:36 Ka doŋ otyeko waco lokke, ki i ŋeye cut, awobe pa kabaka gutuc paco. Gucako daŋŋe ki koko, ci kabaka bene wa ki luticce ducu gukok matek twatwal.
Ruth 4:37 Ento Abcalom oriŋo woko, ocito bot Talmai wod pa Amikud, kabaka me Gecur. Daudi obedo ka koko pi wode pi nino mapo!.
Ruth 4:38 Kit meno Abcalom oriŋo ocito i Gecur, obedo kunnu mwaka adek.
Ruth 4:39 Lacen ka cwiny kabaka doŋ okwe pi to pa Amnon, cwinye ocako pido pi Abcalom.
Ruth 4:2 Camuel 14 Joab oyubo lok wek Abcalom odwog cen
Ruth 4:529 
Ruth 4:1 I kare meno. Joab wod pa Jeruya onoŋo doŋ otyeko niaŋ maber ni cwiny kabaka tye ka pido pi Abcalom.
Ruth 4:2 Ci Joab ocwalo kwena i Tekoa ka omo dako mo ma laryeko ma tye kunnu. Ka obino ci owacce ni, “Ber ipor koko, dok iruk ginaruka me cola. Pe iwir komi ki moo, ento bed macalo dako ma obedo ka koko lato pi kare malac,
Ruth 4:3 ka icit kwede bot kabaka, icilok kwede kit man.” Kumeno Joab opiko dako-nu ki lok.
Ruth 4:4 Ka dako me Tekoa obino bot kabaka, ci oryebbe piny i ŋom, omiye woro, kun wacci, “Konya, ai kabaka.”
Ruth 4:5 Kabaka owacce ni, “Gin aŋo ma tye ka yeli?” Dako-nu ogamo ni, “Ada, an a dalako; cwara doŋ oto woko.
Ruth 4:6 Onoŋo atye ki awobe aryo, ci ceŋ mo gubedo ka da kekengi i poto, ma latek kingi peke; ci ŋat acel ogoyo wadi oneko woko.
Ruth 4:7 Ci kaka ducu gutwarre gubino i koma, gucako lok ni, ‘Kel dano ma ogoyo ominne oneko woko-ni, wek wanek woko.’. Nen, gimito neko laleyo woko, pi culo kwor pa ominne. Kit meno gimito neko dog macca mudoŋŋi, ci doŋ pe giweko gin mo pi nyiŋ cwara, en doŋ pe bibedo ki danone mo ma doŋ i wi lobo.”
Ruth 4:8 Kabaka owaco bot dako-nu ni, “Dok wa i odi, ci abicwalo cik ma mako lok komi.”
Ruth 4:9 Dako me Tekoa dok owaco bot kabaka ni, “Aliine opot i koma, laditta kabaka, ki i kom ot pa wora. Wek alii mo pe opot i kom kabaka ki i kom kom kerre.”
Ruth 4:10 Kabaka ogamo ni, “Ka ce ŋatti mo owacci lok mo, ci ikel en bota, ci doŋ en pe bigudo komi matwal.”
Ruth 4:11 Dako-nu ogamo ni, “Ladit kabaka, tim ber ikwoŋ i nyiŋ Rwot Lubaŋani, kun iwacci, Lacul kwor remo pa lato owek neko woda obedi, wek latinna pe oto doki.” Kabaka ogamo ni, “Macalo Rwot tye makwo-ni, yer wi wodi mo pe bipoto i ŋom.”
Ruth 4:12 Dako-nu dok owaco ni, “Alegi ni iwek dok alok lok mo acel boti, laditta kabaka.” Kabaka ogamo ni, “Waci.”
Ruth 4:13 Dakonu owacci, “Piŋo cwinyi oteri ka tiyo gin marac i kom lwak pa Lubaŋa? Pi kit ŋol ma iŋolo-ni omiyo in kabaka iŋolo kop i komi keni ni oloyi, pien pe idwoko latin ma giryemo woko-ni paco.
Ruth 4:14 Wan ducu wabito woko, wan wacalo pii ma okir piny i ŋom, ma pe dok gitwero gurone kacel. Ento Lubaŋa pe twero kwanyo kwa pa ŋat mo ma yenyo yo wek danone ma giryemo pe giryem woko matwal.
Ruth 4:15 An abino kany ka lok kwedi, laditta kabaka pien dano gumiya lworo, omiyo atamo ni, ‘Abilok ki kabaka; gwok kabaka bitiyo iye gin mo i kom lok ma alego dok bicobone.
Ruth 4:530 
Ruth 4:16 Pien kabaka biwinyo, ci bilaro laticce ki i ciŋ dano ma gimito jwayo an kacel ki woda woko ki i lobo pa Lubaŋa.’
Ruth 4:17 Dok onoŋo atamo ni, ‘Lok pa laditta kabaka bimiyo cwinya kwe.’ Pien in, laditta kabaka, irom ki lamalaika pa Lubaŋa ma poko kin lok maber ki maracce. Rwot Lubaŋani obed kwedi.”
Ruth 4:18 Kabaka dok ogamo dog dako-nu ni, “Pe imuŋŋa lok ducu ma apenyi kwede.” Dako-nu ogamo ni, “Lok ba, laditta kabaka.”
Ruth 4:19 Kabaka openye ni, “Wun wuribo dogwu ki Joab i kom lok man ducu?” Dako-nu ogamo kun wacci, “Lok me adane, kit ma it ye makwo-ni, laditta kabaka, dano pe twero lokke yo tuŋ acuc nyo yo tuŋ acam i kom lok ma in kabaka ipenyoni, Laticci Joab aye ociko an; en kikome aye oketo lok magi ducu i doga.
Ruth 4:20 Laticci Joab otimo man wek tam manyen obin. Ento in, laditta kabaka, ryekoni rom ki ryeko pa lamalaika pa Lubaŋa, pien iŋeyo gin ducu ma timme i wi lobe-ni.”
Ruth 4:21 Lacen kabaka owaco bot Joab ni, “Nen ba, tin ajolo lokki. Ber icit iciom latin man Abcalom, idwok en paco.”
Ruth 4:22 Ci Joab opoto oryebbe piny i ŋom omiyo woro, olamo gum i kom kabaka. Joab owacci, “Tin an laticci doŋ aŋeyo ni ayomo cwinyi, laditta kabaka, pien ityeko jolo gin ma alego boti.”
Ruth 4:23 Joab ocito i Gecur, oomo Abcalom okele paco i Jerucalem.
Ruth 4:24 Ento kabaka ociko ni, “Wek en koŋ obed ki cen i ode, pe obin i nyima kany.” Ci Abcalom obedo gire ki cen i ode, pe omedo ki bino i nyim kabaka.
Ruth 4:25 I kare-nu pe tye ŋatti mo ma giboro mwonyane makato Abcalom ki i lobo Icrael ducu; kome mwonya cakke ki i tyene nio wa i cwiny dye wiye, kome ducu nen mwonya matek.
Ruth 4:26 En yam ŋolo yer wiye i tum mwaka ducu; ka oneno ni yer wiye doŋ odoko pek, ci doŋ ŋolo woko. Ka ce olyelo yer wiye, en pimo ki mijan pa kabaka, ci pekke kato ratili adek ki nucu.
Ruth 4:27 Abcalom onoŋo tye ki litino awobe adek ki nyako acel ma nyiŋe Tamar; nyako- nu bene mwonya matek.
Ruth 4:28 Abcalom obedo i Jerucalem pi mwaka aryo ma pe cito i nyim kabaka.
Ruth 4:29 Lacen ocwalo kwena bot Joab wek otere bot kabaka, ento Joab pe omedo ki cito bote. Dok ocwalo kwena tyen me aryone, Joab dok pe ocito bote.
Ruth 4:30 Ci Abcalom owaco bot luticce ni, “Nen, poto pa Joab tye cok ki mera, ocoyo bel cayiri iye. Wucit wuwaŋ woko.”
Ruth 4:31 Joab oa ocito bot Abcalom, odonyo i ode, ci openye ni, “Piŋo luticci guwaŋo potona woko?”
Ruth 4:531 
Ruth 4:32 Abcalom ogamo dog Joab ni, “Abedo ka cwalo lok boti ni ibin kany wek acwali bot kabaka, wek ipenye ni, ‘Piŋo aa woko ki i Gecur. Kono nene abedo gira kunnu.’ Kombeddi amito cito i nyim kabaka. Ka roc mo tye i koma, wek en oneka woko.”
Ruth 4:33 Joab ocito bot kabaka, owacce lokke, ci kabaka olwoŋo Abcalom. Abcalom ocito bot kabaka, oryebbe piny i nyime, ci kabaka ojole onoto leme.
Ruth 4:2 Camuel 15 Abcalom otemo mayo ker pa wonne
Ruth 4:1 I ŋe meno Abcalom ocako noŋo gadigadine ki aguragura me ywayone, ki dano pyerabic ma giriŋo i nyime.
Ruth 4:2 Obedo ka a malo odiko con jwijwi, ci cuŋ i ŋet yo i dogcel me Jerucalem. Ka oneno dano mo ma okelo lok me alara bot kabaka, en lwoŋo dano-nu ci waco bote ni, “In ia ki gaŋ mene?” Ka ce dano meno owaco ni, “An aa ki i Icrael i kaka munyo,”
Ruth 4:3 ci Abcalom waco bote ni, “Nen ba, lokki nen mit dok tye atir, ento ŋatti mo pe tye ma kabaka oketo ma biwinyo lokki.”
Ruth 4:4 Abcalom dok waco ni, “Kono yam giketo an aye abedo laŋolkop i lobo-ni, kono ber twatwal! Kono ŋat ma tye ki lokke nyo pidone tugi bino bota, ci aŋolle kop matir cut.”
Ruth 4:5 I kare ducu ka dano bino ryebbe piny ka miye woro, ci en cwalo ciŋe kwako ki dano-nu, ci mote ki mot me mar.
Ruth 4:6 Abcalom obedo ka timo jo Icrael ducu kit meno ka gibino ka pidogi bot kabaka; ci oywayo cwiny jo lerael ducu odwoko i kome.
Ruth 4:7 I agikki me mwaka me aŋwenne, Abcalom openyo kabaka ni, “Alegi wek acit Kebron ka cobo kwoŋŋa ma yam akwoŋo bot Rwot.
Ruth 4:8 Pien yam akwoŋo kwoŋ, ladit, i kare ma abedo i Gecur i lobo Ciria kun awacci, ‘Ka Rwot odwoka tuwa i Jerucalem ada, ci abicito ka miye woro.’ “
Ruth 4:9 Kabaka ogamo ni, “Ber icit ki kuc.” Ci Abcalom ocito i Kebron.
Ruth 4:10 Ento Abcalom ocwalo lukwena i muŋ ci guwoto gurumo i kaka pa jo Icrael ducu, kun en ciko ni, “Ka tekke wuwinyo dwan tum okok, ci wuwacci, ‘Abcalom doŋ odoko kabaka i Kebron!’”
Ruth 4:11 Abcalom ocito ki dano ma gua ki i Jerucalem ma giromo miya aryo ma olwoŋogi macalo welo. Gin gucito ata ma pe giŋeyo tere.
Ruth 4:12 I kare ma Abcalom tye ka tyero gitum, ocwalo kwena olwoŋo Akitopel ma jo Gilo, ma lami-tam pa Daudi, ci en oa ki i gaŋgi Gilo, obino. Ci piro lokgi omedde matek, lwak gubedo ka medde bot Abcalom ameda.
Ruth 4:532 
Ruth 4:13 Kwena obino bot Daudi ma wacce ni, “Cwiny jo Icrael odak woko ka lubo kor Abcalom.”
Ruth 4:14 Daudi owaco bot jo ducu ma gitye kwede i Jerucalem ni, “Wutugi a wek wariŋu woko. Ka pe wurune wacito woko oyoto, ci dano mo pe bibwot ki i ciŋ Abcalom, miyo bipoto i komwa, ci bikelo can madwoŋ i komwa. En bineko dano ma i gaŋ tyeko woko ki pala lucwan.”
Ruth 4:15 Ci lutic pa kabaka guwaco bote ni, “Nen ba, wan luticci watye ka kuro gin ducu ma in imoko.”
Ruth 4:16 Kabaka ocito woko ki jo ma i ode ducu i kore, ento oweko mon aŋeca ma giromo apar ka gwoko ot.
Ruth 4:17 Kabaka ocito woko ki lwak ducu i kore; ci ocuŋ cok ki ot me agikkine.
Ruth 4:18 Luticce ducu gumol gukato ki i nyime; ki jo Keret ducu, ki jo Pelet ducu ki jo Gat miya abicel ma yam gulubo kore nia ki i Gat; gin ducu gumol gukato ki i nyim kabaka.
Ruth 4:19 Kabaka owaco bot Itayi, dano me Gat, ni, “Piŋo in bene icito kweda? Dok cen icibed ki kabaka manyen; pien in larok ma ia woko ki i lobowu.
Ruth 4:20 Pud ibino abina laworo maca, ka an tin dok amiyi ibed ka wirre ka mal ata kwedwa? Nen, an abiwoto ka ma pe aŋeyo. Dok cen, ikwany omegiwu gudok kwedi. Myero Rwot omi marre ma pe lokke, ma genne, obed i komwu.”
Ruth 4:21 Ento Itayi odok iye bot kabaka ni, “Macalo Rwot tye makwo-ni, dok macalo in kabaka it ye makwo-ni, kabedo ducu ma ibibedo iye, laditta, kadi bed to kadi bed kwo, an bene abibedo kunnu.”
Ruth 4:22 Daudi owaco bot Itayi ni, “Doŋ ikat wacit kacel,” ci Itayi me Gat okato kacel ki jone ducu ki litinone matino ma gitye bote ducu.
Ruth 4:23 Dano ducu gubedo ka koko matek i kare ma jo pa Daudi gikato ka ŋetgi, Kabaka Oŋolo laora kulu Kidron, ci lwak ducu gukato gukemo yo tim.
Ruth 4:24 Ka Abiatar obino, ci Jadok bene otugi bi no ki jo Levi ducu, ma gutiŋo canduk me gicikke pa Lubaŋa. Guketo canduk pa Lubaŋa piny, nio ka lwak ducu gumol ki i gaŋ, gukato woko.
Ruth 4:25 Kabaka owaco bot Jadok ni, “Tiŋ canduk pa Lubaŋa, idwok cen i gaŋ, Ka ce alimo gum bot Rwot, ci abidwogo paco ci dok aneno kome ki ka ma en bedo iye.
Ruth 4:26 Ento ka Rwot owacci pe etye ki yomcwiny mo i koma, ci nen, an doŋ atye ene, wek en doŋ otim i koma gin ducu ma en neno ni ber ki tuŋ bote.”
Ruth 4:27 Kabaka dok owaco bot ajwaka Jadok ni, “Nen ba, wudok i gaŋ, wun ki Abiatar ki awobewu aryo, Akimaj ma wedi-ni ki Yonacan wod pa Abiatar.
Ruth 4:28 Abikurogi ki i waŋ wat ma i tim, nio ka lok bia ki botwu ma miya ŋec mogo.”
Ruth 4:533 
Ruth 4:29 Kit meno Jadok ki Abiatar gutiŋo canduk pa Lubaŋa, gudok kwede cen i Jerucalem, ci gubedo kunnu.
Ruth 4:30 Ento Daudi ocako ito malo i wi got Jeituni. En ito malo ki koko, ki tyene noŋo, ma oumo wiye; ki jo ma gitye kwede ducu guumo wigi, ma giwoto kun gikok.
Ruth 4:31 Ka dok gitito bot Daudi ni, “Akitopel bene tye i kin lupir lok ki Abcalom.” Daudi olego Rwot ni, “Ai Rwot, alegi imi tam ma Akitopel miyo obed lok me miŋmiŋ.”
Ruth 4:32 Daudi oito malo, oo i wi got ka ma giworo iye Lubaŋa. Ci nen, Kucai ma La-arki otuc, obino ka rwatte kwede ma kanyine oyec woko, ki ma ojuko wiye ki ŋom.
Ruth 4:33 Daudi owacce ni, “In ka iwoto kweda ibimiya peko.
Ruth 4:34 Ento ber idok i gaŋ ci iwac bot Abcalom ni, ibibedo laticce, kit ma yam ibedo laticca i kare ma an abedo kabaka. Ci in aye ibibalo tam ma Akitopel miyo bote.
Ruth 4:35 Jadok ki Abiatar ajwagi pa Lubaŋa gibibedo kwedi kunnu.
Ruth 4:36 Awobegi aryo bene gitye kunnu, Akimaj wod pa Jadok ki Yonacan wod pa Abiatar. Ibicwalla lok ducu ma iwinyo, wok ki botgi.”
Ruth 4:37 Kit meno Kucai ma larem Daudi obino i Jerucalem ki i kare ma Abcalom donyo kwede i gaŋ.
Ruth 4:2 Camuel 16 Daudi gin ki Jiba
Ruth 4:1 Ka Daudi okato cwiny wi got manok, ci Jiba laticpa Mepibocet orwatte kwede kun tye ki kana aryo ma gitweyo kom me bedo i wigi, dok guyeyo mugati miya aryo, tuga olok mutwo miya acel, nyig yat mucek i oro miya acel ki opiro koŋo vino acel.
Ruth 4:2 Kabaka openyo Jiba ni, “Ikele jami-ni me ŋo?” Jiba ogamo ni, “Akelo kana pi konyo jo ma i odi, kabaka, wek gubed i wigi me wotgi, ki mugati me acama pa awobeni, ki koŋo vino me amata pa jo ma komgi oloc i tim.”
Ruth 4:3 Kabaka dok openye ni, “Latin pa Laditti Caulo tye kwene?” Jiba ogamo dog kabaka ni, “Aweko en tye odoŋ i Jerucalem; pien en tye ka tamo ni, tin doŋ jo me ot pa Icrael gibidwoko ker pa wonne i ciŋe.”
Ruth 4:4 Kabaka owaco bot Jiba ni, “Nen ba, jami ma yam pa Mepibocet ducu tin doŋ gudoko meri.” Jiba ogamo ni. “An doŋ apoto aryebbe piny i nyimi, wek amedde ki noŋo gum i nyimi, laditta kabaka.” Daudi gin ki Cimei
Ruth 4:5 Ka kabaka oo i Bakurim, ci laco mo obino bote, dano me ot pa Caulo, Nyiŋe Cimei wod pa Gera, En woto bino kun ceno dano medde kwede ameda,
Ruth 4:534 
Ruth 4:6 kun celo Daudi ki got-gu, wa lutic pa kabaka ducu, ki lwak ducu, ki twoni lweny ducu ma gitye i ŋet Daudi yo tuŋ lacuc ki yo tuŋ lacam.
Ruth 4:7 Cimei obedo ka ceno dano kunwacci, “Wot iciti, wot iciti, in lao remo, in dano ma kite peke!
Ruth 4:8 Rwot doŋ oculo kwor i komi pi oyo remo i ot pa Caulo ma koni it ye ka loc makakare. Rwot doŋ otiŋo ker omiyo woko i ciŋ wodi Abcalom. Neri ka to-piny doŋ opoto i komi, pien in i dano ma lao Remo.”
Ruth 4:9 Abicai wod pa Jeruya owaco bot kabaka ni, “Piŋo gwok muto-ni bedo ka ceni, laditta kabaka? Wek akat i kome aciŋol wiye woko.”
Ruth 4:10 Ento kabaka ogamo ni, “An alaro aŋo kwedwu, wun awobe pa Jeruya? Ka ce en tye ka ceno an ma onoŋo Rwot aye ocike ni, ‘Cit icen Daudi,’ ci aŋa ma dok biwacci, ‘Piŋo itimo kit meno?’ “
Ruth 4:11 Daudi dok owaco bot Abicai ki luticce ducu ni, “Nen ba, woda aye mito neka, ci Labenjamin man pe doŋ bimito neka makato? Wuwek en obedi, wek obed ka cena gire, pien Rwot aye ocike.
Ruth 4:12 Gwok nyo Rwot aye bineno kit atwom ma tye i koma, ci Rwot aye biculla ki gin maber ma ka cen ma gicena kwede tin.”
Ruth 4:13 Kit meno Daudi ki lwak ke gulubo yo gucito gigi; kun kono Cimei woto rabo ŋet got ma woto porre ki Daudi, kun woto cene kwede, ka bayo got celo ki kome, ka onyo apwa bene i kome.
Ruth 4:14 Kabaka ki jo ducu ma gitye kwede guwoto guo i dog kulu Jordan ma guol matek, ci kabaka ocako jiŋ maber ki kenyo.
Ruth 4:15 Abcalom ki lwak ke ducu, ma gin jo Icrael, gubino gucorre i Jerucalem kacel ki Akitopel.
Ruth 4:16 Ka Kucai ma La-arki, ma larem Daudi, obino bot Abcalom, Kucai owaco bot Abcalom ni, “Kabaka obed kwo nakanaka. Kabaka obed kwo nakanaka!”
Ruth 4:17 Abcalom owaco bot Kucai ni, “Meno aye yo me nyuto mar bot laremi bo? Piŋo pe icito kacel kilaremi?”
Ruth 4:18 Kucai owaco bot Abcalom ni, “Pe kumeno, pien ka ŋat ma Rwot ki lwak man kacel ki jo Icrael ducu gutyeko yerone, an abibedo danone dok abibedo kwede bene.
Ruth 4:19 An dok abitiyo bot aŋa? Pe myero abed bot wode kikome? Kit ma yam abedo ka tic bot woru-ni, abitic boti bene kit meno.”
Ruth 4:20 Abcalom dok owaco bot Akitopel ni, “Ŋolla ryeko ba; doŋ wabitimo gin aŋo?”
Ruth 4:535 
Ruth 4:21 Akitopel owaco bot Abcalom ni, “Doŋ itugi cito bot mon aŋeca pa woru, ma owekogi ka gwoko ot-ti. Ci jo Icrael ducu gibiwinyo ni, in piri doŋ odoko uwe bot woru, miyo jo ducu ma gitye tuŋ boti komgi biyarre woko ki tek.”
Ruth 4:22 Kit meno giguro kema pi Abcalom malo i wi ot, ci Abcalom ocako donyo i, wi moo aŋeca pa wonne ma Jo Icrael ducu gineno.
Ruth 4:23 I kare meno tam ducu ma Akitopel miyo nen calo lok pa Lubaŋa kikome. Tam me ryeko ma Akitopel miyo nen ber kit meno bot Daudi wa bot Abcalom bene.
Ruth 4:2 Camuel 17 Kucai obalo tam me ryeko pa Akitopel
Ruth 4:1 Akitopel dok owaco bot Abcalom ni, “Wek ayer dano alip apar wiye aryo, wek an kikoma acak wot me lubo kor Daudi tin, i dyewor.
Ruth 4:2 Abio bote ma noŋo pud ool woko, ma tamme bene goro; wek atugi baŋo kome woko, ci jo ma gitye bote ducu gibiriŋo woko. Abineko en kabaka keken,
Ruth 4:3 ci abidwoko lwak ducu boti, macalo nyako ger ma bino paco bot cware, Tye dano acel keken ma imito neko, ci lwak ducu gibibedo ki kuc.”
Ruth 4:4 Tam meno me ryeko oyomo cwiny Abcalom ki ludoŋo pa jo Icrael ducu.
Ruth 4:5 Abcalom dok owacci, “Wulwomja Kucai La-arki bene, wek wawinyu bene gin ma en biwaco.”
Ruth 4:6 Ka gilwoŋo Kucai, obino bot Abcalom, ci Abcalom owacce ni, “Akitopel owaco kuman kuman, wabitic ki kit tamme-ni? Ka pe, ci in iwaci.”
Ruth 4:7 Kucai owaco bot Abcalom ni, “Tam ma Akitopel okeloni pe ber.”
Ruth 4:8 Kucai dok omedde ki lokke ni, “In iŋeyo maber ni, woru ki jone ducu gin lulweny matego, gin gitwoni ma lugero magwa, macalo ŋuu ma ger pi litinone ka gimako i tim. Dok pud amedo ni, woru oyita lweny, en pe twero buto ki lwak kacel i dyewor.
Ruth 4:9 Nen ba, kadi wa kombeddi en tye mukanne woko i bur kaikene, nyo i kabedo mo kunnu. Ka ce owinnye ni jo mogo ginekogi woko ki i lweny mukwoŋo-ni, ka dano mo owinyo biwacci, gibedo ka neko dano ma gubedo ka lubo kor Abcalom.
Ruth 4:10 Ci kadi bed dano mo yam oteka lweny, ma cwinye nwaŋ macalo cwiny labwor, cwiny me lworo bimiyo kome to woko lirut; pien jo Icrael ducu giŋeyo ni woru oyi ta lweny, ki jone ma gitye bote ducu gin oteka lweny.
Ruth 4:11 Ento an amiyo tamma kit man ni, wek jo Icrael ducu gucokke boti, cakke ki i Dan nio wa i Beer-ceba, wek gubed mapol ma rom ki kweyo ma i dog nam, in kikomi bene icit kwedgi ka lweny.
Ruth 4:536 
Ruth 4:12 Kit meno miyo wabipoto i kome ki i kabedo mo ma kome binoŋŋe iye, ci wabicorre i kome macalo toyo ma poto luk i ŋom: ci en kikome ki jo ducu ma gitye kwede ŋatti mo acel i kingi pe bibwot.
Ruth 4:13 Ka ce oriŋo woko odonyo i gaŋ mo, ci jo Icrael ducu gibikelo tol girumo ki gaŋ meno, gicako ywayo gicoro woko wa i nota; kadi wa kidi laliŋliŋ mo pe gibinoŋo mudoŋ kunnu.”
Ruth 4:14 Ci Abcalom ki lwak ducu ma i Icrael gugamo ni, “Tam ma Kucai La-arki omiyo- ni aye ber makato pa Akitopel.” Pien onoŋo Rwot yam doŋ oketo ni, gibibalo te tam pa Akitopel woko kadi bed ber twatwal, ka wek Rwot oket can mapek i kom Abcalom. Gimiyo ŋec bot Daudi ci obwot woko
Ruth 4:15 Lacen Kucai dok otito lok bot ajwaka Jadok ki Abiatar ni, “Akitopel onoŋo omiyo tam me ryeko bot Abcalom ki Ludoŋo pa jo Icrael kuman; ki an bene dok amiyo tamma kuman.
Ruth 4:16 Kombeddi doŋ wucwal kwena oyotoyot bot Daudi wutitte ni, tin pe dok obut i waŋ wat ma i tim, ento oa woko oyoto okat wa loka ca, wek pe mony omak kabaka ki jo ma en tye kwedgi onekgi woko ducu.”
Ruth 4:17 I kare meno onoŋo Yonacan ki Akimaj gubedo ka kuro lok i En-rogel. Kunnu aŋeca mo wirre iye jwijwi ka tero lok botgi, ka gikwano lokke gitero gitito bot Daudi; ento gigwokke ma komgi pe nen ka gidonyo i gaŋ.
Ruth 4:18 Ento latin awobi mo waŋe ocob i komgi ci onenogi, ocito otito pigi bot Abcalom. Gin aryo ducu gurune gucito i paco pa dano mo ma i Bakurim ma onoŋo tye ki waŋ itte i dyekalle, ci gudonyo gulutte iye.
Ruth 4:19 Dakone otiŋo laum dog waŋ it opeto oumo ki wiye, ka okelo kai omoyo i wiye; pe tye dano mo ma ŋeyo.
Ruth 4:20 Ka lutic pa Abcalom gubino ci gudonyo i gaŋ meno bot dako, ci gupenye ni, “Akimaj ki Yonacan gitye kwene?” Dako-nu owaco botgi ni, “Doŋ gityeko kato nota ora ma pii tye iye-ni woko.” Ka gubedo ka yenyo korgi ci pe gumedo ki noŋogi, lacen gudok woko cen i Jerucalem.
Ruth 4:21 Ka jo-nu doŋ gucito, ci Akimaj ki Yonacan gukato woko ki i waŋ it, gucito gutito lok ducu bot kabaka Daudi, Guwaco bote ni, “A woko ki kany oyot wek iŋol kulu ikat loka ca; pien Akitopel aye omiyo tamme kit man kun mi yo tamme i komi.”
Ruth 4:22 Daudi otugi a malo cut, kacel ki lwak ducu ma gitye kwede, ci guŋolo loka kulu Jordan, Kwarpiny pe tye dano acel mo ma odoŋ ma pe oŋolo loka kulu Jordan.
Ruth 4:23 Ka Akitopel oneno ni tamme me ryeko-ni pe giye lubone, otweyo kom bedo i wi kanane, oito i wiye oriŋo kwede i gaŋŋe. Ka oyubo ode ducu maber, ci ocito odene woko, ci oto woko cut, giyiko i lyel pa wonne.
Ruth 4:537  Daudi obedo i Makanaim
Ruth 4:24 Daudi ocito i Makanaim. Ci Abcalom oŋolo loka kulu Jordan kacel ki jo Icrael ducu.
Ruth 4:25 I kare meno onoŋo Abcalom oketo Amaca aye dok obedo ladit ma lawimony ma ka Joab. Amaca aye wod pa laco mo ma nyiŋe Itra ma La-icmael, ma onyomo Abigal nya pa Nakac, ma lamin Jeruya ma min Joab.
Ruth 4:26 Jo Icrael kacel ki Abcalom gugony i lobo Gilead.
Ruth 4:27 Ka Daudi obino i Makanaim, ci Cobi wod pa Nakac ma gaŋgi Raba, gaŋ pa jo Ammon, ki Makir wod pa Amiel ma gaŋgi Lo-debar, ki Baŋilai ma jo Gilead ma gaŋgi Rogelim,
Ruth 4:28 gukelo ki tanda buto mapol, ki becengu, agulu-gu, ŋano bel cayiri, moko kwon, bel ma gicelo, muraŋa ki nor-gu,
Ruth 4:29 moo kic, cak lukulu, romi, cak mutwo ma giyubo ki cak dyaŋ, ci gumiyo bot Daudi ki lwak ke wek gucam, pien gutamo ni kec obedo ka neko lwak, omiyo komgi oloc woko, orwo ii bene onekogi i tim.
Ruth 4:2 Camuel 18 To pa Abcalom
Ruth 4:1 Daudi oŋiyo lwak ma tye bote, oketo ludito ma giloyo wi mony pi dano alip ki dano miya.
Ruth 4:2 Ci ocwalo mony okato woko, dul acel me adek obedo i te twero pa Joab, dul acel me adek i te twero pa Abicai wod pa Jeruya ma omin Joab, ki dul acel me adek i te twero pa Itayi dano nie Gat. Kabaka owaco bot jone ni, “An kikoma bene abicito kacel kwedwu.”
Ruth 4:3 Ento dano gugamo ni, “Pe ibikato icito kwedwa. Pien ka wariŋo woko, ci gin pe gibiparo piwa; kadi bed nucu dano oto, pe giparo piwa. Ento in kikomi aye piri tek ma rom ki pi jo alip apar; pienno myero ibed ka cwalowa kony ma a ki i gaŋ man.”
Ruth 4:4 Kabaka owaco botgi ni, “Gin ducu ma wuneno maberre en aye abitiyo.” Kit meno kabaka ocuŋ i ŋet doggaŋ kun lumony ducu gimol gikato ki i dulgi, jo miya miya ki jo alip alip.
Ruth 4:5 Kabaka ociko Joab ki Abicai ki Itayi ni, “Macalo an a wonne, awacci, wutim ber ki latin awobi-nu, en Abcalom.” Ci lwak ducu guwinyo ka kabaka ociko ludito wi mony pi Abcalom.
Ruth 4:6 Kit meno mony okato woko i tim ka lweny ki jo Icrael; ci gucako lweny i buŋa me Epraim.
Ruth 4:538 
Ruth 4:7 Lumony pa Daudi guloyo jo Icrael, ci neko dano obedo madit i nino meno; guneko dano ma romo alip pyeraryo kulu.
Ruth 4:8 Lweny oromo i lobo ducu, dok kadi wa buŋa bene oneko dano otyeko woko, makato pala lucwan.
Ruth 4:9 Ka Abcalom otugi rwatte ki lumony pa Daudi, kun en tye ka ŋwec ki kanane, ci kana oriŋo ocorre kwede i te kworo madit ma jaŋe oluk oculle woko. Wi Abcalom orwakke omoko woko i kin jaŋ kworo, ci kana oweke kun Lyerre i kin polo ki lobo, kana ma en oito i wiye-ni obedo ka medde ki ŋwec.
Ruth 4:10 Ka dano mo onene ci otito bot Joab ni, “Nen, aneno Abcalom tye ka lyerre malo i wi yat kworo.”
Ruth 4:11 Joab owaco bot dano mutitte lok-ki ni, “Iwacci ŋo? Ineno kome? Ci piŋo pe icobo ireto woko piny i nom? Kono itimo kumeno, kono cwinya obedo yom i komi, amiyo mot boti ma romo dul ryal apar, ki del pyer bene.”
Ruth 4:12 Ento laco-nu ogamo dog Joab ni, “Kadi ciŋa tiŋ dul ryal ma pekke alip acel kulu, pe atwero tiŋo ciŋa aketo i kom wod pa kabaka. Wan bene wawinyo ka kabaka ciko in ki Abicai ki Itayi ni, ‘Macalo an a wonne, awacci wugwok latin awobi-nu en Abcalom.’
Ruth 4:13 Dok bene ka nene atimo bwami ce aneke woko, (kun kono pe tye gin mo ma kabaka pe ŋeyo), kadi in kikomi bene iwene iye woko.”
Ruth 4:14 Joab ogamo ni, “Pe abibalo kare ma rom man ka lok kwedi.” Ci okwanyo toŋi adek i ciŋe, ocobo kor Abcalom i adunone ki gin adek ducu, ma onoŋo tye olyerre i wi kworo makwo.
Ruth 4:15 Lacen awobe apar ma gin lutiŋ jami lweny pa Joab gubino gurumo Abcalom gucobo guneko woko.
Ruth 4:16 Joab okuto tum, mony ducu odwogo woko cen ki ka ryemo kor jo lerael; pien Joab doŋ ojukogi woko.
Ruth 4:17 Gutiŋo kom Abcalom gubolo i te bur matut ma i buŋa, guyweko lwak godi madwoŋ gutoro i wiye, Ci jo Icrael guket woko, kun dano acel acel dok i gaŋŋe.
Ruth 4:18 Onoŋo Abcalom yam ocibo wir got ocuŋ i nota pa Kabaka, pien obedo ka wacci, “An pe atye ki woda mo me po nyiŋa.” Ocako nyiŋ wir meno ki nyiŋe kene, ci pud gilwoŋo ni got me po Abcalom nio wa onyoo.
Ruth 4:19 Akimaj wod pa Jadok owacci, “Wek ariŋ ater lok bot kabaka, aciwacce ni, ‘Rwot doŋ otyeko lari ki i ciŋ lumerokki.’ “
Ruth 4:20 Joab ogamo ni, “Pe ibitero lok tin. Ibitero i nino mukene, ento tin pe ibitero lok mo, pien wod pa kabaka aye doŋ oto woko.”
Ruth 4:539 
Ruth 4:21 Joab owaco bot dano mo me lobo Kuc ni, “Riŋ icitit bot kabaka gin ma doŋ ineno.” Lakuc okulo wiye i nyim Joab, ka ocako ŋwec.
Ruth 4:22 Akimaj wod pa Jadok dok openyo Joab ni, “Gin ma mito timme myero otimme i koma, ento wek an bene ariŋ i kor Lakuc.” Joab ogamo ni, “Imito riŋo kunnu piŋo ce, latinna? Nen, pe ibinoŋo iye mot mo pi tero lok man.”
Ruth 4:23 Akimaj dok owacci, “Gin ma mito timme onen. An abiriŋo.” Joab owacce ni, “Riŋ do.” Akimaj ocako riŋo i kora yo ma i yo bar, ci okato Lakuc woko ki ŋwec.
Ruth 4:24 I kare meno onoŋo Daudi obedo piny i kin doggaŋ me iye ki en me wokoni, kun lakur-piny onoŋo oito malo i wi ot ma i wi doggaŋ, ma cok ki cel ma orumo gaŋ- ŋi. Ka lakur-piny otiŋo waŋe ka neno piny, ci oneno dano mo ka riŋo bino en kene.
Ruth 4:25 Lakur-piny odaŋŋe owaco bot kabaka. Kabaka ogamo ni, “Ka ce en tye kene, ci tye ki lok ma okelo.” Dano ca omedde ki ŋwec bino kwede cok.
Ruth 4:26 Lakur-piny dok oneno dano mukene ka riŋo bino. Ci odaŋŋe bot dano ma i doggaŋ ni, “Dano mukene dok tye ka bino ki ŋwec, en kene!” Kabaka owacci, “En bene obekelo lok mo.”
Ruth 4:27 Lakur-piny owacci, “Atamo ni, laŋwec mutelo yo-ni nen calo Akimaj wod pa Jadok.” Kabaka owacci, “En dano maber, en obebino ki lok mabeco.”
Ruth 4:28 Akimaj odaŋŋe matek ni, “Kabaka, piny tye maber.” Ci okulo wiye piny i nyim kabaka oryebbe kwede piny i ŋom kun waco ni, “Pwoc obed bot Rwot Lubaŋani, ma doŋ olari ki i ciŋ dano ma gutiŋo ciŋgi ka lweny i komi, laditta kabaka.”
Ruth 4:29 Kabaka openyo ni, “Lok mo marac pe i kom awobina Abcalom?” Akimaj ogamo ni, “I kare ma Joab cwala ki lok, awinyo woo madwoŋ ki yo ŋeya, ento pe doŋ aniaŋ i gin mutimme-ni.”
Ruth 4:30 Kabaka owacci, “Koŋ ilokke icuŋ ki kenyo.” Ci olokke ocun mot.
Ruth 4:31 Nen, Lakuc bene obino, ci otugi wacci, “Akelo lok maber bot laditta kabaka! Pien Rwot otyeko lari ki i tek pa jo ducu ma onoŋo gutiŋo lweny i komi.”
Ruth 4:32 Kabaka openyo Lakuc ni, “Lok mo pe marac i kom latinna Abcalom?” Lakuc ogamo ni, “Lumerokki ki jo ducu ma gutiŋŋe ka lweny i komi marac-ci gubed macalo latin awobi-ni, laditta kabaka.”
Ruth 4:33 Cwiny kabaka opoto lirim, ci oa malo oito malo i kicika ma tye i ot ma i wi doggaŋ, ocako koko kun woto kwede, ma koko wode ni, “A woda Abcalom, woda Abcalom! Kono nene an aye ato ma kakari do! Oii Abcalom, woda, woda do!”
Ruth 4:2 Camuel 19 Joab ojuko Daudi
Ruth 4:1 Gitito bot Joab ni kabaka tye ka koko ki ka kun o pi Abcalom.
Ruth 4:540 
Ruth 4:2 Kit meno loyo mony me nino-nu olokke odoko me kumo palwak ducu, pien lwak ducu guwinyo i nino meno ni, “Cwiny kabaka tye ka ton pi wode.”
Ruth 4:3 Ci dano gubedo macalo jo ma mony aye oryemogi, pien gikwalle akwala ka gidonyo kwede i gaŋ ki lewic i nino meno.
Ruth 4:4 Kabaka oumo wane woko, obedo ka koko ki dwan maloŋo ni, “Ai woda Abcalom, ai Abcalom, woda, woda do!”
Ruth 4:5 Joab odonyo i ot bot kabaka Daudi, owaco bote ni, “In tin i mako luticci ducu ki lewic, ma gin aye tin gularo kwoni, ki kwo pa awobeni ki anyirani, ki kwo pa monni ki mon aŋecani ducu.
Ruth 4:6 In kara imaro jo ma dag waŋi, idag jo ma gimari. Tin doŋ inyuto woko ka maleŋ ni, ludito wi monnyi ki luticci ducu pe gitye ki kony mo boti. Tin doŋ aniaŋ atir ni, kono nene Abcalom aye obwot makwo, kun wan wato woko ducu, kono tin cwinyi obedo yom maka to.
Ruth 4:7 Ber ia malo kombeddi, ikat woko wek icilok ki luticci lok mabeco, pien akwoŋo ki nyiŋ Rwot ni, ka pe iye kato woko, ci pe dano mo tin bidoŋ boti i dyewor man; dok man aye bibedo rac boti makato can madoŋo ma ilimo ducu cakke ki ka tinoni nio kwede wa onyoo.”
Ruth 4:8 Kabaka otugi a malo cut, ocito obedo i kabedone i doggaŋ, Ci gitito bot lwak ducu ni, “Nen, kabaka tye obedo i doggaŋ.” Ci dano ducu gucako bino i nyim kabaka. Daudi odwogo i Jerucalem Onoŋo jo Icrael guriŋo woko ducu, kun dano acel acel odok i gaŋŋe:
Ruth 4:9 Dano ducu gubedo ka pyein ki i kaka ma i Icrael ducu, kun gipyem ni, “Kabaka aye yam olarowa ki i cin lumerokwa, dok en aye olarowa ki i cin jo Piliciti. I kare- ni en doŋ oriŋo oweko lobowa pi lworo Abcalom.
Ruth 4:10 Ento Abcalom ma yam wawiro ki moo wek olowa-ni doŋ oto woko i mony. Ci piŋo pe doŋ giloko iye lok mo kombeddi pi dwoko kabaka paco?”
Ruth 4:11 Ka lok ma jo Icrael ducu gubedo ka waco oo bot kabaka Daudi, ocwalo kwena bot Jadok ki ajwaka Abiatar kun wacci, “Wuwac bot ludoŋo pa jo Juda ni, ‘Piŋo wun aye wudoŋ cen ka gidwoko kabaka paco i ode?
Ruth 4:12 Nen, wun aye utmega, wun aye wucogona ki riŋo koma; ci piŋo wun aye dok wudoŋ cen ka gidwoko kabaka paco?’
Ruth 4:13 Dok wuwac bot Amaca ni, ‘In giri ibedo watta. Lubaŋa myero oket can i koma kumeno ki maka to, ka pe in aye idoko ladit ma loyo monnya ma ka Joab, cakke tin cito kwede anyim.’ “
Ruth 4:14 Kumeno omiyo dano ducu ma i Juda gumoko i kom Daudi ki cwiny acel, ci gucwalo lok bote ni, “Doŋ idwog cen, in kacel ki luticci ducu.”
Ruth 4:541 
Ruth 4:15 Mumiyo kabaka ocako dwogo cen oo i kulu Jordan. Ci jo Judagubino i Gilgal ka jolo wiye ki ka dwoko kabaka cen loka kulu Jordan.
Ruth 4:16 Cimei wod pa Gera, ma jo Benjamin, dano me Bakurim, en bene orune obino kacel ki jo Juda ka jolo kabaka Daudi,
Ruth 4:17 kun bino ki jo Benjamin ma romo alip acel. Ki Jiba ma, latic ma loyo ot pa Caulo, ki awo bene apar wiye abic, ki luticce pyeraryo, gin bene gucorre i kulu Jordan ci gutuc i nyim kabaka.
Ruth 4:18 Gukato ki i waŋ wat pi kelo dano pa kabaka loka kulu, ki pi tiyo gin ducu ma kabaka mito. Daudi otimo kica bot Cimei Ka Cimei wod pa Gera obino, ci opoto piny i nyim kabaka i kare ma kabaka doŋ mito ŋolo Jordan.
Ruth 4:19 Owaco bot kabakani, “Kabaka, pe imak balla i cwinyi, pe ibed ka po i kom gin ma yam atimo i komi marac, laditta kabaka, i kare ma ia kwede i Jerucalem. Pe iket lokke i cwinyi.
Ruth 4:20 An laticci aŋeyo maber ni atimo bak Pienno, nen an doŋ tin abino, dok an aye akwoŋo bino ki i kin dano me ot pa Yucepu ka joli.”
Ruth 4:21 Abicai wod pa Jefuya ogamo ni, “Pe gibineko Cimei woko pi lok mari, pien yam obedo ka ceno dano ma Rwot owiro?”
Ruth 4:22 Ento Daudi ogamo ni, “Gin aŋo ma alaro kwedwu, wun awobe pa Jeruya, ma wun bene tin wulokke wudoko lumerokka? Tin dok gibineko dano i kin jo Icrael? Tin aye doŋ aniaŋ atir ni, an kabaka ma loyo jo Icrael.”
Ruth 4:23 Kabaka dok owacci, “In Cimei pe ibito.” Ci okwoŋŋe kwoŋ lamok lokke.
Ruth 4:24 Mepibocet wod pa Caulo bene obino ka jolo kabaka. Obino ma pe oŋolo Lwet tyene-gu, dok pe okido yer tike, pe ojwero bene wek obed maleŋ, pe olwoko wa boŋŋine cakke ki i kare ma kabaka oriŋo kwede nio i kare me dwogone ki kuc.
Ruth 4:25 Ka oa ki i Jerucalem obino ka jolo kabaka, kabaka openye ni, “Mepibocet, piŋo yam pe icito kweda?”
Ruth 4:26 Mepibocet ogamo ni, “Laditta, laticca aye obwola. Onoŋo awaco hote ni, ‘Twenakom bedo i wi kanana, wek abed iye, acit kacel ki kabaka.’ Pien tyena okwe woko.
Ruth 4:27 En ocoko lok me goba i koma owaco boti, laditta kabaka. Ento in icalo lamalaika pa Lubaŋa, mumiyo in itim gin ma ineno ni ber.
Ruth 4:28 Onoŋo yam jo ma i ot pa wora ducu kwogi okemo to keken ki i nyimi, ento in iketa i kin dano ma gicamo i wi mejani. Doŋ kit gin aŋo ma myero dok akok iye boti?”
Ruth 4:542 
Ruth 4:29 Kabaka ogamo ni, “Piŋo ibedo ka titta lok i komi twatwal? An doŋ atyeko ŋolo atir ni, wun ki Jiba wubipoko lobo.”
Ruth 4:30 Mepibocet owacci, “Kabaka, ka kumeno keken, ci wek en oter ducu, macalo in laditta kabaka doŋ idwogo paco ki kuc-ci.”
Ruth 4:31 I kare-nu Barjilai ma Lagilead bene obino ma oa ki i Rogelim; ci olwoko kabaka oo kwede i dog kulu Jordan, wek enol kwede loka tuŋcel.
Ruth 4:32 Baŋilai onoŋo doŋ oti woko, mwaka me ditte doŋ romo pyeraboro. En aye yam obedo ka miyo cam bot kaba ka i kare ma kabaka tye i Makanaim, pien onoŋo en lalonyo mada.
Ruth 4:33 Kabaka owaco bot Baŋilai ni, “Bin wakat kwedi loka ca, abigwoki i Jerucalem.”
Ruth 4:34 Baŋilai owaco bot kabaka ni, “An pud adoŋ ki mwaka adi me bed ona wi lobo, ma miyo dok acito wa i Jerucalemmi?
Ruth 4:35 I kare man an ditta doŋ romo mwaka pyeraboro. An pud dok atwero poko kin gin ma yomo cwinya nyo ma pe yomo cwinya? Pud dok abilo mit pa cam ma acamo, nyo gin ma amato? An pud dok atwero winyo wer ma co nyo mon giwero? Ci lok aŋo ma miyo amedo peko i komi, laditta kabaka?
Ruth 4:36 Abinywako yo kwedi manok me lwoki nio ka iŋolo loka kulu Jordan. Dok piŋo icula ki mot macalo meno?
Ruth 4:37 Doŋ alego ni, wek adok cen i gaŋŋa, acit ato ki kunnu, i ŋet lyel pa wora ki maa. Ento atye kany ki laticci Kimkam; wek en aye ocit oŋol kwedi kulu, ci icitim en kit ma ineno ni ber.”
Ruth 4:38 Kabaka ogamo ni, “Kimkam biwot kweda loka ca, ci abitimo en kit ma ineno ni ber yo tuŋ boti; ki gin ducu ma imito ki tuŋ bota abitiyone piri.”
Ruth 4:39 Ka lwak ducu guŋolo Jordan, ci k ibaka bene oŋolo. Lacen kabaka ocik Baŋilai ki mot me mar, ka olamme gum; ci Baŋilai odok i pacone. Jo Juda ki jo Icrael gupyem pi kabaka
Ruth 4:40 Kabaka ocito i Gilgal, ki Kimkam bene onywako wot kwede. Ki lwak ma i Juda ducu ki nucu jo Icrael bene gunywako wot kacel ki kabaka.
Ruth 4:41 Jo Icrael ducu gubino bot kabaka, guwaco bote ni, “Piŋo utmegiwa ma i Juda gukwalo in kabaka woko akwala, kacel ki jo ma i odi ducu, ci gukelowu loka kulu Jordan in Daudi ki lwakki ducu?”
Ruth 4:42 Lwak ma i Juda gugamo dog jo Icrael ni, “Pien kabaka aye watwa macok, ci piŋo kiniga makowu i kom lok macalo man, Onoŋo doŋ wacamo ciŋ kabaka bo? Nyo en doŋ otyeko miyowa mot mo bo?”
Ruth 4:43 Jo Icrael dok gudok iye bot jo Juda ni, “Wan watye ki dul apar i te ker man, ki i te loc pa Daudi wan wadwoŋ wakatowu. Ci piŋo wun aye dok wucayowa? Pe
Ruth 4:543  myero nene wan aye wakwoŋ waco pi dwoko kabaka paco?” Ento jo pa Juda lokgi obedo gwa makato lok pa jo Icrael.
Ruth 4:2 Camuel 20 Ceba ojemo i kom Daudi
Ruth 4:1 I kare meno onoŋo tye dano mo marac mada ma nyiŋe Ceba wod pa Bikri ma Labenjamin. Ocako kuto kum kun wacci, “Wan pe watye ki waŋ pokwa mo i kom Daudi, pe watye ki dul mo i kom latin pa Yece; Wun jo Icrael, dano acel acel odok i kemane!”
Ruth 4:2 Kit meno jo Icrael gutwarre wo ko guweko Daudi, gucako lu bo kor Ceba wod pa Bikri. Ento jo Juda gubedo ka lubo kor kabakagi ma cwinygi omoko i kome, cakke ki i Jordan o kwede i Jerucalem.
Ruth 4:3 Ka Daudi oo i ode ma i Jerucalem, okwanyo mon aŋeca apar ma onoŋo owekogi ka gwoko ode-ni, ci oketogi i ot ma gigwokogi iye kun en miyo cam botgi, ento pe omedo ki bedo kwedgi. Kit meno giloro wigi woko i ot nio wa i ka togi, kun gibedo macalo mon-to.
Ruth 4:4 Kabaka dok owaco bot Amaca ni, “Cilwoŋ jo ma i Juda ducu gubin bota i kin nino adek-ki, in kikomi bene ibed tye kany.”
Ruth 4:5 Amaca ocito ka lwoŋo jo ma i Juda, ento odikke okato nino ma giciko-ni woko.
Ruth 4:6 Daudi owaco bot Abicai ni, “Ceba wod pa Bikri bitimowa marac twatwal makato Abcalom. Cit ki danona wutugi ryemo kore, wek pe oma gaŋi mogo ma gicelo ki gogo, miyo bikelowa ayela.”
Ruth 4:7 Jo ma gulubo kor Abicai obedo Joab ki jo Keret ki jo Pelet, ki twoni oteka lweny ducu. Gucito gua ki i Jerucalem pi ryemo kor Ceba wod pa Bikri.
Ruth 4:8 Ka doŋ guo i got mo madit ma i Gibeon, ci Amaca otuc i komgi. Onoŋo Joab orukke ki boŋo me askari, kun otweyo del pala lucwan i pyere, ma orwako pala lucwan i akurane. Ka en ocito anyim, ci pala opoto piny.
Ruth 4:9 Joab openyo Amaca ni, “It ye maber bo, omera?” Ka Joab omako yer tik Amaca ki ciŋe malacuc ka omoto kun noto leme.
Ruth 4:10 Ento Amaca pe oneno kom pala ma tye i ciŋ Joab. Joab ocobo iye, cin iye ocako wukke piny; pe dok onwoyo cobone tyen me aryo, ci oto woko. Ci Joab ki ominne Abicai guryemo kor Ceba wod pa Bikri.
Ruth 4:11 Dano pa Joab mo ocuŋ ka ŋet Amaca ci owacci, “Ŋat ma cwinye omaro Joab, ki ma cwinye tye i kom Daudi, olub kor Joab.”
Ruth 4:12 Amaca obuto kun pwodde ŋenne kwede piny i remone i ŋet gudo. Tek dano mo oo kenyo, ka oneno, ci koŋ cuŋ. Ka dano pa Joab oneno lwak ducu koŋ gicuŋ, ci obino otiŋo Amaca woko ki i gudo otero i lum, ci obolo boŋo mo i kome.
Ruth 4:544 
Ruth 4:13 Ka doŋ gikwanyo kome woko ki i gudo lwak gucako mol gilubo kor Joab pi ryemo kor Ceba wod pa Bikri.
Ruth 4:14 Ceba ocito kun baro kin kaka ducu ma i Icrael nio wa i Abel ma i ŋet Betmaaka; ci jo Bikri ducu gucokke, gulubo tamme.
Ruth 4:15 Ci jo ducu ma gulubo kor Joab gucito gurumo gaŋ ma Ceba tye iye, en Abel ma i ŋet Bet-maaka. Gucako toro cel lobo orumo gaŋ woko, cel meno gitoro otenne wa i kom cel gogo me gaŋ, Dok gubedo ka twomo cel me gaŋ me amuka woko.
Ruth 4:16 Dako mo ma laryeko odaŋŋe ki i gaŋ ni “Wuwiny ya! Wuwiny ya! Wuwac bot Joab koŋ obin kany, wek koŋ alok kwede mono.”
Ruth 4:17 Joab ocito cok bote ki dako-nu openyo ni, “In aye Joab bo?” Ogamo ni, “An do.” Dako-nu owacce ni, “Koŋ iwiny lokka, ladit.” Ogamo ni, “Atye ka winyone.”
Ruth 4:18 Dako-nu dok owacci, “Carolok macon wacci, ‘Wek gupeny dog jo Abel’; miyo giyubo lok tum mupye.
Ruth 4:19 An ŋat acel i kom jo ma gimito kuc, ki jo ma lugen i Icrael. In imito balo gaŋ man woko ma en aye mego i Icrael kulu; piŋo ityeko lwak pa Rwot woko?”
Ruth 4:20 Joab ogamo ni, “Pe kumeno gire, pe kumeno; pe abino ka tyeko gaŋ nyo ka balone woko.
Ruth 4:21 Lok meno pe ada. Ento dano mo ma i lobo godi me Epraim ma gilwoŋo Ceba wod pa Bikri aye otiŋo ciŋe i kom kabaka Daudi. Wumiwa en keken, ci abia aweko gaŋwu woko.” Dako-nu odok iyi bot Joab ni, “Nen ba, gibibolli wiye wok ki i wi cel.”
Ruth 4:22 Dako-nu ocito bot jo-nu ducu ki ryekone. Ci guŋolo wi Ceba wod pa Bikri woko, gubolo woko bot Joab. Joab okuto tum, ci mony oket woko oweko gaŋ, kun dano acel acel dok i pacone. Ki Joab bene odok i Jerucalem bot kabaka. Ludito pa Daudi
Ruth 4:23 I kare-nu onoŋo Joab aye ladit ma loyo mony pa jo Icrael ducu; ki Benaya wod pa Yekoyada aye loyo jo Keret ki jo Pelet.
Ruth 4:24 Adoram aye onoŋo ladit ma loyo tic muroni; ki Yekocapat wod pa Akilud onoŋo laco lok ma timme.
Ruth 4:25 Ceva obedo karan, ki Jadok ki Abiatar gubedo ajwagi pa Lubaŋa;
Ruth 4:26 ki Ira ma jo Jair obedo ajwaka pa Daudi.
Ruth 4:2 Camuel 21 Culo kwor pa jo Gibeon
Ruth 4:545 
Ruth 4:1 Kec opo to i kare pa Daudi mwaka ki mwaka pi mwaka adek. Mumiyo Daudi openyo dog Rwot, ci Rwot owacce ni, “Tye alii me remo i kom Caulo ki i kom jo me ode, pien oneko jo Gibeon.”
Ruth 4:2 Kabaka olwoŋo jo Gibeon ni gubin bote. Jo Gibeon pe gin jo Icrael kikome, ento gin jo Amor ma yam odon, Onoŋo yam jo Icrael gukwoŋo kwoŋ ni pe gibinekogi, ento kadi bed kumene, Caulo otemo nekogi woko, pien nyeko omake pi jo Icrael ki jo Juda.
Ruth 4:3 Daudi openyo jo Gibeon ni, “Gin aŋo ma myero atim piwu? Dok abiculo kwor meno i kit yo aŋo, ka wek doŋ wulam gum i kom lwak pa Rwot?”
Ruth 4:4 Jo Gibeon guwacce ni, “Lok ma i kinwa ki Caulo ki jo me ode pe lok ma gitwero tyekone ki culo limo Kadi wa wan bene pe myero wanek dano mo ma i Icrael.” Daudi ogamo ni, “Wun doŋ wuwacci, atimmiwu kit gin aŋo?”
Ruth 4:5 Guwaco bot kabaka ni, “Dano ma obedo ka nekowa, ma en aye oyubo pi tyekowa woko wek pe wabed ki kabedo mo i lobo ma Icrael loyo-ni,
Ruth 4:6 wek gimi botwa awobene abiro, wek wagurgi woko guŋabbe malo i nyim Rwot ki i Gibeon i kom got pa Rwot.” Ci kabaka ogamo ni, “Abimiyogi.”
Ruth 4:7 Ento kabaka oŋoyo Mepibocet wod pa Yonacan wod pa Caulo oweko odon, pien yam gukwoŋo kwoŋ i nyim Rwot ma tye i kingi, en Daudi ki Yonacan wod pa Caulo.
Ruth 4:8 Kabaka okwanyo awobe aryo ma mingi nyiŋe Rijpa nya pa Aiya, ma onywalogi ki Caulo, nyiŋgi Armoni ki Mepibocet; ki awobe abic pa Merab ma nya pa Caulo, ma en onywalo ki Adriel wod pa Baŋilai ma jo Mekola.
Ruth 4:9 Omiyogi ducu i cin jo Gibeon, ci gugurogi guŋabogi malo i wi got i nyim Rwot. Gin abiro ducu guto woko lawaŋacel. Ginekogi i nino ina gikwoŋo kayo iye kac, i nino ma gicako kayo iye bel cayiri.
Ruth 4:10 Ka Rijpa nya pa Aiya okwanyo boŋo cola, oyaro i wi got me butone, ci ori kunnu cakke i acakki kayo kac nio ka kot ocako cwer i komgi ki i polo. Pe oweko winyo mo opye i komgi dyeceŋ, kadi wa ŋuu mo pe oo i komgi dyewor.
Ruth 4:11 Ka gitito bot Daudi kit gin ma dako aŋeca pa Caulo, Rijpa nya pa Aiya, obedo ka timone.
Ruth 4:12 Daudi ocito okwanyo cogo pa Caulo ki pa Yonacan ki bot jo Jabec-gilead, ma yam onoŋo gukwalo komgi ki i dye gaŋ me Bet-can ka ma yam Lupiliciti guŋabogi malo i kare ma Lupiliciti guneko iye Caulo i wi got Gilboa.
Ruth 4:13 Okwanyo cogo pa Caulo ki pa wode Yonacan otero, ka gucoko cogo pa jo abiro ma gigurogi bene.
Ruth 4:546 
Ruth 4:14 Guyiko cogo pa Caulo ki pa wode Yonacan i lobo Benjamin i Jela, i lyel pa wonne Kic; ci gutiyo gucobo kit ma kabaka ociko ducu. Ka lacen Lubaŋa ocako winyo lega pa dano ma gilego pi lobo. Abicai olaro Daudi ki i ciŋ twon oyita lweny
Ruth 4:15 Jo Piliciti dok gubedo ka lweny ki jo Icrael, ci Daudi ocito kunnu kacel ki jone, gucako lweny ki jo Piliciti. I kare mo Daudi ocako ol woko,
Ruth 4:16 ka Icbibenob ma ŋat acel i kin likwayo pa twoni oluma-ni obino ma tye ki toŋŋe ma pekke romo cokcok ratili apar kulu, dok otweyo del pyere ma tye iye pala Lucwan manyen. Oa otirre, i kom Daudi wek enek woko.
Ruth 4:17 Ento Abicai wod pa Jeruya omwomme oriŋo ka lare ci ocobo Lapiliciti oneko woko. I ŋe meno jo pa Daudi gucike i nyiŋ Rwot ni, “In pe dok ibibino kacel kwedwa i mony mo, miyo ibineko mac tara pa Icrael woko.” Jo pa Daudi guneko oteka lweny (1 Tek 20.4-8)
Ruth 4:18 Lacen lweny dok ocakke i kom jo Piliciti ma i Gob; ci Cibekai Ina Lakucat oneko Cap woko ma ŋat acel i kin likwayo pa twoni oluma-ni.
Ruth 4:19 Ka lweny dok ocakke i kom Lupiliciti ma i Gob, ci Elkanan wod pa Jair, ma jo Beterekem, oneko Goliac ma jo Gat, ma bol toŋŋe rom ki rii yat me cweyo boŋo.
Ruth 4:20 Lweny dok obedo i Gat ka ma tye iye dano mo ma oputte mabor liwawo, ma tye ki nyig ciŋe abicel, ki nyig tyene bene abicel, tuŋ ryoryo ducu, omiyo nyig Iwe te ducu romo pyeraryo wiye aŋwen, En bene obedo lakwar twoni oluma-nu.
Ruth 4:21 Ka okatti ka nywaro jo Icrael ki ŋalane, ci Yonacan wod pa Cimei ma omin Daudi oneke woko.
Ruth 4:22 Gin jo aŋwen-nu ducu gubedo likwayo pa twoni oluma ma yam bedo i Gat. Gin ducu Daudi ki jone guryekogi woko.
Ruth 4:2 Camuel 22 Wer me wayo pa Daudi (Jab 18)
Ruth 4:1 Daudi owero lok ma i wer man bot Rwot i kare ma Rwot olare iye ki i ciŋ lumerokke ducu, ki i ciŋ Caulo bene.
Ruth 4:2 Owero kit man ni, “Rwot aye gotta, en cel gogona matek, en lalarra.
Ruth 4:3 En Lubaŋana, ki gotta, ariŋo alaro bote; en gwoka macalo kwot, en kalarrena matek; en gaŋ gogona ka ma ariŋo alaro iye, en lalarra; in aye ilara ki i lweny magwa.
Ruth 4:4 Akok bot Rwot, ci en lara ki ciŋ lukworra. Pi meno myero gipak Rwot.
Ruth 4:547 
Ruth 4:5 “Biamwonyi me to otwagge oruma woko dyere, kulu ma piine ger ma neko dano ocorre woko i wiya limuk.
Ruth 4:6 Tol lyel odwala woko, owic me to bene orine woko i nyima.
Ruth 4:7 “I kare ma atye ki can akok bot Rwot; akok gira bot Lubaŋana. Owinyo dwana ki i ot mere maleŋ, kokona pi kony odonyo i ite.
Ruth 4:8 “Cutcut lobo oyeŋe ma morre pe twerre, te godi bene ducu guyegge woko ma giyeŋŋe matek, pien kiniga onoŋo omako Lubaŋa.
Ruth 4:9 Yito oduny okatti ki i ume, mac ma waŋ malyet okatti ki i doge ma lodine bene olyel, olyelmatek mada.
Ruth 4:10 Oywayo polo odwoko cen, ci olor obino piny, kun piny macol mapek oryene i te tyene.
Ruth 4:11 Oito i wi lakerubi ci otuk kwede, kome onen i dye yamo.
Ruth 4:12 Oketo piny macol orume dyere, kemane obedo pol mapek mupoŋ ki pii.
Ruth 4:13 Lodi mac ma lyel okatti, onen i piny ma ryeny maleŋ ki i nyime.
Ruth 4:14 Rwot omiyo polo omor, dwan ŋat Mamalo Twal owinnye.
Ruth 4:15 Obayo aterone, okeyo lumerok woko; omiyo lutkot owil, ci orwadogi woko piny.
Ruth 4:16 Dye nam opokke, tere onen, guti me te lobo bene odoŋ twolo, i kare ma Rwot ojukogi, i kare ma okutogi ki yweyo ma okatti ki i ume.
Ruth 4:17 “Rwot ocwalo ciŋe piny ki i polo, ci omaka, oywaya okela woko ki i pii matut.
Ruth 4:18 Olara ki i cin lakworra matek, olara ki i ciŋ jo ma gidaga, pien onoŋo gitek mada giloya woko.
Ruth 4:19 Gupoto i koma i kare ma can obwoya matek, ento Rwot aye obedo ka konya.
Ruth 4:20 Okwanya woko okela i kabedo malac; olara pien onoŋo ayomo cwinye.
Ruth 4:21 “Rwot omiya bakacic pien oneno ni kita atir, oculla muporo leŋcwinya;
Ruth 4:22 pien abedo ka lubo cik pa Rwot, pe apokke woko ki bot Lubaŋa pi bal mo.
Ruth 4:23 Alubo cikke ducu, pe aŋak aweko gin ma en ociko.
Ruth 4:24 Pe atimo bal mo i nyime, dok agwokke mada pe atim obal alii mo.
Ruth 4:25 Mumiyo Rwot omiya bakacic pien oneno ni kita atir, oculla muporo leŋcwinya ma abedo kwede i nyime.
Ruth 4:26 “Rwot, in lagen bot jo ma lugen; bot ŋat maber ma pe ki bal inyutte bote bene calo ŋat maber ma pe ki bal.
Ruth 4:27 Cwinyi leŋ i kom jo ma cwinygi leŋ, ento iger i kom dano ma tamme ogom.
Ruth 4:548 
Ruth 4:28 Ilaro jo mamwol, ento jo ma luwakke idwokogi woko piny.
Ruth 4:29 Iyo, in aye ibedo mac tarana, ai Rwot; Lubaŋana aye menya ki i colpiny.
Ruth 4:30 Iyo, atwero tyeko buca mony kulu ka ikonya; pi teko pa Lubaŋana miyo apye akalo wi cel.
Ruth 4:31 Lubaŋa man, gin ducu ma co tiyo tye atir, lok pa Rwot ma en cikke me tiyo bedo ada; en tye macalo kwot pa jo ducu ma giriŋo gilaro bote.
Ruth 4:32 “Aŋa ma Lubaŋa, kono Rwot kene? Aŋa ma got, pe Lubaŋawa aye keken gire?
Ruth 4:33 Lubaŋa man aye ka-larrena matek, en aye ma omiyo awoto ki kuc.
Ruth 4:34 Oketo tyena obedo macalo tyen til, ociba malo ka ma acuŋ iye matek.
Ruth 4:35 En pwonyo ciŋa pi lweny, mumiyo atwero gomo wa atum mola.
Ruth 4:36 Doŋ ityeko miya kwot me larri, kony ma in imiya omiyo adoko dit.
Ruth 4:37 Imiya kabedo malac ka ma awoto iye ducu, omiyo tyena pe ocer.
Ruth 4:38 Aryemo kor lukworra ci anekogi woko; pe alokke adok cen nio ka atyekogi ducu.
Ruth 4:39 Atyekogi woko, acobogi woko pil, ci gupoto piny ka tyena; pe doŋ gitwero a malo.
Ruth 4:40 In aye iruka ki tek pi lweny; imiyo lulweny i koma guto gutum woko ka tyena.
Ruth 4:41 Imiyo lumerokka guloko ŋeg bota, imiyo atyeko jo ma gidaga woko.
Ruth 4:42 Guciko wangi, ento ŋat mo pe ma olarogi, gukok bot Rwot, ento en pe ogamo doggi.
Ruth 4:43 Adinogi woko gudoko macalo apwa me ŋom; abologi woko macalo coto ma tye i yo gudo-gu.
Ruth 4:44 “Yam ilara ki i kom rok mapol ma gilwenyo kweda; iketa abedo ladit ma loyo rok ducu; jo ma yam pe aŋeyogi gudoko jona ma an aye aloyogi.
Ruth 4:45 Lurok gubino bota ma gimwolle amwola; cutcut ka giwinyo pira ci gilubo cikka.
Ruth 4:46 Tekcwiny orwenyo woko ki botgi, gua ki ka ma gukanne iye gubino ma komgi myel amyela.
Ruth 4:47 “Rwot tye kwo; gipwo gotta, gipil wi Lubaŋa ma en lalarra.
Ruth 4:48 En Lubaŋa ma omiya aculo kwor i kom lukworra, dok ma obwoyo rok mapol, omiyo gubedo i te locca;
Ruth 4:49 ci olara ki i cin lumerokka. In ipilo wiya makato lukworra, ilara ki i ciŋ lulweny ma lubwami.
Ruth 4:50 “Pi meno abikori i kin lurok, ai Rwot, dok abiwero wer me pako nyiŋi.
Ruth 4:549 
Ruth 4:51 Lubaŋa miyo deyo me loc bot kabakane, dok nyuto mar mere ma pe lokke i kom danone ma en oyero ka giwiro, bot Daudi ki likwaye ducu matwal.”
Ruth 4:2 Camuel 23 Lok pa Dandi me agikkine
Ruth 4:1 Man aye lok ma Daudi oloko me agikkine: Lok pa Daudi wod pa Yece, lok pa dano ma gipilo wiye twatwal, dano ma Lubaŋa pa Yakobo owiro, lawer jabuli mamit i Icrael.
Ruth 4:2 “Cwiny pa Rwot aye miyo aloko, lokke winnye ki ileba.
Ruth 4:3 Lubaŋa pa Icrael oloko, Lubaŋa ma obedo got matek pa Icrael owacca ni, Ka dano mo loyo lwak maber, kun loyo ma lworo Lubaŋa,
Ruth 4:4 deyone nen i komgi macalo ceŋ ma ryeny odiko, macalo ceŋ ma ryeny odiko ma pol pe, dok bedo calo kot ma twiyo lum i wi lobo.
Ruth 4:5 Iyo, oda pe ocuŋ kit meno kacel ki Lubaŋa? Pien otyeko keto gicikke kweda ma bedo nakanaka, ma oyubo kikore, dok bigwoko maber. En bimiyo gin ma konya ki gin ma amito medde ameda.
Ruth 4:6 Ento jo ma pe gilworo Lubaŋa ducu gicalo okuto ma gibolo woko, ma dano pe twero mako ki ciŋe noŋo.
Ruth 4:7 Dano ma gudo komgi makogi ki nyonyo nyo bol toŋ ci mac aye waŋogi tyeko woko.” Twoni oteka lweny pa Daudi (1 Tek 11.10-41)
Ruth 4:8 Magi aye nyiŋ twoni oteka lweny ma yam gibedo bot Daudi: Jocebbacebet ma jo Takemon, en aye ladit pa jo adek-ki. En yam okato ki toŋŋe i kom dano miya aboro ci onekogi woko ducu lawaŋacel.
Ruth 4:9 Ŋat ma lubo en ki i kin twoni lweny adek-ki aye Eleajar wod pa Dodo ma jo Akoki. En obedo kacel ki Daudi i kare ma gicayo jo Piliciti ma gucokke ka lweny kunnu, ci jo Icrael guriŋo gujer ki ŋegi.
Ruth 4:10 Ci en Eleajar ocako neko jo Piliciti nio waŋ ma ciŋe ojony omoko i kom pala lucwanne. Rwot omiyo loc obedo dit twatwal i nino meno, Lacen jo Icrael gudwogo cen ka lubo kore, ento gubino pi lunyo jami ki ginaruka-gu i kom dano ma ginekogi keken.
Ruth 4:11 Twon oteka lweny ma olube aye Cama wod pa Agee ma jo Karar. I kare ca jo Piliciti dok gucokke kacel i Leki ka ma poto ŋor tye iye, ci mony dok oriŋo jo Piliciti woko.
Ruth 4:12 Ento Cama ocamo co, ocuŋ i dye poto ŋor pi laro, ocako neko jo Piliciti, ci Rwot dok omiyo loc obedo dit twatwal.
Ruth 4:550 
Ruth 4:13 I kare ma gikayo kac jo adek ki i kin jo pyeradek-ki gucako wot, ci gucito bot Daudi i boro got ma tye Adulam; onoŋo buca mony pa jo Piliciti ogony i nota Repaim.
Ruth 4:14 I kare nu onoŋo Daudi tye i kakannene, dok cel gogo pa lumony pa jo Piliciti onoŋo tye i Beterekem.
Ruth 4:15 Daudi oloko ki miti madwoŋ ni, “Kono ŋatti mo ocito ka twomo pii amata ki i waŋ it me Beterekem ma tye cok ki dog gaŋ ca, omiya amati, kono ber mada!”
Ruth 4:16 Ci twoni lweny adek-ku gucito gubaro dye gony pa jo Piliciti, gutwomo pii ki i waŋ it me Beterekem ma tye cok ki dog gaŋ ci gukelo bot Daudi. Ento Daudi pe omato; otino oliyo i nyim Rwot pi gityer amata,
Ruth 4:17 kun wacci, “Pe kumeno, ai Rwot. An pe myero atim kit man, An dok am at remo pa dano ma gudyero komgi-ni?” En aye lok mumiyo pe omato pii-nu. Twoni lweny adek-ku yam autimo kit meno.
Ruth 4:18 Abicai omin Joab, wod pa Jeruya, onoŋo en ladit i kin jo pyeradek-ki. Otiŋo toŋŋe olwenyo i kom jo miya adek ci onekogi woko ducu, mumiyo nyiŋe oywek ma mito romo jo adek ca.
Ruth 4:19 Pienno olimo yweka madit makato ki i kom jo pyeradek-ki, ci odoko ladit me WI monygi; ento pe olimo rwom pa jo adek ca.
Ruth 4:20 Benaya wod pa Yekoyada obedo twon oteka ma i Kabjeel, latim tim madito. En oneko awobe aryo ma gin twoni labwor me Moab. En bene olor odonyo i bur ci oneko iye labwor i kare ma pee ocwer mapek.
Ruth 4:21 Ka dok oneko Laejipt mo, dano mamwonya, Laejipt meno onoŋo tye ki toŋŋe i ciŋe, ento en Benaya ocito bote ki odoone, oyuto toŋ woko ki i ciŋ Laejipt, ka oneke kwede woko ki toŋŋe-nu.
Ruth 4:22 Benaya wod pa Yekoyada otimo gin madito kit meno, omiyo nyiŋe olimo yweka madit ma mito rom ki twoni lweny adek-ki.
Ruth 4:23 Nyiŋe oywek i kin jo pyeradek-ki, ento pe olimo rwom pa jo adek ca, Daudi oketo en obedo ladit pa jo ma gwoko en kabaka.
Ruth 4:24 Acael ma omin Joab bene yam tye i kin jo pyeradek-ki; ki Elkanan wod pa Dodo me Beterekem,
Ruth 4:25 Cama me Karod, Elika me Karod,
Ruth 4:26 Kelej ma jo Palti, Ira wod pa Ikec me Tekoa,
Ruth 4:27 Abiejer me Anatot, Mebunai ma Lakucat,
Ruth 4:28 Jalmon ma jo Akoki, Makarai me Netopa,
Ruth 4:29 Keleb wod pa Baana me Netopa, Itayi wod pa Ribai me Gibea pa jo Benjamin,
Ruth 4:551 
Ruth 4:30 Benaya me Piraton, Kidai ma bedo i nota ora me Gaac,
Ruth 4:31 Abialbon me Arba, Ajimavet me Bakurim,
Ruth 4:32 Eliaba me Caalbon ma wod pa Jacen, Yonacan,
Ruth 4:33 Cama ma jo Karar, Akiam wod pa Carar ma jo Karar,
Ruth 4:34 Elipelet wod pa Akacbai me Maaka, Eliam wod pa Akitopel me Gilo,
Ruth 4:35 Kejero me Karmel, Parai ma jo Arbi,
Ruth 4:36 Igal wod pa Natan me Joba, Bani ma jo Gad,
Ruth 4:37 Jelek ma jo Ammon, Nakarai me Beerot, ma latin jami lweny pa Joab wod pa Jeruya,
Ruth 4:38 Ira ma jo Itri, Gareb ma jo Itri.
Ruth 4:39 Uria ma jo Kit: gin ducu pyeradek wiye abiro.
Ruth 4:2 Camuel 24 Daudi okwano wel jo Icrael ki Juda (1 Tek 21.1-27)
Ruth 4:1 Kiniga dok omako Rwot i kom jo Icrael, ci opiyo Daudi i komgi kun owaco ni; “Cit ikwan wei jo Icrael ki Juda.”
Ruth 4:2 Kit meno kabaka owaco bot Joab ki ludito wi mony ducu ma gitye bo te ni, “Wucit ka kwano dano i kin kaka ducu ma i Icrael, cakke i Dan nio kwede wa i Beer-ceba, kun wukwano dano ducu.”
Ruth 4:3 Ento Joab ojuko kaba ka kun owacce ni, “Myero Rwot Lubaŋani aye omed wel lwak tyen miya kulu, kun in kabaka ineno ki waŋi, ento piŋo cwinyi mito kwano dano kit man, laditta kaba ka?”
Ruth 4:4 Ento lok pa kabaka obedo tek makato pa Joab ki pa ludito wi mony ducu, omiyo Joab ki ludito wi mony gukato woko ki i nyim kabaka, gucito ka kwano wel jo Icrael.
Ruth 4:5 Guŋolo loka kulu Jordan, ci gucako kwano dano cakke ki i Aroer ki i gaŋ ma tye i dye nota, ci gukemo Gad, guo kwede wa i Jajer.
Ruth 4:6 Ka gumedde wa i Gilead ki i Kadec ma i lobo pa jo Kit; ka guo kwede i Dan, gulokke gudok yo tuŋ Cidon,
Ruth 4:7 ka, gumedde kwede wa i gaŋ gogo me Turo ki i gaŋi ducu pa jo Kiv ki jo Kanaan; ka dok gucito kwede i Negeb me Juda kun giwok ki i Beer-ceba.
Ruth 4:8 Ka gurumo ki lobo ducu, ci guo kwede i Jerucalem ma onoŋo otero dwe aboŋwen ki nino pyeraryo.
Ruth 4:552 
Ruth 4:9 Ka Joab omiyo wel dano ma okwano-ni bot kabaka, i Icrael onoŋo tye iye oteka lweny ma wegi pala lucwan alip miya aboro, ki i Juda alip miya abic.
Ruth 4:10 Ka Daudi okwano wel dano otum, ci cwinye ocako poto. Obako doge bot Rwot kun wacci, “Abalo twon bal mo madit pi gin ma doŋ atimo. Ento, ai Rwot, kombeddi doŋ alegi ni ikwany roc man woko ki i koma, pien atimo lok me miŋo twatwal.”
Ruth 4:11 Ka doŋ Daudi oa malo odiko con, ci lok pa Rwot obino bot lanebi Gad, ma lanenpiny ma konyo Daudi. Rwot owacci,
Ruth 4:12 “Cit iciwac bot Daudi ni, ‘Rwot owaco kuman ni, Amiyi lok adek; in ikwany acel i kingi wek ami opot i korrii.’ “
Ruth 4:13 Kit meno Gad obino bot Daudi, otitte lok meno kun wacce ni, “Imito kec aye opot i lobowu otyek mwaka adek? Nyo imito lumerok guryemwu wek wuriŋ i nyimgi pi dwe adek kulu? Nyo two gemo aye opot i lobowu otyek nino adek? In koŋ itam wek inoŋ kit ma abidok iye bot Rwot ma ocwala boti-ni, ka wek adwokke lok.”
Ruth 4:14 Daudi owaco bot Gad ni, “An doŋ adonyo i twon can madit ma pe wacce. Wek wapot i ciŋ Rwot, pien kicane dwoŋ; ento pe apot i cin dano.”
Ruth 4:15 Rwot ocwalo two gemo opoto i kom jo Icrael cakke odiko nio kwede i nino ma ociko-ni. Dano guto cakke ki i Dan o kwede wa i Beer-ceba ma romo alip pyerabiro kulu.
Ruth 4:16 I kare ma lamalaika pa Rwot ma tye ka neko dano oryeyo ciŋe okemo Jerucalem wek etyek woko, ci Rwot oŋut i kom gin man marac, Ojuko lamalaika kun waco ni, “Man doŋ oromo; doŋ ikul ciŋi piny.” Onoŋo lamalaika pa Rwot tye i ŋet laro moyo pa Arauna ma jo Jebuc.
Ruth 4:17 Ka Daudi oneno kom lamalaika ma tye ka neko lwak ki, ci owaco bot Rwot ni, “Nen, atyeko tiyo bal, atimo roc madit; ento lwak romi man gutimo kit roc aŋo? Alegi ni, wek ciŋi opot i koma ki i kom jo me ot pa wora keken.”
Ruth 4:18 Gad dok obino bot Daudi i nino meno, owacce ni, “Doŋ icit ka ca no keno tyer pi Rwot i laro moyo pa Arauna ma jo Jebuc.”
Ruth 4:19 Daudi ocito kunnu kit ma Rwot ocike kwede pi lok pa Gad.
Ruth 4:20 Arauna obolo wane piny ci oneno kabaka ki luticce ka gibino gikemo en atir, ci ocito omiyo woro bot kabaka kun oryebbe piny i nyime.
Ruth 4:21 Arauna openyo ni, “Piŋo ibino bota tin, laditta kabaka?” Daudi ogamo ni, “Abino ka wilo laro moyoni wek acan iye keno tyer pi Rwot wek two gemo oke woko ki i kom lwak.”
Ruth 4:553 
Ruth 4:22 Arauna owaco bot Daudi ni, “Laditta kabaka in iter larona, ityer iye gin ma ineno ni ber. Twon me gitum awaŋa bene ene, ki opam me dino bel ki rii ŋut twoni gubed me yen.
Ruth 4:23 Magi ducu an Arauna amiyo boti, kabaka.” Arauna dok owaco bot kabaka ni, “Rwot Lubaŋani aye ogam motti.”
Ruth 4:24 Ento kabaka ogamo dog Arauna ni, “Pe kumeno, Abiwilogi ki boti awila, aculo ki lim; pien pe atwero tyero gitum awaŋa mo bot Rwot Lubaŋana ma, pe awilo ki, limma.” Kit meno Daudi owilo laro moyo ki twoni bene, oculo cekel me ryal pyerabic.
Ruth 4:25 Daudi ocano iye keno tyer pi Rwot, ka otyero gitum awaŋa, ki gityer lakwecwiny, Pienno Rwot owinyo bako-dog pa lwak pi lobogi, ci two gemo oke woko ki i lobo Icrael.
Ruth 4:554 
Ruth 4:1 Luker
Ruth 4:1 Luker 1 Abicagi okonyo Daudi
Ruth 4:1 I kare ma kabaka Daudi doŋ oti twatwal, ki mwaka me ditte bene dwoŋ, kadi bed gium kome ki lwak boŋŋi mapol, pe winyo lyeto mo i kome.
Ruth 4:2 Luticce guwaco hote ni, “Ladit kabaka, giyeny nyako mo matidi gikel boti, wok omur kori, ogwoki bene, Wek en obut i kori, ladit kabaka, omiyi lyeto.”
Ruth 4:3 Guyenyo nyako mo mamwonya ki i lobo Icrael ducu, ci gunoŋo Abicagi anyira Cunam, gukele bot kabaka.
Ruth 4:4 Nyako meno onoŋo mwonya mada. Otugi doko lagwok kabaka cut, kun tiyo tic ducu; ento kabaka pe oloko odoko dakone. Adoniya oette i ker
Ruth 4:5 I kare meno Adoniya wod pa Kagit oŋwette ki dwoŋ wiye kene kun wacci, “Abibedo kabaka.” Ocako yubo gadigadi lweny ki wegi aguragura, ki co pyerabic, oketogi me riŋo i nyime.
Ruth 4:6 Yam wonne pe ocwero cwinye i kare mo ducu pi penye ni, “Piŋo itimo gin munyo-ni!” En odoŋo nia kome mwonya mada ma neno mit; yam minne onywalo olubo ŋe Abcalom.
Ruth 4:7 En oyubo lok ki Joab wod pa Jeruya ki ajwaka Abiatar, ci gulubo kor Adoniya gukonye.
Ruth 4:8 Ento ajwaka Jadok, Benaya wod pa Yekoyada, lanebi Natan, ki Cimei ki Rei ki oteka lweny pa Daudi yam pe gitye bot Adoniya.
Ruth 4:9 Adoniya otyero romi ki twoni ki lim ma gucwe bot Lubaŋa i nyim got Twol ma tye i ŋet En-rogel, ka olwoŋo iye omege ducu ma awobe pa kabaka ki ludito ducu ma i Juda ma gitiyo bot kabaka.
Ruth 4:10 Ento pe olwoŋo lanebi Natan, kadi Benaya, kadi twoni oteka lweny pa Daudi, kadi wa ominne Solomon.
Ruth 4:11 Natan owaco bot Batceba min Solomon ni, “In peya iwinyo ni Adoniya wod pa Kagit otyeko doko kabaka ma rwotwa Daudi bene pe ŋeyo lok mo iye?
Ruth 4:12 Iyo, koŋ doŋ ibin wek amiyi ryeko, ka wek alar kwoni ki kwo pa wodi Solomon.
Ruth 4:13 Cit oyot bot kabaka Daudi, iwacce ni, ‘Yam ikwoŋo kwoŋ bota, ladit, kun iwacci, woda Solomon aye bicamo kerri, en aye bibedo i wi komkerri, Piŋo Adoniya aye odoko kabaka?’
Ruth 4:14 I kare ma noŋo pud it ye ka lok ki kabaka-ni, an bene abibino i kori ka moko lokki.”
Ruth 4:555 
Ruth 4:15 Batceba ocito bot kabaka wa i kicikane. Onoŋo kabaka doŋ oti twatwal, kun Abicagi anyira Cunam obedo ka tic i kome.
Ruth 4:16 Batceba okulo wiye oryebbe piny me woro kabaka. Kabaka openye ni, “Gin aŋo ma cwinyi mitoni?”
Ruth 4:17 Batceba ogamo ni, “Rwoda, yam ikwoŋo kwoŋ bota ki nyiŋ Rwot Lubaŋani kun iwacci, Solomon ma woda aye bicamo kerri, en aye bibedo i wi komkerri.
Ruth 4:18 Kombeddi nen ba, Adoniya aye odoko kabaka, kadi bed in rwoda pe iŋeyo iye gin mo.
Ruth 4:19 Otyeko tyero twoni ki lim ma ocwe-gu ki lwak romi mapol twatwal, olwoŋo awobe pa kabaka ducu, ki ajwaka Abiatar, ki Joab ladit me mony bene; ento pe olwoŋo laticci Solomon.
Ruth 4:20 Rwoda kabaka, kombeddi waŋ jo lerael ducu gineno boti pi tito botgi ŋat ma bibedo i wi komkerri ka in doŋ ipe.
Ruth 4:21 Gwok nyo kare biromo ma noŋo in rwoda kabaka ito woko, iywe kacel ki kwariwu, ci an ki woda Solomon aye gibinenowa macalo wan luba!.”
Ruth 4:22 I kare ma Batceba tye ka lok ki kabaka-ni, lanebi Natan bene obino i ot.
Ruth 4:23 Giwaco bot kabaka ni, “Lanebi Natan bene tye kany.” Ka Natan odonyo i ot, oryebbe i nyim kabaka kun okulo wiye piny i ŋom.
Ruth 4:24 Owacci, “Rwoda kabaka, onoŋo in iwacci, ‘Adoniya aye bileyo ka tyena, en aye bibedo i wi komkerra’?
Ruth 4:25 Gin mumiyo apenyo, pien en doŋ ocito woko, otyero twoni ki lim ma ocwe, ki romi mapol twatwal, olwoŋo awobe pa kabaka ducu, ki Joab ladit me mony, ki ajwaka Abiatar. Nen, gin gitye ka cam ki mat i nyime kun giwacci, ‘Kabaka Adoniya obed kwo nakanaka!’
Ruth 4:26 Ento an ma laticci, ki ajwaka Jadok, ki Benaya wod pa Yekoyada, ki laticci Solomon, en pe olwoŋowa.
Ruth 4:27 Lok man in rwoda kabaka aye imiyo otine kece, kun pe itito botwa wan luticci aŋa ma bibedo i wi komkerri ka in doŋ ipe?”
Ruth 4:28 Kabaka Daudi ogamo ni, “Lwoŋ Batceba obin bota.” Ci Batceba obino bot kabaka, ocuŋ i nyime.
Ruth 4:29 Kabaka okwono kwon kun wacci, “Macalo Rwot tye makwo-ni, ma yam okoko kwona ki iciŋ lukworra,
Ruth 4:30 macalo yam akwoŋo kwoŋ boti ki nyiŋ Rwot Lubaŋa pa Icrael kun awacci, ‘Wodi Solomon aye bileyo ka tyena, en aye bibedo i wi komkerra me leyo kakara,’ tin doŋ abiketo i tic.”
Ruth 4:556 
Ruth 4:31 Batceba okulo waŋe oryebbe piny oworo kaba ka kun wacci, “Myero rwoda kabaka Daudi obed kwo matwal!”
Ruth 4:32 Kabaka Daudi dok owacci, “Wulwoŋ ajwaka Jadok obin bota, ki Benaya wod pa Yekoyada.” Ci gubino bot kabaka.
Ruth 4:33 I Kabaka owaco botgi ni, “Wucit ki askarina, wuket woda Solomon i wi kanana kikome, ci wutere i Gikon.
Ruth 4:34 Wumi ajwaka Jadok ki lanebi Natan guwire kunnu ki moo me bedo kabaka me Icrael, lacen wukut tum kun wuwacci, ‘Kabaka Solomon obed kwo nakanaka!’
Ruth 4:35 Ka wun doŋ wubilubo kore, ka en bino ci bedo i wi komkerra; pien en aye bibedo kabaka kakara, an doŋ atyeko kete me bedo laloc i wi Icrael ki i wi Juda bene.”
Ruth 4:36 Benaya wod pa Yekoyada ogamo dog kabaka ni, “Amen, Myero Rwot Lubujani rwoda kabaka omok lok ma iwaco-nu.
Ruth 4:37 Kit ma Rwot yam obedo kwedi, rwoda kabaka, en dok obed ki Solomon bene kit meno, omi komkerre obed dit makato meri.”
Ruth 4:38 Ajwaka Jadok ki lanebi Natan, ki Benaya wod pa Yekoyada, ki jo Keret ki jo Pelet, gucito guketo Solomon obedo i wi kana pa kabaka Daudi, ka gukelo kwede i Gikon.
Ruth 4:39 Ajwaka Jadok okwanyo moo ma i tun romo ma onoŋo okwanyo ki i kema pa Rwot, owiro ki Solomon ki kunnu, Lacen gikuto tum, ci lwak ducu gugamo ni, “Kabaka Solomon obed kwo nakanaka!”
Ruth 4:40 Dano gucako mol i kore kun gikuto nyamulere-gu ma cwinygi yom adada, omiyo lobo mito bar woko likwak pi dwangi.
Ruth 4:41 Adoniya ki welone ducu guwinyo i ŋe tyeko karamagi. Ka Joab owinyo dwan tum ci openyo ni, “Woo madit ma i gaŋ kai-Ii nyuto aŋo?”
Ruth 4:42 I kare ma en pud tye ka lok, Yonacan wod pa ajwaka Abiatar otuc, ci Adoniya owacce ni, “Dony, pien in dano ma gigeno, myero ikel lok maber.”
Ruth 4:43 Yonacan ogamo dog Adoniya ni, “Pe kumeno, ladit, pien rwotwa kabaka Daudi doŋ otyeko keto Solomon me bedo kabaka.
Ruth 4:44 Ocwalo ajwaka Jadok, ki lanebi Natan, ki Benaya wod pa Yekoyada, ki jo Keret ki jo Pelet, guketo Solomon obedo i wi kana pa kabaka.
Ruth 4:45 Ajwaka Jadok ki lanebi Natan gutyeko wire ki moo i Gikon me bedo kabaka; gucito nia ki kunnu ma cwinygi yom, en aye omiyo woo tye i gaŋ kal, Man aye dwan ma wuwinyo-ni.
Ruth 4:46 Solomon doŋ obedo i wi komker,
Ruth 4:557 
Ruth 4:47 dok bene lutic pa kabaka gucito ka pwoyo rwotwa, kabaka Daudi, kun giwacci, ‘Lubaŋani omi nyiŋ Solomon oywek mada makato meri, dok omi komkerre obed dit makato komkerri!’ Ci kabaka okulle piny i wi kitandane,
Ruth 4:48 owaco bene ni, ‘Gipwo Rwot Lubaŋa pa Icrael, ma otyeko keto ŋat acel ki i kin litinona obedo i wi komkerra tin, ma kun aneno ki waŋa.’ ”
Ruth 4:49 Lwak welo pa Adoniya ducu komgi ocako myel, ci gutwarre, ŋat acel acel okemo yone kene.
Ruth 4:50 Adoniya ocako lworo Solomon, ci oa ocito, omako ten keno me keno tyer.
Ruth 4:51 Gitito pire bot Solomon kun giwacci, “Nen, Adoniya doŋ lwori, kabaka Solomon, pien ocito omako ten keno me keno tyer kun wacci, ‘Waŋ ma kabaka Solomon okwoŋo kwoŋ bota ni pe ebineka, an laticce, ki pala lucwan, ci abia.’ “
Ruth 4:52 Solomon owacci, “Ka ebibedo dano ma genne, pe yer wiye mo bipoto piny; ento ka rac mo onen i kome, ci bito.”
Ruth 4:53 Kit meno kabaka ocwalo dano ci gukwanyo Adoniya woko ki i kom keno tyer, ci ocito oworo kabaka Solomon, Solomon owaco bote ni, “Cit wa i odi.”
Ruth 4:1 Luker 2 Daudi ociko Solomon
Ruth 4:1 Ka kare me to pa Daudi onyiko cok ci ociko Solomon kun wacci,
Ruth 4:2 “An doŋ acok cito ka lubo yo ma jo me lobo ducu lubo-ni. Bed matek, nyutte ni in laco.
Ruth 4:3 Mak cik pa Rwot Lubaŋani kun iwoto i yone, ma ilubo lok ma en ociko ducu, dok omiyo botwa obed lok me caden, kit ma gicoyo kwede i buk pa Moses, wek ibed ki gum i kom gin ducu ma itiyo, ki ka ma idok iye ducu.
Ruth 4:4 Rwot omok lokke ma yam oloko i komi, ma owacci, ‘Ka ce awobeni gibigwoko kitgi maber, kun gibedo dano ma gin lugen i nyima ki cwinygi ducu ki tipo komgi ducu, ci pe ibibedo laboŋo danoni mo ma bibedo i wi komker me Icrael!’
Ruth 4:5 “Ento in iŋeyo gin ma yam Joab wod pa Jeruya otiyo i koma, kit ma otimo ki ludito mony pa jo Icrael aryo-ni. Abneri wod pa Ner ki Amaca wod pa Jeter, ma en onekogi wo ko pi culo kwor i kare me kuc pi remo ma yam oo i mony macon ca. En omiyo remo pa jo ma gipe ki bal onyobo del pyera ki war tyena bene.
Ruth 4:6 In itim muporo ryekoni; ento pe iwek lwar wiye ocit i lyel ki kuc.
Ruth 4:7 Ento bed maber ki awobe pa Baŋilai ma jo Gilead, wek gubed i kin dano ma gicamo i wi mejani; gin bene yam gubedo maber kweda kumeno i kare ma gunoŋa ka ariŋo omeru Abcalom.
Ruth 4:558 
Ruth 4:8 Dok bene pud it ye ki Cimei wod pa Gera ma Labenjamin ma gaŋgi Bakurim. En yam obedo ka lamo an ki cen marac twatwal i kare ma onoŋo acito i Makanaim; ento ka obino ka rwatte kweda i dog kulu Jordan, ci akwoŋo kwon bote ki nyiŋ Rwot kun awacci, pe abineke ki pala lucwan.
Ruth 4:9 Iyo, pe ibed kwede macalo en pe tye ki bal mo, In laryeko, ibiŋeyo kit ma ibitime kwede, ibitero lwar wiye i lyel ki remo.” To pa Daudi (1 Tek 29.26-30)
Ruth 4:10 Lacen Daudi oto, oywe kacel ki kwarine, ci giyike i gaŋ kalle.
Ruth 4:11 Kare ma Daudi oloyo kwede jo Icrael oromo mwaka pyeraŋwen; obedo ka loc i Kebron pi mwaka abiro, ka dok i Jerucalem pi mwaka pyeradek wiye adek.
Ruth 4:12 Kit meno Solomon obedo i wi komker pa wonne Daudi, ci kerre omoko matek. To pa Adoniya
Ruth 4:13 Adoniya wod pa Kagit obino bot Batceba ma min Solomon. Batceba openye ni, “Ibino ki kuc?” Ogamo ni, “Abino ki kuc.”
Ruth 4:14 Dok owacci, “Atye ki gin mo ma amito wacci.” Batceba ogamo ni, “Wac do.”
Ruth 4:15 Adoniya owacci, “Iŋeyo ni ker yam mera, dok jo Icrael oye ni alogi; ento ker dok olokke odoko pa, omera, pien onoŋo Rwot aye omiye.
Ruth 4:16 An atye ki peny mo acel me penyi kwede; pe ikwer doga.” Batceba ogamo ni, “Wac do.”
Ruth 4:17 Ci owacci, “Alegi ipennya kabaka Solomon, pien en pe bikwero dogi, en omiya Abicagi ma Laeunam wek obed dakona.”
Ruth 4:18 Batceba ogamo ni, “Ber matek; abitito lokki bot kabaka.”
Ruth 4:19 Batceba ocito bot kabaka Solomon pi lok kwede pi Adoniya. Kabaka oa malo pi jole, okulle piny bot minne; ka obedo i wi komkerre, ka dok gikelo kom pi min kabaka bene, ci obedo i ŋete tuŋ acuc.
Ruth 4:20 Batceba owacci, “Atye ki peny mo acel ma apenyi kwede; pe ikwer.” Kabaka ogamo doge ni, “Peny pennyinu, maa; pien pe abikwero dogi.”
Ruth 4:21 Minne owacci, “Wek Abicagi ma Laeunam gimi bot Adoniya obed dakone.”
Ruth 4:22 Kabaka Solomon ogamo dog minne ni, “Piŋo ipenyo ni gimi Abicagi ma Laeunam bot Adoniya? Peny wa pi kerra bene ducu; pien en omera maditte, en onoŋo tye ki ajwaka Abiatar ki Joab wod pa Jeruya ka ŋete.”
Ruth 4:23 Ci kabaka Solomon okwoŋo kwoŋ ki nyiŋ Rwot kun wacci, “Lubaŋa oket can i koma kit meno ki makato ka ce lok man pe amiyo Adoniya oculo ki kwone!
Ruth 4:559 
Ruth 4:24 Kombeddi, macalo Rwot tye makwo-ni, ma doŋ omoko kerra, ma oketa i wi komker pa wora Daudi, ma oketa adoko kabaka, dok omiyo jo me oda gicuŋ matek kit ma yam ociko-ni, Adoniya tin gibinekone woko.”
Ruth 4:25 Kabaka Solomon ocwalo Benaya wod pa Yekoyada, ci Benaya ocobo Adoniya oreto woko piny, oneko woko. Giryemo Abiatar ci gineke Joab woko
Ruth 4:26 Kabaka dok owaco bot ajwaka Abiatar ni, “Cit i Anatot, i paconi, pien imyero ki to. Ento peya abineki i kare-ni, pien yam ibedo ka tiŋo canduk pa Rwot Lubaŋa i nyim wora Daudi, dok pien yam iribbe ki wora ka neno can madwoŋ.”
Ruth 4:27 Ci Solomon okwanyo Abiatar woko ki i tic me bedo ajwaka pa Rwot. Lok pa Rwot ma yam oloko i Cilo ma mako jo me ot pa Eli ocobbe kit meno.
Ruth 4:28 Ka Joab owinyo gin mutimme, oriŋo olaro i kema pa Rwot, omako ten keno me keno tyer; pien Joab onoŋo obedo ka konyo Adoniya, kadi bed yam pe okonyo Abcalom.
Ruth 4:29 Ka gitito pire bot kabaka Solomon ni, “Joab oriŋo olaro i kema pa Rwot, tye wa i ka ŋet keno tyer,” Solomon ocwalo Benaya wod pa Yekoyada kun wacci, “Cit icobe iret woko piny.”
Ruth 4:30 Ci Benaya ocito i kema pa Rwot, owacce ni, “Kabaka ociko ni ikat woko.” Joab ogamo ni, “Pe, abito ki kany.” Benaya dok otero lok bot kabaka kun wacci, “Joab dok owaco kuman-ni, ka dok odokka iye kit man.”
Ruth 4:31 Kabaka odok iye bote ni, “Tim kit ma en owaco-ni, cob iret woko piny. Ci ibiyike woko, wek gikwany alii woko ki i koma ki i kom ot pa wora pi remo pa dano ma yam Joab onekogi laboŋo bal mo ma gin gutimo.
Ruth 4:32 Rwot bidwoko tim me oyo remo meno i wiye kikome, pien en yam opoto i kom twoni aryo ma cwinygi atir ma gibeco gikato en, ci onekogi woko ma wora Daudi pe ŋeyo en aye Abneri wod pa Ner ma lawimony ma loyo mony pa jo Icrael, ki Amaca wod pa Jeter ma lawiwmony ma loyo mony pa jo Juda.
Ruth 4:33 Alii me togi bidok i wi Joab ki i wi likwaye matwal; ento ki bot Daudi ki bot likwaye ki jo me ode ducu, ki bot komkerre, kuc ma a ki bot Rwot bibedo iye nakanaka.”
Ruth 4:34 Benaya wod pa Yekoyada ocito kunnu, ocobo Joab oreto woko piny oneko woko; ci giyike i pacone kikome ma tye i dye tim.
Ruth 4:35 Kabaka oketo Benaya wod pa Yekoyada me bedo ladit ma loyo mony ma ka Joab, dok oketo Jadok me bedo ajwaka pa Lubaŋa ma ka Abiatar.
Ruth 4:36 Lacen kabaka ocwalo kwena ka lwoŋo Cimei, owaco bote ni, “Ger odi piri keni i Jerucalem, ibed iye kunnu, pe ia ki kunnu icit i kabedo mukene.
Ruth 4:560 
Ruth 4:37 Ento i nino mo keken ma icito iye woko, ma iŋolo iye nota ora Kidron, ci myero iŋe atir ni ibito iye; alii me toni bidok gire i wii.”
Ruth 4:38 Cimei ogamo dog kabaka ni, “Lok ma iwaco-ni ber, rwoda kabaka; abitimo kit ma iwaconi.” Ci Cimei obedo i Jerucalem pi kare malac.
Ruth 4:39 Ka mwaka adek okato, opii aryo pa Cimei guriŋo woko bot Akic wod pa Maaka, ma kabaka me Gat. Ka gitito bot Cimei ni, “Opiini gitye i Gat bot Akic.”
Ruth 4:40 Cimei oa, otweyo kom me bedo i ŋe kana, ci ocito i Gat bot Akic ka yenyo kor opiine. Ka onoŋogi, odwokogi cen ki i Gat.
Ruth 4:41 Ka gitito bot Solomon ni Cimei otyeko a woko ki i Jerucalem, ocito wa i Gat ka olokke odwogo,
Ruth 4:42 kabaka ocwalo dano ka lwoŋo Cimei, ci, owaco bote ni, “Yam pe amiyo ikwoŋo kwon i nyiŋ Rwot, kun ajuki matek ma awacci, ‘Ŋe atir ni, i nino ma ibicito iye woko i kabedo mo mukene, ibito’? Ci in igamo doga ni, ‘Lok ma iwaco-ni ber; abilubo.’
Ruth 4:43 Ci piŋo nene pe doŋ igwoko kwoŋŋi ma ikwoŋo i nyim Rwot, ki cik ma yam aciki kwede?”
Ruth 4:44 Kabaka dok owaco bot Cimei ni, “In iŋeyo ki i cwinyi kit tim maraco ducu ma yam itimo i kom wora Daudi; Rwot bene bidwoko tim maraco meno poto i wii kikome.
Ruth 4:45 Ento an abibedo ki gum, ci komker pa Daudi bimoko matwal i nyim Rwot.”
Ruth 4:46 Kabaka dok ociko Benaya wod pa Yekoyada; ci okato woko ocobo Cimei oreto woko piny oneko woko. Kumeno ker omoko matek i ciŋ Solomon.
Ruth 4:1 Luker 3 Solomon onyomo nya pa Parao
Ruth 4:1 Solomon oribbe ki Parao kabaka me Ejipt kun onyomo nyare; ci otero nya pa Parao i gaŋ kai pa Daudi nio ka doŋ otyeko gero ode kikome ki ot pa Rwot, ki cel ma orumo Jerucalem.
Ruth 4:2 Ento lwak gubedo ka tyero gitum i kabedo me woro Lubaŋa ma i wi godi, pien onoŋo peya gigero ot mo pi nyiŋ Rwot. Solomon olego pi ryeko (2 Tek 1.1-13)
Ruth 4:3 Solomon yam omaro Rwot, kun lubo cik pa wonne Daudi, ento onoŋo pud tumo gitum dok Waŋo odok eceta i kabedo me woro Lubaŋa ma i wi godi.
Ruth 4:4 I nino mo acel kabaka ocito i Gibeon ka tumo gitum kunnu, pien meno aye kabedo me woro Lubaŋa maditte. Solomon yam obedo ka tyero gitum awaŋa alip acel kulu i wikeno tyer kunnu.
Ruth 4:561 
Ruth 4:5 Rwot onyutte bot Solomon i Gibeon i wag let dyewor, ci owacci “Peny gin ma abimiyo boti.”
Ruth 4:6 Solomon ogamo ni, “In yam inyuto mar meri madwoŋ ma pe lokke bot wora Daudi ma laticci, pien obedo ka kwo i nyimi ki gen madwoŋ ki tim ma atir, ma cwinye leŋ; in bene igwoko mar meri madit ma pe lokke pire, dok ityeko miyo wode obedo i wi komkerre i kareni.
Ruth 4:7 Ai Rwot Lubaŋa, kombeddi doŋ iketa, an laticci, adoko kabaka ma ka wora Daudi, kadi bed pud an latin, ma peya aŋeyo loyo dano.
Ruth 4:8 An doŋ atye i kin joni ma yam iyero, rok madit ma pe kwanne, ma welgi pe ŋene pi polgi.
Ruth 4:9 Ber in Rwot imiya cwiny me ryeko me loyo lwakki, wek aŋe poko kin gin maber ki gin marac; aŋa ma twero loyo rok man madit-ti?”
Ruth 4:10 Rwot cwinye obedo yom i kom Solomon pi peny man.
Ruth 4:11 Lubaŋa owaco bote ni, “Pien ipenyo kit man, ma pe ilega ni ami iri i wi lobo nakanaka, pe ilego lonyo, kadi pi kwo pa lumerokki, ento ilego ni gimiyi cwiny me ryeko me poko gin ma tye atir,
Ruth 4:12 abitiyo kit ma iloko-ni. Nen, doŋ amiyi ryeko ki cwiny me poko kin lok mapatpat kit ma peya onen i kom dano mo nia wa con, dok bene ŋat macalo in pe binen ki i ŋeyi.
Ruth 4:13 Dok abimiyi gin ma pe ilego bene, abimiyi lonyo ki deyo, wek kabaka mo pe obinen ma gibiporo ki in pi kwoni ducu.
Ruth 4:14 Ka ce ibilubo yona kun imako cikka ki lok ma aciko ducu, kit ma yam woru Daudi olubo-ni, abimedo kwoni ri i wi lobo kare malac.”
Ruth 4:15 Ka Solomon oco, ci onoŋo ni kara ebedo ka leko lek. Ka obino i Jerucalem, ocuŋ i nyim canduk me gicikke pa, Rwot, otyero gitum awaŋa ki gityer lakwecwiny, ci otedo karama pi luticce ducu. Solomon oŋolo kop ki ryeko
Ruth 4:16 I kare meno mon aryo ma lukwele gubino bot kabaka, gucuŋ i nyime.
Ruth 4:17 Dako acel owacci, “Ai rwoda, dako man ki an wabedo i ot acel, ci an anywalo latinna ma onoŋo en tye i ot kweda.
Ruth 4:18 Dok i ne nino adek cakke i kare ma agonnye kwede, en bene onywal; dano mo onoŋo pe tye kwedwa i ot, onoŋo watye wan aryo keken.
Ruth 4:19 Ci dako man obuto i kom latinne i dyewor, omiyo latin oto.
Ruth 4:20 En oa malo ki i dyewor, ci otiŋo woda woko ki ka ŋeta; ma onoŋo an anino woko, ka opyelo i kore, ka dok opyelo kom wode muto-ni i kora.
Ruth 4:562 
Ruth 4:21 Ka oo odiko, ci aa malo ka doto latinna; ci nen, anoŋo doŋ oto woko, Ka abedo ka ŋiyo kome, nen, pe en aye latinna ma anywalo-ni.”
Ruth 4:22 Ento dako mukene-ni owacci, “Pe kumeno; latin makwo-ni: aye mera, latin muto-ni meri.” Dako mukwoŋo-ni owacci, “Pe, latin muto-ni aye meri, latin makwo-ni aye mera.” Gubedo ka lok kumeno i nyim kabaka.
Ruth 4:23 Kabaka dok owacci, “Man wacci, ‘Man makwo-ni aye latinna, latinni en oto-ni’; mu kene gamo ni, ‘Pe; ento muto-ni aye latinni, makwo-ni aye mera.’ “
Ruth 4:24 Kabaka dok owacci, “Kella pala lucwan.” Ci gikelo pala lucwan i nyim kabaka.
Ruth 4:25 Kabaka ociko ni, “Gipok i latin makwo-ni aryo, wek gimi dul acel bot dako acel, ki dulle tuŋcel bot lawote.”
Ruth 4:26 Ci dako ma wode tye makwo-ni owaco bot kabaka ni, “A, rwoda, mi latin makwo-ni hote, pe inek aneka,” pien cwinye tye ka cwer pi latinne. Ento mukene- ni ogamo ni, “Gipok iye wek pe doŋ obed mera nyo meri.”
Ruth 4:27 Kabaka ogamo lokgi owacci, “Mi latin makwo bot dako mukwoŋo-ni. Pe ginek woko, en aye min latin-nu.”
Ruth 4:28 Ka jo Icrael guwinyo k it kop ma kabaka onolo-ni, ci gubedo ki lworo i kom kabaka; pien guniaŋ ni ryeko pa Lubaŋa tye i iye, omiyo oŋolo kop atir.
Ruth 4:1 Luker 4 Ludito wi tic pa Solomon ki lulo dul lobo
Ruth 4:1 Kabaka Solomon obedo kabaka ma loyo jo Icrael ducu.
Ruth 4:2 Dano magi aye gubedo ludito wi ticce: Ajaria wod pa Jadok obedo ajwaka pa Lubaŋa;
Ruth 4:3 Elikorep ki Akija ma awobe pa Cica gubedo lukarani, Yekocapat wod pa Akilud obedo laco lok ma timme;
Ruth 4:4 Benaya wod pa Yekoyada obedo ladit me mony; Jadok ki Abiatar gubedo ajwagi pa Lubaŋa;
Ruth 4:5 Ajaria wod pa Natan obedo ladit ma loyo lulo dul lobo; Jabud wod pa Natan obedo ajwaka ki larem kabaka;
Ruth 4:6 Akica obedo ladit ma gwoko gaŋ kai; ki Adoniram wod pa Abda obedo ladit ma loyo tic muroni.
Ruth 4:7 Solomon obedo ki lulo dul lobo apar wiye aryo ma giloyo wi Icrael ducu, ma ticgi obedo me coko cam pi kabaka ki jone ducu; dano acel acel miyo cam tyeko dwe acel i mwaka.
Ruth 4:8 Nyiŋgi ene: Ben-kur onoŋo loyo lobo godi me Epraim;
Ruth 4:563 
Ruth 4:9 Ben-deker onoŋo loyo Makaj, Caalbim, Bet-cemec ki Elon-bet-kanan;
Ruth 4:10 Ben-keced oloyo Arubot ki Coko ki lobo Keper ducu;
Ruth 4:11 Ben-abinadab oloyo Napat-dor ducu. (Onoŋo dakone obedo Tapat ma nya pa Solomon.)
Ruth 4:12 Baana wod pa Akilud oloyo Taanak, Megido ki Bet-cean ducu ma tye ka ŋet Jaretan ma i luŋ me Jejreel, ki cakke i Bet-cean nio i Abel-mekola ki nio kwede wa ka ŋet Jokmeam tuŋcel;
Ruth 4:13 Ben-geber oloyo Ramot-gilead, ki gaŋi matino pa Jair wod pa Manace ma gitye i lobo Gilead, kacel ki lobo Argob ma i Bacan ma tye iye gaŋi madito pyerabicel ma gicelo ki cel, ma dogcelgi gicego ki rii mola;
Ruth 4:14 Akinadab wod pa Iddo oloyo Makanaim;
Ruth 4:15 Akimaj oloyo lobo Naputali. En onoŋo onyomo Bacemat ma nya pa Solomon.
Ruth 4:16 Baana wod pa Kucai oloyo Acer ki Bealot;
Ruth 4:17 Yekocapat wod pa Parua oloyo lobo Icakar;
Ruth 4:18 Cimei wod pa Ela oloyo lobo Benjamin;
Ruth 4:19 Geber wod pa Uri oloyo dul lobo Gilead ma yam obedo lobo pa Cikon kabaka pa jo Amor ki pa Og kabaka me Bacan. Dok onoŋo tye lalo lobo acel ma loyo lobo Juda. Ryeko pa Solomon ki lonyone
Ruth 4:20 Jo Juda ki jo Icrael yam gidwoŋ ma rom ki kweyo ma i dog nam; gubedo ka cam ki ka mat ki yomcwiny.
Ruth 4:21 Solomon obedo ka loyo ker mapatpat ducu cakke ki i kulu Euprate nio wa i lobo pa jo Piliciti, ki nio wa i lobo Ejipt. Jo me ker meno gubedo ka tyero mot bot Solomon kun gitiyo bote i kare me kwone ducu.
Ruth 4:22 Cam ma gimiyo bot Solomon pi nino acel acel onoŋo romo moko kwon mapwotte guniya miya acel, moko kwon mukene guniya miya aryo,
Ruth 4:23 twoni mucwe apar, dyaŋi pyeraryo ma gikwayogi i-olet, romi miya acel, ma pe iribo iye til ki bure ki abur, ki gweni mucwe.
Ruth 4:24 En onoŋo bwoyo lobo ducu cakke ki i kulu Euprate dok kwede yo tuŋ potoceŋ, en aye cakke ki i Tipica nio wa i Gaja, kun loyo ki luker ducu cakke ki i kulu Euprate dok kwede yo tuŋ potoceŋ; obedo ki kuc i kabedo ducu murumo lobone.
Ruth 4:25 Juda ki Icrael bene gubedo mot ki kuc cakke ki i Dan nio kwede wa i Beer-ceba, kun dano acel acel bedo gire i te olokke ki i te odurone i kare pa Solomon ducu.
Ruth 4:564 
Ruth 4:26 Solomon obedo ki kabedo me gwoko aguragurane ma giromo gwoko iye aguragura alip pyeraŋwen pi ywayo gadigadine me lweny, ki lulweny alip apar wiye aryo ma giriŋo ki aguragura.
Ruth 4:27 Lulo dul lobo mapatpat gubedo ka miyo cam bot kabaka Solomon ki pi jo ducu ma gicito ka cam bote, kun dano acel acel miyo i dwene; pe gimiyo gin mo rem.
Ruth 4:28 Ki bel cayiri bene ki Teŋ kal pi cam pa aguragura ki pi aguragura madwirre gitero ducu i kabedo ma gimitogi iye, kun ŋat acel acel kelo kit ma giciko.
Ruth 4:29 Lubaŋa omiyo Solomon obedo ki ryeko ki niaŋ matut mada; tamme lac ma rom ki kweyo ma oyarre i dog nam.
Ruth 4:30 Kit meno ryeko pa Solomon okato ryeko pa jo ducu ma yo tuŋ wokceŋ, wa ki ryeko pa jo Ejipt ducu.
Ruth 4:31 En onoŋo ryek makato jo mu kene ducu, en laryeko makato Etan ma jo Jera, ki Eman, ki Kalkol ki Darda ma gin awobe pa Makol; ci nyiŋ Solomon oywek oromo i rok ducu ma orumogi.
Ruth 4:32 En bene obolo carolok ma romo alip adek; ki wer ma en ocako oromo alip acel ki abic.
Ruth 4:33 Oloko i komi yadi ocako ki i kom yat cedar ma tye i Lebanon nio kwede wa i kom anyero ma twi doŋo i kom cel got; oloko i kom lee tim bene, ki i kom winyo- gu, ki i kom gin ma lakalaka piny-gu, ki i kom rec-gu:
Ruth 4:34 Ci dano ma i rok ducu gubino ka winyo ryeko pa Solomon, dok gua ki bot luker ducu ma i wi lobo, ma guwinyo pi ryekone.
Ruth 4:1 Luker 5 Solomon ocikke ki kabaka Kiram (2 Tek 2.1-18)
Ruth 4:1 Kiram kabaka me Turo ocwalo luticce bot Solomon ka owinyo ni giwire ki moo me bedo kabaka me leyo ka tyen wonne, pien Kiram obedo ka maro Daudi nia wa con.
Ruth 4:2 Ci Solomon ocwalo lok bot Kiram ni,
Ruth 4:3 “Iŋeyo ni wora Daudi pe yam ogero ot pi nyiŋ Rwot Lubaŋane, pien lweny ki mony pa lumerok ma gurume omiyo gerone oloye, nio ka Rwot omiyo en oloyogi ducu.
Ruth 4:4 Ento i kare-ni Rwot Lubaŋa doŋ omiya yweyo i kabedo ducu; i kare-ni lamonewa mo doŋ pe, kadi wa peko mo.
Ruth 4:5 Pienno omiya atamo pi gero ot pi nyiŋ Rwot Lubaŋana, kit ma yam Rwot owaco bot wora Daudi ni, ‘Wodi ma abiketo i komkerri aye bigero ot pi nyiŋa.’
Ruth 4:565 
Ruth 4:6 Iyo, doŋ icik pi toŋŋa lwak yadi cedar me Lebanon. Luticca bene gibiribbe ki luticci, an abiculli lim me mucara pa luticci kit ma iyubo; pien iŋeyo ni pe tye dano mo ma i kinwa ma ŋeyo toŋo yadi macalo jo Cidon.”
Ruth 4:7 Ka Kiram owinyo lok pa Solomon lokke okweyo cwinye matek twatwal, ci owacci, “Gipwo Rwot Lubaŋa i kare man, ma doŋ omiyo bot Daudi wode ma laryeko me bedo Lalo rok man madit twatwal-li.”
Ruth 4:8 Kiram ocwalo lok bol Solomon kun wacci, “Atyeko winyo kwena ma icwalo bota; an atye ma aterre atera pi tiyo gin ducu ma imito 325 i kom lok ma dok kom bao yat cedar ki bao yat ciprec.
Ruth 4:9 Luticca aye gibikelone i dog nam nia ki i Lebanon; ka doŋ wabitweyo bao kacel ci gibikwan i wi pii macalo bwoda nio kwede i kabedo ma ibinyutta, ka doŋ wabigonyo kingi wo ko ka in doŋ ibigamogi ki kunnu; ci ibimiya cam pi jo ma i oda kit ma abimito kwede.”
Ruth 4:10 Kiram ocwalo lwak bao cedar ki ciprec bot Solomon kit ma en mito-ni,
Ruth 4:11 ci Solomon ocako miyo bot Kiram naŋo ma nyige ma romo guniya alippyerabicel me acama pa jone ma i ode, ki moo nyig jeituni ma giodo ma romo debe alip pyeraŋwen. Solomon obedo ka miyo jami magi ducu bot Kiram mwaka ki mwaka.
Ruth 4:12 Rwot obedo ka miyo ryeko bot Solomon kit ma yam ocikke kwede; ci kuc obedo i kin Kiram ki Solomon; gin aryo guketo gicikke i kingi.
Ruth 4:13 Kabaka Solomon ocako muroni pi tiyo tic matek i lobo Icrael ducu; girono dano alip pyeradek pi tic muroni.
Ruth 4:14 Ocwalogi i Lebanon, kun cwalogi ki alip apar apar dwe ki dwe pi leyo dog tic pa luwotgi. Gibedo i Lebanon dwe acel, dok gibedo paco tugi dwe aryo; Adoniram en aye ladit ma loyo lutic muroni ducu.
Ruth 4:15 Solomon onoŋo tye ki lutiŋ yec alip pyerabiro, ki jo ma gipayo godi ma i lobo godi ma giromo alip pyeraboro,
Ruth 4:16 ka dok imed iye ludito ma giloyo dog tic alip adek ki miya adek ma Solomon oketo, ma gin lulo lwak ma gitiyo tic.
Ruth 4:17 Gimuko godi madoŋo me wei, kit ma kabaka ociko, me keto guti me te ot ki godi ma gipayo mabeco.
Ruth 4:18 Kit meno lugedo pa Solomon ki pa Kiram, kacel ki jo Gebal, gubedo ka payo godi ki yu bo bao ki godi me gero ot.
Ruth 4:1 Luker 6 Solomon ogero ot pa Lubaŋa (2 Tek 3.1-14)
Ruth 4:566 
Ruth 4:1 Lacen ka mwaka okato miya aŋwen ki pyeraboro cakke ki i kare ma jo Icrael gua iye ki i lobo Ejipt, i mwaka me aŋwenne me ker pa Solomon me loyo jo Icrael, i dwe Jib , ma en aye dwe me aryone, en aye Solomon ocako gero iye ot pa Rwot.
Ruth 4:2 Ot ma kabaka Solomon ogero pi Rwot onoŋo borre romo futi pyerabo ŋwen, ki lacce futi pyeradek ki borre tuŋ malo romo futi pyeraŋwen wiye abic.
Ruth 4:3 Kicika ot ma i doggola me donyo, ma i nyim kicika me dye ot, borre romo futi pyeradek, ma rom ki lac me ot kikome, ki lac me kicika ma i nyim ot romo futi apar wiye abic.
Ruth 4:4 Oketo lwak dirica ot ki frem ma giketo odonyo i iye.
Ruth 4:5 Ogero gedo mukene ki woko ma orumo kicika ot ducu, en aye orumo dye ot, ki kabedo maleŋ ma i tyelo; ci oketo iye kicika odi matino ma orumo ot ducu.
Ruth 4:6 Kicika odi matino ma piny lacgi romo futi abiro ki nucu, kicika odi ma i dyere lacgi romo futi aboŋwen, ki me adekke lacgi romo futi apar ki nucu; pien noŋo ojwiko kicika ot ki woko kun bwoto ka ma rii me kicika odi matino buto iye, wek rii pe odony i kicika kor ot kikome.
Ruth 4:7 I kare ma gigero ot, gibedo ka gero ki godi ma giyubo woko cut ki i bur gweŋ ka ma gipayogi iye; mumi yo i kare ma gitye ka gero ot pa Lubaŋa-ni, nyol ki latoŋ ki jami tic ducu me nyonyo pe giwinnye i ye wacel.
Ruth 4:8 Doggola me donyo i kicika odi matino ma tye piny onoŋo tye yo acuc ka idonyo i ot, ci gidonyo i grofa ma i dyere kun giito ki rwom, ka dok gia ki i grofa ma i dyere giito i me adekke.
Ruth 4:9 Kit meno Solomon ogero or ci otyeko. Ogoyo dan ot ki rii yat cedar ma gipeto ki bao cedar bene.
Ruth 4:10 Ogero gedo mukene ki woko ma orumo ot ducu. Grofane acel acel borre ki malo romo futi abiro ki nucu; gikubo i kom ot kikome ki rii bao cedar.
Ruth 4:11 I kare-nu lok pa Rwot obino bot Solomon ma waco ni,
Ruth 4:12 “Pi ot ma it ye ka gerone, ka ce ibilubo cikka, kun ilubo kit ma aciko ducu, kun itiyo kwede, ci abimiyo lokka moko i kin an ki in, kit ma yam aloko kwede bot woru Daudi.
Ruth 4:13 Dok abibedo i kin jo Icrael, pe abibwoto jona jo Icrael.” Jami me i ot pa Lubaŋa (2 Tek 3.1-14)
Ruth 4:14 Solomon ogero ot kit meno ci otyeko.
Ruth 4:15 Ki i i ot oguro kor kicika ot ki bao yat cedar, cakke ki i dye ot piny nio kwede wa i kwori dan ot; opeto kicika ot me i ot ki bao kumeno, dok opeto dye ot piny ki bao ciprec.
Ruth 4:567 
Ruth 4:16 Dok ogero kicika ot ma i tyelo ki bao yat cedar, cakke kii dye ot piny nio kwede wa i kwori dan ot, kun bor me ot romo futi pyeradek. Ogero man ki i i ot wek obed kabedo maleŋ ma i tyelo, en aye kabedo maleŋ makato ducu.
Ruth 4:17 Ci kicika maditte, ma en aye dye ot ma i nyim kabedo maleŋ ma i tyelo-ni, borre romo futi pyerabicel.
Ruth 4:18 Bao cedar ma i i ot gigoro iye cal, cal keno munyak ki cal ature. I ot ducu obedo bao cedar keken, ma kom got pe nen.
Ruth 4:19 Oyubo kabedo maleŋ i i ot, i tyelo ot kikome, me keto canduk me gicikke pa Rwot.
Ruth 4:20 Kabedo maleŋ ma i tyelo-ni borre romo futi pyeradek, ki lacce futi pyeradek, ki borre tuŋ malo bene romo futi pyeradek; omwono kome woko ducu ki jabu ma giliyo maber. Otiyo bene keno tyer me bao cedar.
Ruth 4:21 Solomon omwono i ot woko ki jabu ma giliyo maber, dok oketo nyor jabu ma oŋolo dye ot arii i nyim kabedo maleŋ ma i tyelo, ka omwono kome woko ki jabu.
Ruth 4:22 Omwono kom ot woko ducu ki jabu, nio ka kom ot ducu otum maber. Ki keno tyer ma i kabedo maleŋ ma i tyelo bene en omwono kome woko ducu ki jabu.
Ruth 4:23 Ka dok opayo cal lukerubi aryo ki yat jeituni, oketogi i kabedo maleŋ ma i tyelo; lakerubi acel acel borre romo futi apar wiye abic.
Ruth 4:24 Ki bwom lakerubi muyarre, bwome acel romo futi abiro ki nucu, ki bwome mukene bene romo futi abiro ki nucu; cakke i kom lano wi bwome tuŋcel nio wa i lano wi bwome tuŋ mukene lacgi romo futi apar wiye abic.
Ruth 4:25 Lukerubi aryo ducu bocogi rorom, ki komgi bene rom.
Ruth 4:26 Bor kom lakerubi acel acel romo futi apar wiye abic.
Ruth 4:27 Oketo Lukerubi aryo ducu i kicika ma i tyelo ot-ti, kun bwom lukerubi aryo ducu guyaro woko wek bwom ŋat acel ogud kom kicika ot tuŋcel, ki bwom lakerubi me aryone bene ogud kom kicika ot tuŋ mukene-ni; ki bwomgi mukene lano wigi rwatte ki i dye ot.
Ruth 4:28 Ci omwono kom lukerubi woko ki jabu.
Ruth 4:29 Ogoro cal i kor kicika ot orumo woko ducu, cal lukerubi, ki cal yadi otit, ki cal ature; ogoro cal i kor kicika ot ma i tyelo ki kicika maditte bene.
Ruth 4:30 Dok omwono dye ot ki jabu, i kicika ma i tyelo ki i kicika maditte bene.
Ruth 4:31 Doggola me donyo i kabedo maleŋ ma i tyelo otiyo kikane aryo ki bao yat jeituni; rii me doggola ki okar doggola ryoryo gubedo latwoke abic.
Ruth 4:568 
Ruth 4:32 Oumo kom kika aryo me bao jeituni-ni ki cal lukerubi ma gigoro, ki cal yadi otit, ki cal ature. Omwono komgi woko ki jabu, ka olilo jabu i kom cal lukerubi ki i kom cal yadi otit ducu.
Ruth 4:33 Otiyo bene okar doggola me bao yat jeituni pi doggola me donyo i kicika maditte; otiyo latwoke aŋwen.
Ruth 4:34 Ka dok otiyo kika aryo ki bao yat ciprec; bao kika aryo-nu ducu gibanne abana.
Ruth 4:35 Ogoro cal lukerubi i komgi, ki cal yadi otit, ki cal ature. Omwono kom kika woko ki jabu ma oreyo, ka olilo mapwot i kom cal ma gigoro i komgi.
Ruth 4:36 Ogero dyekal ma i dyere ki godi apa ya latyeŋ adek, ki bao yat cedar tyeŋ acel.
Ruth 4:37 Onoŋo giketo guti me te ot pa Rwot i mwaka me aŋwen, i dwe Jib,
Ruth 4:38 ka dok i mwaka apar wiye acelle, i dwe Bul , ma en aye dwe me aboro-ni, en aye gityeko iye tic i kom ot ducu, kun onoŋo gityeko tic ducu iye kit ma onoŋo yam giporo kwede, Gerone otero mwaka abiro.
Ruth 4:1 Luker 7 Solomon ogero odi me gao bile
Ruth 4:1 Solomon dok ogero ode kikome pi mwaka apar wiye adek, ka otyeko ode ducu kakare.
Ruth 4:2 Ogero ot ma gicako nyiŋe Buŋa me Lebanon. Borre romo futi miya acel ki pyerabic, lacce romo futi pyerabiro wiye abic, ki borre tuŋ malo romo futi pyeraŋwen wiye abic; gigero ot-te ocuŋ i wi lwak wir yat cedar muryeyo latyeŋ adek, ki rii bao cedar ma giriyo i wigi.
Ruth 4:3 Dok giguro bao cedar me umo wi rii ma giriyo i wi wir pyeraŋwen wiye abic, ma guryeyo apar wiye abic i tyeŋ acel acel.
Ruth 4:4 Dok giketo frem me wan dirica ma guryeyo latyeŋ adek, kun dirica gikemme ki luwotgi ma guryeyo latyeŋ adek-ki.
Ruth 4:5 Doggola ducu ki dirica ducu gitiyogi latwoke aŋwen, kun dirica kemo dirica wadgi i tyeŋ adek.
Ruth 4:6 Dok otiyo ot mukene ma oketo iye wir mapol. Borre romo futi pyerabiro wiye abic, ki lacce romo futi pyeraŋwen wiye abic; dok tye ki latin of ma i doggola me donyo, ma oryeyo iye wir bene, ki bolo ma tye i nyime.
Ruth 4:7 Ka dok ogero ot mukene pi komker ka ma en biŋolo iye kop, en kicika me ŋolo kop kikome. Giguro bao cedar giumo kwede kom kicika ot, i i ot, cakke ki i dye ot piny nio kwede wa i kwori dan ot.
Ruth 4:569 
Ruth 4:8 Dok ode kikome ma en bedo iye, ma tye i dyekal mukene ma i ne ot ŋolo kop, gigero lakite acel-lu. Solomon dok ogero ot macalo odi mukene-nu pi nya pa Parao ma en onyomo-ni.
Ruth 4:9 Odi magi ducu gigerogi ki godi me wel ma gipayogi muporo kit por ma gimito, kun gibaro ki mucumeno, kun gipayo ŋegi ki igi gubed mapwot, cakke ki i kom guti te ot nio kwede wa i kom godi ma giriyo i wiye, doko cakke ki i dyekal me ot pa Rwot nio kwede wa i dyekal madit.
Ruth 4:10 Guti te ot obedo godi mabeco me wel, godi madoŋo mada ma ditogi romo futi apar wiye aryo ki apar wiye abic.
Ruth 4:11 I wi guti te ot bene giketo iye godi me wel ma gipayogi muporo kit por ma gimito, kacel ki bao cedar.
Ruth 4:12 Cel me dyekal madit bene giryeyo iye godi apaya latyeŋ adek ma gurumo dyekal woko, ki bao yat cedar tyeŋ acel. Cel me dyekal ma i iye ma tye i nyim ot pa Rwot bene onoŋo tye kit meno, ki kicika ot ma i doggola me donyo i ot pa Rwot bene. Tic pa Kiram i ot pa Lubaŋa
Ruth 4:13 Kabaka Solomon ocwalo kwena ci gikelo Kiram ki i Turo.
Ruth 4:14 En onoŋo wod pa daa-to mo ma i kaka pa Naputali, wonne aye dano me Turo ma ladiro tic me teto jami mola. Kiram dano ma laryeko mada, ma ladiro tic bene, ma opit pi tiyo gin ducu ma dok i kom tic ki mola. Obino bot: kabaka Solomon, ci otiyo ticce ducu. Wir-mola (2 Tek 3.15-17)
Ruth 4:15 Oliyo wir mola aryo. Wir acel acel borre romo futi pyeraryo wiye abiro. Gipimo kore ki tol ci ditte oromo futi apar wiye aboro, kun iye twolo, kome ducu kinoŋ ma romo nyig cin aŋwen.
Ruth 4:16 En dok otiyo lalukana wigi ki mola ma giliyo me aketa i wi wir aryo ducu. Lalukana acel acel borre romo futi abiro ki nucu.
Ruth 4:17 Dok otiyo obwo aryo ma gikedogi ki nyor pi lalukana aryo ducu ma gitye i wi wir; otiyo obwo acel pi lalukana acel, ki acel pi lalukana mukene bene.
Ruth 4:18 Otiyo cal okwer pomegranat bene kit meno, Ka otiyo, ci odwalogi i kom nyor latyeŋ aryo i kom obwo me laum kom lalukana ma gicibo i wi wir; otimo lalukana mukene bene kit meno.
Ruth 4:19 Lalukana ma gitye i wi wir ma i kicika ot ma i doggola-ni bocogi romo futi abicel, ma gitiyo calo ature leŋa.
Ruth 4:570 
Ruth 4:20 Giketo lalukana aryo ducu i wi wir aryo, i wi doge ma gilulo ma ka ŋet obwo ma giumo kwede-ni; onoŋo tye iye cal okwer pomegranat miya aryo, ma gidwalo latyeŋ aryo; ki lalukana mukene bene tye ki mere ma rom meno.
Ruth 4:21 Ocibo wir i nyim kicika ot ma i doggola me donyo i ot pa Lubaŋa. Oketo wir acel yo tuŋ acuc, ci ocako nyiŋe Jakin, ka dok oketo wir mukene yo tuŋ acam, ci ocako nyiŋe Boaj.
Ruth 4:22 Giketo cal ature leŋa i wi wir aryo ducu. Tic i kom wir otum kumeno. Nam mola (2 Tek 4.2-5)
Ruth 4:23 Kiram dok otiyo nam ki mola ma giliyo. Otwodde aduno ma lacce romo futi apar wiye abic cakke i doge tuŋcel nio i doge tuŋ mukene; borre tuŋ malo romo futi abiro ki nucu. Gipimo doge ki tol ci oromo futi pyeraŋwen wiye abic.
Ruth 4:24 Ki i te doge ki piny tye iye cal keno munyak ma orumo kom nam ducu, ma romo futi pyeraŋwen wiye abic; cal keno giryeyo latyeŋ aryo. I kare ma giliyo nam, giliyo ki cal keno i kome lawaŋacel.
Ruth 4:25 Gicibo nam ocuŋ i wi cal twoni dyaŋi apar wiye aryo. Giketo twoni adek gineno yo tuŋ acam, ki adek gineno yo tuŋ potoceŋ, adek gineno yo tuŋ acuc, ki adek gineno yo tuŋ wokceŋ. Gicibo nam ocuŋ i kom cal twoni-nu kun ŋegi ducu odok tuŋ iye.
Ruth 4:26 Kome kinoŋ ma romo incic adek; doge gitiyo macalo dog kikopo, ma rom ki ature leŋa; dok piine romo debe alip aŋwen. Litino gadigadi
Ruth 4:27 Dok otiyo litino gadigadi apar me mola, Acel acel borre futi abicel, lacce bene futi abicel, ki borre tuŋ malo futi aŋwen ki nucu.
Ruth 4:28 Man aye kit ma gitiyo kwede gadigadi matino-ni: gipeto mola ma apada i bute ducu, ma okubbe ki rii mola.
Ruth 4:29 I kom mola ma apada ma okubbe ki rii mola-ni gigoro iye cal labwor, ki cal twoni dyaŋi, ki cal lukerubi, Rii mola bene gidero doggi ki cal nyor mudwalle ka wi labwor ki dyaŋi, ki ka tyengi bene.
Ruth 4:30 Latin gadigadi acel acel obedo ki lawala mola aŋwen ki bolti me mola. Ka dok i twoke aŋwen ducu tye iye laten otako. Laten-ni giliyo aliya kun gidwalo cal nyor i butgi.
Ruth 4:31 Doge onamme ki i i gin muluŋŋe ma ocuŋ malo, kun borre romo futi acel ki nucu. Doge-ni otwodde atwoda macalo gitiyo tedi te gin mo-ni, tutte romo futi aryo ki incic mogo. Doge-ni gidero kun gigoro iye cal, dok mola apada ma gipeto i kom litino gadigadi-ni obedo latwoke aŋwen, pe otwodde atwoda.
Ruth 4:571 
Ruth 4:32 Lawala aŋwen tye i te mola apada-ni; bolti pa lawala gukubbe ki gadigadi; bor pa lawala romo futi aryo ki incic mogo.
Ruth 4:33 Gitiyo lawalane macalo lawala me gadigadi lweny; boltigi, ki doggi, ki cilligi, ki abbugi giliyogi aliya.
Ruth 4:34 Giketo latyelle aŋwen i twoke aŋwen ma i kom gadigadi acel acel; latyelle ducu okubbe kacel ki gadigadi.
Ruth 4:35 Ki i wi gadigadi giketo iye gin muluŋŋe ma borre tuŋ malo romo incic aboŋwen; dok tuŋ wi gadigadi latyelle ki mola ma apadane gukubbe kacel kwede.
Ruth 4:36 I kom latyelle ki i kom mola ma apada gigoro iye cal lukerubi, ki cal labwor-gu, ki cal yadi otit, ka ma romo gorone, ki cal nyor mudwalle i ŋetgi.
Ruth 4:37 Kiram otiyo kit gadigadi macalo meno apar; gin ducu giliyogi marom, kun ditogi rom, calgi bene rom.
Ruth 4:38 Ka dok otiyo otako mola apar, kun otako acel acel gitwero onyo iye pii ma romo debe pyeraboro. Otako mola acel acel lacce romo futi abicel. Otiyo otako mola acel acel me aluta i gadigadi mola apar ducu.
Ruth 4:39 Oryeyo gadigadi abic i ŋet ot pa Lubaŋa yo tuŋ acuc, ki abic yo tuŋ acam ka oketo nam i twok ot ka ma bute yo tuŋ acuc ki bute yo tuŋ wokceŋ gurwatte iye. Nyiŋ jami ducu ma gitiyo pi ot pa Lubaŋa (2 Tek 4.11–5.1)
Ruth 4:40 Kiram dok otiyo lwak agulu ki akwaya Latokke ki becen-gu. Kit meno otyeko tic ducu ma i kom ot pa Rwot pi kabaka Solomon.
Ruth 4:41 Otiyo wir aryo, ki lalukana aryo ma oluŋŋe macalo agulu ma giketo i wi wir, ki obwo aryo me umo kom lalukana aryo ma oluŋŋe ma obedo i wi wir-ri.
Ruth 4:42 Dok otiyo cal okwer pomegranat miya aŋwen pi obwo aryo-nu, kun cal okwer pomegranat giryeyo latyeŋ aryo i kom obwo acel acel me umo kom lalukana aryo ma oluŋŋe ma obedo i wi wir.
Ruth 4:43 Dok otiyo litino gadigadi apar ki otako mola apar ma giluto i gadigadi;
Ruth 4:44 ki nam acel, ki cal twoni dyaŋi apar wiye aryo ma giketo nam ocuŋ i komgi.
Ruth 4:45 Lwak agulu ducu, ki akwaya latokke-gu, ki becen-gu, jami magi ducu ma i ot pa Rwot, ma Kiram otiyogi pi kabaka Solomon, obedo me mola ma gijwane maleŋ.
Ruth 4:46 Kabaka omiyo giliyo mola meno i pwor kulu Jordan, ka ma lobo agulu tye iye, i kin Cukot ki Jaretan.
Ruth 4:47 Solomon oweko jami-ni ducu ma pe gipimo pekgi, pien onoŋo jami dwoŋ twatwal, omiyo pek me mola ma gitiyo kwede pe giŋeyo.
Ruth 4:572 
Ruth 4:48 Kit meno bene Solomon omiyo gitiyo jami ducu ma mitte i ot pa Rwot, gin ene: keno tyer me jabu, meja me jabu pi mugati me aketa i nyim Rwot.
Ruth 4:49 Okar-mac me jabu ma giliyo maber ma guryeyogi i nyim kabedo maleŋ ma i tyelo, abic yo tuŋ acuc ki abic yo tuŋ acam; ki lwak cal ature ki laput-gu, ki boyi lakar mac, ducu me jabu;
Ruth 4:50 ki kikopo-gu, magac-gu, becengu, atabo me odok aceta ki weer me waŋo mac, ducu me jabu ma giliyo maber; ki pata jabu ma giketo i kom kika me donyo i kicika ma i tyelo, en aye kabedo maleŋ makato ducu, ki i kom kika me kicika maditte ma i ot pa Lubaŋa.
Ruth 4:51 Tic ducu ma kabaka Solomon otiyo i kom ot pa Rwot otum kit meno, Solomon dok okelo iye jami ducu ma yam wonne Daudi odyerogi bot Rwot; okelo ryal ki jabu ki jami mukene-gu ducu, okanogi i ot kano lim ma i ot pa Rwot.
Ruth 4:1 Luker 8 Solomon okelo canduk me gicikke i ot pa Lubaŋa (2 Tek 5.2–6.2)
Ruth 4:1 Solomon ocoko ludoŋo pa jo Icrael ki ludito wi kaka ducu, ma gin aye rwodi kaka ma i doggola pa kwarogi ma i kin jo Icrael, ci gubino i nyim kabaka Solomon i Jerucalem pi kwanyo canduk me gicikke pa Rwot ki i gaŋ kal pa Daudi ma gilwoŋo ni Cion.
Ruth 4:2 Lwak jo Icrael ducu gucokke bot kabaka Solomon i kare me kwero nino madito me dwe Etanim, ma en aye dwe me abiro.
Ruth 4:3 Ci ludoŋo ducu pa jo Icrael gubino, ka ajwagi pa Lubaŋa gucako tino canduk.
Ruth 4:4 Gutero canduk pa Rwot, ki kema me rwatte, kacel ki jami maleŋ ducu ma yam tye i kema; ajwagi ki Lulevi guterogi.
Ruth 4:5 Kabaka Solomon ki lwak jo Icrael ducu ma gucokke bote-ni gin ducu gitye kacel kwede i nyim canduk, kun gitumo lwak romi ki twoni-gu mapol ma welgi pe kwanne dok pe nene bene.
Ruth 4:6 Kit meno ajwagi gukelo canduk me gicikke pa Rwot wa i kabedone, i kabedo maleŋ me ot pa Lubaŋa, ma en aye kabedo maten makato ducu-m, CI guketo piny i te bwom Lukerubi.
Ruth 4:7 Pien Lukerubi guyaro bwomgi ka wi kabedo me canduk wek Lukerubi guum wi canduk woko, kacel ki tal latiŋŋe ducu.
Ruth 4:8 Tal latiŋŋe onoŋo giboco, omiyo wigi nen ki i kabedo maleŋ ma i tyelo-ni, ento onoŋo pe gitwero nenogi ki woko; dok pud gitye kunnu wa onyoo.
Ruth 4:9 Gin mo onoŋo pe i canduk, kono kidi aryo ma apada keken ma yam Moses oketo iye i Koreb, ka ma yam Rwot oketo iye gicikke ki jo Icrael, i kare ma gia ki i lobo Ejipt.
Ruth 4:573 
Ruth 4:10 Ka ajwagi gukato woko ki i kabedo maleŋ, ci pol obino opoŋo i ot pa Rwot woko;
Ruth 4:11 pienno omiyo ajwagi pe gitwero cuŋ ka tiyo ticgi, pi pol meno pien deyo pa Rwot noŋo opoŋo i ot pa Rwot woko.
Ruth 4:12 Ci Solomon owacci, “Rwot yam oketo cen i polo, ento en owacci ebedo i pol macol licuc.
Ruth 4:13 Agerri doŋ ot ma ocudo malo, wek obed kabedoni ma ibedo iye matwal.” Lok pa Solomon bot lwak (2 Tek 6.3-11)
Ruth 4:14 Ka dok kabaka olokke, ci olamo gum i kom lwak jo Icrael ma gucokke ducu, kun jo Icrael ma gucokke-ni gucuŋ mot.
Ruth 4:15 Kabaka owacci, “Gipwo Rwot, Lubaŋa pa Icrael, ma doŋ ciŋe otyeko cobo gin ma yam oloko ki doge bot wora Daudi-ni, kun owacci,
Ruth 4:16 ‘Nia wa i kare ma akwanyo jona jo Icrael ki i Ejipt, peya ayero gaŋ mo ma i kaka ma i Icrael ducu pi gero iye ot mo, wek nyiŋa obed iye; ento ayero mera Daudi wek olo lwakka jo Icrael.’
Ruth 4:17 I kare-nu onoŋo wora Daudi obedo ki tam i cwinye me gero ot pi nyiŋ Rwot, Lubaŋa pa Icrael.
Ruth 4:18 Ento Rwot aye owaco bot wora Daudi ni, ‘Kit macalo onoŋo doŋ tam tye i cwinyi me gero ot pi nyiŋa, itimo ber pi keto lok meno i cwinyi.
Ruth 4:19 Ento pe in aye dok ibigerra ot; wodi ma ibinywalo aye bigero ot pi nyina.’
Ruth 4:20 Ci Rwot doŋ otyeko cobo gin ma en ociko; pien an doŋ atyeko leyo ka tyen wora Daudi, an doŋ abedo i wi komker pa Icrael, kit ma yam Rwot ociko-ni, dok atyeko gero ot pi nyiŋ Rwot, Lubaŋa pa Icrael.
Ruth 4:21 Doŋ atyeko keto iye kabedo pa canduk pa Rwot ma tye iye gicikke ma Rwot con oketo ki kwariwa, i kare ma kwanyogi woko ki i lobo Ejipt.” Lega pa Solomon (2 Tek 6.12-42)
Ruth 4:22 Solomon dok ocuŋ i nyim keno tyer pa Rwot ki i nyim lwak jo Icrael ma gucokke ducu, otaŋo ciŋe malo okemo polo.
Ruth 4:23 Ci owacci, “Ai Rwot, Lubaŋa pa Icrael, pe tye Lubaŋa mo macalo in, kadi malo i polo nyo piny i wi lobo, ma tye ka gwoko gicikkene macalo in, ma inyuto mar meri ma pe lokke bot luticci ma gibedo ka lubi ki cwinygi ducu.
Ruth 4:24 Ibedo ka lubo gin ma yam itito bot wora Daudi; iyo gin ma yam iloko ki dogi, icako doŋ tiyo i kare man ki ciŋi, ci icobo ducu maber.
Ruth 4:574 
Ruth 4:25 Ai Rwot, Lubaŋa pa Icrael, doŋ ilub gin ma yam iciko bot laticci Daudi ma wora, kun iwacci, ‘Pe ibibedo laboŋo danoni mo ma bibedo i wi komker me Icrael, tekke awobeni gugwoko kitgi maber, kun gibedo ki kit kwo i nyima kit ma in ibedo kwede i nyima-ni.’
Ruth 4:26 Ai Lubaŋa pa Icrael, kombeddi mi lokki doŋ omok matek, kit ma yam iloko bot wora Daudi ma laticci.
Ruth 4:27 “Ento Lubaŋa bibedo i wi lobo-ni ada? Nen, kadi polo bene kulu ma malone twatwal-li pe romo in me bedo iye, ci ot ma agero-ni tidine rom mene kono!
Ruth 4:28 Kadi bed kit meno, an alegi iwiny legana, an Laticci, ki kit ma abako kwede doga, ai Rwot Lubaŋana; winy koko ki lega ma atye ka lego i nyimi tin.
Ruth 4:29 Waŋi aye iwek obed twolo dyewor ki dyeceŋ benebene me neno yo tuŋ bot ot man, en aye kabedo ma yam iwaco pire ni, ‘Nyiŋa bibedo kunnu,’ wek ibed ka winyo legana ma akelo boti kun alokke akemo kabedo man.
Ruth 4:30 Dok iwiny legana ki lega pa joni jo Icrael i kare ma wabako dogwa, ma walego wakemo kabedo man atir; iyo in doŋ ibed ka winyo bako doga ki i polo ka ma ibedo iye-ni; ci ka doŋ ityeko winyone, doŋ iwek balwa.
Ruth 4:31 “Ka ce dano mo otimo bal i kom wadi mo, ci gimiye okwoŋo kwoŋo pire, ka obino ce okwoŋo kwoŋo ki i nyim keno tyerri ma i ot man,
Ruth 4:32 ci in Lubaŋa iwiny ki i polo, ci iti gin ma mitte. Ŋol kop pa laticci-ni, imi kop olo dano mutiŋo alii, kun iketo gin ma en otimo i wiye kene, dok imi dano ma pe obalo olo kop kun itime ber ma oporo leŋcwinye.
Ruth 4:33 “Ka ce mony pa lumerok guloyo joni jo Icrael pi balgi ma gutimo i komi, ka ce guŋut, gudwogo boti, ci gucako tuco nyiŋi, ma gilego in ka gibako doggi boti i ot man,
Ruth 4:34 ci in iwinygi ki i polo, iwek bal pa joni jo Icrael, ka dok idwokgi cen wa i lobo ma yam imiyo bot kwarogi.
Ruth 4:35 “Ka ce polo ocegge woko, ma kot mo pe ocwer pi lakit balgi mo i komi, ka ce lwakki gucako lega kun gikemo in i kabedo man, kun gituco nyiŋi, ka guŋut ci gubwoto balgi woko i kare ma iketo can i komgi-ni,
Ruth 4:36 ci in Lubaŋa iwinygi ki i polo, iwek balgi, gin joni jo Icrael, dok ipwonygi ki kit yo maber ma myero gulubi; ci doŋ imi kot ocwer i loboni-ni ma yam imiyo bot lwakki obed megi.
Ruth 4:37 “Ka ce kec opoto i lobo, ka kono two gemo opoto, nyo ka bel obwarre nyo odoko ocone, nyo ka bonyo opoto nyo okwil obino, ka ce merok pa joni orumogi woko i gaŋgi mo, nyo kadi bed kit gemo aŋo, nyo kit two mo-ni,
Ruth 4:575 
Ruth 4:38 ka ce lwakki gucako lego nyo bako doggi boti, kadi bed dano acel kok boti, nyo joni jo Icrael ducu, kun dano acel acel ŋeyo kit atwom ma i cwinye, ka ce otaŋo ciŋe okemo ot man;
Ruth 4:39 ci in Lubaŋa iwinygi ki i polo ka ma ibedo iye-ni, iwek balgi, ci iti gin ma mitte. Tim dano acel acel kit ma iŋeyo kwede cwinye, ma rwatte ki kit kwone ducu, pien in aye, in keni, iŋeyo kit cwiny pa dano ducu.
Ruth 4:40 Meno bimiyo gibedo ka lwori nino ducu ma gibedo iye i lobo ma yam imiyo bot kwarowa.
Ruth 4:41 “Obed kit meno bene ka ce larok mo, ma pe joni jo Icrael, obino kany ma oa ki i lobo mo mabor, kun obino pi yweka me nyiŋi;
Ruth 4:42 pien gibiwinyo pi nyiŋi madit-ti, ki pi twero me badi ki kit ma iryeyo ki ciŋi pi konyo joni, Ka ce larok mo obino ce ocako lega ma okemo ot man,
Ruth 4:43 ci in Lubaŋa iwiny ki i polo ka ma ibedo iye-ni, itim kit gin ducu ma larok-ki okok kwede i nyimi, wek rok ma wi lobo ducu guŋe nyiŋi, galwori, kit ma lwakki jo Icrael gilwori-ni, dok wek guŋe maber ni, ot man ma agero-ni gilwoŋo ki nyiŋi keken.
Ruth 4:44 “Ka ce lwakki gucito ka lwenyo ki lumerokgi i kabedo mo ducu ma icwalogi iye, ka ce gukelo legagi boti in Rwot ma gukemo gaŋ man ma in iyero, ki ot man ma agero pi nyiŋi-ni,
Ruth 4:45 ci in iwiny legagi ki bako doggi ki i polo, ikony korgi ka ineno lokgi tye atir.
Ruth 4:46 “Ka ce gutimo bal i komi, pien pe tye dano mo ma pe balo, ka ce kiniga omaki i komgi, ci imiyogi i ciŋ lamerok mo ma oyakogi ci oterogi i opii wa i lobo pa lumerokgi, ka mabor nyo ka macok, iwiny legagi.
Ruth 4:47 Ka cwinygi otamo lok ki i lobo ma giterogi iye i opii-ni, ce guŋut ci gubako doggi boti ki i lobo ma gitye iye i ciŋ luyakgi, kun gikok ni, ‘Wabalo, waŋak woko ata, wati yo lwak bal-gu mapol’,
Ruth 4:48 ka ce guŋut ki tamgi ducu ki cwinygi ducu i lobo pa lumerokgi ma yam oterogi i opii-ni, kun doŋ gilego i nyimi ma gukemo lobogi ma yam imiyo bot kwarogi, ki gaŋ ma nene iyero, ki ot man ma agero pi nyiŋi;
Ruth 4:49 ci in Lubaŋa iwiny legagi ki bako doggi ki i polo ka ma ibedo iye-ni, ci iye konyo korgi ka ineno lokgi tye atir.
Ruth 4:50 Dok iwek bal pa joni ma gubalo i komi pi tim aranyigi ducu ma gibalo kwede i nyimi, imi kica omak jo ma yam guterogi i opii-ni, kica ocak makogi i komgi.
Ruth 4:51 Pien gin aye lwakki kikome, gin joni kikome ma yam ikwanyogi ki i Ejipt, ma obedo calo buk mac me teto nyonyo ma otwak me waŋogi.
Ruth 4:576 
Ruth 4:52 Wek waŋi onen kit bako dog pa laticci, ki bako dog pa lwakkijo Icrael, cik iti i komgi i kare ducu ma gikok boti.
Ruth 4:53 Pien yam dok ikoyogi pat ki i kin rok ma wi lobo ducu wek gubed joni kikome, kit ma yam ituco lokke ki i dog laticci Moses i kare ma yam ikwanyo kwarowa ki i Ejipt, ai Rwot Lubaŋa.” Lega me agikki
Ruth 4:54 Ka doŋ Solomon otyeko lego lega meno ducu kacel ki bako doge-gu i nyim Rwot, ci oa malo ki i nyim keno tyer pa Rwot ka ma onoŋo orumo iye coŋe, kun otaŋo ciŋe malo okemo polo.
Ruth 4:55 Ka doŋ ocuŋ, ci olamo gum i kom jo Icrael ma gucokke ducu kun daŋŋe ki dwane maloŋo ma waco ni.
Ruth 4:56 “Gipwo Rwot ma doŋ omiyo jone jo Icrael guywe, kit ma yam ociko ducu! I kom lok ducu mabeco ma yam ociko ki i dog laticce Moses, pe tye lok mo acel ma pe ocobo kakare.
Ruth 4:57 Rwot Lubaŋawa obed kwedwa kit ma yam obedo ki kwarowa-ni; pe obwotwa, pe otenywa ata,
Ruth 4:58 wek olok cwinywa odwok i kome. Kit meno wabilubo yone ducu, kun wagwoko lok ma en ociko, ki cikke ducu ma yam ociko ki kwarowa.
Ruth 4:59 Wek lok ma doŋ aloko ducu, ma abako ki doga i nyim Rwot-ti, obed cok i nyim Rwot Lubaŋawa dyeceŋ ki dyewor, wek en otim pira ma an laticee-ni, ki pi lwakke jo Icrael, gin ma tye atir i nino acel acel.
Ruth 4:60 Meno bimiyo rok ma wi lobo ducu ŋeyo ni, Rwot aye Lubaŋa kene; mukene peke.
Ruth 4:61 Wun wubed ki leŋic i kom Rwot Lubaŋawa, wulub cik ma en oketo, kun wugwoko lok ma en ociko ducu macalo wutiyo tin-ni.” Kwero ot pa Lubaŋa wek obed maleŋ (2 Tek 7.4-10)
Ruth 4:62 Ka dok kabaka ki jo Icrael ducu gucako tyero gitum i nyim Rwot.
Ruth 4:63 Solomon otyero gityer lakwecwiny bot Rwot ma romo twoni dyaŋi alip pyeraryo wiye aryo, ki romi alip miya acel ki pyeraryo. Kabaka kacel ki jo Icrael ducu gukwero ot pa Rwot kit meno.
Ruth 4:64 I nino meno bene kaba ka okwero kabedo ma i cwiny dyekal ma tye i nyim ot pa Rwot-ti, Otyero kunnu gitum awaŋa ki gityer me moko kwon ki moo dwolo me gityer lakwecwiny, pien keno tyer mola ma i nyim Rwot-ti onoŋo tidi twatwal, pe romo keto iye gitum awaŋa kacel ki gityer me moko kwon ki dwolo me gityer lakwecwiny-gu.
Ruth 4:577 
Ruth 4:65 Kit meno Solomon okwero nino madito i kare meno, kacel ki jo Icrael ducu. Onoŋo lwak gucokke mapol kun gua wa i yo ma donyo i Kamat nio wa i laora kulu me Ejipt, ci gubedo i nyim Rwot Lubaŋawa pi nino abiro.
Ruth 4:66 I kom nino me aborone Solomon ocwalo lwak gudok woko tugi. Lwak gupwoyo kabaka, ci gudok i pacogi ki yomcwiny madwoŋ, ma igi okwe pi gin ducu mabeco ma Rwot otimo pi laticce Daudi ki pi lwakke jo Icrael.
Ruth 4:1 Luker 9 Rwot onen bot Solomon tyen me aryo (2 Tek 7.11-22)
Ruth 4:1 Ka Solomon otyeko gero ot pa Rwot, ki ode en kabaka, ki odi mukene ducu ma onoŋo en mitogi,
Ruth 4:2 ci Rwot dok onen bote tyen me aryone, kit ma yam onen bote i Gibeon ca.
Ruth 4:3 Rwot owacce ni, “Atyeko winyo legani, ki bako dogi ma iketo i nyima; atyeko lonyo ot man ma igero-ni obed maleŋ, aketo iye nyina wek obed iye matwal; dok waŋa ki cwinya bikemo kunnu nino ducu.
Ruth 4:4 Ki ma tuŋ boti, ka ce ibibedo ki kit kwo i nyima ma yam woru Daudi obedo kwede-ni, kun ii Ien dok cwinyi atir, ce ka itiyo gin ma aciko ducu kun igwoko cik ma aketo,
Ruth 4:5 ci an Lubaŋani abimoko komkerri me loyo jo Icrael matwal, kit ma yam aciko bot woru Daudi-ni kun awaco bote ni, ‘Pe ibibedo laboŋo danoni mo ma bibedo i wi komker me Icrael.’
Ruth 4:6 Ento ka ce in nyo likwayi wuŋak wuweko lubo kora, ma wukwero mako lok ma aciko ki cik ma aketo i nyimwu, ce wukobo woko ka tiyo bot lubaŋa mogo mukene kun wuworogi,
Ruth 4:7 ci miyo abityekojo Icrael woko ki i lobo ma yam amiyo botgi-ni; dok abikwanyo waŋa woko, pe doŋ aneno ot man, ma doŋ alonyo bedo maleŋ pi nyiŋa-ni; miyo nyiŋ jo Icrael bi doko carolok ki lok aboka i kin rok ducu.
Ruth 4:8 Ot man bi doko obur ma odurre lipim; miyo dano ducu ma gibikato ka ŋete gibiuro ki jwat kun giwacci, ‘Kit lok aŋo ma omiyo Rwot otimo lobo-ni ki ot man ki tim macalo man?’
Ruth 4:9 Ka dok gibiwacci, ‘Pien gubwoto Rwot Lubaŋagi ma yam okwanyo kwarogi ki i lobo Ejipt, ci gukobo i te loc pa lubaŋa mogo mukene, dok gubedo ka worogi ma kun gitiyo botgi bene; en aye lok mumiyo Rwot omiyo can opoto i komgi magwa- ni.’ ” Tic mukene ma Solomon otiyo (2 Tek 8.1-18)
Ruth 4:578 
Ruth 4:10 Gero odi aryo-ni ma Solomon ogero, gin aye ot pa Rwot ki ot pa kabaka, otero mwaka pyeraryo kulu,
Ruth 4:11 kun Kiram kabaka me Turo obedo ka miyo bot Solomon bao yat cedar ki bao yat ciprec, ki jabu bene kit ma en mito ducu. Lacen ka doŋ otum Solomon omiyo bot Kiram gaŋi pyeraryo ma i lobo Galilaya.
Ruth 4:12 Ento i kare ma Kiram oa ki i Turo ocito ka neno gaŋi ma Solomon omiyo bote- ni, oneno gaŋine pe guyomo cwinye.
Ruth 4:13 Kiram owaco bot Solomon ni, “Omera, man kono kit gaŋi aŋo ma imiya-ni?” Kit meno omiyo lobone gilwoŋo ni Kabul nio wa onyoo.
Ruth 4:14 Kiram onoŋo yam ocwalo bot Solomon jabu ma romo talanta miya acel ki pyeraryo.
Ruth 4:15 Man aye lok i kom tic muroni ma kabaka Solomon omiyo girono pi gero ot pa Rwot, ki ode kikome, ki Millo, ki cel me Jerucalem, kacel ki gaŋi magi, Kajor, Megido ki Gejer.
Ruth 4:16 Onoŋo Parao kabaka me Ejipt yam ocito omako Gejer ka owaŋo woko ki mac, ka dok oneko Lukaanan ma gibedo i gaŋ meno ci omiyo bot nyare ma Solomon onyomo, wek obed mot me nyommegi;
Ruth 4:17 ci Solomon ogero Gejer odoco. Girono bene dano pi gero Betkoron Mapiny,
Ruth 4:18 kacel ki Baalat, Tamar ma tye i tim me lobo Juda,
Ruth 4:19 ki gaŋi ducu me kano cam ma yam Solomon tye kwedgi, ki gaŋi me gadigadine me mony, gaŋi pa lulweny ma giriŋo ki aguragurane, ki kit gedo ducu ma Solomon omito gerogi i Jerucalem ki i Lebanon ki i lobo ma en loyo ducu.
Ruth 4:20 Likwayo pa jo ma pe gin jo Icrael ma yam gubwot ci gudoŋ i lobo ki i kom jo Amor, jo Kit, jo Perej, jo Kiv ki jo Jebuc,
Ruth 4:21 ma jwerogi woko liweŋ yam oloyo jo Icrael, gin aye Solomon oketo tic muroni i wigi macalo gin opii, kit macalo tye-ni nio wa onyoo.
Ruth 4:22 Ento Solomon pe omiyo jo Icrael tiyo tic macalo opii: gin gubedo askarine, ki ludito ticce, ludito wi mony, lukapten, ludito ma loyo gadigadi lweny, ki lulweny ma riŋo ki aguragura.
Ruth 4:23 Ludito pa Solomon ma giloyo dog tic ducu onoŋo giromo miya abic ki pyerabic; gin aye giloyo lwak ducu ma gitiyo tic ducu.
Ruth 4:24 Nya pa Parao odak woko ki i gaŋ kai pa Daudi, okobo i ode kikome ma Solomon ogero pire; ka dok lacen Solomon ogero Millo.
Ruth 4:25 Solomon obedo ka tyero gitum awaŋa ki gityer lakwecwiny tyen adek i mwaka acel acel, kun tyerogi i wi keno tyer ma otiyo pi Rwot-ti, ka dok wano odok eceta i nyim Rwot. Solomon otyeko tic me gero ot pa Rwot kit meno.
Ruth 4:579 
Ruth 4:26 Kabaka omiyo gipayo lwak mel i Ejion-geber, ma tye cok ki Elot i dog Nam Makwar i lobo Edom.
Ruth 4:27 Kiram ocwalo luticce ma gin lunam ma guŋiyo ki tic i nam wek guwot ki mel meno kacel ki jo pa Solomon.
Ruth 4:28 Gucito i Opir ka omo jabu ki kunnu; gukelo ma romo talanta miya aŋwen ki pyeraryo ci gudwogo kwede gumiyo bot kabaka Solomon.
Ruth 4:1 Luker 10 Kabaka ma dako me lobo Ceba olimo Solomon (2 Tek 9.1-12)
Ruth 4:1 I kare meno kabaka ma dako me Ceba owinyo pi yweka pa Solomon, ci obino bote ka temo iye ki peny matego.
Ruth 4:2 Obino i Jerucalem ki lwak jo madito ma gicom i kore, kacel ki kinaga-gu ma giyeyo aŋwece, ki jabu madwoŋ twatwal, ki litino godi me wel, Ka obino bot Solomon, ci otitte lok ducu ma onoŋo tye i cwinye.
Ruth 4:3 Solomon odok iye i pennye ducu; pe onoŋo tye lok mo wacel ma okanne ki bot kabaka, ma tucone oloye.
Ruth 4:4 Ka kabaka ma dako me Ceba oneno ryeko pa Solomon ducu, ki ot ma en ogero,
Ruth 4:5 ki cam ma i wi mejane, ki kit kabedo pa luditone, ki tic pa luticce ducu, ki boŋŋigi, ki lutiŋ kikopo-gu, ki gitum awaŋa ma en tyero i ot pa Rwot, ci tam otum woko ki i cwinye.
Ruth 4:6 Owaco bot kabaka ni, “Lok ducu ma i komi ma yam gitero bota ki i lobona, ki lok i kom ryekoni bene, onoŋo lokke tye kakare;
Ruth 4:7 ento yam pe aye lok ma gitero bota, nio ka abino aneno ki waŋa. Nen, pe gititta kadi wa nucune kulu, pien ryekoni ki lonyoni kato lok dog ma gitero bota.
Ruth 4:8 Monni gitye ki yomcwiny kuman! Luticci ducu gitye ki yomcwiny ma rom mene, ma gibedo ka cuŋ i nyimi jwijwi ka winyo lok me ryekoni!
Ruth 4:9 Gipwo Rwot Lubaŋani ma cwinye opwoyo in ci oketi i wi komker me Icrael! Pien Rwot omaro Icrael matwal, en aye mumiyo oketi ibedo kabaka, wek ibed ka ŋolo kop atir dok kakare.”
Ruth 4:10 En omiyo bot Solomon jabu madwoŋ ma romo talanta miya acel ki pyeraryo, ki lwak aŋwece mapatpat madwoŋ twatwal, ki lwak litino godi me wel, Aŋwece pe dok obino madwoŋ ma rom meno ma kabaka ma dako me Ceba omiyo bot Solomon.
Ruth 4:11 Dok bene mel ma Kiram kelo ki jabu ma i Opir okelo bao me yat almug madwoŋ twatwal, ki lwak godi matino me wel.
Ruth 4:580 
Ruth 4:12 Kabaka otiyo ki bao yat almug pi jeŋo kor ot pa Rwot ki kor ot pa kabaka. Otiyo kwede opuk bene ki naŋa pa luwer. Kit bao me almug macalo meno pe dok obino i lobo, pe dok onen, nio wa onyoo.
Ruth 4:13 Kabaka Solomon omiyo bot kabaka ma dako me lobo Ceba jami ducu ma cwinye omito, omiye gin ducu ma openyo, omedo ki gin ma en Solomon oyubo pi miyo bote muporo lonyone. Kit meno kaba ka me Ceba ocako wot me dok i lobone kacel ki luticce ducu. Lonyo pa Solomon ki ywekane (2 Tek 9.13-28)
Ruth 4:14 Lwak jabu ma obino bot Solomon i mwaka acel acel pekke onoŋo cok romo ratili alip pyerabiro,
Ruth 4:15 ma pe giribo iye ma obino ki tuŋ bot lucat-wil me paco ki me lobo ma woko, ki ma oa ki bot luker me lobo Arabia ki bot lulo dul lobo mapatpat me lobo Icrael.
Ruth 4:16 Kabaka Solomon otiyo kwodi madoŋo miya aryo me jabu, ma gitetogi ki nyol; i kom kwot acel acel odonyo iye jabu ma pekke cok romo ratili pyeraryo.
Ruth 4:17 Dok otiyo kwodi matinone miya adek ma gitetogi ki nyol, kun kwot acel acel giteto ki jabu ma pekke cok romo ratili abicel. Kabaka oketogi i ot ma gilwoŋo ni Buŋa me Lebanon.
Ruth 4:18 En dok otiyo komker madit me lak lyec, ci omwono kome woko ki jabu ma giliyo maber.
Ruth 4:19 Komker meno onoŋo tye ki rwomme abicel, ki i ŋe komker giketo iye cal wi wod twon. Ka ŋete tuŋŋi ki tuŋŋi giketo iye ka teno ciŋ dano, ki cal labwor aryo gucuŋ ka ŋet bad kom me teno ciŋ tuŋŋi ki tuŋŋi.
Ruth 4:20 Onoŋo tye bene cal labwor apar wiye aryo ma gucuŋ i agikki rwom abicel-li, tuŋŋi ki tuŋŋi tye komker mo ma yam gitiyo ma cal ki meno i te ker ducu.
Ruth 4:21 Jami ducu ma yam kabaka Solomon mato kwede onoŋo me jabu keken, wa jami ducu ma gitiyo kwedgi i ot Buŋa me Lebanon obedo me jabu ma giliyo maber. Pe tye iye jami me ryal mo acel, pien i kare pa Solomon pe tye ŋatti mo ma otamo pi ryal ni obedo gin mo.
Ruth 4:22 Onoŋo co tye ki lwak mel madonone ma giwoto i nam kacel ki mel pa Kiram. Mel man madoŋo-ni ma gilwoŋo ni mel me Tarcic yam dwogo cen ka mwaka okato adek adek kun gikelo jabu ki ryal ki lak lyec-gu, ki ayom-gu ki gunya-gu.
Ruth 4:23 Kabaka Solomon obedo dit makato luker ma wi lobo ducu pi lonyone ki pi ryekone.
Ruth 4:24 Dano me lobo ducu gubedo ka yenyo kit yo me neno wan Solomon, ki pi winyo kit ryekone ma Lubaŋa oketo i cwinye-ni.
Ruth 4:581 
Ruth 4:25 Dano acel acel tero motte bote, kun gitero jami me ryal ki me jabu-gu, ki ginaruka-gu, ki odok murra, ki aŋwece, ki aguragura ki kanagu mwaka ki mwaka. Solomon lacat aguragura ki gadigadi lweny (2 Tek 1.14-17;9.28)
Ruth 4:26 Solomon ocoko gadigadi lweny ki lulweny ma giriŋo ki aguragura. Obedo ki gadigadi lweny alip acel ki miya aŋwen, ki wegi aguragura alip apar wiye aryo, Oketo mogo i kingi i gaŋi me gadigadi lweny, ki mukene gubedo bote i Jerucalem.
Ruth 4:27 Kabaka Solomon Omiyo ryal odoko gin malam ma rom ki gweŋ-gu i Jerucalem, dok okelo yadi cedar mapol ata ma rom ki olam ma i bar Cepela.
Ruth 4:28 En yam limo aguragura ma a ki i Ejipt ki Kuc; lucat-wil pa kabaka gamogi ki i Kuc i wel lim ma onoŋo giyubo.
Ruth 4:29 Gadigadi lweny ma gia ki i Ejipt welgi onoŋo romo cekel me ryal miya abicel, ki aguragura acel welle cekel miya acel ki pyerabic; ka dok lucat-wil pa kabaka catogi bot luker ducu pa jo Kit ki bot luker me Ciria.
Ruth 4:1 Luker 11 Bal pa Solomon me bwoto woro Lubaŋa
Ruth 4:1 Kabaka Solomon obedo ka maro mon mapol: ma anyira rok mapatpat, Onyomo nya pa Parao, ki anyira Moab, ki anyira Ammon, ki me Edom ki me Cidon ki pa jo Kit-gu.
Ruth 4:2 Onyomogi ki i rok ma yam Rwot ojuko jo Icrael i komgi kun waco ni, “Pe wubinyomo anyiragi, kadi wa gin bene pe gibinyomo anyirawu, pien ada miyo giloko cwinywu dok cen ka lubo lubaŋagi.” Ento Solomon cwinye omaro anyira- nu matek.
Ruth 4:3 En obedo ki mon miya abiro ma gin ducu anyira pa luker, ki mon mukene ma aŋeca miya adek; ci monne guloko cwinye woko ada.
Ruth 4:4 Ka Solomon doŋ oti woko, ci monne guloko cwinye odok i kom lubaŋa mogo mukene, omiyo pe obedo ki leŋic i kom Rwot Lubaŋane, kit ma yam wonne Daudi obedo kwede.
Ruth 4:5 Solomon ocako lubo kit pa jok ma dako pa jo Cidon ma nyiŋe Acitoret, ki jok kipyeda pa jo Ammon ma gilwoŋo Milkom.
Ruth 4:6 Kit meno Solomon otiyo gin ma nen marac i wan Rwot, pe doŋ tiyo gin ma Rwot mito ki cwinye ducu, kit ma yam wonne Daudi otiyo-ni.
Ruth 4:7 Solomon dok ogero wan jok me woro Kemoc ma jok kipyeda pa jo Moab, ki me woro Molek ma jok kipyeda pa jo Ammon; oketo wan jogigi i wi got ma i ŋet Jerucalem yo tuŋ wokceŋ.
Ruth 4:582 
Ruth 4:8 Obedo ka timo kit meno pi monne ducu me rok mukene ma giwaŋo odok eceta dok gityero gitum bot lubaŋagi.
Ruth 4:9 Rwot okeco i kom Solomon, pien onoŋo cwinye doŋ oweko Rwot Lubaŋane woko, ma yam onen bote tyen aryo-ni,
Ruth 4:10 ma yam bene ociko Solomon i kom lok man kun waco bote ni pe olub kor lubaŋa mukene; ento en pe omako cik ma Rwot omiye-ni.
Ruth 4:11 Omiyo Rwot owaco bot Solomon ni, “Kit macalo cwinyi tye kit man, ma ikwero mako gicikkena ki cik ma aketo ma aciki kwede, an doŋ abimayo kerri woko, amiyo bot laticci.
Ruth 4:12 Ento pi woru Daudi miyo pe abitimo i kare-ni, ento abimayo woko ki i ciŋ wodi.
Ruth 4:13 Kadi bed kumeno, pe abikwanyo kerri woko ducu, ento abimiyo kaka acel bot wodi, pi nyiŋ laticca Daudi, ki pi Jerucalem ma yam ayero.” Lumerok pa Solomon
Ruth 4:14 Rwot okelo merok i kom Solomon, Adad ma jo Edom ma obedo wat pa Luker me Edom.
Ruth 4:15 Onoŋo yam i kare ma Daudi obedo i Edom, Joab ma ladit me mony ocito kunnu pi yiko kom dano ma gineko, ci oneko co woko ducu ma i Edom.
Ruth 4:16 I kare ca Joab ki jo Icrael gubedo kunnu dwe abicel kulu, nio ka gutyeko co ma i Edom woko ducu.
Ruth 4:17 Ento Adad oriŋowoko kacel ki jo Edom mogo ma gin Lutic pa wonne. I kare meno onoŋo Adad pud tidi.
Ruth 4:18 Gua woko ki i Midian gucito i Paran, ci gukwanyo co mogo ki i Paran gucito kwedgi i Ejipt bot Parao kabaka me Ejipt. Parao omiyo ot bot Adad ki cam, wa ki lobo bene.
Ruth 4:19 Adad olimo gum madwoŋ ki bot Parao, Parao dok omiye onyomo ywere ma Lamiŋ dakone kikome ma daker-ri, ma nyiŋe Tapanec.
Ruth 4:20 Lamiŋ Tapanec onywalo latin laco ki Adad, nyiŋe Genubat, ci Tapanec omiyo Genubat odoŋo i ot pa Parao kun bedo kacel ki awobe pa Parao.
Ruth 4:21 Ento ka Adad owinyo ki i Ejipt ni Daudi doŋ oto, ma giyike kacel ki kwarine, ki Joab ma ladit me mony bene otyeko to woko, ci Adad openyo Parao ni, “Wek doŋ aa woko ki boti, adok doŋ i lobowa.”
Ruth 4:22 Parao openye ni, “Gin aŋo ma pe inoŋo kany ma, ormyo imito dak woko i lobo tuwu-ni?” Adad ogamo ni, “Koŋ iwek acit mono.”
Ruth 4:23 Lubaŋa dok okelo merok mukene bot Solomon. Okelo Rejor ma wod pa Eliada, ma onoŋo yam oriŋo woko ki bot rwode Adadejer kabili ma Joba.
Ruth 4:583 
Ruth 4:24 En ocoko dano mapol ma gibedo bote, ci odoko ladit me buca mony pa luyak ki i ŋe nek ma Daudi onekogi kwede, Gucito i Damaciko, gubedo kunnu, ci guketo en obedo kabaka i Damaciko.
Ruth 4:25 En obedo Lamerok pa jo Icrael i kare pa Solomon ducu, obedo ka timo tim aranyi kit ma yam Adad timo-ni. Obedo ka loyo lobo Ciria, kun cwinye dagjo Icrael. Lok ma Lubaŋa oloko bot Jeroboam
Ruth 4:26 Dano mukene ma otiŋo ciŋe i kom kabaka Solomon obedo Jeroboam wod pa Nebat, ma jo Epraim me Jereda. En yam obedo latic pa Solomon; minne nyiŋe Jerua ma nene cware oto.
Ruth 4:27 Jeroboam otiŋo ciŋe i kom kabaka pi tyen lok man. I kare ca onoŋo Solomon obedo ka gero Millo dok ocego wan cel me gaŋ kal pa wonne Daudi ka ma yam gimuko woko-ni.
Ruth 4:28 Jeroboam onoŋo tye ki kero kome ki kwiri bene. Ka Solomon oneno ni en latin awobi ma kome mit i tic, ci omiye dit me loyo tic muroni ducu pa jo me ot pa Yucepu.
Ruth 4:29 I kare mo ma Jeroboam oweko Jerucalem okato woko, ci lanebi Akija ma Lacilo orwatte kwede iyo, kun onoŋo Akija oruko boŋo manyen. Gin aryo onoŋo girye kengi i dye tim.
Ruth 4:30 Ci Akija olunyo boŋo manyen ma oruko i kome-ni, oyeco iye dul apar wiye aryo.
Ruth 4:31 Ka ocako lok ki Jeroboam, owacci, “Gam dul boŋo apar-ri iter obed meri, pien Rwot Lubaŋa me Icrael owaco kuman ni. ‘Nen, an acok mayo ker woko ki i ciŋ Solomon, ci abimiyo kaka apar i ciŋi.
Ruth 4:32 Ento en bidoŋ ki kaka acel pi nyiŋ laticca Daudi, ki pi Jerucalem ma yam ayero- ni, en aye gaŋ ma yam ayero ki i kin kaka ma i Icrael ducu.
Ruth 4:33 Pien Solomon doŋ otyeko bwota woko, ocako woro gire Acitoret ma jok ma dako ma jo Cidon giworo-ni, ki Kemoc ma jok pa jo Moab, ki Milkom majok pa jo Ammon. En pe doŋ tye ka lubo kora, pe dok tiyo gin ma nen atir i waŋa, pe dok mako cik ma aketo, pe doŋ lubo cikka kit ma yam wonne Daudi olubo-ni.
Ruth 4:34 Ento pe abikwanyo ker woko ducu ki i ciŋe kikome; abimiyo en bedo laloc i kare me kwone ducu, pi laticca Daudi ma yam ayero, ma yam gwoko cikka ki cik ma aketo ducu.
Ruth 4:35 Ento abikwanyo ker woko ki iciŋ wode, abimiyo boti, gin kaka apar-ri ducu.
Ruth 4:36 Ci abimiyo kaka mo acel bot wode, wek laticca Daudi obed ki mac tara i nyima jwijwi i Jerucalem, i gaŋ ma yam ayero me keto iye nyiŋa.
Ruth 4:37 Abiketo in Jeroboam ibedo kabaka me Icrael, ci ibiloyo gin ma cwinyi mito ducu.
Ruth 4:584 
Ruth 4:38 Ka ce ibiwinyo cikka ma aciki kwede, ce ilubo yona, kun itiyo gin ma nen atir i waŋa, pi gwoko cikka ki gin ma aciko ducu kit ma yam laticca Daudi ogwoko-ni, ci abibedo kwedi; an aye abimiyo odi cuŋ matek atika, kit ma yam atimo pi Daudi- ni, dok abimiyo jo Icrael i ciŋi.
Ruth 4:39 Abiketo can i kom likwayo pa Daudi, ento canne pe bibedo matwal.’ “
Ruth 4:40 Solomon otemo neko Jeroboam ento Jeroboam oa woko, oriŋo i Ejipt bot Cicak kabaka me Ejipt, ci obedo gire i Ejipt nio ka Solomon oto. To pa Solomon (2 Tek 9.29-31)
Ruth 4:41 Lok kom Solomon mudoŋŋe ducu, ki gin ducu ma yam otiyo, ki ryekone, gityeko coyone ducu i buk me kwo pa Solomon.
Ruth 4:42 Kare ma Solomon oloyo kwede jo Icrael ducu kun bedo i Jerucalem oromo mwaka pyeraŋwen.
Ruth 4:43 Solomon oto ci oywe kacel ki kwarine, ka giyiko i gaŋ kal pa wonne Daudi. Rekoboam ma wode aye oleyo ka tyene.
Ruth 4:1 Luker 12 Jo Icrael gujemo i kom Rekoboam (2 Tek 10.1-19)
Ruth 4:1 Rekoboam ocito i Cekem, pien onoŋo jo Icrael ducu gumol gucito i Cekem ka keto en me bedo kabaka.
Ruth 4:2 Ka Jeroboam wod pa Nebat owinyo pire, ci oa ki i Ejipt odok cen; pien onoŋo Jeroboam pud tye i Ejipt ka ma yam oriŋo iye kabaka Solomon.
Ruth 4:3 Gicwalo lukwena ka lwoŋe, ci Jerobaom ki lwak jo Icrael ma gucokke ducu guwaco bol Rekoboam ni,
Ruth 4:4 “Woru oketo yec mapek i komwa. In doŋ ilok tic matego ma woru omiyowa, ki yec mapek ma en oketo i komwani obed mayot, ci wan wabibedo luticci.”
Ruth 4:5 Rekoboam ogamo ni, “Koŋ wudok cen wubed kunnu nino adek, ka dok wudwog bota kany.” Ci lwak gudok cen.
Ruth 4:6 Kabaka Rekoboam ocako poro lok ki ludoŋo muteggi, ma yam gicuŋ i nyim wonne ka miye tam i kare ma en pud kwo, ci openyogi ni, “Wun wumiya kit tam aŋo wek adok iye bot lwak man?”
Ruth 4:7 Gin guwacce ni, “Ka ce tin imito bedo latic pa lwak man kun itiyo pi konyogi, iloko botgi lok mabeco i kare ma ibidok iye i penygi, ci gin bene gibibedo luticci matwal.”
Ruth 4:8 Ento en obwoto lam pa ludoŋo muteggi woko, ocako dok poro lok ki awobe ma yalwakke, ma gicuŋ i nyime.
Ruth 4:585 
Ruth 4:9 Openyogi ni, “Wun wumiya kit tam aŋo wek adok iye ki lwak man ma gupenyo ni, ‘Wek yec ma woru oketo i komwa mapek-ki obed yot’?”
Ruth 4:10 Ci awobe ma yalwakke guwacce ni, “Ibidok iye bot lwak ma gupenyi kit man ni, ‘Woru yam omiyo yecwa odoko pek, ento in imi obed yot botwa’; in ibidok iye ki gin kit man ni, ‘Nyig ciŋa kinoŋ makato pyer wora.
Ruth 4:11 Doŋ abitiyo kit man: wora yam oketo yec mapek i komwu, an doŋ abimedo bedo mapek; wora yam pwodowu ki del anino, an abipwodowu ki yib oton.’ ”
Ruth 4:12 Jeroboam ki lwak ducu gubino bot Rekoboam i kom nino me adekke, kit ma onoŋo kabaka ocikogi.
Ruth 4:13 Kabaka odok i peny pa lwak ki gero, pien oweko tam ma ludoŋo muteggi gumiye.
Ruth 4:14 Oloko kwedgi kit ma awobe guyubo kun wacci, “Wora yam omiyo yecwu odoko pek, ento an abimedo bedo mapek. Wora yam pwodowu ki del anino an abipwodowu ki yib oton.”
Ruth 4:15 Gin mumiyo kabaka pe owinyo lok pa lwak, pien Rwot aye omiyo okwero, wek lokke ocobbe kakare ma yam en oloko bot Jeroboam wod pa Nebat kun ocwalo Akija ma jo Cilo ocito otito bote-ni.
Ruth 4:16 Ka jo Icrael guneno ni kabaka pe owinyogi, ci lwak gudok iye bote ni, “Wan watye ki wan po kwa aŋo i kom Daudi? Pe watye ki dul mo i kom latin pa Yece. Wun jo Icrael wudok i kemawu! In Daudi, doŋ inen odi keni.” Ci jo Icrael gupokke woko gudok i pacogi.
Ruth 4:17 Ento Rekoboam pud loyo jo Icrael ma gibedo i gaŋi ma i Juda.
Ruth 4:18 Kabaka Rekoboam ocwalo Adoram botgi, ladit ma loyo t ic muroni, ci jo Icrael ducu gucele ki got, guneke woko, Kabaka Rekoboam orune oito i gadigadi lwennye oriŋo kwede woko i Jerucalem.
Ruth 4:19 Kit meno-jo Icrael gujemo woko i kom luker me ot pa Daudi cakke ki i kare-nu nio kwede wa onyoo.
Ruth 4:20 Ka jo Icrael guwinyo ni Jeroboam odwogo, ci gucwalo kwena gulwoŋe, ci obino bot lwak ma gucokke, lwak gukete me bedo kabaka ma loyo jo Icrael ducu, Pe tye ŋatti mo ma dok olubo kor ot pa Daudi, kono kaka pa Juda keken. Lok ma lanebi Cemaya otito (2 Tek 11.1-4)
Ruth 4:21 Ka Rekoboam odwogo cen Jerucalem, ocoko jo ma giyero ki i kaka pa Juda ducu ki i kaka pa Benjamin, twoni lweny alip miya acel ki pyeraboro, pi lweny ki jo me ot pa Icrael wek gudwok ker bot Rekoboam wod pa Solomon.
Ruth 4:22 Ento lok pa Rwot obino bot dano pa Lubaŋa ma nyiŋe Cemaya kun wacci,
Ruth 4:586 
Ruth 4:23 “Wac bot Rekoboam wod pa Solomon ma kabaka me Juda, ki bot jo ducu me ot pa Juda, ki jo pa Benjamin, ki bot jo mukene ducu ni,
Ruth 4:24 ‘Rwot owaco ku man ni, Wun pe wubicito ka lweny i kom lutuwu ma gin jo Icrael. Wek dano acel acel odok cen i pacone, pien lok man oa ki bota.’ ” Gin ducu guwinyo lok pa Rwot, ci gudok cen i pacogi, kit ma Rwot owaco-ni. Jeroboam omiyo jo Icrael gubwoto woro Lubaŋa i Jerucalem
Ruth 4:25 Jeroboam ogero gaŋ Cekem i lobo godi me Epraim, ci obedo kunnu; ka dok oa ki kunnu ocito ogero gaŋ Penuel.
Ruth 4:26 Ka dok ocako lwodo lok ki i cwinye ni, “Kit ma tye-ni, ker bidok woko cen i ot pa Daudi.
Ruth 4:27 Pien ka ce lwak gibedo ka wirre ka tyero gitum wa i Jerucalem ka ma ot pa Rwot tye iye-ni, ci miyo cwiny lwak man bidok woko i kom rwotgi Rekoboam ma kabaka me Juda, ci miyo gibineka woko ka gidok bot Rekoboam kabaka me Juda.”
Ruth 4:28 Kit meno kabaka ocako yubo lok ci otiyo cal litino twoni aryo me jabu, ka owaco bot lwak ni, “Wun doŋ wubedo ka wirre wa i Jerucalem twatwal, meno doŋ oromowu, Doŋ wunen lubaŋawu, wun jo Icrael, ma yam gukwanyowu woko ki i lobo Ejipt.”
Ruth 4:29 Jeroboam oketo cal wod twon acel i Betel, ka dok oketo acel i Dan.
Ruth 4:30 Lok man odoko bal, pien jo Icrael gucako mol gicito bot wod twon acel ma tye i Betel, ki bot mukene ma tye i Dan.
Ruth 4:31 Jeroboam dok ogero odi me woro Lubaŋa i wi godi, kun keto iye ajwagi ma okwanyogi ki i kin lwak ata, ma pe gin jo Levi.
Ruth 4:32 Dok oketo nino madit obedo i dwe me aboro, i kom nino dwe apar wiye abic, ma rom ki nino madit ma bedo i Juda-ni, ci ocako tyero gitum i kom ke no tyer. Obedo ka tiyo kit meno i Betel, kun tyero gitum bot cal litino twoni ma en otiyo- ni. Dok oketo i Betel ajwagi ma okwanyo ki i kabedo me woro Lubaŋa i wi godi ma en oyubo-ni.
Ruth 4:33 Oito i keno tyer ma en otiyo i Betel i dwe me aboro, i nino dwe apar wiye abic, i nino ma cwinye otamo-ni; oketo nino madit pi jo Icrael, dok oito bene i keno tyer ka wano odok eceta.
Ruth 4:1 Luker 13 Lanebi mua ki i Juda ojuko Jeroboam
Ruth 4:1 Dano pa Lubaŋa mo oa ki i Juda ma Rwot ocwalo ki lokke wa i Betel, ka ma Jeroboam onoŋo ocuŋ iye ka ŋet keno tyer ka waŋo odok eceta.
Ruth 4:2 Dano meno ocako lok ki gero kun tito lok pa Lubaŋa i kom ke no tyer. Owacci, “Ai keno tyer, keno tyer, Rwot owaco kuman ni, ‘Nen ba, gibinywalo latin laco i ot
Ruth 4:587  pa Daudi ma nyiŋe Yocia. Ajwagi me kabedo me woro Lubaŋa ma i wi godi ma gibedo ka waŋo odok eceta i komi en binekogi woko i komi macalo gitum, ki cogo pa dano bene gibiwaŋogi i komi.’ “
Ruth 4:3 Omiyo lanyut i nino meno kun wacci, “Man aye bibedo gin ma nyuto ni Rwot aye oloko lok man: Gibimuko keno tyer-ri woko, ki buru ma i wiye-ni gibionyo woko piny.”
Ruth 4:4 Ka kabaka Jeroboam owinyo lok ma dano pa Lubaŋa owaco kun loko ki gero i kom 338 keno tyer ma i Betel, oryeyo ciŋe ki i ner keno tyer kun wacci, “Wumak dano-nu woko.” Ci bade ma oryeyo pi cimo dano-nu otugi tal woko cut, ma dolone wek odwog cen oloye woko.
Ruth 4:5 Ki keno tyer bene otugi muk woko, ki buru bene otugi ukke woko piny nia ki i wi keno tyer. Kumeno lanyut me lok pa Rwot ma dano pa Lubaŋa otito-ni ocobo kakare.
Ruth 4:6 Jeroboam owaco bot dano pa Lubaŋa ni, “Leg Rwot Lubaŋani kombeddi, wek odwok cwinye, ka doŋ ileg pira, wek bada odolle odwog i koma kakare.” Dano pa Lubaŋa olego Rwot, ci bad kabaka odolle odwogo cen kakare, obedo kit ma con ca.
Ruth 4:7 Kabaka owaco bot dano pa Lubaŋa ni, “Bin doŋ wacit paco, wek iciywe kunnu, ci abimiyi mot mo me pwoc.”
Ruth 4:8 Ento dano pa Lubaŋa ogamo dog kabaka ni, “Kadi bed imiya nucu jami ma i odi kulu, pe abiye donyo i odi wan kwedi. Dok pe abicamo kwon kadi wa mato pii-gu i kabedo man;
Ruth 4:9 pien Rwot ocika kit meno kun wacci, ‘In pe ibicamo kwon kadi wa mato pii-gu kunnu, dok pe ibidwogo ki yo ma icito kwede kunnu.’ “
Ruth 4:10 Kit meno en okwanyo yo mukene; pe odok cen ki yo ma ocito kwede i Betel-li.
Ruth 4:11 Onoŋo tye lanebi mo ma oti woko ma bedo i Betel. Awobene gucito gutitte gin ducu ma dano pa Lubaŋa otiyo i Betel i nino meno; ki lok ma oloko bot kabaka bene gutito bot wongi.
Ruth 4:12 Ci wongi openyogi ni, “En kono okwanyo yo mene?” Awobene gunyutte yo ma dano pa Lubaŋa ma oa i Juda-ni odok kwede cen.
Ruth 4:13 Ci owaco bot awobene ni; “Wutwena kom me bedo i wi kana,” Gutwene kom me bedo i wi kanane, ci en obedo i wiye.
Ruth 4:14 Ocita i kor dano pa Lubaŋa-nu, onoŋe obedo i te yat kworo. Owaco bote ni, “In aye i dano pa Lubaŋa ma oa i Juda-ni?” Ogamo ni, “An do!”
Ruth 4:15 Dok owacce ni, “Bin wacit paco kacel kweda ka camo kwon.”
Ruth 4:588 
Ruth 4:16 Dano pa Lubaŋa ogamo ni, “Pe myero adok kwedi cen, nyo donyo kwedi i ot, dok pe abicamo kwon kwedi kadi wa mato pii-gu i kabedo man;
Ruth 4:17 pien lok pa Rwot obino bota ma ocika ni. ‘In pe ibicamo kwon kadi wa mato pii- gu kunnu, dok pe ibidwogo ki yo ma icito kwede kunnu.’ “
Ruth 4:18 Lanebi muti ca ogamo doge ni, “An bene lanebi macalo in, dok lamalaika owacca lok pa Rwot kun wacci, ‘Cit icidwog ki lanebi ca paco, en obin kacel kwedi wa i odi wek ocam kwon ka omat pii-gu.’ ” Ento noŋo en obedo ka bwolo dano ca abwola.
Ruth 4:19 Dano ca odok cen kacel kwede, ci ocamo kwon i ode, ka omato pii-gu,
Ruth 4:20 kare ma gubedo ka cam wi meja, lok pa Rwot obino bot lanebi muti ca ma omiyo lawote odwogo cen i ode.
Ruth 4:21 Ocako lok ki gero bot dano pa Lubaŋa ma oa ki i Juda kun wacci, “Rwot owaco kuman ni, ‘In pe iworo dog Rwot, pe imako cik ma Rwot Lubaŋani ociki kwede,
Ruth 4:22 ento iye dwogo wako cen, dok ibedo ka camo kwon bene ki mato pii-gu i kabedo ma awacct m pe myero icam iye kwon kadi wa mato pii-gu. Pi meno pe gibiyiko komi i Lyel pa kwariwu.’ “
Ruth 4:23 Ka doŋ gityeko cam ki mat, won ot otweyo kom me bedo i wi kanane pi lanebi ma en omiyo odwogo cen.
Ruth 4:24 Ka dano meno ocito, labwor mo orwatte kwede i yo, ci omake oneke woko. Kome obuto i yo kun kana ocun ka ŋete, ki labwor bene ocun ka ŋet kom dano- nu.
Ruth 4:25 Dano ma gukato ka ŋete guneno kom dano ma obuto i yo, ki labwor ma ocuŋ ka ŋet kom dano-ni. Gubino gutito pire i gaŋ ma lanebi muti bedo iye-ni.
Ruth 4:26 I kare ma lanebi ma omiyo dano ca odwogo cen-ni owinyo pire, ci owacci, “Meno aye dano pa Lubaŋa ma pe oworo lok pa Rwot-ti; omiyo Rwot omiye i ciŋ labwor ma okaye oneke woko-ni, kit macalo Rwot oloko kwede bote.”
Ruth 4:27 Ci owaco bot awobene ni, “Doŋ wutwe kom i wi kana,” ci gutweyo kom i wi kana.
Ruth 4:28 Ocito onoŋo kom dano-nu gibolo iyo, kun kana ki labwor gucuŋ ka ŋet kome. Labwor bene pe omwodo kome, pe okayo kana bene.
Ruth 4:29 Lanebi muti-ni otino kom dano pa Lubaŋa-ni, oketo i wi kanane, ci okelo kome i gaŋŋe, wek gukum pire ka guyiko kome.
Ruth 4:30 Lanebi meno oyiko kom dano pa Lubaŋa i lyeŋe kikome; ci gukumo pire kun giwacci, “Can madit opoto i komi do, omera!”
Ruth 4:31 Ka doŋ gityeko yiko kome, ci lanebi-nu ociko awo bene ni, “Ka an doŋ ato, ci wuyika i lyel ma giyiko iye kom dano pa Lubaŋa-ni, wuket cogona ka ŋet cogone.
Ruth 4:589 
Ruth 4:32 Pien lok ma en ogerre kwede matek-ki onoŋo lok pa Rwot ma oloko i kom keno tyer ma i Betel, ki i kom odi ducu ma i kabedo me woro Lubaŋa ma gitye i gaŋi ma i Camaria. Lokke ducu bicobbe kakare ada.”
Ruth 4:33 I ne lok man mutimme-ni Jeroboam pe omedo ki weko kite maraco-ni. En dok omedde ki keto ajwagi me tic i kabedo me woro Lubaŋa ma i wi godi ma okwanyogi ki i kin lwak ata, Tekke onoŋo ŋat ma mito keken, ci kwere me bedo ajwaka cut, ci keto i ka woro Lubaŋa ma i wi godi-ni.
Ruth 4:34 Kit tim man aye odoko bal i kom jo me ot pa Jeroboam, mumiyo ode gikwanyo woko nio ka gityeko woko liweŋ ki i wi lobo man.
Ruth 4:1 Luker 14 Lok ma lanebi Akija otito i kom Jeroboam
Ruth 4:1 I kare meno two omako Abija wod pa Jeroboam.
Ruth 4:2 Jeroboam owaco bot dakone ni, “Cit iruk boŋŋi mapat wek pe ŋatti mo oŋe ni in i dako pa Jeroboam, ci icit i Cilo. Akija ma lanebi-ni tye kunnu, en aye yam owaco bo ta ni abibedo kabaka ma loyo lwak man.
Ruth 4:3 Ber iter mugati apar, ki capat bene, ki agulu moo kic, wek icit kwede bote, ci en birirti gin ma bitimme i kom latin.”
Ruth 4:4 Dako pa Jeroboam otimo kit meno, Ocito i Cilo ci ka doŋ oo kunnu ocito i ot pa Akija. Onoŋo Akija pe doŋ twero neno piny, pien wane doŋ ocor woko pi tiyone.
Ruth 4:5 Rwot owaco bot Akija ni, “Nen ba, dako pa Jeroboam tye ka bino boti. Obebino ka penyo dogi pi two pa wode, pien two omako malit.” Ci Rwot otito bote lok ducu ma myero owac bot dako-nu. Ka dako meno obino, onoŋo olokke odoko macalo dako mua ki ka mukene.
Ruth 4:6 Ento ka Akija owinyo kor tyene i kare ma en obino kwede i doggola-ni, ci otugi jole ni, “Dony ba, in dako pa Jeroboam. Piŋo ilokke idoko macalo dako mua ki ka mukene? Rwot ocika ki lok mapek i komi.
Ruth 4:7 In idok icitit bot Jeroboam ni, Rwot Lubaŋa pa Icrael owaco kuman ni, ‘An yam apilo wii aketi kwede i dit, ma kun akwanyi ki i kin lwak, ci aketi ibedo lalo lwakka ma gin jo Icrael.
Ruth 4:8 Yam amayo ker woko ki i ot pa Daudi, amiyo boti; ento in pe ibedo macalo laticca Daudi ma yam omako cikka ducu, kun lubo kora ki cwinye ducu, dok tiyo gin ma nen atir i waŋa keken.
Ruth 4:9 In aye doŋ itiyo bal ma okato jo ducu ma gukwoŋo nyimi, kun itiyo lwak lubaŋa piri keni, ki cal lubaŋa aliya-gu ma omiyo kiniga emaka, dok ityeko bola woko yo ŋeyi.
Ruth 4:590 
Ruth 4:10 Pienno abiketo can i kom jo me odi, in Jeroboam, abineko co ducu ma i odi ma i lobo Icrael, opii wa ki anywalli, Abijwero jo ma i odi ducu atyeko woko liweŋ, kit macalo dano wano cet dyaŋ nio ka owaŋo okur woko liweŋ-ŋi.
Ruth 4:11 Danoni ducu ma gibito i gaŋ, gwogi aye bimwodo komgi; ento dano ma gibito i dye tim ata, winyo aye bicamogi, an Rwot aye doŋ atyeko loko kit meno.’
Ruth 4:12 “In dako doŋ ia, icit i odi, Ka ce tyeni odonyo i gaŋ, ci latin bito woko.
Ruth 4:13 Jo Icrael ducu gibikumo pire, ka giyiko kome, En kene aye gibiyiko kome i Lyel ki i kin jo pa Jeroboam pien en kene aye i kin jo me ot pa Jeroboam ma Rwot Lubaŋa me Icrael onoŋo k it gin mo i kome ma oyomo cwinye.
Ruth 4:14 Rwot bikwanyo dano mo mukene ma bibedo kabaka ma loyo jo Icrael, en aye dano ma bityeko ot pa Jeroboam woko i kare man. Lacen aŋo doki?
Ruth 4:15 Rwot bipwodo Icrael nio wan ma kome myel calo lagada ma kwan i wi pii. En biputo jo Icrael woko ki i lobo man maber-ri ma yam omiyo bot kwarigi, ci bikeyogi woko ata loka kulu Euprate, pien gumiyo kiniga omako Rwot pi payo cal jok ma dako ma gilwoŋo Acera.
Ruth 4:16 Rwot bibwoto Icrael woko pi bal pa Jeroboam ma en obalo, ka dok omiyo jo Icrael bene gubalo-ni.”
Ruth 4:17 Dako pa Jeroboam oa ocako wot me cito i Tiŋa. Ka en oo i doggola ot ci latin otugi to woko cut.
Ruth 4:18 Jo Icrael ducu guyiko kome, ka dok gukumo pire kit ma yam Rwot owaco, ma laticce lanebi Akija oloko lokke.
Ruth 4:19 Lok kom Jeroboam mudoŋŋe ducu, ki kit ma olwenyo kwede i mony-gu, ki kit locce ducu, gityeko coyone i buk me Tekwaro pa Luker me Icrael.
Ruth 4:20 Kare ma Jeroboam obedo kwede ka loc oromo mwaka pyeraryo wiye aryo; ci oto, oywe kacel ki kwarine. Wode Nadab aye oleyo ka tyene. Loc pa Rekoboam kabaka me Juda (2 Tek 12.1-16)
Ruth 4:21 I kare meno Rekoboam wod pa Solomon obedo ka loyo lobo Juda. Rekoboam ocamo ker ma noŋo mwaka me ditte romo pyeraŋwen wiye acel, obedo ka loc i Jerucalem pi mwaka apar wiye abiro, Jerucalem aye gaŋ ma yam Rwot oyero ki i kin kaka ma i Icrael ducu pi keto iye nyiŋe. Nyiŋ min Rekoboam Naama, ma anyira Ammon.
Ruth 4:22 Jo Juda gutiyo gin ma nen marac i wan Rwot, ci gumiyo nyeko omake pi balgi ma gutiyo, ma okato bal ma yam kwarigi gutiyo ducu.
Ruth 4:23 Gugero wan jogigi i wi godi, gucibo wir jogi-gu ki cal jok ma dako ma gilwoŋo Acera i wi godi mabocone ducu, ki i wan ayweya ma pote oluk-gu.
Ruth 4:591 
Ruth 4:24 I lobogi onoŋo tye bene awobe ma lutim kwele i kom awo be wadgr i wan jogi. Lwak gutiyo kit tim kipyeda ducu ma rom ki bal pa rok ma yam Rwot oryemogi wo ko ki i nyim jo Icrael-li.
Ruth 4:25 I mwaka me loc pa Rekoboam me abicce en aye Cicak kabaka me Ejipt obino iye ka lweny i kom Jerucalem.
Ruth 4:26 Oyako jami ma gikano i ot lim pa Rwot, ki jami ma gikano i ot lim pa kabaka, Oyako jami woko ducu, oyako ki kwodi jabu ma yam Solomon otiyogi.
Ruth 4:27 Kabaka Rekoboam dok otiyo kwodi mukene ma kakagi; otiyo kwodi mola ci omiyogi i ciŋ ludito pa Lugwok kabaka, ma gigwoko doggola ot pa kabaka.
Ruth 4:28 I kare ducu ma noŋo kabaka cito i ot pa Rwot, lugwok en gimako kwodi, ka dok gidwokogi kakagi i ot kicika pa lugwok kabaka.
Ruth 4:29 Lok kom Rekoboam mudoŋŋe, ki gin ma en otiyo ducu gityeko coyone i buk me Tekwaro pa Luker me Juda.
Ruth 4:30 Lweny obedo i kin Rekoboam ki Jeroboam kare mapol.
Ruth 4:31 Rekoboam oto oywe kacel ki kwarine ci giyike kacel ki kwarine i gaŋ kal pa Daudi. Nyiŋ minne Naama ma anyira Ammon, Wode Abijam aye oleyo ka tyene.
Ruth 4:1 Luker 15 Loc pa Abijam kabaka me Juda (2 Tek 13.1-22)
Ruth 4:1 I mwaka me apar wiye aboro me loc pa Jeroboam wod pa Nebat en aye Abijam ocako loyo iye jo Juda.
Ruth 4:2 Obedo ka loc i Jerucalem pi mwaka adek. Nyiŋ minne Maaka ma nya pa Abicalom.
Ruth 4:3 En otimo kit bal ducu ma wonne ma otelo nyime yam obedo ka timogi; pe obedo ki leŋic i kom Rwot Lubaŋane kit ma yam kwarone Daudi obedo kwede.
Ruth 4:4 Kadi bed kumeno, Rwot Lubaŋane omiye obedo ki mac tara i Jerucalem pi Daudi, kun omiyo wode oleyo ka tyene, dok omiyo Jerucalem ocuŋ matek.
Ruth 4:5 Rwot otiyo man pien Daudi yam otiyo gin ma nen atir i wan Rwot, pe oweko lubo gin ma yam Rwot ociko i kare me kwone ducu, ento oroco i lok kom Uria ma Lakit keken.
Ruth 4:6 Onoŋo lweny tye i kin Rekoboam ki Jeroboam i kare me kwone ducu.
Ruth 4:7 Lok kom Abijam mudoŋŋe ducu, ki gin ma en otiyo ducu, gityeko coyone i buk me Tekwaro pa Luker me Juda, Lweny obedo i kin Abijam ki Jeroboam.
Ruth 4:8 Abijam oto, oywe kacel ki kwarine, ci giyike i gaŋ kal pa Daudi. Wode Aca aye oleyo ka tyene.
Ruth 4:592  Loc pa Aca kabaka me Juda (2 Tek 14.1-5;15.16-19)
Ruth 4:9 I mwaka me pyeraryo me loc pa Jeroboam kaba ka me Icrael en aye Aca ocako loyo iye jo Juda.
Ruth 4:10 Obedo ka loc i Jerucalem pi mwaka pyeraŋwen wiye acel. Nyiŋ minne Maaka ma nya pa Abicalom.
Ruth 4:11 Aca otiyo gin ma nen atir i wan Rwot kit ma kwarone Daudi yam otiyo-ni.
Ruth 4:12 Oryemo woko ki i lobone awobe ma lutim kwele i kom awobe wadgi i wanjogi kadok okwanyo cal jogi ducu ma yam kwarine gutiyo.
Ruth 4:13 Oryemo wa minne Maaka woko, pe oye ni omed bedo daker, pien onoŋo Maaka omiyo gitine cal me kipyeda pi Acera ma jok ma dako; ci Aca otoŋo cal jokke oŋido woko, ci owaŋo woko i laora kulu Kidron.
Ruth 4:14 Ento waŋ jogi ma i wi godi pe gimuko woko. Kadi bed kumeno, Aca obedo ki leŋic i kom Rwot pi kare me kwone ducu.
Ruth 4:15 Okelo i ot pa Rwot mot ma yam wonne odyero bot Lubaŋa, kacel ki mere kikome bene ma odyero, ryal ki jabu ki weer-gu. Aca oribbe ki Ben-adad (2 Tek 16.1-14)
Ruth 4:16 Lweny obedo i kin Aca ki Baaca kabaka me Icrael pi kare me kwogi ducu.
Ruth 4:17 Baaca kabaka me Icrael otiŋo lweny i kom Juda, ci ogero gaŋ Rama, wek ogeŋ dano mo pe okat woko ki i lobo Juda nyo donyo iye bot Aca kabaka me Juda.
Ruth 4:18 Aca okwanyo jami ducu me ryal ki me jabu ma onoŋo odoŋ i ot kano lim pa Rwot, ki jami ma i ot kano lim pa kabaka, omiyogi i cin luticce. Ocwalogi bot Ben- adad wod pa Tabrimmon, wod pa Kejion kabaka me Ciria ma bedo i Damaciko, kun waco bote ni,
Ruth 4:19 “Wek waket gicikke i kinwa an ki in, kit ma yam bedo i kin kwara ki kwaru. Nen ba, an doŋ acwalli ryal ki jabu me mot; ber icit itur gicikkewu ki Baaca kabaka me Icrael, wek en oa woko ki i lobona.”
Ruth 4:20 Ben-adad owinyo dog kabaka Aca, ocwalo ludito wi monnye ka lweny i kom gaŋi pa jo Icrael, ci omayo Ijon, Dan, Abel-bet-maaka ki lobo Kinerot ducu, ki lobo pa jo Naputali ducu.
Ruth 4:21 Ka Baaca owinyo pire, ci obwoto gero Rama woko, odok obedo i Tiŋa.
Ruth 4:22 Kabaka Aca olwoŋo jo Juda ducu kun ociko ni ŋatti mo pe odoŋ, ci guyweko godi ki bao ma i Rama ducu, ma onoŋo Baaca obedo ka gero ki Rama-ni; ci kabaka Aca ocako gero kwede gaŋ Geba ma i lobo pa jo Benjamin, ki Mijpa.
Ruth 4:593 
Ruth 4:23 Lok kom Aca mudoŋŋe ducu, tekke ducu ki gin ducu ma en otiyo, ki gaŋi ma ogerogi, giryeko coyone i buk me Tekwaro pa Luker me Juda. Ento two aye omako tyene i kare ma en doŋ oti.
Ruth 4:24 Aca oto, oywe kacel ki kwarine, ci giyike kacel ki kwarine i gaŋ kai pa kwarone Daudi, Yekocapat ma wode aye oleyo ka tyene. Loc pa Nadab kabaka me Icrael
Ruth 4:25 Nadab wod pa Jeroboam ocako loyo Icrael i mwaka me aryo me loc pa Aca kabaka me Juda, oloyogi pi mwaka aryo.
Ruth 4:26 Otiyo gin ma nen marac i wan Rwot, pien obedo ka lubo kit pa wonne, ki balle ma en omiyo jo Icrael bene gubalo-ni.
Ruth 4:27 Baaca wod pa Akija ma i dog ot pa Icakar opiro lok kofi Nadab, ci ocobe oneke woko i Gibeton ma gaŋ pa jo Piliciti. Onoŋo Nadab ki jo Icrael ducu gurumo gaŋ Gibeton woko.
Ruth 4:28 Baaca oneko Nadab i mwaka me adek me loc pa Aca kabaka me Juda, ci oleyo ka 341 tyene.
Ruth 4:29 Ka otyeko doko kabaka, oneko jo me dog ot pa Jeroboam woko ducu, pe oweko dano mo obwot i kingi, nio ka orido wi Jeroboam woko ducu, kit ma yam Rwot owaco ki i dog laticce Akija me Cilo.
Ruth 4:30 Can meno opoto pi bal pa Jeroboam ma yam obalo-ni, ma en omiyo jo Icrael bene gubalo, dok pien omiyo kiniga omako Rwot Lubaŋa pa Icrael.
Ruth 4:31 Lok kom Nadab mudoŋŋe ducu, ki gin ducu ma en otiyo, gityeko coyone i buk me Tekwaro pa Luker me Icrael.
Ruth 4:32 Lweny obedo i kin Aca ki Baaca kabaka me Icrael pi kare me kwogi ducu. Loc pa Baaca kabaka me Icrael
Ruth 4:33 I mwaka me adek me loc pa Aca kabaka me Juda en aye Baaca wod pa Akija ocako loyo iye jo Icrael ducu ki i Tiŋa, ci obedo ka loc pi mwaka pyeraryo wiye aŋwen.
Ruth 4:34 Otiyo gin ma nen marac i wan Rwot, pien obedo ka lubo kit pa Jeroboam, ki balle ma en omiyo jo Icrael bene gubalo-ni.
Ruth 4:1 Luker 16
Ruth 4:1 Lok pa Rwot obino bot Yeko wod pa Kanani ma lokke okemo kom Baaca, kun wacci,
Ruth 4:2 “I kare ma apilo wii aketi kwede i dit, ma kun akwanyi ki i apwa ci aketi ibedo latel wi jona jo Icrael, icako lubo kit pa Jeroboam, imiyo jona jo Icrael bene gudoko lubalo, mumiyo kiniga omaka pi balgi ducu.
Ruth 4:594 
Ruth 4:3 Nen ba, abiyweyo in Baaca woko liweŋ ki jo me odi ducu, dok abimiyo odi bedo calo ot pa Jeroboam wod pa Nebat.
Ruth 4:4 Danoni ducu ma gibito i gaŋ, gwogi aye bimwodo komgi, ento dano ma gibito i dye tim ata, winyo aye bicamogi.”
Ruth 4:5 Lok kom Baaca mudoŋŋe ducu, ki gin ma en otiyo, ki tekke, gityeko coyone i buk me Tekwaro pa Luker me Icrael.
Ruth 4:6 Baaca oto, oywe kacel ki kwarine, ci giyike i Tiŋa. Ela ma wode aye oleyo ka tyene.
Ruth 4:7 Lok pa Rwot obino bot lanebi Yeko wod pa Kanani ma okemo Baaca ki jo ma i ode pi lok aryo, pi gin ma otimo ma nen marac i wan Rwot, kun orruyo kmiga omako Rwot i kome pi gin ma otiyo ma rom ki tim pa jo me ot pa Jeroboam, ento doki pien oneko jo me ot pa Jeroboam woko ducu. Loc pa Ela kabaka me Icrael
Ruth 4:8 I mwaka ma pyeraryo wiye abicel me loc pa Aca kabaka me Juda en aye Ela wod pa Baaca ocako loyo iye jo Icrael ki i Tiŋa, ci obedo ka loc pi mwaka aryo.
Ruth 4:9 Ento laticce Jimri, ma ladit ma loyo nucu gadigadi lwennye, opiro lok i kome. I kare ma Ela tye i Tiŋa en obedo ka mat ci omer woko i ot pa Aŋa ma lalo jami ma i ode ma i Tiŋa.
Ruth 4:10 Jimri odonyo i ot, ocobo Ela otugi neko woko cut, i mwaka me pyeraryo wi ye abiro me loc pa Aca kabaka me Juda, ci Jimri oleyo ka tyene.
Ruth 4:11 Ka Jimri ocako loyo lobo, tekke obedo i wi komkerre, ci otugi neko jo me ot pa Baaca woko liweŋ; pe oweko latin laco mo makwo ma i doggolagi, kadi wa i kin lureme.
Ruth 4:12 Jimri oneko jo me ot pa Baaca otyeko woko ducu kit meno, kit ma lok pa Rwot owaco-ni ma yam obino i dog lanebi Yeko ma okemo kom Baaca,
Ruth 4:13 pi bal pa Baaca ducu ki pi bal pa Ela ma wode, ma gin gubalo ka dok omiyo jo Icrael bene gubalo-ni, kun gimiyo kiniga omako Rwot Lubaŋa me Icrael pi cal jogi ma giworogi.
Ruth 4:14 Lok kom Ela mudoŋŋe ducu, ki gin ducu ma en otiyo, gityeko coyone i buk me Tekwaro pa Luker me Icrael. Loc pa Jimri kabaka me Icrael
Ruth 4:15 I mwaka me pyeraryo wiye abiro me loc pa Aca kaba ka me Juda en aye Jimri obedo ka loc i Tiŋa pi nino abiro, Onoŋo mony pa jo Icrael gutoŋo gonygi ma gikemo Gibeton ma gaŋ pa jo Piliciti,
Ruth 4:595 
Ruth 4:16 ci lumony guwinyo ki i gonygi ni Jimri opiro lok, oneko kabaka woko. En aye lok mumiyo jo Icrael ducu guketo Omri ma ladit me mony aye odoko kaba ka ma loyo Icrael i nino meno i kare ma gitye i gony kunnu.
Ruth 4:17 Omri oa woko ki i Gibeton ki jo Icrael ducu kacel kwede, ci guwoto gurumo gaŋ Tiŋa.
Ruth 4:18 Ka Jimri oneno ni mony doŋ omako gaŋ woko, ci owoto i gogo me ot pa kabaka, owaŋo ot i wiye kene, oto iye.
Ruth 4:19 Oto pi balle ma otiyo dok pi tiyo gin ma nen marac i wan Rwot kun lubo kit pa Jeroboam ki balle ma co omiyo jo Icrael gubalo-ni.
Ruth 4:20 Lok kom Jimri mudoŋŋe ducu, ki lok ma en opiro, gityeko co yo ne i buk me Tekwaro pa Luker me Icrael. Loc pa Omri kabaka me Icrael
Ruth 4:21 I kare meno onoŋo jo lerael gupokke woko dul aryo; nucu lwak tuŋcel aye gudok i kom Tibni wod pa Ginat pi keto en me bedo kabakagi, ki nucu tuŋcel gupokke gudok i kom Omri.
Ruth 4:22 Ento lwak ma gudok i kom Omri guloyo lwak ma gudok i kom Tibni wod pa Ginat; kit meno Tibni oto woko, ci Omri odoko kabaka.
Ruth 4:23 I mwaka pyeradek wiye acel me loc pa Aca kabaka me Juda en aye Omri ocako loyo iye jo Icrael, ci obedo ka loc pi mwaka apar wiye aryo, kun oloyo mwaka abicel i Tiŋa.
Ruth 4:24 Owilo got me Camaria ki bot Cemer ki lim ryal ma romo talanta aryo, ka ogero iye gaŋ gogo matek, ocako nyiŋe Camaria, macalo nyiŋ Cemer ma yam obedo won got meno.
Ruth 4:25 Omri otiyo gin ma nen marac i wan Rwot, otiyo gin marac makato jo ma gutelo nyime ducu.
Ruth 4:26 Obedo ka lubo kit pa Jeroboam wod pa Nebat ducu, ki bal ducu ma en omiyo jo Icrael gubalo, kun gimiyo kiniga omako Rwot Lubaŋa pa Icrael pi cal jogigi.
Ruth 4:27 Lok kom Omri mudoŋŋe ducu, ki gin ma en otiyo, ki tekke ducu, gityeko coyone i buk me Tekwaro pa Luker me Icrael.
Ruth 4:28 Omri oto, oywe kacel ki kwarine, ci giyike i Camaria; Akab ma wode aye oleyo ka tyene. Loc pa Akab kabaka me Icrael
Ruth 4:29 I mwaka me pyeradek wiye aboro me loc pa Aca kabaka me Juda en aye Akab wod pa Omri ocako loyo iye jo Icrael, ci obedo ka loc i Camaria pi mwaka pyeraryo wiye aryo.
Ruth 4:596 
Ruth 4:30 Akab wod pa Omri otiyo gin ma nen marac i wan Rwot makato jo ma gutelo nyime ducu.
Ruth 4:31 Dok macalo en otamo ni lubo kit bal pa Jeroboam wod pa Nebat obedo gin manok mo, omiyo en onyomo Jejebel ma nya pa Etibaal kabaka pa jo Cidon, dok en bene ocito kunnu oworo jok Baal kun oryebbe i nyime.
Ruth 4:32 Ogero ot pi jok Baal i Camaria, ocano keno tyer iye.
Ruth 4:33 Akab ocibo cal jok ma dako ma gilwoŋo Acera, dok otiyo gin ma omiyo kiniga omako Rwot Lubaŋa pa Icrael makato luker me Icrael ducu ma gutelo nyime.
Ruth 4:34 I karene aye Kiel, dano me Betel, ogero iye Jeriko odoco. Abiram ma latin kayone okwoŋo to ci oketo gutine i wiye, ci wode matidine oto, ma nyiŋe Cegub, ka giketo dog gaŋ i wiye, macalo lok ma Rwot yam oloko ki i dog Yocwa wod pa Nun.
Ruth 4:1 Luker 17 Elia ojuko kot pe ocwer
Ruth 4:1 I kare meno Elia Laticbe, ma gaŋgi Ticbe ma i Gilead, owaco bot Akab ni, “Macalo Rwot Lubaŋa pa Icrael tye makwo-ni, ma an acuŋ i nyime, i mwaka ma bino-ni toyo bibedo peke kadi wa kot bene, nio ka doga aye dok biloko.”
Ruth 4:2 Lok pa Rwot obino bot Elia ni,
Ruth 4:3 “A woko ki kany, idok yo tun wokceŋ, icikanne i ŋet laora kulu Ketit ma i ne kulu Jordan tun wokceŋ.
Ruth 4:4 Ibimato pii ma i kulu-nu, dok atyeko ci ko winyo agak ma gibipiti kunnu.”
Ruth 4:5 Elia ocito kit ma Rwot owacce-ni, ocito obedo i ŋet laora kulu Kerit ma i ne kulu Jordan yo tuŋ wokceŋ.
Ruth 4:6 Agak gutero kwon ki riŋo-gu bote i odiko, ka dok otyeno bene guterre kwon ki riŋo. En obedo ka mato pii i kulu Kerit.
Ruth 4:7 Lacen pii ma i kulu otwo woko, pien kot doŋ pe cwer i lobo. Elia ki dako me Jarepat
Ruth 4:8 Lok pa Rwot dok obino bot Elia ni,
Ruth 4:9 “A malo, icil wa i Jarepat, ma cok ki Cidon, ici bed kunnu, Atyeko ciko dako mo kunnu ma cware oto ma bimiyi cam.”
Ruth 4:10 Elia oa malo ocito i Jarepat. Ka oo cok ki dog gaŋ, nen, daa-to mo tye ka coko yen riddo. Elia olwoŋe kun waco bote ni, “Cikella pii mo i agwata wek amati.”
Ruth 4:11 Ka dako ocako wot me kela pii, ci dok olwoŋe, owacce ni, “Cikella kwon mo man ok i ciŋi.”
Ruth 4:597 
Ruth 4:12 Dako ogamo ni, “Macalo Rwot Lubaŋani tye makwo-ni, pe atye ki kwon mo ma amyeno, ento atye ki moko kwon poŋ ciŋ acel keken ma odon i abino, ki moo tedo manok mo i atabo moo; man atye ka coko yen riddo mogo wek adok kwede ka acited pira ki pi woda, ka wek doŋ wacam ci wato kwede.”
Ruth 4:13 Elia ogamo ni, “Pe ilwor, cit icitim kit ma iwaco-ni; ento koŋ idolla kwon manok ikella, ka dok lacen icidol piri ki pi wodi.
Ruth 4:14 Pien Rwot Lubaŋa pa Icrael ocika kuman ni, ‘Moko kwon pe bitum woko i abino, moo pe birem woko i atabo, nio ka Rwot ocwalo kot ocwer i lobo.’ “
Ruth 4:15 Dako-nu ocito otedo kit ma Elia owacce-ni, ci dako-nu ki Elia ki jo ma i ode ducu gubedo ka camone pi nino mapol,
Ruth 4:16 kun moko kwon pe tum ki i abino, moo bene pe rem i atabo, kit ma Rwot owaco ki dog Elia-ni.
Ruth 4:17 Lacen ki i ŋe man, latin pa dako ma min ot meno two omako, ci twone omedde malit mada, nio ka pe doŋ ywe-gu.
Ruth 4:18 Dako-nu owaco bot Elia ni, “Itima rac kuman piŋo, in dano pa Lubaŋa? Ibino bota ka poyo wi balla macon, omiyo balla oneko woda woko do!”
Ruth 4:19 Elia owaco bot dako-nu ni, “Miya wodi kany.” Ci otino latin woko ki i kore, ocito kwede i kicika ma malo ka ma en buto iye, opyelo latin i wi kabutone kikome.
Ruth 4:20 Ocako kok bot Rwot ni, “Ai Rwot Lubaŋana, in aye dok ikelo can i kom daa-to ma abedo bote-ni pi neko wode?”
Ruth 4:21 Ci Elia oryene i kom latin kidek, kun kok kwede bot Rwot ni, “Ai Rwot Lubaŋana, wek tipo kom latin man odwog cen i kome ba.”
Ruth 4:22 Rwot owinyo koko pa Elia, omiyo tipo kom latin odwogo cen i kome, ka cwinye odwogo.
Ruth 4:23 Elia otiŋo latin ki i kicika ma malo, okele piny i ot, omiyo bot minne, owacci, “Nen, wodi tye makwo ene.”
Ruth 4:24 Dakonu owaco bot Elia ni, “Ai rwoda, kombeddi doŋ aŋeyo atir ni in i dano pa Lubaŋa, dok Jok pa Rwot ma iwaco ki dogi bene me ada.”
Ruth 4:1 Luker 18 Elia odok bot Akab
Ruth 4:1 Ka kare okato malac, ci lok pa Rwot dok obino bot Elia, i mwaka me adekke, ma wacci, “Cit icinyutte kekeni bot Akab; an doŋ abicwalo kot i lobo.”
Ruth 4:2 Elia ocito ka nyutte bot Akab. I kare-nu onoŋo kec doŋ dwoŋ i Camaria.
Ruth 4:3 Akab olwoŋo Obadia ma ladit ma loyo jami ma i ode-ni. Onoŋo Obadia woro Rwot matek twatwal.
Ruth 4:598 
Ruth 4:4 I kare ma yam Jejebel tye ka neko lunebi pa Rwot, Obadia otero lunebi miya acel kulu, okanogi i boro, opo ko kingi pyerabic pyerabic, opitogi ki kwon ki pii-gu.
Ruth 4:5 Akab owaco bot Obadia ni, “Wot icit i dye lobo ducu ka ma waŋ pii tye iye, wa ki i nota ducu; gwok nyo wabinoŋo iye lum wek walar aguragura ki kana madonone gubed makwo, wek leewa mogo pe guto woko.”
Ruth 4:6 Gucako poko lobo ma ŋat acel acel i kingi biwot iye; ci Akab ocito mere tuŋcel en kene, ki Obadia bene odok yo tuŋcel en kene.
Ruth 4:7 I kare ma Obadia tye ka wot iyo, nen, Elia otuc, orwatte kwede, Obadia otugi ŋeye woko cut, opoto piny aryeba cwiny kun wacci, “Man aye in kikomi Elia, rwoda?”
Ruth 4:8 Elia ogamo ni, “Iyo an kikoma. Ento cit icitit bot rwodi ni Elia tye kany.”
Ruth 4:9 Obadia ogamo ni, “An abalo kit bal aŋo boti, rwoda? Piŋo imito miya i ciŋ Akab wek oneka?
Ruth 4:10 Macalo Rwot Lubaŋani tye makwoni, pe tye rok mo nyo ker mo ma rwoda Akab pe ocwalo iye dano ka yenyi, Ka gudwoko lok ni, ‘Elia pe tye kany,’ en koŋ miyo ladit me rok meno nyo me ker meno kwoŋo kwoŋ ma nyuto ni pe gunoni kunnu.
Ruth 4:11 Ci in dok iwacci, ‘Wot icit bot rwodi icititte ni Elia tye kany.’
Ruth 4:12 Ki i ŋeya ma noŋo doŋ acito woko, Cwiny pa Rwot bitiŋi woko ci teri ka ma pe aŋeyo. Pienno, ka acito atito bot Akab, ka ce pe ginoŋo komi, en bi neka woko, kadi bed abedo ka woro Rwot cakke ka tinona.
Ruth 4:13 Peya gititti ce, rwoda, kit gin ma abedo ka tiyone i kare ma Jejebel tye ka neko lunebi pa Rwot? Yam akano lunebi pa Rwot miya acel kulu i boro, kun apoko kingi pyerabic pyerabic, ci abedo ka miyogi kwon ki pii-gu.
Ruth 4:14 Ka in dok iwacci, ‘Wot itit bot rwodi ni Elia tye kany,’ man miyo en neka woko.”
Ruth 4:15 Elia ogamo ni, “Macalo Rwot me mony tye makwo-ni, ma an acuŋ i, nyime, abinyuto koma bo te tin i nyime.”
Ruth 4:16 Obadia ocito ka rwatte ki Akab, otitte, ci Akab ocito ka rwatte ki Elia.
Ruth 4:17 Ka Akab oneno kom Elia, owaco bote ni, “Man en in kikomi, in ma layel Icrael- li?”
Ruth 4:18 Elia ogamo ni, “An pe ayelo Icrael; in aye it ye ka yelone, in ki jo me doggola pa woru, pien ibwoto lubo cik pa Rwot woko, icako lubo kor Baal-gu.
Ruth 4:19 Kombeddi icwal kwena wek icok jo Icrael ducu i nyima i wi got Karmel. Cok ki lunebi pa jok Baal bene mi ya aŋwen ki pyerabic-ci, ki lunebi pa Acera ma jok ma dako-ni ma gitye ka cam i wi meja pa Jejebel.” Elia opyem ki lunebi pa Baal i wi got Karmel
Ruth 4:599 
Ruth 4:20 Akab ocwalo kwena bot jo Icrael ducu, ci ocoko lunebi pa Baal ducu i wi got Karmel.
Ruth 4:21 Elia ociro cok bot lwak ci owaco bot dano ni, “Wun mono wubicabbe atara i cwinywu nio kwede wa awene? Ka ce Rwot aye Lubaŋa, ci wulub en keken; ento ka Baal, ci wutugi lubo en cur.” Emo lwak pe gudokke iye lok mo.
Ruth 4:22 Elia dok owaco bot lwak ni, “An kena aye pud adoŋ ki i kom lunebi pa Rwot, kun lunebi pa Baal gitye miya aŋwen kulu ki pyerabic.
Ruth 4:23 Wek gikel twoni aryo botwa kany, Wek lunebi pa Baal guyer twon acel obed megi, gunek ci guŋid woko, gucan riŋone i wi yen i wi keno tyer, ento pe gumok iye mac mo, Ki an bene abiyubo twon acel, abicano riŋone i wi yen, pe amoko iye mac mo.
Ruth 4:24 Wun wubed ka lwoŋo nyiŋ; lubaŋawu, ki an bene abilwoŋo nyiŋ Rwot; ci lubaŋa ma bidok iye ki cwalo mac, en aye Lubaŋa ada.” Lwak ducu gugamo ni, “Iloko mamit.”
Ruth 4:25 Elia dok owaco bot lunebi pa Baal ni, “Wun wuyer twonwu acel wek wucak yubone; wun aye wukwoŋ, pien wupol, ento pe wumok iye mac mo.”
Ruth 4:26 Lunebi pa Baal gukwanyo twon ma gimiyogi-ni, guyubo, gulwoŋo iye nyiŋ Baal, cakke odiko nio kwede wa i cwiny dyeceŋ, kun giwacci, “Ai Baal, dokkiwa iye do ya!” Ento dwan mo pe ma winnye, ki ŋatti mo ma dokkigi iye bene peke, Gubedo ka myel ma girumo kwede keno tyer ma gucano-ni.
Ruth 4:27 Elia ocako cayogi i dyeceŋ kun wacci, “Wudaŋŋe matek, pien en aye lubaŋa. Gwok nyo pud iye tye ka Lwodo lok, nyo pud ocito woko, nyo tye i wotte ka mo, nyo pud onino, ci myero koŋ wucoye woko ki i waŋ ninone.”
Ruth 4:28 Ka dok gudaŋŋe matek, kun giŋolo komgi kekengi ki pala lucwan ki atero-gu macalo kitgi tye kwede; guŋolle nio ka remo komgi ocako cwer kun mol i komgi.
Ruth 4:29 Gubedo ka daŋŋe matek ka cwiny dyeceŋ okato kun gidaŋŋe adaŋa, nio wa i cawa me tyero gityer me otyeno, ento piny oliŋ litik; ŋat ma dok iye botgi peke, ki ŋat ma paro pigi bene peke.
Ruth 4:30 Lacen Elia owaco bot lwak ducu ni, “Wubin doŋ bota cok kany,” ci lwak ducu gucito bote cok, En ocako yubo keno tyer pa Rwot ma yam gimuko gireto woko piny-nyi.
Ruth 4:31 Okwanyo godi apar wiye aryo muporo wel kaka pa awobe pa Yakobo ima yam lok pa Rwot obino bote kun wacci, “Nyiŋi bibedo Icrael.”
Ruth 4:32 Ocano keno tyer ki godi meno pi nyiŋ Rwot. Okwinyo bur orumo ŋet keno tyer, ma ditte romo awal kodi aryo.
Ruth 4:600 
Ruth 4:33 Ka otyeko caŋo yen kikore, ci oŋido riŋo twon, ocano i wi yen. Owacci, “Doŋ wutwom pii ma romo abino aŋwen, ka wuony piine i wi gitum awaŋa, ki i kom yen-gu.”
Ruth 4:34 Ka dok owacci, “Dok wumed onyo iye pii”; ci gunwoyo onyo pii tyen me aryone, Dok owacci, “Wumed tyen me adekke”; ci gumedo tyen me adekke.
Ruth 4:35 Pii obedo ka mol kun rumo keno tyer, opoŋ i bur woko ducu.
Ruth 4:36 Ka cawa me tyero gityer me otyeno doŋ oromo, lanebi Elia onyiko cok i kom keno tyer, owacci, “Ai Rwot, Lubaŋa pa Abraim, pa kaka ki pa Icrael, wek tin doŋ oŋene atir ni in aye Lubaŋa i Icrael, dok ni an abedo laticci, ci atiyo man ducu pi lok ma iwaco bota.
Ruth 4:37 Dokka iye, ai Rwot, dokka iye, wek lwak man oŋe atir ni, in Rwot aye in Lubaŋa keni, dok ni ityeko dwoko cwinygi i komi.”
Ruth 4:38 Ci mac oa ki bot Rwot opoto piny, owaŋo gitum awaŋa woko ducu liweŋ, ki yen- gu, ki godi-gu, ki apwa, ka dok onaŋo pii woko ma onoŋo opoŋo bur-ri.
Ruth 4:39 Ka lwak ducu guneno, gupoto woko piny aryeba cwiny, kun giwacci, “Rwot aye Lubaŋa; Rwot aye Lubaŋa.”
Ruth 4:40 Elia owaco bot lwak ni, “Wumak lunebi pa Baal ducu, pe wuwek mo obwoti.” Gimakogi woko ducu, ci Elia oterogi piny i laora kulu Kicon, onekogi woko kunnu. Elia olego pi kot
Ruth 4:41 Elia owaco bot Akab ni, “Cit doŋ ka cam ki ka mat, pien dwan kot ma mito cwer doŋ mor winnye.”
Ruth 4:42 Akab ocito woko ka cam ki ka mat, Elia ocito malo i wi got Karmel, okulo wiye piny i ŋom, orwako wiye i kin coŋe.
Ruth 4:43 Owaco bot laticce ni, “Cit koŋ icinen yo tuŋ nam.” Ka ocito woko oneno, ci owacci, “Gin mo pud peke.” Elia dok owacce ni, “Cit doki tyen abiro.”
Ruth 4:44 I kom tyen me abirone laticce owacci, “Aneno latin pol mo otiŋŋe ki i nam, tidi rom ki cin dano keken.” Elia dok owacci, “Cit bot Akab, iciwacce ni, ‘Yub gadigadini idok gaŋ wek kot pe ogeŋi wot.’ “
Ruth 4:45 Polo ocako cido woko ki pol oyotoyot twatwal, kun yamo kodo, ci kot ocako cwer madwoŋ. Akab oito wi gadigadine odok i Jejreel.
Ruth 4:46 Ento Rwot onoŋo odiyo Elia ki ciŋe, omiyo otweyo pyere oriŋo kwede i nyim Akab nio kwede wa i dog gaŋ me Jejreel.
Ruth 4:1 Luker 19 Elia oriŋo woko i Koreb
Ruth 4:601 
Ruth 4:1 Akab otito bot dakerre Jejebel gin ducu ma Elia otiyo, ki kit ma oneko kwede lunebi pa jok Baal ducu ki pala lucwan.
Ruth 4:2 Jejebel ocwalo lakwena bot Elia kun wacce ni, “Ka pe di ki ka onyoo atyeko kwoni woko, kit ma ityeko kwede kwo pa lunebina woko-ni, ci lubaŋana myero guket can i koma kit meno ki makato bene.”
Ruth 4:3 Lworo omako Elia, omiyo oriŋo woko olaro kwone, ocito i Beer-ceba ma i lobo Juda, oweko laticce kunnu.
Ruth 4:4 Ento en aye ocito kene i tim, kun owoto wot me nino acel kulu, Ocito obedo i te yat laywe mo, olego Rwot ni, “Doŋ otum, ai Rwot, tin doŋ ikwany kwona woko; pien an pe aber akato kwarina ducu.”
Ruth 4:5 Obuto woko piny otugi nino woko i te yat laywe meno, Ci nen, lamalaika ogudo kome, owaco bote in, “Elia, a malo wek icam.”
Ruth 4:6 Ka oa oneno piny, oneno capat ma gitedo i kom got malyet, ki pii i abino tye ka wiye. Ocako camone ka dok omato pii, ka dok obuto piny.
Ruth 4:7 Lamalaika pa Rwot dok odwogo bote tyen me aryone; ogudo kome kun dok owacce ni, “Elia, a malo wek icam, ka dok imat pii, pien wotti pud dit mada.”
Ruth 4:8 Elia oa malo, ocamo dok omato pii, ci olimo tek mua i cam meno omiyo omedde ki wot ci oo kwede wa i Koreb ma got pa Lubaŋa-ni. Owoto pi nino pyeraŋwen dyeceŋ ki dyewor.
Ruth 4:9 Ka oo kunnu, odonyo i boro mo, obedo iye. Lok pa Rwot obino bote kun waco bote nii “Itimo gin aŋo kany, Elia?”
Ruth 4:10 Ogamo ni, “Nyeko obedo ka maka mada pi Rwot, ma Lubaŋa me mony; pien jo Icrael gubwoto gicikkeni woko, dok gumuko keno tyerri woko ducu, guneko lunebini woko ki pala Lucwan-gu, An aye doŋ adoŋ kena, dok bene gimito neka woko.”
Ruth 4:11 Dok Rwot owaco bote ni, “Wot icit anyim, icuŋ i wi got i nyim Rwot.” Ci nen, Rwot oka to ka ŋete kun yamo madwoŋ mager tye ka baro godi, dok ŋido lela matitino i nyim Rwot; ento Rwot onoŋo pe i yamo-nu. Ki i ŋe yamo oyeŋyeŋ obino, ento onoŋo Rwot pe tye i oyeŋyeŋ meno.
Ruth 4:12 Ki i ŋe oyeŋyeŋ mac obino, ento Rwot pe tye i mac. Ki i ŋe mac dwan matidi mo obino.
Ruth 4:13 Ka Elia owinyo, oumo waŋe ki boŋone, ci ocito kwede ocuŋ i dog boro. Nen, dwan obino bote ma waco bote ni, “Itimo gin aŋo kany, Elia?”
Ruth 4:14 Elia ogamo ni, “Nyeko aye obedo ka maka mada pi Rwot, Lubaŋa me mony; pien jo Icrael gubwoto gicikkeni woko, dok gumuko keno tyerri woko ducu, guneko lunebini ki pala lucwan-gu, ci an aye doŋ adoŋ kena, dok bene gimito neka woko.”
Ruth 4:602 
Ruth 4:15 Rwot owacce ni, “Wot idok cen kun ilubo yo ma cito i tim Damaciko. Ka io kunnu, ibiwiro Kajael wek obed kabaka me Ciria.
Ruth 4:16 Ka dok ibiwiro Yeko wod pa Nimci obed kabaka me Icrael; ka dok Elica wod pa Capat me Abel-mekola ibiwiro me bedo lanebi ma bileyo kakari.
Ruth 4:17 Dano ma bibwot ki pala lucwan pa Kajael, Yeko binekone; dok dano ma bibwot ki pala lucwan pa Yeko, Elica binekone.
Ruth 4:18 Ento abibwoto dano alip abiro i Icrael, jo ducu ma peya gurumo coŋgi i nyim jok Baal, ma doggi bene pe gunoto lem cal Baal pi nyuto woro bote.” Lwoŋo Elica
Ruth 4:19 Elia oa woko ki kunnu, ocito onoŋo Elica wod pa Capat. Elica tye ka pur kun tye ki kweri dyaŋ apar wiye aryo ma guryeyo i nyime, ma twoni pur giywayogi aryo aryo; en kikome aye tye ki me apar wiye aryone. Elia okato ki ka ŋete, obolo boŋone i kome.
Ruth 4:20 Elica otugi weko twonine woko, ocako ŋwec i kor Elia kun wacci, “Wek koŋ acicik wora ki maa, ka doŋ adwogo alubo kori.” Elia ogamo ni, “Dok giri cen do, an kono atimo kit gin aŋo i komi?”
Ruth 4:21 Elica oweko lubo kor Elia, odok cen, ogonyo twonine aryo onekogi woko, ka otedo riŋogi ki rii ŋutgi ma ka yen, opoko bot dano ma gitye kunnu, ci gucamo. Ka doŋ oa ocito ka lubo kor Elia, ocako konye macalo laticce.
Ruth 4:1 Luker 20 Akab oloyo jo Ciria
Ruth 4:1 Ben-adad ma kabaka pa jo Ciria ocoko monnye ducu, ogu rogi kacel, kun luker pyeradek wiye aryo bene gitye kwede, ki lwak aguragura ki gadigadi lweny-gu, Otero monynye orumo Camaria woko ocako I weny i kome.
Ruth 4:2 Ocwalo lukwena i gaŋ bot Akab kabaka me Icrael ka wacce ni, “Ben-adad owaco kumanni,
Ruth 4:3 ‘Ryalli ki jabuni ducu mera; ki monni ma gibeco-ni ki litinoni bene ducu mera.’ “
Ruth 4:4 Kabaka me Icrael ogamo ni “Ai kabaka, in i rwoda, an a danoni, kacel ki jami ma atye kwedgi ducu.”
Ruth 4:5 Lukwena dok gudok kunnu tyen me aryone, guwacci, “Ben-adad owaco kuman ni, ‘Yam acwalo lok kun awacci imiya ryal ki jabuni, ki monni ki litinoni.
Ruth 4:6 Doŋ di ki i kin cawa man abicwalo luticca boti, gibiyenyo i odi ki i odi pa luticci, ci gibimako gin ducu ma yomo cwinygi, giyako, gitero woko.’ ”
Ruth 4:7 Kabaka me Icrael olwoŋo ludoŋo me lobone ducu, owaco botgi ni, “Koŋ wunen kit ma dano man tye ka yenyo kwede kolo. Ocwalo lok bota ni amiye monna ki litinona, ki ryal ki jabu-gu, ci peya akwerre lok mo.”
Ruth 4:603 
Ruth 4:8 Ludoŋo ducu ki lwak ducu gugamo ni, “Pe itam kom lokke-nu, pe iye bene.”
Ruth 4:9 Mumiyo kabaka owaco bot lukwena pa Ben-adad ni, “Wun wuwac bot rwoda kabaka ni, ‘Gin ma ikwoŋo mitone ki bota abimiyone ducu, ento man aye pe atwero ye.’” Lukwena gudok ka tero lokke.
Ruth 4:10 Ben-adad ocwalo lok owaco bote ni, “Abiloko Camaria doko apwa, ento apwane pe biromo lwak dano ma abibino kwede, wek ŋat acel acel ojob poŋ ciŋe, Ka pe kumeno, lubaŋawa myero guket can i koma kit meno ki makato bene.”
Ruth 4:11 Kabaka me Icrael ogamo ni, “Dano ma pud tye ka tweyo jami lweny i pyere peya wakke ma rom ki dano ma doŋ obelunyo jamine woko.”
Ruth 4:12 Ben-adad owinyo lok man kun tye ka mato konone ki luker ma gitye ka gony i bolo. Owaco bot lwakke ni, “Doŋ wucak ryeyo ki tyeŋ i kabedowu,” ci guryeyo ki tyeŋ i kabedogi pi lweny i kom gaŋ Camaria.
Ruth 4:13 Lanebi mo obino cok bot Akab kabaka me Icrael ci owaco bote ni, “Rwot owaco kuman ni, Ityeko neno lwak man madwoŋ? Tin abimiyogi i ciŋi, miyo ibiŋeyo atir ni an a Rwot.”
Ruth 4:14 Akab ogamo ni. “En bitiyo ki jo mene?” Ogamo ni, “Rwot owaco kuman ni, en bitiyo ki awobe ma gikonyo tulo dul lobo acel acel.” Akab dok omedde ki peny ni, “Aŋa ma bicako lweny?” Lanebi ogamo ni, “In.”
Ruth 4:15 Akab olwoŋo awobe ma gikonyo lulo dul lobo mapatpat; onoŋo giromo miya aryo ki pyeradek wiye aryo. Ka dok oryeyo jo Icrael ducu i ŋegi, ma giromo dano alip abiro.
Ruth 4:16 Lwak gumol gukato woko ki i dyeceŋ, kun Ben-adad tye mere ka mato koŋo ma omer ki kono i bolo bedone, en kacel ki luker pyeradek wiye aryo-nu ma gucokke ka konye-ni.
Ruth 4:17 Lukony pa ludito ma giloyo dullobo ducu gin aye gukwoŋo kato woko. Ben- adad ocwalo lurot-piny ci gudwoko lok ni, “Lwak dano gitye ka mol gikato woko ki i Camaria.”
Ruth 4:18 Kabaka ogamo ni, “Ka ce gubino pi yubo lok me kuc, wumakgi amaka makwo; kadi bed gubino ka lweny bene wumakgi makwo.”
Ruth 4:19 Lukony pa ludito ma giloyo dul lobo gumol woko ducu ki i gaŋ, ci lwak mony gulubo korgi.
Ruth 4:20 Dano acel acel oneko dano mukemo nyime. Jo Ciria gucako riŋo woko, kun jo Icrael giryemo korgi; ento Ben-adad kabaka me Ciria obwot, pien oriŋo woko ki aguragura kacel ki wegi aguragura mogo.
Ruth 4:21 Ci kabaka me Icrael okato woko, omako lwak aguragura ki gadigadi lweny mapol, kun neko jo Ciria ki nek madit twatwal.
Ruth 4:604 
Ruth 4:22 Lanebi dok obino bot kabaka me Icrael ci owaco bote ni, “Ber imed monnyi obed matek, kun itamo maber pi gin ma myero itim, pien jo Ciria dok gibidwogo i dog oro ka cako lweny i komi.” Jo Ciria gudwogo ka lweny ki jo Icrael
Ruth 4:23 Lutic pa kabaka me Ciria guwaco bote ni, “Jo man lubaŋagi lubaŋa me wi godi, omiyo gin yam tek, guloyowa; ento wek dok walweny kwedgi ki i dye bar, ci wan aye wabibedo tekmakatogi.
Ruth 4:24 Wamiyiryeko kit man: Kwany luker ducu woko ki i ka ticgi, wek iket ludito ma loyo mony ma kakagi.
Ruth 4:25 Dok iywa mony mukene ma rom ki mony ma doŋ gityekogi woke-ni, Cok aguragura ki gadigadi lweny ma welgi rom ki gin macon ca, ci wek walweny ki jo Icrael i dye bar, ci wabibedo matek makatogi.” En owinyo doggi, otiyo kit ma guwaconi.
Ruth 4:26 Ben-adad ocoko mony pa jo Ciria i dog oro, ci gutiro i Apek pi lweny ki jo Icrael.
Ruth 4:27 Jo Icrael bene guryeyo monygi, ci gutiŋo mony i kom jo Ciria, ma guyubbe ki camgi bene. Jo Icrael guyubo gonygi i nyim lumerokgi macalo lwak dyegi manok ma gipokogi i dul aryo keken, ento jo Ciria gupoŋo lobo woko.
Ruth 4:28 Dano pa Lubaŋa dok obino cok ci owaco bot kabaka me Icrael ni, “Rwot owaco kuman ni, Pien jo Ciria gubedo ka waco ni, ‘Rwot en Iubana me godi, pe lubaŋa me nota-gu,’ en aye lok mumiyo abimiyo monygi madit-ti i ciŋi, ci ibiŋeyo atir ni an aye a Rwot.”
Ruth 4:29 Mony aryo ducu gugony gukemme ki mony pa lumerokgi pi nino abiro kulu, ci lweny ocakke i nino me abirone. Jo Icrael guneko askari pa jo Ciria ma giwoto ki tyengi ma romo alip miya acel kulu i kom nino meno acel-lu.
Ruth 4:30 Jo mudoŋŋe guriŋo gularo gaŋ Apek, ci cel murumo gaŋ dok opoto i kom jo mapol ma gudoŋŋe ma giromo alip pyeraryo wiye abiro. Ben-adad bene oriŋo kunnu, odonyo i kicika ma i tyelo ot mo ma i gaŋ kunnu.
Ruth 4:31 Luticce guwacce ni, “Nen ba, watyeko winyo ni luker ma i ot ker me Icrael gin lukica. Wek koŋ waruk boŋo cola i pyerwa ki tol-gu ma watweyo i wiwa wacit kwede bote en kabaka me Icrael, ci gwok nyo en pe bineki.”
Ruth 4:32 Gutweyo pyergi ki boŋo cola, ki tol i wigi ducu, gucito kwede bot kabaka me Icrael. Guwaco bote ni, “Laticci Ben-adad owacci, ebako doge boti ber iweke, pe doŋ ineke.” Kabaka ogamo ni, “En pud tye makwo bo? En omera.”
Ruth 4:33 Onoŋo jo-nu gitye ka yenyo Lanyut mo wek guniaŋ kit ma piny tye kwede. Ka guwinyo nyiŋ man, “omera”, ci gugamo oyotoyot ni, “Iyo, omeru Ben-adad.” En dok owacci, “Wucit wukele.” Ben-adad obino bote, ci kabaka Akab otiŋe i gadigadine.
Ruth 4:605 
Ruth 4:34 Ben-adad owacce ni, “Gaŋi ma yam wora oyako ki, bot woru abidwokogi ducu i ciŋi: ka dok in bene itwero bedo ki dukani me cato wil i Damaciko kit ma yam wora obedo kwede i Camaria.” Akab ogamo ni, “Abibwoti icito pi lok ma iciko-ni.” Kit meno oketo gicikke kwede, ci obwote ocito. Lanebi mo ojuko Akab
Ruth 4:35 Laco mo ma i kin lwak pa lunebi owaco bot lawote ni, “Amito igoya malit,” kun Rwot aye onoŋo ocike kumeno. Ento lawote okwero goye.
Ruth 4:36 Ka dok owacce ni, “In pe iworo lok pa Rwot. Pi meno, nen ba, ka ce ibia ki bota kombeddi, labwor mo bineki woko cut.” Ka dano meno oa woko ki bote, ci labwor orwatte kwede, oneke woko cut.
Ruth 4:37 Lanebi dok onoŋo dano mukene, owaco bote ni, “Amito igoya malit,” ci laco meno otugi goye cut, ogoye oketo ret i kome bene.
Ruth 4:38 Lanebi-nu ocito, obedo ka kuro kabaka Akab i ŋet yo, kun oloko kit kome woko pi umo waŋe woko ki kitambara ma otweyo iye.
Ruth 4:39 Ka kabaka obekato, odaŋŋe bote kun wacci, “An laticci acito i mony, ci adonyo wa i dyere ka ma lweny tye malyet. Ci nen, askari mo odwogo ki dano mo ma okelo bota ci ocika ni, ‘Gwokka dano man. Ka ce iweko orwenyo woko pi tyen lok mo, ci in aye ibito ma kakare, nyo ibiculo ki talanta acel me ryal.’
Ruth 4:40 Kit meno, kit ma abedo ka yelle kany ki kuca-ni, ladit, omiyo en ocito gire woko.” Kabaka me Icrael owacce ni, “Gibiŋolo koppi kit meno; in kikomi aye ityeko ŋolone.”
Ruth 4:41 Dano-nu okwanyo kitambara woko oyotoyot ki i waŋe, ci kabaka otugi ŋeyo cut ni en ŋat acel i kin lunebi.
Ruth 4:42 Dano-nu owaco bot kabaka ni, “Rwot owaco kuman ni, Pien in ityeko bwoto dano ma onoŋo an aciko ni myero ginek woko, pienno gibineko in ma kakare, gibineko lwakki bene ma ka lwakke.”
Ruth 4:43 Kabaka me Icrael odok gaŋ, oo i Camaria ki toncwiny ma wane oballe woko.
Ruth 4:1 Luker 21 Akab omayo poto olok pa Nabot
Ruth 4:1 Onoŋo Nabot me Jejreel tye ki poto olokke i Jejreel i ŋet cel pa Akab kabaka me Camaria.
Ruth 4:2 Lacen i ŋe lok mutimme-ni, Akab openyo Nabot ni, “Ber imiya poto olokki obed mera, wek apit iye dekka, pien tye cok ki oda; ci abimiyi poto olok mukene ma kakare, maber makato en-nu, nyo ka ce imito abiculo welle ki lim.”
Ruth 4:3 Ento Nabot ogamo dog Akab ni, “Pe twerre; Rwot pe twero ye ni ami lobo pa kwariwa boti.”
Ruth 4:606 
Ruth 4:4 Akab odok i ode ki kiniga ma waŋe oballe woko pi lok ma Nabot me Jejreel owaco bote-ni; pien onoŋo odok iye bo te ni pe ebimiyo lobo ma eleyo ki bot kwarine. Kabaka ocito obuto piny wi kitandane kun oloko waŋe neno woko, pe ocamo cam mo bene.
Ruth 4:5 Ento ka dakone Jejebel obino bote, openye ni, “Cwinyi ton pi lok aŋo ma ogeŋi wa cam-mi?”
Ruth 4:6 Akab otitte ni, “Pien nane aloko ki Nabot me Jejreel kun apenye ni omiya poto olokke wek awil ki lim, nyo kono ka en mito ci abimiye poto olok mukene ma kakare. Ci en okwero woko, owacci pe ebimiya poto olokke.”
Ruth 4:7 Dakone Jejebel ogamo ni, “Pe in aye i loyo Icrael kombeddi bo? A malo icam, wek cwinyi obed mayom. An aye abimiyi poto olok pa Nabot me Jejreel.”
Ruth 4:8 Ci Jejebel ocoyo waraga ki nyiŋ Akab, omwono kun odiyo agit pa Akab i kom odok; ci ocwalo waraga bot ludoŋo ki ludito mukene ma gibedo bot Nabot i gaŋŋe.
Ruth 4:9 Waragane onoŋo ocoyo kit man ni, “Wucik pi kare me ri kec, ci wucib Nabot obed wi kom me dito i kin lwak.
Ruth 4:10 Ka doŋ wukel lutim aranyi aryo gucuŋ kun gikemo nyime atir, wek gukel kop i kome kun giwacci, ‘In iceno Lubaŋa ki kabaka.’ Ka doŋ wutere woko, wucele ki got wuneke woko.”
Ruth 4:11 Jo ma i gaŋŋe, ludoŋo ki ludito mukene ma gibedo i gaŋŋe, gutimo kit ma Jejebel ocwalo kwede lok botgi.
Ruth 4:12 Guciko kare me ri kec, ka guketo Nabot i wi kom me dito i kin lwak.
Ruth 4:13 Lubwami aryo gubino gucuŋ gukemo nyime. Gukelo kop i kom Nabot ki i nyim lwak ducu kun giwacci, “Nabot oceno Lubaŋa ki kabaka bene.” Ka gutere woko i ŋe gaŋ, gucele ki got guneke woko.
Ruth 4:14 Ka gucwalo kwena bot Jejebel pi titte ni, “Nabot doŋ gityeko celone woko ki got; doŋ oto.”
Ruth 4:15 Ka Jejebel owinyo ni Nabot doŋ gicelo woko ki got gineko woko, owaco not Akab ni, “A malo, icam poto olok pa Nabot me Jejreel, ma yam okwero miyone boti wek iwil ki lim-mi; kombeddi Nabot doŋ pe, doŋ oto.”
Ruth 4:16 Ka Akab owinyo ni Nabot doŋ oto woko, oa malo ocito i poto olok pa Nabot i Jejreel ka camone woko cut.
Ruth 4:17 Lok pa Lubaŋa dok obino bot Elia ma Laticbe ma waco bote ni,
Ruth 4:18 “A malo, icit irwatte ki Akab kabaka me Icrael ma tye i Camaria. Nen, en tye i poto olok pa Nabot.
Ruth 4:607 
Ruth 4:19 Ibiwaco bote ni Rwot owaco kuman ni, ‘Ineko dano woko ka dok icamo wa potone bene?’ Dok ibiwacce ni, ‘I kabedo ka ma gwogi gunaŋo iye remo pa Nabot, en aye in bene gwogi biŋano iye remoni.’ ”
Ruth 4:20 Akab owaco bot Elia ni, “In doŋ inoŋa bo, in lamerokka-ni?” Elia ogamo ni, “An doŋ anoŋi, pien in aye imiyo komi kekeni pi tiyo gin ma nen marac i wan Rwot.
Ruth 4:21 Nen, abikelo can i komi; abiyweyo in woko liweŋ, abineko co woko ducu ma tye boti in Akab, ma i lobo Icrael, opii wa ki anywalli.
Ruth 4:22 Abimiyo odi bedo calo ot pa Jeroboam wod pa Nebat, ma rom bene ki ot pa Baaca wod pa Akija, pi kiniga ma imiyo omaka, dok pien imiyo jo Icrael gubalo.
Ruth 4:23 Dok Rwot owaco lok i kom Jejebel bene kit man ni, ‘Gwogi aye bimwodo kom Jejebel woko i lobo ma i ŋet Jejreel.’
Ruth 4:24 Dano ma wat pa Akab ma oto i gaŋ, gwogi aye bimwodo komgi, ento dano ma gibito i dye tim ata, winyo aye bicamogi.”
Ruth 4:25 Pe tye dano mo ma yam omiyo kome kekene pi tiyo gin ma nen marac i waŋ Rwot macalo Akab, ma dakone Jejebel odiye iye ki tek.
Ruth 4:26 Otimo bal me kipyeda marac twatwal pi lubo kor jogi-gu, macalo jo Amor yam gutimo, ma Rwot oryemogi woko ki i nyim jo Icrael-li.
Ruth 4:27 Ka Akab owinyo lok meno, ci oyeco boŋŋine woko, oruko boŋo cola cut i kome, obedo ka wot ma kome odem woko.
Ruth 4:28 Lok pa Rwot dok obino bot Elia ma Laticbe ma waco bo te ni,
Ruth 4:29 “In mono ineno kit ma Akab obedo kwede ka mwolle i nyima? Pien en doŋ omwolle kene i nyima, pe abikelo can i karene kikome; ento i kare pa wode aye abikelo can i kom jo me ode.”
Ruth 4:1 Luker 22 Lanebi Mikaya ociko Akab i nyiŋ Lubaŋa (2 Tek 18.2-27)
Ruth 4:1 Jo Ciria ki jo Icrael gubedo mot laboŋo lweny mo i kingi pi mwakaadek.
Ruth 4:2 Ento i mwaka me adekke Yekocapat kaba ka me Juda ocito ka limo kabaka me Icrael.
Ruth 4:3 Kabaka me Icrael owaco bot luticce ni, “Wun mono atika pe wuŋeyo ni Ramot- gilead mewa? Wan waliŋ woko ata, ma pe koŋ wacikwanyo woko ki i ciŋ kabaka me Ciria?”
Ruth 4:4 Ka dok olokke openyo Yekocapat ni, “In bene ibicito kwedwa ka lweny i kom gaŋ Ramot-gilead?” Yekocapat ogamo dog Akab, kabaka me Icrael, kun wacce ni, “An ki in wan acel. Lwakka aye lwakki, ki aguragurana gin aguragurani bene.”
Ruth 4:608 
Ruth 4:5 Yekocapat owaco bot kabaka me Icrael ni, “Koŋ ikwoŋ penyo lok ki bot Rwot wek wawiny doge.”
Ruth 4:6 Kabaka Akab ocoko lwak lunebi ducu kacel, ci gucokke miya aŋwen, Owaco botgi ni, “Acit ka lweny i kom Ramot-gilead, nyo pe aciti?” Lunebi gugamo ni, “Tugi cito cut, kabaka, pien Rwot bimiyo i ciŋi.”
Ruth 4:7 Ento Yekocapat dok owaco ni, “Lanebi mo mukene pa Rwot pe kany, wek koŋ dok wapeny doge?”
Ruth 4:8 Kabaka me Icrael ogamo dog Yekocapat ni, “Pud tye dano mo ma omyero wapenye wek wawiny dog Rwot ki bote, en Mikaya wod pa Imla; ento cwinya dage matek, pien peya otitta kit lok mo maber, en titta lok maracce keken.” Yekocapat ogamo ni, “Pe kumeno, kabaka, wek lok kit meno obedi.”
Ruth 4:9 Kabaka me Icrael olwoŋo ladit mo ci owacce ni, “Cit icikel Mikaya wod pa Imla oyotoyot.”
Ruth 4:10 Onoŋo Akab kabaka me Icrael ki Yekocapat kabaka me Juda gubedo wi komkergi ma guruko jor kergi mabeco; gubedo kwede i laro moyo me dino bel ma i ŋet dogcel ma gidonyo kwede i Camaria, kun lunebi ducu gitye ka tito lok i nyimgi.
Ruth 4:11 Jedekia wod pa Kenaana oyubo cal tuŋ lee ki nyonyo ci owacci, “Rwot owaco kuman ni, ibitwomo jo Ciria kit man macalo dyaŋ twomo wadi ki rune, nio ka ityekogi woko ducu.”
Ruth 4:12 Lunebi ducu gutito lok ma kit meno kun giwacci, “Tugi cito i Ramot-gilead, kabaka ci ibiloyo; Rwot bimiyo i ciŋi.”
Ruth 4:13 Lakwena ma ocito ka lwoŋo Mikaya-ni obino owacci, “Nen ba, Mikaya, lok pa lunebi ducu obedo me cuko cwiny kabaka; pienno wek lokki bene obed ma romki megi, lokki bene obed lok me cuko cwiny.”
Ruth 4:14 Mikaya ogamo doge ni, “Macalo Rwot tye makwo-ni, gin ducu ma Rwot owacca, en aye abilokone.”
Ruth 4:15 Ka Mikaya oo bot kabaka, kabaka openye ni, “Wacit ka lweny i kom Ramot- gilead, nyo pe waciti?” Ogamo ni, “Tugi cito cut, ci ibiloyo; Rwot bimiyo i ciŋi, kabaka.”
Ruth 4:16 Ento kabaka dok owaco ni, “An mono abiciki i nyiŋ Lubaŋa tyen adi ni ilokka lok me ada keken i nyiŋ Rwot?”
Ruth 4:17 Ci Mikaya owacci, “Aneno jo Icrael ducu guket woko lijayi i wi godi, macalo romi ma gipe ki lakwat. Dok Rwot bene owacci, ‘Jo-ni laditgi peke; wek ŋat acel acel odok gire i pacone ki kuc.’ “
Ruth 4:18 Kabaka me Icrael owaco bot Yekocapat ni, “An pe onoŋo awacci ni, Mikaya pe bitito lok mo maber ma otika, ento bitito maracce?”
Ruth 4:609 
Ruth 4:19 Mikaya ogamo ni, “Pi meno koŋ dok iwiny lok pa Rwot mono. Abedo ka neno Rwot ma obedo i wi komkerre, kun lwak mony me polo ducu gucuŋ ka ŋete yo tuŋ bade malacuc ki yo tuŋ bade malacam.
Ruth 4:20 Rwot owacci. ‘Aŋa mono ma bibito Akab, wek ocit oto i Ramot-gilead?’ Ci giwaco lok mapatpat.
Ruth 4:21 Lacen kit cwiny mo obino, okato anyim ocuŋ i nyim Rwot kun wacci, ‘An aye abibito.’
Ruth 4:22 Rwot openye ni, ‘Ibibite niŋniŋ?’ Ogamo ni, ‘Abicito ci abibedo cwiny ma lagoba kun aloko ki i dog lunebine ducu.’ Rwot ogamo ni ‘In ibibite, ci biye lokki. Doŋ icitim kumeno.’
Ruth 4:23 Kombeddi doŋ inen ka Rwot doŋ otyeko keto cwiny ma lagoba i dog lunebini magi ducu; Rwot doŋ otyeko ciko pi kelo lok marac i komi.”
Ruth 4:24 Jedekia wod pa Kenaana ocito bot Mikaya cok, odoŋo leme ki ciŋe, ci owacci, “Cwiny Rwot dok oa ki i koma niŋniŋ ka okobo oloko boti?”
Ruth 4:25 Mikaya owaco ni, “Meno ibiniaŋ iye i nino ma ibidonyo i kicika ma i tyelo wek ikanne iye.”
Ruth 4:26 Kabaka me Icrael owacci, “Wumak Mikaya woko, wudwoke cen bot Amon ma laloyo me gaŋ, ki bot Yoaci wod pa kabaka.
Ruth 4:27 Iciwaco botgi ni, ‘Kabaka owaco kuman ni, Wuket dano man i mabuc, dok wumiye ocam cam me mabuc, mugati ki pii keken, nio ka abidwogo paco ki kuc.’”
Ruth 4:28 Mikaya ogamo ni, “Ka ce idwogo paco ki kuc, ci pe Rwot aye oloko ki i doga.” Dok owacci, “Wun rok ducu doŋ wuwiny!” To pa Akab kabaka me Icrael (2 Tek 18.28-34)
Ruth 4:29 Kit meno kabaka me Icrael ki Yekocapat kabaka me Juda gucito i Ramot-gilead.
Ruth 4:30 Kabaka me Icrael owaco bot Yekocapat ni, “An abirukke macalo dano mo ata ka doŋ acito ka lweny, ento in iruk jorri me ker.” Kabaka me Icrael orukke macalo dano mo ata, ka ocito kwede i mony.
Ruth 4:31 Onoŋo kabaka me Ciria otyeko ciko ludito mony pyeradek wiye aryo ma giloyo gadigadine me lweny ni, “Pe wulweny ki dano mo matidi nyo madit, kono kabaka me Icrael keken.”
Ruth 4:32 Ka ludito mony guneno Yekocapat, guwacci, “Meno aye kabaka me Icrael kikome.” Gulokke ka lweny i kome, ci Yekocapat ocako daŋŋe ki mwoc.
Ruth 4:33 Ka ludito mony me gadigadi lweny guniaŋ ni pe en kabaka me Icrael, gulokke gudok woko cen gubwoto lubo kore.
Ruth 4:610 
Ruth 4:34 Ento dano mo otelo atumme ocelo ata, ci ocelo kwede kabaka me Icrael atura. Atero obaro kin nyonyo me geŋo kore ki nyonyo mukene me geŋo kome ma obedo macalo pok rec. Kabaka owaco bot laryem gadigadine ni, “Lokke idok cen wek ikwanya woko ki i wan lweny, pien ret otyeko maka woko.”
Ruth 4:35 Lweny odoko malyet i nino meno, dok lutic pa Akab gubedo ka jeŋo kome i gadigadine kun wane okemo jo Ciria nio wa otyeno, ka oto. Remo me wan rette omol piny i te gadigadi.
Ruth 4:36 I kare ma cen doŋ cok poto, dano gucako daŋŋe kun dwangi oromo dye mony ducu ni, “Dano acel acel odok i gaŋŋe. Dano acel acel odok wa i lobone!”
Ruth 4:37 Kabaka Akab oto kit meno, ci gitero kome i Camaria, giyiko kunnu.
Ruth 4:38 Gulwoko kom gadigadine i kut me Camaria, ci gwogi gunaŋo remone, ki lukwele bene gulwokke iye, kit ma Rwot owaco-ni.
Ruth 4:39 Lok kom Akab mudoŋŋe ducu, ki gin ducu ma en otiyo, ki ot ma en ogero ma odeyo ki lak lyec, ki lwak gaŋi ducu ma en ogero, gityeko coyone i buk me Tekwaro pa Luker me Icrael.
Ruth 4:40 Kit meno Akab oto, oywe kacel ki kwarine. Wode Akajia aye oleyo ka tyene. Loc pa Yekocapat kabaka me Juda (2 Tek 20.31–21.1)
Ruth 4:41 Yekocapat wod pa Aca ocako loyo jo Juda i mwaka me aŋwen me loc pa Akab kabaka me Icrael.
Ruth 4:42 Yekocapat ocamo ker ma onoŋo mwaka me ditte romo pyeradek wiye abic, ci obedo ka loc i Jerucalem pi mwaka pyeraryo wiye abic. Nyiŋ minne Ajuba ma nya pa Cilki.
Ruth 4:43 Yekocapat obedo ka lubo kit pa wonne Aca ducu; pe olokke oweko lubo kore, Obedo ka tiyo gin ma nen atir i wan Rwot. Ento wan jogi ma i wi godi pe gimuko woko; dano pud gityero gitumgi i wan jogi, dok giwaŋo iye odok eceta.
Ruth 4:44 Yekocapat oketo kuc bene i kin en ki kabaka me Icrael.
Ruth 4:45 Lok kom Yekocapat mudoŋŋe ducu, ki tekke, ki kit ma olwenyo kwede gityeko coyone i buk me Tekwaro pa Luker me Juda.
Ruth 4:46 Ki awobe ma lutim kwele i kom awobe wadgi i wan jogi ma yam pud odoŋ i kare pa wonne Aca, en oryemogi woko ki i lobone.
Ruth 4:47 I kare ca onoŋo kabaka pe i Edom. Lawaŋ kabaka me Juda aye obedo macalo kabakagi.
Ruth 4:48 Yekocapat omiyo gipayo lwak mel madoŋo me cito i Opir pi omo jabu-gu; ento pe gucito, pien mel gutur woko ducu i Ejion-geber.
Ruth 4:611 
Ruth 4:49 Lacen Akajia wod pa Akab owaco bot Yekocapat ni, “Wek luticca gucit kacel ki luticci i melli,” ento Yekocapat okwero gire woko.
Ruth 4:50 Yekocapat oto, oywe kacel ki kwarine, ci giyike kacel ki kwarine i gaŋ kai pa Daudi. Wode Jekoram aye oleyo ka tyene. Loc pa Akajia kabaka me Icrael
Ruth 4:51 Akajia wod pa Akab ocako loyo jo Icrael ki i Camaria i mwaka me apar wiye abiro me loc pa Yekocapat kabaka me Juda, ci obedo ka loyo jo Icrael pi mwaka aryo.
Ruth 4:52 Obedo ka tiyo gin ma nen marac i wan Rwot, kun bedo ka lubo kit pa wonne ki kit pa minne, ki kit pa Jeroboam wod pa Nebat, ma yam omiyo jo Icrael gubalo.
Ruth 4:53 Oworo jok Baal, otiyo bote, dok omiyo kiniga omako Rwot Lubaŋa me Icrael kun lubo kit ducu ma yam wonne otiyo kwede.
Ruth 4:612 
Ruth 4:2 Luker
Ruth 4:2 Luker 1 To pa Akajia
Ruth 4:1 I kare ma Akab oto, jo Moab gucako jemo woko i kom Icrael.
Ruth 4:2 I kare-nu Akajia opoto piny ki i waŋ dirica ki i kicikane mamalo ma i Camaria, odoko two ma obuto kwede piny; omiyo ocwalo lukwena, kun waco botgi ni, “Wucit wucipeny dog Baaljebub, lubaŋa pa jo Ekron, ni nyo abicaŋ ki two man.”
Ruth 4:3 Ento lamalaika pa Rwot owaco ki Elia ma Laticbe ni, “A malo, wek icit icirom ki lukwena pa kabaka me Camaria, ci iwac botgi ni, ‘Wutimo kuman ni Lubaŋa mo pe i Icrael, mumiyo wucito ka penyo dog Baal-jebub, ma lubaŋa pa jo Ekron-ni?’
Ruth 4:4 Pi kit tim man, Rwot owacci, ‘In pe ibia malo ki i wi kitanda ma ibuto iye-ni, ento ibito woko adada.’ ” Elia ocako cito woko.
Ruth 4:5 Lukwena gudok bot kabaka, ci openyogi ni, “Piŋo wudwogo cen?”
Ruth 4:6 Gugamo ni, “Dano mo obino oromo kwedwa i yo, ci owacowa ni, ‘Wudok cen bot kabaka ma oorowu-ni, wuciwacce ni, Rwot owaco kuman ni, Itimo kuman ni Lubaŋa mo pe i Icrael, mumiyo icwalo ni gipeny dog Baaljebub, ma lubaŋa pa jo Ekron-ni? Pi kit tim man, omiyo in pe ibia malo ki i wi kitanda ma ibuto iye-ni, ento ibito woko adada.’ “
Ruth 4:7 En openyogi ni, “Dano ma orwatte kwedwu-ni obedo niŋniŋ ma olokowu lok magi-ni?”
Ruth 4:8 Gugamo ni, “En oruko ginaruka ma obedo yeryer, kun otweyo pyere ki del.” Ci ogamo ni, “Meno en Elia Laticbe.”
Ruth 4:9 Kabaka dok ocwalo ladit me mony ma loyo jo pyerabic kacel, ki jone pyerabic. En ocito bot Elia, ma onoŋo obedo malo i wi got, ci owacce ni, “Ai dano pa Lubaŋa, kabaka owacci, ‘Ilor piny.’ “
Ruth 4:10 Ento Elia ogamo dog ladit me mony ma loyo jo pyerabic-ci ni, “Ka an aye a dano pa Lubaŋa, wek mac oa ki malo i polo owaŋ in woko kacel ki joni pyerabic- ci ducu.” Ci mac oa malo ki i polo owaŋo en ki jone pyerabic-ci ducu.
Ruth 4:11 Kabaka dok ocwalo ladit me mony ma loyo jo pyerabic kacel ki jone pyerabic. Ocito bot Elia owacce ni, “Ai dano pa Lubaŋa, man aye cik pa kabaka ni, ‘Ilor piny oyotoyot.’ “
Ruth 4:12 Ento Elia odok iye ki gin ni, “Ka ce an a dano pa Lubaŋa, wek mac aa ki malo i polo opot i komwu owaŋwu woko ducu, in kacel ki joni pyerabicci.” Ci mac pa Lubaŋa oa ki malo i polo owaŋo en ki jone pyerabic-ci ducu.
Ruth 4:13 Kabaka dok ocwalo ladit me mony me adekke ma loyo dano pyerabic, kacel ki jone. Ci ladit me adekke ma loyo jo pyerabic ocito. Ka oo, ci opoto orumo coŋe
Ruth 4:613  piny i nyim Elia, obako doge bote ni, “Ai dano pa Lubaŋa, alegi ni, pe ineka kacel ki joni pyerabicci, piwa obed tek ki in.
Ruth 4:14 Pien, nen, mac oa ki i polo ci obino piny, owaŋo ludito mony aryo mukwoŋo-ni ducu kacel ki jogi ma giloyo pyerabic-ci; ento in iwek, pi kwena obed tekki.”
Ruth 4:15 Lamalaika pa Rwot owaco bot Elia ni, “Lworo pe omaki i kome, Lor piny icit kwede.” Omiyo en ocito owoto kacel kwede bot kabaka,
Ruth 4:16 ci owacce ni, “Rwot owaco kuman ni, ‘Pien icwalo lukwena ka penyo dog Baal- jebub, lubaŋa pa jo Ekron, itimo kumeno ni Lubaŋa pe i Icrael bo, mumiyo ipenyo doge-ni? En aye lok mumi yo pe ibia ki i wi kitandani ma it ye iye-ni, ento in ibito woko adada.’ ”
Ruth 4:17 Akajia oto woko kit macalo Rwot oloko ki i dog Elia-ni, Jekoram ma ominne aye odoko kabaka ma oleyo ka tyene, i mwaka me aryo me loc pa Tekoram wod pa Yekocapat, kabaka me Juda, pien onoŋo Akajia pe tye ki wode mo.
Ruth 4:18 Lok kom Akajia mudoŋŋe ducu, ma en otiyo, gityeko coyone i buk me Tekwaro pa Luker me Icrael.
Ruth 4:2 Luker 2 Elia gitero i polo
Ruth 4:1 I kare ma Rwot doŋ mito tero Elia woko i polo ki lapiru, onoŋo Elia ki Elica gitye i wotgi nia ki i Gilgal.
Ruth 4:2 Elia owaco bot Elica ni, “Alegi ni koŋ ibed kany; pien Rwot otyeko cwala woko wa i Betel.” Ento Elica ogamo ni, “Macalo Rwot tye makwo-ni, macalo in kikomi bene itye makwo-ni, an pe abibwoti.” Kit meno gucako wot wa i Betel.
Ruth 4:3 Lwak lunebi ma yam gitye i Betel gucito bot Elica guwacce ni, “In mono iŋeyo ni tin Rwot bikwanyo rwodi ki boti ci tero woko?” En ogamo ni, “Iyo, aŋeyo lokke; doŋ Wuliŋ mot.”
Ruth 4:4 Elia owacce ni, “Elica, alegi ni koŋ ibed kany, pien Rwot otyeko cwala woko wa i Jeriko.” Elica ogamo ni, “Macalo Rwot tye makwo-ni, dok macalo in bene kikomi it ye makwoni, an pe abibwoti.” Kit meno gubino wa i Jeriko.
Ruth 4:5 Lwak lunebi ma gitye i Jeriko gubino bot Elica cok, guwacce ni, “In mono iŋeyo ni tin Rwot bi kwanyo rwodi ki boti ci tero woko?” En ogamo ni. “Iyo, aŋeyo lokke; doŋ Wuliŋ mot.”
Ruth 4:6 Elia dok owacce ni, “Alegi ni koŋ ibed kany; pien Rwot ocwala wa i Jordan.” En ogamo ni, “Macalo Rwot tye makwo-ni, dok macalo in bene kikomi it ye makwo- ni, pe abibwoti.” Kit meno gin aryo ducu gumedde ki wot kacel.
Ruth 4:7 Lwak lunebi pyerabic bene guwoto kacel kwedgi, ci gucuŋ ki cen ka mabor ki gin, ka pud gin aryo ducu gucuŋ i dog Jordan.
Ruth 4:614 
Ruth 4:8 Elia okwanyo boŋone kikome, odolo woko, ogoyo ki pii, ci pii iye opokke woko aryo tuŋŋi ki tuŋŋi nio ka gin aryo ducu gukato ki i nom mutwo.
Ruth 4:9 Ka gutyeko ŋolo loka tuŋcel, Elia owaco bot Elica ni, “Leg gin ma abitimo piri, ma peya gikwanya woko ki boti.” Elica owacci, “Alegi, imiya ale kit cwinyi-ni adod tyen aryo.”
Ruth 4:10 Elia ogamo ni, “Ilego gin matek; ento ka ce ibedo ka neno an i kare ma gitiŋa nia ki boti-ni, ci bibedo boti kit meno; ento ka ce pe inena, ci pe bibedo kit meno.”
Ruth 4:11 Ka onoŋo pud giwoto kun giloko, ci nen, gadigadi me mac ki aguragura opoko kingi gin aryo-ni woko, Elia ocako ci to woko malo i polo ki lapiru madit-ti.
Ruth 4:12 Elica oneno ci okok ni, “Wora, wora do! gadigadi pa Icrael ki wegi aguragurane!” Pe dok omedo ki neno kome. En omako boŋone kikome oyeco woko i dul aryo. Elica oleyo ka tyen Elia
Ruth 4:13 Ka okwanyo boŋo pa Elia ma opoto piny mua ki i kome-ni, odok kwede cen ci ocuŋ i dog Jordan.
Ruth 4:14 Okwanyo boŋo pa Elia ma opoto ki i kome-ni, ocako goyo ki pii, kun wacci, “Rwot Lubaŋa pa Elia tye kwene?” Ka otyeko goyo pii, ci pii iye opokke yo tuŋŋi ki tuŋŋi; Elica owoto i dyere, oŋolo loka kulu.
Ruth 4:15 Ka lwak lunebi ma onoŋo gitye i Jeriko guneno en okato loka tuŋ botgi, ci guwacci, “Cwiny ma yam tye i kom Elia otyeko gamo Elica.” Gubino ka romo kwede, ci guguŋo piny i nyime.
Ruth 4:16 Giwacce ni, “Nen, wan luticci watye ki jo matego pyerabic. Walego icwalgi gucit ka yenyo rwodi; gwok nyo Cwiny pa Rwot otiŋe ci obole woko wa i got nyo i nota-gu.” En ogamo ni, “Pe wubicwalogi.”
Ruth 4:17 Ento ka gubedo ka dido en nio ka lewic omake, owacci, “Wucwalgi.” Ci gucwalo jo pyerabic; gubedo ka yenyo Elia pi nino adek ci pe gunoŋo kome.
Ruth 4:18 Gudwogo bot Elica i kare ma en pud tye i Jeriko, ci owaco botgi ni, “An pe nene awacciwu ni, Pe wuciti?”
Ruth 4:19 Jo ma i gaŋ meno guwaco bot Elica ni, “Nen ba, gaŋ man tye-i kabedo maber ma yomo cwiny, kit ma in laditwa ineno-ni, Ento piine aye rac, ki lobone bene mi yo i mon poto woko.”
Ruth 4:20 En owacci, “Wukella awal kwon manyen, ci wuony iye kado.” Ci gucako kelone bote.
Ruth 4:21 En ocito wa i wan pii ci oonyo iye kado-nu, kun wacci, “Rwot owaco kuman ni, An doŋ atyeko yubo wan pii man odoko maleŋ; pe doŋ bikelo to, pe miyo i mon poto.”
Ruth 4:615 
Ruth 4:22 Kit meno pii ocako doko maleŋ nio wa onyoo, kit macalo yam Elica olokoni.
Ruth 4:23 En ocito wa i Betel; i kare ma en tye ka wot i waŋayo, litino awobe gua ki i gaŋ gubino gucako nyware, kun giwacci, “Cit malo, lawiye otal: Cit malo, lawiye otal.”
Ruth 4:24 Ka olokke onenogi, ocenogi i nyiŋ Rwot. Ci ŋuu ma mon aryo gukatti ki i buŋa ci gukilo kom awobe pyeraŋwen wiye aryo.
Ruth 4:25 Ka oa ki kunnu ci ocito wa i got Karmel, ka oa ki kunnu odok i Camaria.
Ruth 4:2 Luker 3 Loc pa Jekoram
Ruth 4:1 I mwaka me apar wiye aboro me ker pa Yekocapat kabaka me Juda, en aye Jekoram wod pa Akab ocamo iye ker me loyo Icrael i Camaria, ci obedo ka loc pi mwaka apar wiye aryo.
Ruth 4:2 Otiyo gin ma nen marac i wan Rwot, kadi pe obedo marom ki pa wonne ki pa minne, pien koŋ omuko wir me woro Baal ma yam wonne otiyo-ni.
Ruth 4:3 Ento en bene pe oweko kit bal pa Jeroboam wod pa Nebat, ma omiyo jo Icrael gubalo-ni; en pe oweko lubone. Elica otito pi loyo jo Moab
Ruth 4:4 I kare meno onoŋo Meca kabaka me Moab tye ki romi ma gunya mapol; en yam bedo ka miyo romi alip miya acel bot kabaka me Icrael, ki yer nyogi romi alip miya acel, mwaka ki mwaka.
Ruth 4:5 Ento ka Akab oto, ci kabaka me Moab ojemo woko i kom kabaka me Icrael.
Ruth 4:6 Omiyo kabaka Jekoram otiŋŋe oa ki i Camaria i kare meno, ci ocoko jo Icrael ducu pi lweny.
Ruth 4:7 Ka ocito ci ocwalo lok bot Yekocapat kabaka me Juda ni, “Kabaka me Moab ojemo woko i koma; ibicito ka lweny kweda i kom jo Moab?” En ogamo ni, “Abicito, an ki in wan acel, lwakka gin aye lwakki, ki aguragurana gin aye aguragurani bene.”
Ruth 4:8 Dok owacci, “Wabiwot walubo yo mene?” Jekoram ogamo ni, “Wabilubo yo makemo i tim me Edom.”
Ruth 4:9 Kit meno kaba ka me Icrael ocako cito kacel ki kabaka me Juda ki kabaka me Edom. Ka gubedo ka gono piny pi wot me nino abiro, pii mo pe onoŋŋe pi mony kadi pi lee ma gimol i korgi ki yec.
Ruth 4:10 Kabaka me Icrael owacci, “Maa do! Rwot doŋ okelo luker magi adek-ki pi miyogi i ciŋ jo Moab.”
Ruth 4:616 
Ruth 4:11 Yekocapat owacci, “Lanebi pa Lubaŋa mo pe kany, wek wapeny dog Rwot ki bote?” Ci ŋat acel i kom lutic pa kabaka me Icrael ogamo ni, “Elica wod pa Capat aye tye kany, ma yam liyo pii i ciŋ Elia-nu.”
Ruth 4:12 Yekocapat owacci, “En tye ki lok pa Rwot.” Ci kabaka me Icrael ki Yekocapat ki kabaka me Edom gucito wa bote.
Ruth 4:13 Elica owaco bot kabaka me Icrael ni, “An atimmi gin aŋo? In icit bot lunebi pa woru ki lunebi pa meni.” Ento kabaka me Icrael owacce ni, “Pe kumeno; pien Rwot aye olwoŋo luker magi adek-ki pi miyogi woko i ciŋ jo Moab.”
Ruth 4:14 Elica ogamo ni, “Macalo Rwot me mony tye makwo-ni, ma atiyo pire-ni, kono nene pe aparo pi Yekocapat kabaka me Juda, kono pe abolo waŋa i komi, kadi wa neno in.
Ruth 4:15 Ento wukella lago-opuk.” Ka lago-opuk ocako goyone, ci tek pa Rwot oyido i kome.
Ruth 4:16 Owacci, “Rwot owaco kuman ni, ‘Abimiyo laora kulu man mutwe-ni pii poŋ iye.’
Ruth 4:17 Pien Rwot owaco kuman ni, ‘Wun pe wubineno yamo ki kot-gu, ento laora kulu aye pii bipoŋ iye, ci wubimato, wun, ki dyaŋiwu ki leewu.’
Ruth 4:18 Man gin mayot ki bot Rwot; en bimiyo jo Moab bene i ciŋwu,
Ruth 4:19 ci wubiloyo gaŋi ma girumo ki cel gogo, ki gaŋi ducu ma ŋene, wubireto yadi mabeco ducu, wubiculo wan pii woko ducu, wubalo lobo maber-ri kun wucoro iye godi.”
Ruth 4:20 Orwone i kare me odiko, i kom cawa me tyero gitum, nen, pii obino oa ki yo tuŋ Edom, nio ka pii opoŋo lobo woko ducu.
Ruth 4:21 Ka jo Moab ducu guwinyo ni luker gubino ka lweny i komgi, ci gulwoŋo jo ducu ma gitwero ruko jami lweny i komgi, cakke i kom jo matino nio kwede wa i kom ludito, ci guryeyo i wan lobo.
Ruth 4:22 Ka gua malo odiko con, ci cen oryeny i kom pii, jo Moab guneno pii ma okemogi nen calo remo.
Ruth 4:23 Guwacci, “Man remo; luker gubedo ka lweny kacel, ci gunekke woko kekengi. Iyo, jo Moab, wucak yako jami?”
Ruth 4:24 Ento ka gubino i gony pa jo Icrael, ci jo Icrael ducu gutwarre malo ka lweny i kom jo Moab, ci guriŋo woko ki i nyimgi; gumedde anyim ki neko jo Moab ma giriŋo-ni.
Ruth 4:25 Gumako gaŋi woko, ki potti mabeco ducu bene dano acel acel obolo iye got, nio ka godi opoŋo piny woko; guculo wan pii woko ducu gureto yadi mabeco ducu; nio ka godi keken aye odoŋ i Kir-karecet, ci lucel lataŋdiyo gurumo gaŋ meno nio ka guloyo.
Ruth 4:617 
Ruth 4:26 Ka kabaka me Moab oneno ni mony doŋ ogeto marac i kome ci ocito ki wegi pala lucwan miya abiro pi baro dye mony, ma okemo kabaka me Edom; ci pe gutwero.
Ruth 4:27 En omako wode maditte ma onoŋo bileyo ka tyene-ni, ci otyero en me bedo gitum awaŋa i kom cel murumo gaŋ. Omiyo akemo madwoŋ opoto i kom io Icrael; ci gua gudok cen i lobogi.
Ruth 4:2 Luker 4 Moo pa dako ma cware oto
Ruth 4:1 I kare meno dako mo acel ma i kin mon pa lunebi ocito okok bot Elica ni, “Cwara ma laticci oto woko; in bene iŋeyo ni laticci yam lworo Rwot, ento won banya obino ka mako litino awobena aryo wek gubed opiine.”
Ruth 4:2 Elica owacce ni, “Abitimmi kit gin aŋo? Titta; gin aŋo ma it ye kwede i odi?” En ogamo ni, “Pe atye ki gin mo i ot, ladit, kono nyo abino moo aye tye.”
Ruth 4:3 Dok owacce ni, “Cit woko ka lego agulu pa luwoti ducu, ikel ma igi noŋo, kel mapolpol.
Ruth 4:4 Ka idony i ot, ci ilor doggola iceg wii ki wi litino awobeni woko i ot, ka iony moo i lwak agulu meno ducu; ka ce acel acel opoŋ, ci iket ocuŋ cen.”
Ruth 4:5 Dako-nu ocito ci oloro doggola, ocego wiye ki wi litino awobene aryo; ka en tye ka onyo moo i igi ci gin gikelo agulu mukene bote.
Ruth 4:6 Ka agulu ducu opoŋ woko, ci owaco bot wode ni, “Kella agulu mukene.” Ogamo ni, “Mukene doŋ peke.” Moo ocako gik woko ma pe dok mol.
Ruth 4:7 En obino otito bot dano pa Lubaŋa, en ogamo ni, “Cit icicat moo wek icul banyani woko, ci wek in ki litino awobeni wukonnye ki mudoŋŋe.” Elica ki dako Lacunem
Ruth 4:8 I nino mo acel Elica ocito wa i Cunem ka ma dako mo ma lalonyo bedo iye; ci dako-nu olege ni ocam bote. Lacen i kare ducu ma en wok ki kenyo, en ŋak koŋ ca mo kunnu.
Ruth 4:9 Dako-nu owaco bot cware ni, “Nen ba, aniaŋ atika ni dano man en dano maleŋ pa Lubaŋa, ma en bedo ka wirre i yowa jwijwi.
Ruth 4:10 Wek wagerre latin kicika mo i wi ot, ci waket iye kitanda mo pire ki meja, ki kom, ki mac tara, ce ka en bino botwa, wek ocit obed iye.”
Ruth 4:11 I nino mo acel, en ocito kunnu ci odonyo i kicika ocako ywe iye.
Ruth 4:12 Owaco bot laticce Gikaji ni, “Cilwonna Lacunem man.” Ka olwoŋe, ci ocuŋ i nyime.
Ruth 4:618 
Ruth 4:13 Owacce ni, “Wacce ni, Nen, ibedo ki ayela man ducu piwa; gin aŋo ma myero atimmi? In it ye ki lok mo ma imito atit bot kabaka nyo ladit ma loyo mony?” En ogamo ni, “An abedo gira i kin lutuwa.”
Ruth 4:14 Elica openyo ni, “Dok gin aŋo ma gitim pire?” Gikaji ogamo ni, “En pe tye ki wode mo, ki cware bene doŋ oti woko.”
Ruth 4:15 Owacce ni, “Lwoŋe.” Ka olwoŋe, en ocuŋ i doggola.
Ruth 4:16 Ci owacce ni, “I mwaka ca ka onyoo, ka kare oromo, ci ibitiŋo wodi i kori.” En ogamo ni, “Pe kumeno, rwoda, ai dano pa Lubaŋa; pe ibwol aŋecani ba.”
Ruth 4:17 Ento dako-nu ogamo ic, ci onywalo wode i kare meno kikome, i mwaka ma olubo-ni, kit macalo yam Elica owaco bote.
Ruth 4:18 Ka latin odoŋo, ci i nino mo acel ocito bot wonne i kin lukac,
Ruth 4:19 ci owaco bot wonne rii, “Ai, wiya do, wiya do!” Wonne owaco bot laticce ni, “Tiŋ itere bot minne.”
Ruth 4:20 Ka otiŋe ci otere bot minne. Latin obedo i em minne nie i dyeceŋ abwora, ci oto woko.
Ruth 4:21 Ci dako oa ocito opyelo i wi kitanda pa dano pa Lubaŋa-ni, ka oloro wiye woko i ot, ci ocito woko.
Ruth 4:22 Olwoŋo cware, owacci, “Cwalla laticci mo acel ki kana mo acel, wek acit bot dano pa Lubaŋa oyot, ka adwogi.”
Ruth 4:23 Ogamo ni, “Piŋo icito wa bote tin? Pien dwe peya opor, kadi cabit bene pudi.” En ogamo ni, “Bibedo ber.”
Ruth 4:24 Gitweyo kom i ŋe kana, ci dako owaco bot laticce ni, “Wek kana oriŋ, pe icuŋ nio ka awacci.”
Ruth 4:25 En ocako a ocito bot dano pa Lubaŋa wa i got Karmel. Ka dano pa Lubaŋa oneno en bino, owaco bot laticce Gikaji ni, “Nen, Lacunem loka ca;
Ruth 4:26 riŋ oyot icirom kwede, ci ipenye ni, Itye maber? Cwari tye maber? Latin tye maber?” Dako-nu ogamo ni, “Tye maber.”
Ruth 4:27 Ka obino i wi got bot dano pa Lubaŋa, ci opoto omako tyene. Gikaji obino ka cwale woko cen. Ento dano pa Lubaŋa ojuke ni, “Wek en obedi, pien tye ki can madwoŋ i cwinye; ento Rwot okano lokke woko bota, pe otitta.”
Ruth 4:28 Dako owacci, “An yam alegi pi latin laco mo, rwoda? Yam pe awacci, pe ibwola?”
Ruth 4:29 Elica owaco bot Gikaji ni, “A malo, itwe pyeri, ci ikwany odoona imak i ciŋi, wek iciti. Ka iromo ki dano mo, pe imote; ka dano mo omoti, pe igam doge; cit iciket odoona ipyel i wan latin.”
Ruth 4:619 
Ruth 4:30 Min latin dok owacci, “Kit macalo Rwot tye makwo-ni, macalo in bene it ye makwo-ni, pe abibwoto in,” En bene oa ocako lubo kor dako-nu.
Ruth 4:31 Gikaji ocito mere anyim, ci oketo odoo i wan latin, ento gin mo pe otimme kadi wa kit gin ma nyuto ni kwo. Omiyo odok cen ka romo kwede iyo, ci otitte ni, “Latin peya oco.”
Ruth 4:32 Ka Elica obino i ot, oneno latin obuto i wi kitandane ma oto woko.
Ruth 4:33 En odonyo oloro doggola woko i wigi gin aryo, ocako lego Rwot.
Ruth 4:34 Dok oa malo ocito obuto i kom latin, kun keto doge i dog latin, ki waŋe bene oketo i waŋ latin, ki bade bene opyelo i bad latin, kun ryene i kome, ci kom latin odoko lyet.
Ruth 4:35 Dok oa malo, ocako woto kun wirre i dye ot tuŋŋi ki tuŋŋi, ka oryene i kome; latin ocako jiro tyen abiro, ci oyabo waŋe.
Ruth 4:36 Ka olwoŋo Gikaji owacce ni, “Lwoŋ Lacunem man,” Ocito olwoŋe. Ka obino bote, ci owacci, “Gam wodi eno.”
Ruth 4:37 Dako-nu obino opoto ka tyene, orumo coŋe piny i nom; ci otiŋo latinne ocito woko. Elica otiyo taŋo pi lunebi
Ruth 4:38 Elica dok ocito i Gilgal i kare ma kec tye i lobo. Ka yam lwak lunebi gubedo i nyime, owaco bot laticce ni, “Cib agulu madit i keno, wek ited dek ki lwak lunebi- ni.”
Ruth 4:39 Ŋat acel ocito i poto ka ŋwedo dek, ci onoŋo agaba me tim, opwono nyige poŋ kanyi ma odolo, ci obino oŋwero oketo i agulu dek kun pe ŋeyo kitgi.
Ruth 4:40 Ka gitoko wek jo-nu gucam, ka gitye ka camo dek-ku, ci gudamje matek ni, “Ai dano pa Lubaŋa, yat to aye tye i agulu-ni!” Ci camone oloyogi woko.
Ruth 4:41 Elica ogamo ni, “Wukel moko kwon.” Ci oonyo i agulu, kun wacci, “Tok dek ki jo-nu gucam.” Ci gin marac mo pe dok onen i agulu.
Ruth 4:42 Laco mo onoŋo oa ki i Baal-calica, okelo kwon me wi mwaka bot dano pa Lubaŋa, mugati cayiri pyeraryo, ki wit kal manyen i kicaane. Elica owacci, “Mi ki jo-nu wek gucam.”
Ruth 4:43 Ento laticce ogamo ni, “Man abiketo i nyim jo miya acel-li niŋniŋ?” En onwoyo waco ni, “Migi bot jo-nu, wek gucam, pien Rwot aye owaco kuman ni, ‘Gibicamo ci giweko mogo doŋ.’ “
Ruth 4:44 Ci oketo i nyimgi, Gucamo, guweko mogo odoŋ, kit macalo Rwot owaco-ni.
Ruth 4:2 Luker 5 Elica ocago dobo pa Naaman
Ruth 4:620 
Ruth 4:1 Naaman, ladit me mony me Ciria, en yam dano madit i nyim rwode dok ma giworo, pien Rwot omiyo Ciria obedo ka loyo lweny pi Naaman. En yam twon oteka lweny madit, ento onoŋo en ladobo.
Ruth 4:2 I kare-nu onoŋo mony pa jo Ciria oyako latin nyako mo ki i lobo Icrael, ci odoko aŋeca pa dako Naaman.
Ruth 4:3 En owaco bot min ot ni, “Kono nene rwoda tye cok ki lanebi ma tye i Camaria ca, kono ocaŋo two dobone woko.”
Ruth 4:4 Kit meno omiyo Naaman ocito otito bot kabaka ni, “Aŋeca ma oa ki i lobo Icrael owaco kuman.”
Ruth 4:5 Kabaka me Ciria ogamo ni, “Cit doŋ, an abicwalo waraga bot kabaka me Icrael.” En ocako cito, otero ryal ma romo talanta apar, ki jabu ma romo cekel alip abicel, ki boŋŋi me nino madito apar.
Ruth 4:6 Okelo waraga bot kabaka me Icrael, ma kwanne calo man ni, “Ka waraga man oo boti, ber iŋe ni acwalo laticca Naaman boti, wek in ican two dobone.”
Ruth 4:7 Ka kabaka me Icrael okwano waraga-nu, ci oyeco boŋone kun wacci, “An aye Lubaŋa bo, ma neko dano ka dok cero woko-ni, en aye omiyo dano man ocwalo lok bota pi caŋo two dobo pa laco man? Koŋ wutam, ka dok wunen ni en tye ka yenyo kolo i koma.”
Ruth 4:8 Ento ka Elica ma dano pa Lubaŋa lwoŋo nyiŋ Rwot Lubaŋane, ka kwato owinyo ni kabaka me Icrael oyeco boŋone woko, ci ocwalo lok bot kabaka kun wacci, “Piŋo iyeco boŋoni woko? Wek en obin bota kombeddi, wek oneni lanebi tye i Icrael.”
Ruth 4:9 Kit meno Naaman ocito bote ki aguragurane ducu ki gadigadi monnye, ci ocuŋ i doggola ot pa Elica.
Ruth 4:10 Elica ocwalo kwena bote kun wacci, “Cit icilwokke i kulu Jordan tyen abiro, ci komi biroc dok kakare, dok komi bilony.”
Ruth 4:11 Ento kiniga omako Naaman, ocako cito woko kun wacci, “Nen, onoŋo atamo ni en bikato woko wa bota, ka cun, lwoŋo nyiŋ Rwot Lubuŋane, ka kwato ciŋe i koma ka ma lit-ti, ka caŋo two dobo woko.
Ruth 4:12 Kulu Abana ki Parpar ma gitye i Damaciko pe gibeco makato lwak pii ma tye i Icrael ducu? Kono nene pe alwokke i piigi ci koma bedo leŋ?” Ocako lokke ci ocito woko ki akeca madwoŋ.
Ruth 4:13 Ento luticce gucito bote cok, guwacce ni, “Wora, ka nene lanebi owacci pi tiyo gin mo madit, kono pe itiyo? Man do twara ka owacci ni, ‘Lwokke, wek komi olony.’ “
Ruth 4:14 En ocako cito ci olutte i kulu Jordan tyen abiro, kit ma dano pa Lubaŋa owaco- ni; ci kome ocako roc odok kakare macalo kom latin lakere, ci olonnye.
Ruth 4:621 
Ruth 4:15 En odok bot dano pa Lubaŋa, en ki lwakke ducu, obino ci ocuŋ i nyime, owacci, “Nen, an doŋ aŋeyo ni Lubaŋa mo pe i lobo ducu, kono i Icrael keken; ci ber doŋ igam mot pa laticci.”
Ruth 4:16 Elica owacci, “Macalo Rwot tye makwo-ni, ma atiyo pire-ni, pe abigamo gin mo.” Naaman obedok a diyo en ni ogam, ento Elica okwero woko.
Ruth 4:17 Naaman dok owacci, “Ka ikwero, ci alegi ni, wek gimi bota lobo ma kana aryo gitwero yeyo, pien nia tin, rwoda, pe abityero gitum awaŋa nyo gitum mukene bot lubaŋa mo, kono bot Rwot keken.
Ruth 4:18 Pi lok man Rwot myero otima kica: ka ce laditta bicito jwijwi i ot pa Rimmon ka worone kunnu, ma kun noŋo ojeŋo ciŋe i bada, ki an bene noŋo akulle piny kekena i ot pa Rimmon, ka ce onoŋo akulle kekena i ot pa Rimmon, ci Rwot myero otima kica i kom lok man.”
Ruth 4:19 En owacce ni, “Doŋ icit ki kuc.” Ento ka Naaman owoto ocito ka ma borbor, manok mo,
Ruth 4:20 ci Gikaji latic pa Elica ma dano pa Lubaŋa-ni owacci, “Nen, ka rwoda oweko Naaman Laciria-ni, pe omedo ki gamo gin ma okelo-ni ki i ciŋe, Macalo Rwot tye makwo-ni, abiriŋo i kore, wek anoŋ gin mo ki bote.”
Ruth 4:21 Kit meno Gikaji ocako lubo kor Naaman. Ka Naaman oneno ŋatti mo ma riŋo i kore, ci opye piny ki i wi gadigadine pi rwatte kwede kun penyo ni, “Lok mo tye?”
Ruth 4:22 En ogamo ni, “Lok mo peke. Rwoda ocwala ka wacci ni, ‘Kombeddi awobe aryo mogo ma gin lunebi gubino bota ma gua wa i lobo godi me Epraim; alego ni, imi botgi talanta me ryal ki boŋo aryo me nino madito.’ “
Ruth 4:23 Naaman ogamo ni, “Ber igam talanta aryo.” Dok orido en matek, omiyo otweyo talanta aryo me ryal i kicaa aryo, ki boŋo aryo me mno madito, ci omiyo luticce aryo guyeyo, gutiŋo gutelo nyim Gikaji.
Ruth 4:24 Ka oo i wi got, ci okwanyo woko ki i ciŋgi, ocako ketogi i ot; ka ocwalo jo meno woko, ci gucito.
Ruth 4:25 Ka odonyo i ot, ocuŋ nyim rwode, Elica openye ni, “Gikaji In ibedo kwene?” En ogamo doge ni, “Laticci pe ocito ka mo.”
Ruth 4:26 Ento Elica owacce ni, “Tipo koma ocito kwedi wa i kare ma laco meno odwogo boti nia ki i wi aguragura pi rwatte kwedi. Meno pe en aye kare ma myero giga miye lim ki ginaruka-gu, ki poto jeitum ki poto olok, ki romi ki twoni-guiki opii ki aŋeca-gu.
Ruth 4:27 Pienno dobo pa Naaman bikobo i komi ki i kom likwayi matwal.” Kit meno en okato woko ki i nyime ma ladobo, ma kome oruko woko matar macalo pee.
Ruth 4:2 Luker 6
Ruth 4:622  Latoŋ okwaŋ i pii
Ruth 4:1 I kare-nu lwak pa lunebi gukok bot Elica ni, “Nen, kabedo ma wabedo iye i te locci-ni tidi mo, pe romowa.
Ruth 4:2 Wek waciti wa i Jordan wek dano acel acel onoŋ yat ki kunnu, wek wayub kabedowa kunnu.” Elica ogamo ni. “Citu.”
Ruth 4:3 Dano mo acel ma kingi owacci, “Kono obedo ber ka in icito kwedwa wan luticci.” Ogamo ni, “Abicito.”
Ruth 4:4 En ocako cito kwedgi. Ka guo I Jordan, gutoŋo lwak yadi woko.
Ruth 4:5 Ento ka dano mo acel tye ka togo yat, latoŋŋe oput woko opoto i pii, ci odaŋŋe matek ni, “Maa do, rwoda! Pien alego bot dano mo.”
Ruth 4:6 Dano pa Lubaŋa owacci, “Opoto ki kakwene?” Ka onyutte kakare, ci otoŋo yat mo, obolo i pii kunnu, omiyo latoŋ ocako kwan wi pii.
Ruth 4:7 Owacce ni, “Kwany woko.” Ocwalo bade okwanyo woko. Elica ki jo Ciria
Ruth 4:8 I kare mo ka kabaka me Ciria tye ka lweny i kom Icrael, Obedo ka yubo lok ki luticce kun wacci, “Ka gonnya bibedo ka munyo.”
Ruth 4:9 Ento dano pa Lubaŋa ocwalo lok bot kabaka me Icrael ni, “Ber igwokke pe iwok ki ka munyo, pien jo Ciria gubecito wa kunnu.”
Ruth 4:10 Kabaka me Icrael ocako cwalo dano i kabedo ma dano pa Lubaŋa otitte-ni. En obedo ka konye kit meno, omiyo olaro kome tyen mapolpol.
Ruth 4:11 Cwiny kabaka me Ciria obedo ka cwer mada pi lok meno; omiyo olwoŋo luticce openyogi ni, “Wunyutta dano ma tye i kinwa ma dotowa bot kabaka me Icrael.”
Ruth 4:12 Laticce mo acel owacce ni. “Dano mo pe, rwoda kabaka; ento Elica ma lanebi ma tye i Icrael-li, en aye tito lok ma iloko wa i kicika butoni bot kabaka me Icrael.”
Ruth 4:13 En ogamo ni, “Cit iciyeny ka ma en tye iye, wek acwal dano ka make.” Gititte ni, “Nen, en tye wa i Dotan.”
Ruth 4:14 Kabaka ocako cwalo lwak aguragura ki gadigadi lweny ki mony madit; ci gucito wa kunnu i dyewor, gurumo gaŋ woko.
Ruth 4:15 Ka latic pa dano pa Lubaŋa oa malo odiko con ci okato woko nen, mony ki aguragura ki gadigadi lweny orumo gaŋ woko ducu. Laticce owacci, “Maa do, rwoda! Man watimo aŋo?”
Ruth 4:16 En ogamo ni, “Pe ilwor, pien jo ma tye tuŋ botwa dwoŋ, makato jo ma tye tuŋ botgi.”
Ruth 4:623 
Ruth 4:17 Elica ocako lega, kun lego ni, “Ai Rwot, alegi, yab waŋe wek onen.” Rwot ocako yabo waŋ latin awobi meno, ci oneno; nen aguragura opoŋo wi got woko ki gadigadi lweny me mac ma orumo Elica woko dyere.
Ruth 4:18 Ka Luciria gucito ka lweny i kome, Elica olego Rwot, kun wacci, “Alegi ni doŋ imi wan jo magi ocor woko.” Rwot ocako miyo wangi ocor woko kit macalo Elica olego-ni.
Ruth 4:19 Elica owaco botgi ni, “Man pe yo, man bene pe gaŋ; wulub kora, abiterowu bot dano ma wuyenyo-ni.” Ci oterogi wa i Camaria.
Ruth 4:20 Ka gudonyo i Camaria, Elica olego Rwot ni, “Ai Rwot, doŋ iyab wan jo magi, wek gunen piny.” Rwot ocako yabo wangi, ci guneno piny; ci nen, onoŋo gitye wa i dye Camaria.
Ruth 4:21 Ka kabaka me Icrael onenogi ci openyo Elica ni, “Wora, abinekogi woko? Abinekogi woko?”
Ruth 4:22 En ogamo ni, “In pe ibinekogi. In itwero neko jo ma doŋ iyakogi ki pala lucwanni ki atummi? Ket cam ki pii i nyimgi, wek gucam, gumat, ka gucak cito wa bot rwotgi.”
Ruth 4:23 En oyubogi cam madwoŋ; ka doŋ gucamo, gumatol ci ocwaloai gudok bot rwotgi. Jo Ciria pe dok gudwogo ka monyo lobo Icrael matwal. Elica ki mony murumo Camaria
Ruth 4:24 Lacen Ben-adad kabaka me Ciria ocoko monnye ducu, ocito, orumo Camaria.
Ruth 4:25 Onoŋo kec bene dwoŋ i Camaria ci gurumo woko likiŋ, nio ka wi kana gicato giwilo ki cekel me ryal pyeraboro, ki kello bakuli acel giwilo ki cekel me ryal abic.
Ruth 4:26 I kare ma kabaka me Icrael woto kato ki i wi cel, dako mo odaŋŋe ki lok bote, kun wacci, “Konya, rwoda, kabaka!”
Ruth 4:27 En ogamo ni, “Ka Rwot pe okonyi, ci an abinoŋo gin ma akonyi kwede kwene? Binoŋŋe ki i laro moyo nyo ka ma gidiŋo iye koŋo vino bo?”
Ruth 4:28 Kabaka ocako penyo en ni, “Gin aŋo ma yeli?” Dako-nu ogamo ni. “Dako man owacca ni, ‘Miwa wodi wek tin wacam, ka diki doŋ wacam woda.’
Ruth 4:29 Pienno omiyo watedo woda, wacamo, ci orwone awaco ki dako-nu, ‘Miwa wodi, wek wacam’; ento en okano wode woko.”
Ruth 4:30 Ka kabaka owinyo lok pa dako-nu, ci oyeco boŋŋine woko ducu, ki i kare ma en kato ki i wi cel-li, kun dano gineno, ci nen, en oruko boŋo cola ki i te boŋone ma i kome-ni.
Ruth 4:31 En owacci, “Myero Lubaŋa oket can i koma kumeno, ki makato bene, ka ce wi Elica tin pe gitoŋo woko.”
Ruth 4:624 
Ruth 4:32 Onoŋo Elica tye obedo i ode, ki ludoŋo bene onoŋo gubedo kwede. I kare meno onoŋo kabaka oa ocwalo lakwena mua ki i nyime; ento ma pud peya lakwena oo bot Elica, en otugi waco bot ludoŋo ni, “Wun wuneno kit ma lanek man ocwalo kwede dano me toŋo wiya woko? Wunen ka lakwe-na-nu obino, ci wulor doggola woko, wumak doggola matek. Meno pe obot tyen rwode ma winnye bino ki i ŋeyeni?”
Ruth 4:33 I kare ma en pud loko kwedgi, kabaka obino bote owacce ni, “Ayela man oa ki bot Rwot! Piŋo amedde ka kuro Rwot kuman?”
Ruth 4:2 Luker 7
Ruth 4:1 Elica owacce ni, “Winy lok pa Rwot: Rwot owaco kuman ni, ‘Diki ka onyoo moko kwon mapwotte adita acel gibicato ki cekel acel, ki cayiri adita aryo gibicato pi cekel acel ki i dog gaŋ me Camaria.’ “
Ruth 4:2 Ladit me askari ma kabaka jeŋo ciŋe i kome, ogamo dog dano pa Lubaŋa ni, “Ka ce Rwot kikome aye biyabo wan dirica ki i polo, ci meno bitimme?” Elica ogamo ni, “In ibineno ki waŋi, ento pe ibicamone.”
Ruth 4:3 I kare-nu onoŋo tye jo aŋwen ma ludobo ma gibedo i dog gaŋ; gubedo ka pennye kekengi ni, “Piŋo wabedo kany nio ka wato?
Ruth 4:4 Kadi wawac ni, ‘Wek wadonyu i gaŋ,’ kec bene tye i gaŋ, wabito ki kunnu; ka wabedo kany, wato woko bene. Doŋ wubin, wacitu kombeddi wa i gony pa jo Ciria. Ka pe gunekowa ci wabikwo, ka gunekowa ci wabito.”
Ruth 4:5 Gucako a ma piny pud ribiribi, gucito wa i gony pa jo Ciria; ento ka guo i dog gony pa jo Ciria nen, dano mo pe kunnu.
Ruth 4:6 Pien Rwot omiyo jo Ciria guwinyo dwan lwak gadigadi lweny, ki pa aguragura, ki dwan mony madwoŋ, omiyo gubedo ka lok kekengi ni, “Nen, kabaka me Icrael owilo mony pa kabaka pa jo Kit ki luker me Ejipt, gubino i komwa.”
Ruth 4:7 Omiyo gutwarre woko ki ŋwec ma piny pud ribiribi gularo kwogi, ci guweko kemagi, ki aguraguragi, ki kanagi, i gony ki berre, guriŋo gularo kwogi.
Ruth 4:8 Ka ludobo meno guo i dog gony, gudonyo i kema mo, gucamo, gumato, ci gutiŋo ryal mogo ki jabu ki boŋŋi-gu, gucito gukanogi woko; ka dok gudwogo cen, gudonyo i kema mukene bene, gutiŋo jami ma tye iye, gucito gukano.
Ruth 4:9 Ka dok guloko kekengi ni, “Gin ma watimo-ni pe ber. Tin aye nino me lok maber; ka waliŋ nio ka piny odoko leŋ, ci can bipoto i komwa; doŋ wubin, wacitu wacitit bot jo ma i ot pa kabaka.”
Ruth 4:10 Ci gucito gulwoŋo lugwok dog gaŋ, gutito botgi ni, “Wan wacito wa i gony pa jo Ciria, nen, dano mo pe onen nyo owinnye kunnu, gin mo pe, kono lwak aguragura ki lwak kana keken ma gitweyogi, ki kema bene tye ma giwekogi ki berre.”
Ruth 4:11 Lugwok dogcel gudaŋŋe matek, ci gitito pire bot jo pa kabaka.
Ruth 4:625 
Ruth 4:12 Kabaka ocako a malo i dyewor, owaco bot luticce ni, “Abitittiwu kit ma jo Ciria guyubbe kwede ka lweny i komwa. Gin giŋeyo ni watye ki kec; omiyo guweko gony gucito woko ka kanne wa i bar kun gitamo ni, ‘Ka ce gukatti woko ki i gaŋ ci wabimakogi makwo ka wadonyo i gaŋ.’ “
Ruth 4:13 Laticce mo acel owacci, “Koŋ giwcal jo mogo ki aguragura abic ki i kin mewa mudoŋ, pien jo ma gidoŋ kany gibito macalo lwak jo Icrael ducu ma doŋ guto gutum woko-ni; wek koŋ wacwalgi ci wanen kite.”
Ruth 4:14 Gucako kwanyo jo aryo ma luriŋ ki aguragura, kabaka ocwalogi i kor mony pa jo Ciria kun wacci, “Wucit wunen.”
Ruth 4:15 Gucito gulubo korgi wa i Jordan; nen guweko jami i korgi ki ginaruka-gu ki lwak jami ma jo Ciria gubolo pi laro komgi. Lukwena gudwogo gutito bot kabaka.
Ruth 4:16 Lwak gumol woko, guyako gony pa jo Ciria, ci adita acel me moko kwon mapwotte gicato pi cekel acel, ki adita aryo me cayiri pi cekel acel, kit ma yam Rwot owaco-ni.
Ruth 4:17 I kare meno onoŋo kabaka oketo ladit me askari ma en jeŋo ciŋe i kome me bedo lagwok dog gaŋ; dano gunyono en ki tyengi i dog gaŋ, ci oto woko, kit ma dano pa Lubaŋa owaco i kare ma kabaka ocito bote-ni.
Ruth 4:18 Pien ka dano pa Lubaŋa nene owaco bot kabaka ni, “Adita aryo me cayiri gibiwilo ki cekel acel, ki adita me moko kwon mapwotte pi cekel acel, di ki ka onyoo ki i dog gaŋ me Camaria,”
Ruth 4:19 ladit me askari ogamo dog dano pa Lubaŋa ni, “Ka ce Rwot kikome aye biyabo wan dirica ki i polo, ci jami ma kit meno bitimme?” En ogamo ni, “In kikomi ibineno ki waŋi, ento pe ibicamone.”
Ruth 4:20 Ci otimme i kome kit meno, pien dano gunyone ki tyengi ki i dog gaŋ ci oto woko.
Ruth 4:2 Luker 8 Gidwoko lobo pa dako Lucanem
Ruth 4:1 I kare meno Elica owaco ki dako ma yam ocero latinne ni, “A woko wek icit ki jo ma i odi icibed ka mo ma itwero ducu; pien Rwot ociko pi kec, ci bipoto i lobo pi mwaka abiro.”
Ruth 4:2 Dako-nu ocako a woko ci otiyo kit macalo dano pa Lubaŋa owaco-ni; ocito ki jo ma i ode ci obedo i lobo pa jo Piliciti mwaka abiro.
Ruth 4:3 Ka mwaka abiro otum, dako-nu ocako dwogo nia ki i lobo pa Jo Piliciti, okato ocito bot kabaka ka koko pi ode ki pi lobone.
Ruth 4:4 I kare-nu onoŋo kabaka tye ka lok ki Gikaji ma latic pa dano pa Lubaŋa, kun wacce ni, “Titta gin madito ducu ma doŋ Elica otyeko tiyo.”
Ruth 4:626 
Ruth 4:5 Ka onoŋo obetito bot kabaka kit ma Elica ocero ki dano muto-ni, nen, dako ma en ocero wode-ni okok bot kabaka pi ode ki pilobone. Ci Gikaji owacci, “Rwoda, kabaka, man en aye dako, ki wode bene ene, ma Elica ocero-ni.”
Ruth 4:6 Ka kabaka openyo dako-nu, ci en otitte, omiyo kabaka okwanyo dano mo madit pire, kun wacci, “Dwok jami ma yam pa dako-nu ducu bote, kacel ki jami ma ocek i pottine nia wa i kare ma en obwoto ki lobone nio kwede wa onyoo.” Kajael odoko kabaka me Ciria
Ruth 4:7 I kare meno Elica ocito i Damaciko. Ben-adad kabaka me Ciria onoŋo two; ka onoŋo gititte pire ni, “Dano pa Lubaŋa obino kany,”
Ruth 4:8 kabaka owaco bot Kajael ni, “Kwany mot icit kwede ka jolo wi dano pa Lubaŋa, ci ipeny dog Rwot ki bote, kun ipenye ka abicar, ki i two man.”
Ruth 4:9 Kit meno Kajael ocako cito ka jolo wiye, otero ki mot bene, kit kwa jami ducu mabeco ma tye i Damaciko, ma kinaga pyeraŋwen guyeyo. Ka ocito ocuŋ i nyime, owacci, “Wodi Ben-adad ma kabaka me Ciria ocwala boti, kun wacci, ‘Abicaŋ i two man?’ “
Ruth 4:10 Elica owacce ni, “Cit iciwacce ni, ‘In ibicaŋ adada’; ento Rwot otyeko nyuto bota ni en bito woko adada.”
Ruth 4:11 En ociko waŋe i kom Kajael kun gaye kwede, nio ka lewic omako, ci dano pa Lubaŋa ocako koko.
Ruth 4:12 Kajael openyo ni, “Rwoda, dok ikok piŋo kaa?” En ogamo ni, “Pien aŋeyo tim marac ma ibitime ki jo Icrael; ibiwaŋo gaŋi gogogi woko ki mac, ibineko co matino woko ki pala lucwan, kun inyoto litino lukere woko, dok mongi ma giyac gibiryeko igi woko.”
Ruth 4:13 Kajael ogamo ni, “Laticci odoko gin aŋo, ma en gwok ma mwa-ni, ci twero tiyo gin madit ma rom meno kulu?” Elica odok iye ni, “Rwot otyeko nyutta ni, in aye ibibedo kabaka me Ciria.”
Ruth 4:14 En ocako a woko ki bot Elica, ci ocito wa bot rwode. Rwode openye ni, “Elica owaco boti lok aŋo?” En owacci, “En otitta ni in ibicaŋ adada.”
Ruth 4:15 Orwone en okwanyo taulo, oluto i pii ci oyaro i waŋe, nio ka oto kwede. Kajael oleyo ka tyene. Loc pa Jekoram me Juda (2 Tek 21.1-20)
Ruth 4:16 I mwaka me abic me ker pa Joram wod pa Akab kabaka me Icrael, en aye Jekoram wod pa Yekocapat kabaka me Juda ocako iye loc.
Ruth 4:17 Ocamo ker ma onoŋo mwaka me ditte pyeradek wiye aryo, ci obedo ka loc i Jerucalem pi mwaka aboro.
Ruth 4:627 
Ruth 4:18 Obedo ka lubo kit pa luker me Icrael, kun tiyo kit macalo jo me ot pa Akab gutiyo, pien dakone nya pa Akab. Obedo ka tiyo gin ma nen marac i waŋ Rwot.
Ruth 4:19 Ento Rwot pe omito tyeko Juda woko ducu, pi laticce Daudi, kit ma con ocikke bote ni ebimiye bedo ki mac tara, en ki likwaye matwal.
Ruth 4:20 I karene en aye jo Edom gujemo iye woko i kom loc pa Juda, ci guketo kabakagi pigi kengi.
Ruth 4:21 Joram okato loka Jair kacel: ki gadigadi lwennye ducu, ci oa woko i dyewor, ci en ki ludito ma giloyo gadigadi lwennye gulwenyo i kom jo Edom ma gurume dyere-ni; ento monnye oriŋo odwogo woko paco.
Ruth 4:22 Omiyo Edom ojemo woko i kom loc pa Juda nio wa onyoo. Ka dok Libna bene ocako jemo woko i kare-nu.
Ruth 4:23 Lok kom Joram mudoŋŋe ducu, ki gin ma yam otiyo ducu, gityeko coyone i buk me Tekwaro pa Luker me Juda.
Ruth 4:24 Joram oto, oywe kacel ki kwarine, dok giyike kacel ki kwarine i gaŋ pa Daudi; Akajia ma wode aye oleyo ka tyene. Loc pa Akajia kabaka me Juda (2 Tek 22.1-6)
Ruth 4:25 I mwaka me apar wiye aryo me loc pa Joram wod pa Akab, kabaka me Icrael, Akajia wod pa Jekoram, kabaka me Juda, ocako camo iye ker.
Ruth 4:26 Akajia onoŋo ditte romo mwaka pyeraryo wiye aryo ka ocamo ker, ci obedo ka loc i Jerucalem pi mwaka acel. Minne nyiŋe Atalia; en yam lakwar Omri kabaka me Icrael.
Ruth 4:27 Akajia bene obedo ka lubo kit pa jo me ot pa Akab, obedo ka tiyo gin ma nen marac i waŋ Rwot, kit macalo jo me ot pa Akab obedo ka tiyone, pien onoŋo jo paoce ot pa Akab.
Ruth 4:28 En ocako cito gin ki Joram wod pa Akab ka lweny ki Kajael kabaka me Ciria wa i Ramot-gilead, ci jo Ciria guketo ret i kom Joram.
Ruth 4:29 Kabaka Joram odwogo ka mado rette i Jejreel, en aye waŋ ret ma jo Ciria guketo i kome ki i Rama, i kare ma en olwenyo i kom Kajael kabaka me Ciria. Akajia wod pa Jekoram kabaka me Juda ocito ka limo Joram wod pa Akab i Jejreel, pien onoŋo kome lit.
Ruth 4:2 Luker 9 Giwiro Yeko me bedo kabaka me Icrael
Ruth 4:1 Elica olwoŋo ŋat acel i kin lwak pa lunebi ci owacce ni, “Twe pyeri, ci ikwany cupa moo man imak i ciŋi, icit kwede wa i Ramot-gilead.
Ruth 4:628 
Ruth 4:2 Ka io kunnu, ci iciyeny Yeko wod pa Yekocapat, wod pa Nimci; cit iciwacce oa woko ki i kin luwote, ci itel wiye itere i kicika ma i tyelo.
Ruth 4:3 Ka ikwany cupa moo, iony i wiye, kun iwacci, ‘Rwot owaco kuman ni, Awiro in me bedo kabaka ma loyo Icrael.’ Ka doŋ iyab doggola ci ilwi woko; pe ibed kunnu.”
Ruth 4:4 Latin awobi meno ma lanebi-ni ocako wot i Ramot-gilead.
Ruth 4:5 Ka ocito oo, nen, onoŋo ludito me mony gubedo i kacokke ka laro lok, ci owaco ni, “Atye ki kwena mo boti, ai ladit me mony.” Yeko ogamo ni, “Ibino bot aŋa ki i kinwa kany?” En ogamo ni, “Abino boti, ai ladit me mony.”
Ruth 4:6 Yeko oa ocito kwede i ot; ci latin awobi-nu oonyo moo i wiye, kun wacce ni, “Rwot Lubaŋa pa Icrael owaco kuman ni, Awiro in me bedo kabaka ma loyo lwak pa Rwot, wek ilo jo Icrael.
Ruth 4:7 In aye ibimuko ot pa laditti Akab woko, wek an acul kwor i kom Jejebel pi remo pa luticca ma lunebi, ki pi remo pa lutic pa Rwot ducu.
Ruth 4:8 Pien ot pa Akab bitum woko ducu; abineko co woko ducu ki bot Akab, ma opii ki ma anywalli-gu, ma gitye i Icrael.
Ruth 4:9 Abimiyo ot pa Akab bedo calo ot pa Jeroboam wod pa Nebat, dok bibedo macalo ot pa Baaca wod pa Akija.
Ruth 4:10 Gwogi aye bimwodo kom Jejebel woko ki i lobo Jejreel, ŋatti mo pe biyiko en.” Ka oyabo doggola, ci olwi woko.
Ruth 4:11 Ka Yeko okato woko bot lutic pa laditte, gupenye ni, “Lok aŋo doŋ? Piŋo lapoya- nu obino boti?” En owaco botgi ni, “Wun wuŋeyo laco-nu ki lokke.”
Ruth 4:12 Dok gupenye ni, “Meno goba; tucciwa lok kikome.” En otito botgi kikore ni, “En olokka kuman kun wacca ni, ‘Rwot owaco kuman ni, Awiro in me bedo kabaka ma loyo Icrael.’ “
Ruth 4:13 Ŋat acel acel okwanyo boŋone oyotoyot opeto piny i rwom ma obedo gotgot wek en obed iye, gucako kuto tumgi kun gidaŋŋe matek ni, “Yeko aye kabaka.”
Ruth 4:14 Kit meno Yeko wod pa Yekocapat wod pa Nimci ocako piro lok i kom Joram. (I kare-nu onoŋo Joram ki jo Icrael ducu gubedo ka gwoko Ramot-gilead pi geŋo Kajael kabaka me Ciria wek pe olweny i kome;
Ruth 4:15 ento onoŋo kabaka Joram otyeko dwogo i Jejreel wek gimad rette ma yam jo Ciria guketo i kome, i kare ma onoŋo en olwenyo ki Kajael kabaka me Ciria.) Yeko owacci, “Ka ce tamwu tye kit man, pe wuwek dano mo obucce ki i gaŋ ka tero lokke i Jejreel.”
Ruth 4:16 Yeko ocako ito i wi gadigadi lwennye, ocito wa i Jejreel, pien onoŋo Joram buto kunnu. Ka dok Akajia kabaka me Juda bene ocito kunnu ka limo Joram.
Ruth 4:629 
Ruth 4:17 I kare meno onoŋo lakur-piny Ocuŋ malo i lubele ma i Jejreel, ci oneno buca mony pa Yeko ka bino, ci owacci, “Aneno buca mony.” Joram owacci, “Kwany won aguragura mo, icwal ocirwatte kwede wek openye ni, ‘Ibino ki kuc bo?’”
Ruth 4:18 Dano mo oito i wi aguragura ocako cito ka rwatte kwede, ci openye ni, “Kabaka owacci, ‘Ibino ki kuc bo?’ ” Yeko ogamo ni, “In iyelle ka penyo pi kuc piŋo kaa? Lokke, ilub kora.” Lakur-piny odwoko lok kun wacci, “Lakwena oo kunnu, ento pe doŋ obedwogo.”
Ruth 4:19 Dok ocwalo won aguragura me aryone. Ka oo botgi owacci, “Kabaka owacci, ‘Ibino ki kuc bo?’ ” Yeko ogamo ni, “In iyelle ka penyo pi kuc piŋo? Lokke, ilub kora.”
Ruth 4:20 Lakur-piny dok odwoko lok ni, “En oo botgi, ci pe doŋ obedwogo. Dok laryem gadigadi lweny ryemo macalo Yeko wod pa Nimci; pien ryemo ki tek twatwal calo lapoya.”
Ruth 4:21 Joram owacci, “Wuyub gadigadina!” Ci giyubo gadigadine, ka Joram kabaka me Icrael ki Akajia kabaka me Juda gucako wot, kun ŋat acel acel oito i gadigadine, gucito ka rwatte ki Yeko. Gurwatte kwede i poto pa Nabot ma jo Jejreel.
Ruth 4:22 Ka Joram oneno Yeko, ci openyo ni, “Ibino ki kuc bo?” En ogamo ni, “Kit kuc aŋo ma dok bedo tye-ni, ma kun kono tim kwele kwele pa meni Jejebel, ki tim jokjokke doŋ dwoŋ twatwal?”
Ruth 4:23 Joram owiro gadigadine, oriŋo woko kun waco bot Akajia ni, “Roro doŋ ocakke, Akajia.”
Ruth 4:24 Yeko otelo atumme ki tekke ducu, ci obayo ocelo Jorami kin kwaya bade, ci atero ocun wa i kom adunone, omiyo en opoto piny i gadigadine.
Ruth 4:25 Yeko owaco bot Bidkar ma lakony en ni, “Kwanye woko, ibol piny i poto pa Nabot ma jo Jejreel. Po pi lok ma Rwot yam otito i kome i kare ma an ki in wariŋo ki aguragurawa kacel i kor: Akab ma wonne kun waco ni,
Ruth 4:26 ‘Macalo laworo aneno remo pa Nabot, ki remo pa awobene-ni, abiculo kwor i komi i poto man! Man lok pa Rwot kikome.’ Doŋ itine ibole i po to kany, kun ilubo lok ma yam Rwot owaco-ni.” Yeko oneko Akajia (2 Tek 22.7-9)
Ruth 4:27 Ka Akajia kabaka me Juda oneno, ci oriŋo woko odok yo tuŋ Bet-kagan Yeko olubo kore ci owacci, “Cel en woko bene”; ci gicelo en woko ki i gadigadine kun obeito wi cere ma wo to i Gur, ma cok ki i get Ibleam, Oriŋo olaro Megido, ci oto kunnu.
Ruth 4:28 Luticce gutiŋo en ki gadigadi gutere i Jerucalem, ci guyike i lyelle kacel ki kwarine i gaŋ kal pa Daudi.
Ruth 4:630 
Ruth 4:29 Onoŋo Akajia ocako loyo jo Juda i mwaka me apar wiye acel me loc pa Joram ma wod pa Akab. To pa Jejebel
Ruth 4:30 Ka Yeko oo i Jejreel, ci Jejebel owinyo pire. Owiro yat macol i ŋet waŋe ryoryo, okedo wiye, ocako neno woko ki i waŋ dirica.
Ruth 4:31 Ka Yeko donyo ki i dog gaŋ, ci Jejebel openyo ni, “Ibino ki kuc bo, in Jimri, lanek rwodi-ni?”
Ruth 4:32 Yeko otiŋo waŋe malo ka oneno dirica, ci owacci, “Aŋa ma tye tuŋ bota? Aŋa?” Co aryo nyo adek ma lugwok daker, ma gikologi, guneno yo tuŋ bote.
Ruth 4:33 Yeko owaco botgi ni, “Wubole woko piny.” Gubolo Jejebel woko piny, ci remone okir i kor ot ki i kom aguragura, aguragura bene gunyono kome.
Ruth 4:34 Yeko odonyo i gaŋ, ci ocamo ka omato. Lacen owacci, “Wunen dako man ma giceno-ni, wuyike woko: pien en nya pa kabaka.”
Ruth 4:35 Ka gucito ka yiko kome, pe ginoŋo gin mo mudoŋ i kome, kono nyo olar wiye ki tyene aryo ki opany ciŋe aryo.
Ruth 4:36 Ka gudwogo bote, gutitte, ci ogamo ni, “Meno en aye lok pa Rwot, ma yam owaco ki i dog Elia Laticbe-ni, ni meno, ‘Gwogi aye bimwodo kom Jejebel ki i lobo me Jejreel;
Ruth 4:37 dok kom Jejebel bibedo macalo cet dyaŋ ma giketo ata i nom i poto ma i lobo Jejreel, ma bimiyo dano mo pe twero waco ni, Man aye Jejebel.’ ”
Ruth 4:2 Luker 10 Yeko oneko jo me ot pa Akab otyeko woko
Ruth 4:1 Onoŋo Akab tye ki awobene pyerabiro ma gibedo i Camaria. Yeko ocako coyo waraga mogo, ci ocwalogi i Camaria bot ludito ma giloyo gaŋ meno, ki bot ludoŋo, ki bot lugwok litino awobe pa Akab, kun waco ni,
Ruth 4:2 “Litino pa rwotwu tye botwu, dok bene wutye ki gadigadi lweny ki aguragura- gu, ki gaŋi ma girumo ki cel gogo, ki jami lweny-gu. Doŋ ka ce waraga man oo botwu,
Ruth 4:3 wuyer latin ker mo maber ki ma romo loc ki i kin litino awobe pa rwotwu, ci wuket i wi komker pa wonne, ka doŋ wulweny pi ot pa rwotwu.”
Ruth 4:4 Ento gubedo ki lworo matek, ci guwacci, “Nen ba, ka luker aryo ca pe gucuŋ i nyime, ci wan kono watwero cuŋ i nyime niŋniŋ?”
Ruth 4:5 Pienno dano ma onoŋo loyo kal ki ŋat ma loyo gaŋ ducu, kacel ki ludoŋo ki lugwok litino, gucwalo lok bot Yeko kun giwacci, “Wan luticci; wabitiyo gin ducu ma ibicikowa kwede. Wan pe wabiketo kabaka mo; in iti gin ma ineno ni ber.”
Ruth 4:631 
Ruth 4:6 Dok onwoyo coyo botgi waraga me aryo, kun waco ni, “Ka ce wun wutye tuŋ bota, ka ce wuyubbe me woro doga, ci wukwany wi litino awobe pa rwotwu, ci wubin bota i Jejreel diki ka onyoo.” Onoŋo litino awobe pa kabaka ma romo jo pyerabiro gitye bot jo madito ma i gaŋ meno ma gibedo ka pitogi.
Ruth 4:7 Ka waraga oo botgi, ci gumako litino awobe pa kabaka, gunekogi woko, jo pyerabiro-nu, gucoko wigi i aduku mogo, gutero wa i Jejreel.
Ruth 4:8 Ka lakwena ocito otitte ni, “Doŋ gityeko kelo wi litino awobe pa kabaka ducu,” ci en ogamo ni, “Wucan wigi obed odu aryo ki i ŋet dogcel me gaŋ, ka ma gidonyo iye, obed nio wa odiko.”
Ruth 4:9 Ka okato odiko, ocuŋ iye ci owaco bot lwak ducu ni, “Wun pe wutye ki bal mo. An gira apiro lok me neko rwoda, ci atyeko neko en woko; ento aŋa ma oneko jo magi woko ducu?
Ruth 4:10 Ber wuŋe atir ni lok pa Rwot pe poto piny noŋo. Lok ma yam Rwot oloko ma dok i kom ot pa Akab bicobbe ducu; pien Rwot otyeko tiyo gin ma yam owaco ki i dog Laticce Elia.”
Ruth 4:11 Yeko dok oneko jo ducu ma i ot pa Akab mudoŋŋe i Jejreel, oneko wa jone madito-gu ducu, ki lureme ma cok kwede, ki ajwagine, nio ka otyekogi woko ducu ma acel mo pe odoŋ.
Ruth 4:12 Ka otiŋo wot ocito wa i Camaria. Ki i yo ma onoŋo en tye i Bet-eked ka ma lukwat gigurre iye.
Ruth 4:13 Yeko oromo ki jo ma gin ludoggola pa Akajia kabaka me Juda, openyo ni, “Wun aŋa-gi?” Gugamo ni, “Wan ludoggola pa Akajia, wan wabino ka moto litino kal ki litino awobe pa daker yo.”
Ruth 4:14 En owacci, “Wumakgi makwo.” Ci gumakogi makwo, gunekogi woko ka ŋet bur me Bet-eked, jo ma giromo pyeraŋwen wiye aryo, ne oweko acel mo obwot.
Ruth 4:15 Ka oa woko ki kunnu, ci orwatte ki Yekonadab wod pa Rekab ma bino ka jolo wiye; ci omoto en, owacce ni, “Cwinyi leŋ i koma macalo an cwinya leŋ kwede i komi-ni?” Yekonadab odok iye ni, “Atye kit meno.” Yeko owacci, “Ka it ye kit meno, ci cwal ciŋi bota.” En ocako cwalo ciŋe. Yeko otiŋe i gadigadine,
Ruth 4:16 kun wacce ni, “Bin wacit kacel, wek inen kit ma akemo maka kwede pi Rwot.” Kit meno Yeko ocako tere i gadigadine.
Ruth 4:17 Ka oo i Camaria, ci oneko jo pa Akab ducu ma onoŋo gudoŋ kunnu, nio ka oyweyogi woko ducu liweŋ, kit ma yam Rwot oloko ki Elia-ni. Yeko ojuko woro Baal woko
Ruth 4:18 Yeko dok ocoko lwak ducu, owaco botgi ni, “Akab yam otiyo ki Baal manok mo, ento abitiyo bote makato.
Ruth 4:632 
Ruth 4:19 Pienno wulwonna lunebi pa Baal ducu, ki jo ma giworo en ducu, ki ajwagine ducu; pe ŋatti mo obed peke, pien atye ki gitum madwoŋ me atyera bot Baal; dano mo ma obedo pe, pe bibedo makwo.” Ento Yeko otiyo ki ryeko laum wan: pien onoŋo oyubbe me tyeko luwor Baal woko.
Ruth 4:20 Yeko dok ociko ni, “Wulwoŋ cokke madit pi Baa!.” Ci gucako lwoŋone.
Ruth 4:21 Yeko ocwalo kwena oromo i Icrael ducu, ci luwor Baal ducu gubino; pe dano mo odoŋ ma pe obino. Gucako donyo i ot pa Baal, ci ot pa Baal opoŋ tuŋŋi ki tuŋŋi ducu.
Ruth 4:22 Yeko owaco bot ladit me ot boŋŋi ni, “Kel ginaruka pi luwor Baal ducu.” En ocako kelo ginaruka pigi.
Ruth 4:23 Yeko ocako cito i ot pa Baal kacel ki Yekonadab wod pa Rekab; ci owaco bot luwor Baal ni, “Wuyeny, wek wunen ni lutic pa Rwot mo pe odoŋ i kinwu, kono luwor Baal keken.”
Ruth 4:24 En dok odonyo iye ka tyero gityer ki gitum awaŋa-gu. Yeko onoŋo doŋ okano jo pyeraboro woko i ŋe ot, kun wacci, “Dano mo ma oye ŋat mo acel ki i kom jo ma amiyo i ciŋwu-ni obwot, ci kwone aye bidyero ka waŋe.”
Ruth 4:25 Ka otyeko tyero gitum awaŋa, Yeko owaco bot lukur-piny ki ludito pa askari ducu ni, “Wudony i ot, wunekgi woko; pe wuwek dano mo obwoti.” Kit meno gunekogi woko ki pala lucwan, ci lukur-piny ki ludito pe askari ducu gucako bologi woko, ka gudonyo kwede wa i kicika ma i tyelo ot pa Baal,
Ruth 4:26 ci gukelo wir ma nene tye i ot pa Baal woko, guwaŋo woko.
Ruth 4:27 Dok gumuko wir pa Baal woko, ka dok gumuko ot pa Baal bene, guloko odoko ot coron nio wa onyoo.
Ruth 4:28 Yeko ojwayo tim me woro Baal woko ki i Icrael kit meno.
Ruth 4:29 Ento Yeko pe obwoto lubo bal pa Jeroboam wod pa Nebat ma omiyo jo Icrael bene gubalo-ni, en aye bal me woro litino twoni me jabu ma i Betel ki Dan.
Ruth 4:30 Rwot owaco bot Yeko ni, “Pien in itimo ber pi tiyo gin ma nen atir i waŋa, dok ityeko timo ot pa Akab kit ducu ma tye i cwinya-ni, pienno likwayi gibibedo i wi komker me Icrael nio i yalwak me aŋwenne.”
Ruth 4:31 Ento Yeko yam pe ogwokke ka lubo cik pa Rwot Lubaŋa pa Icrael ki cwinye ducu; pe obwoto lubo bal pa Jeroboam, ma en omiyo jo Icrael bene gubalo-ni.
Ruth 4:32 I kare meno Rwot ocako ŋwido i lobo Icrael woko. Kajael olwenyo i komgi, oloyogi ki i lobo Icrael ducu.
Ruth 4:33 Tuŋ wokceŋ me kulu Jordan omayo iye lobo Gilead ducu, ki jo pa Gad, jo pa Reuben ki jo pa Manace, cakke ki i Aroer ma i ŋet nota kulu Amon, en aye lobo Gilead ki Bacan.
Ruth 4:633 
Ruth 4:34 Lok kom Yeko mudoŋŋe ducu, ki gin ducu ma yam otiyo, ki tekke ducu, gityeko coyone i buk me Tekwaro pa Luker me Icrael.
Ruth 4:35 Kit meno Yeko oywe kacel ki kwarine, ci giyiko i Camaria. Wode Yekoakaj aye oleyo ka, tyene.
Ruth 4:36 Kare ma Yeko oloyo jo Icrael ki i Camaria oromo mwaka pyeraryo wiye aboro.
Ruth 4:2 Luker 11 Atalia omayo ker tektek (2 Tek 22.10–23.21)
Ruth 4:1 Ka Atalia min Akajia oneno wode oto woko, ci en ocako jwero ot ker woko ducu.
Ruth 4:2 Ento Yekoceba, nya pa kabaka Joram, ma lamiŋ Akajia, otino Yoaci wod pa Akajia okwalo woko ki i kin awobe pa kabaka ma gibenekogi-ni, ci okano en ki lapidine i kicika mo me buto. En okane woko kit meno, omiyo Atalia pe onoŋo kome ci latin obwot, pe gineko.
Ruth 4:3 Ci en obedo ki Yoaci mwaka abicel, kun kano i ot pa Rwot, i kare ma Atalia tye ka loyo lobo.
Ruth 4:4 Ento i mwaka me abirone Yekoyada ocwalo kwena ci gikelo ludito ma lulo buca mony pa jo mi ya ma pa jo Kari ki pa lukur-piny, ci en oterogi i ot pa Rwot, oketo gicikke kwedgi, omiyogi gukwoŋo kwoŋ ki i ot pa Rwot, ka onyuto botgi wod pa kabaka.
Ruth 4:5 En ocikogi ni, “Man aye gin ma wubitiyo: dul acel me adekke ma i komwu, jo ma gia i dog ticgi i nino me cabit, ma gikuro ot pa kabaka, gibikuro gaŋ kai,
Ruth 4:6 kun dul acel me adekke mukene gikuro doggola me Cur, ki acel me adek gikuro doggola ma i ŋe lukur-piny.
Ruth 4:7 Dulwu aryo ma gibino i dog ticgi i nino me cabit pi kuro ot pa Rwot,
Ruth 4:8 gibirumo kabaka dyere, kun dano acel acel tye ki jami lwennye i ciŋe. Ka dano mo obino ka temo baro kin tyenwu, gibineko woko. Wubibedo ki kabaka ka ma en bicito iye ducu.”
Ruth 4:9 Ludito mony gutiyo gin ducu kit ma ajwaka Yekoyada ocikogi kwede; ladit mony acel acel okelo jone ma onoŋo gubea woko ki i dog ticgi i nino me cabit, ki jo ma nene gibino i dog tic i nino me cabit. Gin ducu gucito bot ajwaka Yekoyada.
Ruth 4:10 Ajwaka ocako miyo bot ludito me mony lwak toŋi ki kwodi ma onoŋo yam pa kabaka Daudi, ma onoŋo tye i ot pa Rwot.
Ruth 4:11 Lukur-piny gucuŋ kun dano acel acel omako jami lwennye i ciŋe, cakke wa i agikki ot yo tuŋ acuc ki nio kwede wa i agikki ot yo tuŋ acam, kun girumo keno tyer ki ot bene.
Ruth 4:634 
Ruth 4:12 Ka doŋ ocako kelo wod pa kabaka, oketo lalukana i wiye, ka orwako ogul makwar i ŋut ciŋe, ka gituco atir ni en doŋ kabaka, ci giwire ki moo; ci dano gudaŋŋe kun gidoŋo ciŋgi kun giwacci, “Kabaka obed kwo nakanaka!”
Ruth 4:13 Ka Atalia owinyo woo pa lukurpiny ki pa lwak, ci ocito bot lwak wa i ot pa Rwot.
Ruth 4:14 Ka oŋiyo piny, ci oneno kabaka ocun ka ŋet wir, kit ma kabaka cun kwede, kun ludito me mony ki lukut-tum gurumo kabaka, ki lwak ducu gubedo ka wo ki tum kun cwinygi yom. Atalia ocako yeco boŋone, kun kok ni, “Roro yai! Roro!”
Ruth 4:15 Ajwaka Yekoyada ociko ludito ma giloyo wi mony ni, “Wukel dako-nu woko ki i kin tyen; wunek wa jo ma gilubo kore ducu.” Pien ajwaka onoŋo tamo ni, “Pe myero gineke ki i ot pa Rwot.”
Ruth 4:16 Gucako keto ciŋgi i kom Atalia, ci guwok kwede ki i doggola ma aguragura donyo kwede, guo wa i ot pa kabaka, ci guneke kenyo.
Ruth 4:17 Yekoyada ocako keto gicikke i kin Rwot ki kabaka ki lwak, wek gubed lwak pa Rwot; ka dok oketo gicikke i kin kabaka ki lwak.
Ruth 4:18 Lwak ducu gucako mol gucito i ot pa Baal ci gumuko gureto woko piny; guturo keno tyerre ducu ki calle guŋido woko matitino, Ci guneko Matan ma ajwaka pa Baal ki i nyim keno tyer. Lacen ajwaka ocako keto jo ma gigwoko ot pa Rwot.
Ruth 4:19 Ci otero ludito ma lulo buca mony pa jo miya, ki jo Kari, ki lukur-piny ki lwak ma i lobo ducu, gucako kelo kabaka woko nia ki i ot pa Rwot kun gidorre giwok ki i doggola pa lukurpiny nio kwede wa i ot pa kabaka. Kabaka ocako bedo piny i wi komker pa luker.
Ruth 4:20 Kit meno lwak ma i lobo ducu cwinygi obedo yom; gaŋ ocako kwe mot ki i ŋe to pa Atalia ma gineko ki pala lucwan i ot pa kabaka. Loc pa Yekoac me Juda (2 Tek 24.1-27)
Ruth 4:21 Yekoac ocamo ker ma mwaka me ditte abiro.
Ruth 4:2 Luker 12
Ruth 4:1 I mwaka me abiro me loc pa Yeko, en aye Yekoac ocako iye loc i Jerucalem pi mwaka pyeraŋwen. Nyiŋ minne Jibia me Beer-ceba.
Ruth 4:2 Yekoac obedo tiyo gin ma nen atir i wan Rwot i kare me kwone ducu, pien ajwaka Yekoyada obedo ka pwonyo en.
Ruth 4:3 Kadi bed kumeno, wan jogi ma i wi godi pe omukogi woko; lwak pud gumedde ka tumo gitum ki waŋo odok eceta i waŋ jogi ma i wi godi.
Ruth 4:635 
Ruth 4:4 Yekoac owaco bot ajwagi ni, “Lim ducu me jami maleŋ ma gikelogi i ot pa Rwot, en aye lim ma gijogo ma noŋo giŋolo i wi dano acel acel, lim me ajog ma jo gukelo kit ma giŋolo, ki lim ma dano kela i ot pa Rwot kit ma cwinye opwoyo,
Ruth 4:5 wek ajwagi guter, kun dano acel acel gamo ki bot jo ma en ŋeyogi, wek guyub ki ot ka ma ginoŋo ni mito ayuba.”
Ruth 4:6 Ento oo i mwaka me pyeraryo wiye adekke me loc pa kabaka Yekoac, onoŋo ajwagi peya guyubo ot ka mo.
Ruth 4:7 Mumiyo kabaka Yekoac olwoŋo ajwaka Yekoyada ki ajwagi mukene, openyogi ni, “Piŋo pe wubedo ka yubo ot Kombeddi pe doŋ wugam lim mo ki bot jo ma wuŋeyogi, ento wucwal lim ma tye-ni me layub ot.”
Ruth 4:8 Kit meno ajwagi gucako ye ni pe doŋ gibigamo lim ki hot lwak, dok pe gibiyubo ot bene.
Ruth 4:9 Ajwaka Yekoyada ocako kwanyo canduk mo, otuco wiye, ci oguro i ŋet keno tyer ki i yo tuŋ acuc, ka idonyo i ot; ci ajwagi ma gikuro doggola giketo iye lim ducu ma dano gikelo i ot pa Rwot.
Ruth 4:10 Ka ce guneno ni lim tye i canduk madwoŋ, ci karan pa kabaka, ki ajwaka madit, gibino gikwano lim ma ginoŋo i ot pa Rwot ci gitweyo i kicaa.
Ruth 4:11 Ka dok gimiyo limma gipimoni i ciŋ lutic ma giloyo dog tic me ot pa Rwot; ci gin gicako miyone bot lupac ki lugedo ma gitiyo i kom ot pa Rwot,
Ruth 4:12 ki bot lugedo ki godi ki lupa-godi, kacel ki pi wilo bao ki godi ma gimuko pi yubo ot ka ma oballe, ki pi lim ducu ma mitte pi yubo ot.
Ruth 4:13 Ento lim ma gikelo i ot pa Rwot pe gitiyo kwede becen me ryal, nyo magac, nyo atabo, nyo tum nyo jami me jabu nyo me ryal mo me tic kwede i ot pa Rwot,
Ruth 4:14 pien lim meno onoŋo gimiyo bot lutic ma gitye ka yubo kwede ot pa Rwot.
Ruth 4:15 Pe gubedoka penyo lok kom lim ki bot jo ma gimiyo lim i ciŋgi pi culo lutic, pien gubedo ka tic kwede ki gen.
Ruth 4:16 Lim mua ki i kom gitum me tino alii, ki lim mua ki i kom gitum pi bal, pe gitero i ot pa Rwot; meno bedo lim pa ajwagi.
Ruth 4:17 I kare meno Kajael kabaka me Ciria ocito olwenyo i kom Gat, ci oloyo, Ento ka Kajael ociko waŋe me ci to ka lweny i kom Jerucalem,
Ruth 4:18 ci Yekoac kabaka me Juda ocako kwanyo mot ma yam gidyero ducu, ma kwarine Yekocapat ki Jekoram ki Akajia ma luker pa Juda yam gudyero, ki mot ma en kikome odyero, kacel ki lwak jabu ducu ma ginoŋo i ot kano lim ma i ot pa Rwot ki i ot pa kabaka, ci ocwalo wa bot Kajael kabaka me Ciria. Ka Kajael oa woko ki i Jerucalem ocito woko.
Ruth 4:636 
Ruth 4:19 Lok kom Yoaci mudoŋŋe ducu, ki gin ducu ma otiyo, gityeko coyone i buk me Tekwaro pa Luker me Juda.
Ruth 4:20 Luticce gujemo, gupiro lok, ci guneko Yoaci i ot ma i Millo, ki i korayo ma dok i Cilla.
Ruth 4:21 Luticce ma guneke gin aye Jojakar wod pa Cimeat ki Yekojabad wod pa Comer. Giyiko en kacel ki kwarine i gaŋ kai pa Daudi, ci wode Amajia oleyo ka tyene.
Ruth 4:2 Luker 13 Loc pa Yekoakaj
Ruth 4:1 I mwaka me pyeraryo wiye adek me loc pa Yoaci wod pa Akajia kabaka me Juda, en aye Yekoakaj wod pa Yeko ocako iye loyo jo Icrael ki i Camaria, ci obedo ka loc pi mwaka apar wiye abiro.
Ruth 4:2 Obedo ka tiyo gin ma nen marac i waŋ Rwot, kun lubo bal pa Jeroboam wod pa Nebat ma en omiyo jo Icrael bene gubalo-ni; en pe obwoto lubogi.
Ruth 4:3 Ci kiniga pa Rwot otugge woko i kom Icrael, obedo ka miyogi jwijwi i ciŋ Kajael kabaka me Ciria, ki i ciŋ Ben-adad wod pa Kajael.
Ruth 4:4 Lacen Yekoakaj obako doge bot Rwot, ci Rwot owinyo kokone; pien oneno uno pa jo Icrael, kit ma kabaka me Ciria unogi kwede.
Ruth 4:5 Mumiyo Rwot omiyo lalar bot jo Icrael, ci gubwot ki i cin jo Ciria, ci jo Icrael gubedo i pacogi kit ma con ca.
Ruth 4:6 Ento pe gubwoto lubo kit bal me ot pa Jeroboam, ma en omiyo jo Icrael bene gubalo-ni, ento gubedo ka lubogi; ki yadi ma gicomo pi woro jok ma dako ma gilwoŋo Acera bene onoŋo pud tye i Camaria.
Ruth 4:7 Rwot oweko Yekoakaj pe odoŋ ki monnye mo, kono wegi aguragura pyerabic keken, ki gadigadi lweny apar, ki askari alip apar ma giwoto ki tyengi; pien kabaka me Ciria onekogi otyeko woko, omiyo guradde piny macalo apwa ma ginyono.
Ruth 4:8 Lok kom Yekoakaj mudoŋŋe ducu, ki gin ma yam otiyo gityeko coyone i buk me Tekwaro pa Luker me Icrael.
Ruth 4:9 Kit meno Yekoakaj oto, oywe kacel ki kwarine, ci giyiko i Camaria, Yoaci ma wode aye oleyo ka tyene. Loc pa Yekoac kabaka me Icrael
Ruth 4:10 I mwaka me pyeradek wiye abiro me loc pa Yoaci kabaka me Juda, en aye Yekoac wod pa Yekoakaj ocako iye loyo jo Icrael ki i Camaria, ci obedo ka loc pi mwaka apar wiye abicel.
Ruth 4:637 
Ruth 4:11 En bene obedo ka tiyo gin ma nen marac i waŋ Rwot. Pe obwoto lubo lwak bal pa Jeroboam wod pa Nebat, ma en omiyo jo Icrael bene gubalo-ni; ento obedo ka lubogi.
Ruth 4:12 Lok kom Yoaci mudoŋŋe ducu, ki gin ducu ma otiyo, ki tek mere ma yam olwenyo kwede i kom Amajia kabaka me Juda, gityeko coyone i buk me Tekwaro pa Luker me Icrael.
Ruth 4:13 Yoaci oto, oywe kacel ki kwarine, ka Jeroboam ocako bedo i wi komker mere, Yoaci giyiko i Camaria kacel ki luker me Icrael. To pa Elica
Ruth 4:14 I kare ma two omako Elica, ma en aye two ma oneke, Yoaci kabaka me Icrael ocito bote ci ok ok i nyime kun wacci, “Wora, wora! Gadigadi lweny me Icrael ki wegi aguragura do ya!”
Ruth 4:15 Elica owacce ni, “Mak atum ki atero-gu”; ci en omako atum ki aterogu.
Ruth 4:16 Ci dok owaco bot kabaka me Icrael ni, “Tel atum”; ci otelo, Elica ocako keto ciŋe i wi ciŋ kabaka,
Ruth 4:17 kun wacci, “Yab dirica ma yo tuŋ wokceŋ”; ci oyabo. Elica dok owacce ni, “Baa atero”; ci obayo. Dok owaco ni, “Atero pa Rwot me loc! Atero me loyo jo Ciria! Pien ibilweny ki jo Ciria i Apek nio ka ityekogi ducu.”
Ruth 4:18 Dok owacci, “Mak atero”; ci omakogi. Ci dok owaco bot kabaka me Icrael ni, “Pwodgi ki ŋom”; ci opwodo tyen adek, ci ogik.
Ruth 4:19 Dano pa Lubaŋa okeco i kome kun wacci, “Kono nene ipwodo ŋom tyen abic nyo abicel, kono nene ipwodo jo Ciria nio ka ityekogi. Ento in doŋ ibipwodo iloyogi tyen adek keken.”
Ruth 4:20 Elica oto woko, ci giyiko. I kare-nu buca mony pa jo Moab bi no ka monyo lobo i dog oro, mwaka ki mwaka.
Ruth 4:21 Ci i kare ma gitye ka yiko laco mo, nen, buca mony pa luyak otuc, ci kom dano muto-ni gibolo i lyel pa Elica. Ka kom dano-nu ogudo cogo pa Elica, ci ocer woko, ocuŋ ki tyene.
Ruth 4:22 Kabaka Kajael me Ciria obedo ka uno jo Icrael i kare ducu me loc pa Yekoakaj.
Ruth 4:23 Ento Rwot onyuto berre botgi kun kica omake i komgi, ci olokke odwogo tuŋ botgi pi gicikkene ma yam oketo ki Abraim, ki Icaka ki Yakobo, pe omito tyekogi woko; pe obayogi woko ki i nyime nio wa onyoo.
Ruth 4:24 Ka yam Kajael kabaka me Ciria oto, ci wode Ben-adad odoko kabaka kun oleyo ka tyene.
Ruth 4:638 
Ruth 4:25 Ka Yekoac wod pa Yekoakaj omayo gaŋi ki i cin Ben-adad wod pa Kajael, gin gaŋi ma Kajael yam oyako ki bot wonne Yekoakaj ki mony-nyi. Yoaci obedo ka lweny i kome ci oloyo en tyen adek, ci odwoko gaŋi pa Icrael woko cen.
Ruth 4:2 Luker 14 Loc pa Amajia (2 Tek 25.1-28)
Ruth 4:1 I mwaka me aryo me loc pa Yoaci wod pa Yoakaj kabaka me Icrael, en aye Amajia wod pa Yoaci kabaka me Icrael ocako iye loc.
Ruth 4:2 Ocamo ker ma mwaka me ditte oromo pyeraryo wiye abic, ci obedo ka loc pi mwaka pyeraryo wiye aboŋwen ki i Jerucalem. Minne nyiŋe Yekoadin me Jerucalem.
Ruth 4:3 En obedo ka tiyo gin ma nen atir i wan Rwot, ento pe obedo rom ki kwarone Daudi; en obedo ka tiyo gin ducu kit ma wonne Yoaci yam obedo ka tiyone.
Ruth 4:4 Ento wan jogi ma i wi godi pe omukogi woko; lwak pud gumedde ka tumo gitum ki waŋo odok eceta i wan jogi ma i wi godi.
Ruth 4:5 Ka kerre doŋ omoko, ci oneko luticce woko ma yam guneko wonne-ni.
Ruth 4:6 Ento pe oneko litino pa lunek-ki, kit macalo gicoyo i buk me cik pa Moses, ka ma yam Rwot ociko ni, “Won latin pe gibineko pi bal pa wode, nyo latin pi bal pa wonne; ento dano acel acel bito pi balle kikome.”
Ruth 4:7 En yam onekojo Edom ma giromo alip apar ki Lnota me kado, ka oloyo Cela ki mony, ocako lwoŋo ni Jokteel, ci obedo nyiŋe nio wa onyoo.
Ruth 4:8 Dok Amajia ocwalo lukwena bot Yekoac ma wod pa Yekoakaj, wod pa Yeko, kabaka me Icrael, kun wacce ni, “Bin wek wacam co wanenne waŋ ki waŋ.”
Ruth 4:9 Yekoakaj odwoko lok bot Amajia kabaka me Juda ni, “Yam okuto mo ma i wi Lebanon ocwalo kwena bot yat cedar me Lebanon kun wacci, ‘Miya nyari wek anyom ki woda.’ Ci lee tim mo me Lebanon ma owok ki kunnu onyono okuto piny.
Ruth 4:10 In iloyo Edom ada, ci omiyo wii opii mada. Bed ki deyo meno rommi, ci ibed kwede wa i paconi. Piŋo irobo dog dano me kelo ayela i komi, miyo ipoto wa ki Juda kacel kwedi?”
Ruth 4:11 Ento Amajia pe owinyo. Omiyo Yekoakaj kabaka me Icrael ocito, ci en ki Amajia gucamo co gunenne kekengi i lweny i Bet-cemec, ma gaŋ me Juda.
Ruth 4:12 Icrael ocako loyo Juda, ci dano acel acel oriŋo woko i pacone.
Ruth 4:13 Yekoac kabaka me Icrael omako Amajia kabaka me Juda wod pa Yekoac ma wod pa Akajia ki i Bet-cemec, ka ocito wa i Jerucalem ci omuko cel me Jerucalem
Ruth 4:639  ma romo yadi miya aryo kulu, nia ki i dogcel pa Epraim nio kwede wa i dogcel ma i twok gaŋ.
Ruth 4:14 Oyako jabu ki ryal ducu ki atabo-gu ducu ma onoŋo i ot pa Rwot, ki i ot kano lim ma i ot pa kabaka, kacel ki jo ma gimako me akoka, ci odok kwede wa i Camaria.
Ruth 4:15 Lok kom Yekoac mudoŋŋe ducu ma en otiyo, ki tekke ducu, ki kit ma yam olwenyo kwede ki Amajia kabaka me Juda, gityeko coyone i buk me Tekwaro pa Luker me Icrael.
Ruth 4:16 Yekoac oto, oywe kacel ki kwarine, ci giyiko i Camaria kacel ki luker me Icrael. Wode Jeroboam aye oleyo ka tyene.
Ruth 4:17 Ka Yekoac kaba ka me Icrael oto, ci Amajia kabaka me Juda koŋ dok obedo kwo mwaka apar wiye abic.
Ruth 4:18 Lok kom Amajia mudoŋŋe ducu gityeko coyone i buk me Tekwaro pa Luker me Juda.
Ruth 4:19 Jo mogo gucako piro lok i kom Amajia ki i Jerucalem, ci olwi oriŋo woko i Lakic. Ento gucwalo dano i kore wa i Lakic, ci gineke woko ki kunnu.
Ruth 4:20 Gukelo kome ki aguragura, ci giyiko i Jerucalem kacel ki kwarine i gaŋ kal pa Daudi.
Ruth 4:21 Ci lwak ducu ma i Juda gutiŋo Ajaria ma mwaka me ditte romo apar wiye abicel, ci guketo en kabaka ka leyo ka tyen wonne Amajia.
Ruth 4:22 En aye ogero Elat ka odwoko cen bot Juda ki i ŋe to pa kabaka, ma doŋ oywe kacel ki kwarine. Loc pa Jeroboam me aryo kabaka me Icrael
Ruth 4:23 I mwaka me apar wiye abic me loc pa Amajia wod pa Yoaci kabaka me Juda, en aye Jeroboam wod pa Yoaci kabaka me Icrael ocako iye loc ki i Camaria, ci obedo ka loc pi mwaka pyeraŋwen wiye acel.
Ruth 4:24 Obedo ka tiyo gin ma nen marac i waŋ Rwot; pe obwoto lubo lwak bal pa Jeroboam wod pa Nebat, ma en omiyo jo Icrael bene gubalo-ni.
Ruth 4:25 En odwoko waŋ lobo Icrael kit ma yam tye-ni cakke ki i yo ma donyo i Kamat nio kwede wa i nam ma i Araba, kit macalo Rwot Lubaŋa pa Icrael yam owaco, ma oloko ki i dog laticce lanebi Yona wod pa Amittai, ma gaŋŋe Gat-keper.
Ruth 4:26 Pien Rwot onoŋo oneno atwom pa jo Icrael odoko kec twatwal, pien ŋatti mo pe odon kunnu, kadi opii nyo anywalli, dok lakony Icrael mo bene peke.
Ruth 4:27 Ento Rwot pe yam owacci ebijwayo nyiŋ Icrael woko ki piny i te polo, omiyo olarogi ki ciŋ Jeroboam wod pa Yoaci.
Ruth 4:640 
Ruth 4:28 Lok kom Jeroboam mudoŋŋe ducu, ki gin ma otiyo ducu, ki tek mere ducu, ki kit ma yam olwenyo kwede, ki kit ma yam odwoko kwede Damaciko ki Kamat i lobo Icrael, ma onoŋo yam koŋ gubedo i ciŋ Juda, gityeko coyone i buk me Tekwaro pa Luker me Icrael.
Ruth 4:29 Ci Jeroboam oto, oywe kacel ki kwarine; wode Jekaria aye oleyo ka tyene.
Ruth 4:2 Luker 15 Loc pa Ajaria (2 Tek 26.3-5,16-23)
Ruth 4:1 I mwaka me pyeraryo wiye abiro me loc pa Jeroboam kabaka me Icrael en aye Ajaria wod pa Amajia, kabaka me Juda, ocako iye loc.
Ruth 4:2 Ocamo ker ma mwaka me ditte romo apar wiye abicel, ci obedo ka loc ki i Jerucalem pi mwaka pyerabic wiye aryo. Minne nyiŋe Yekolia me Jerucalem.
Ruth 4:3 Obedo ka tiyo gin ma nen atir i waŋ Rwot, kun lubo gin ducu ma yam wonne Amajia otiyo.
Ruth 4:4 Kadi bed kumeno, wan jogi ma i wi godi pe omukogi woko; lwak pud gumedde ki tumo gitum ki waŋo odok eceta i waŋ jogi ma i wi godi.
Ruth 4:5 Rwot ocako pwodo kabaka, ci odoko la dobo nio wa i nino me tone, kun bedo i ot ka ikene. Yocam ma wod pa kabaka aye obedo ladit ma loyo ode, kun loyo kwede lwak ma i lobo meno.
Ruth 4:6 Lok kom Ajaria mudoŋŋe ducu, ki gin ducu ma yam otiyo, gityeko coyone i buk me Tekwaro pa Luker me Juda.
Ruth 4:7 Ajaria oto, oywe kacel ki kwarine, ci giyiko kacel ki kwarine i gaŋ kal pa Daudi. Yocam ma wode aye oleyo ka tyene. Loc pa Jekaria
Ruth 4:8 I mwaka me pyeradek wiye aboro me loc pa Ajaria kabaka me Juda en aye Jekaria wod pa Jeroboam ocako loyo iye jo Icrael ki i Camaria pi dwe abicel.
Ruth 4:9 En obedo ka tiyo gin ma nen marac i waŋ Rwot, kit ma yam kwarine gutiyo. Pe obwoto lubo kit bal pa Jeroboam wod pa Nebat, ma en omiyo jo Icrael bene gubalo-ni.
Ruth 4:10 Calum wod pa Jabec ocako piro lok i kome, ci ocobo oreto woko piny ki i Ibleam, oneke woko, ci odoko kabaka ma kakare.
Ruth 4:11 Lok kom Jekaria mudoŋŋe ducu, nen, gityeko coyone i buk me Tekwaro pa Luker me Icrael.
Ruth 4:12 Man aye lok ma Rwot yam owaco ki Yeko ni, “Likwayi gibibedo i wi komker me Icrael nio wa i yalwak me aŋwenne”, ci otimme kit meno. Loc pa Calum
Ruth 4:641 
Ruth 4:13 Calum wod pa Jabec ocako loc i mwaka me pyeradek wiye aboŋwen me loc pa Ujia kabaka me Juda, ci obedo ka loc pi dwe acel ki i Camaria.
Ruth 4:14 Lacen Menakem wod pa Gad oa ki i Tiŋa, obino i Camaria, ci ocobo Calum wod pa Jabec ki i Camaria oreto woko piny, oneko woko, ci odoko kabaka ma kakare.
Ruth 4:15 Lok kom Calum mudoŋŋe ducu, ki lok ma en opiro, nen, gityeko coyone i buk me Tekwaro pa Luker me Icrael.
Ruth 4:16 I kare meno Menakem ojwero gaŋ me Tapua woko, ki jo ma gibedo iye ducu, ki lobo ma i ŋete, nia wa i Tiŋa; pien pe guye yabo doge wek en odony, mumiyo en ojwero woko, kun ryeko i mon ducu ma kunnu ma gitye ki ic. Loc pa Menakem
Ruth 4:17 I mwaka me pyeradek wiye aboŋwen me loc pa Ajaria kabaka me Juda, en aye Menakem wod pa Gad ocako iye loyo jo Icrael, ci obedo ka loc pi mwaka apar ki i Camaria.
Ruth 4:18 En obedo ka tiyo gin ma nen marac i wan Rwot; i kare me kwone ducu pe obwoto lubo kit bal pa Jeroboam wod pa Nebat, ma en omiyo jo Icrael bene gubalo-ni.
Ruth 4:19 Ci Pul kabaka me Aciria obino ka monyo lobo; ci Menakem omiyo bot Pul ryal ma romo talanta alip acel, wek okonye pi miye tek me moko kerre maber.
Ruth 4:20 Lim meno Menakem ojogo ki bot jo Icrael ma lulonyo ducu, kun ŋat acel acel oculo cekel me ryal pyerabic me amiya bot kabaka me Aciria, omiyo kabaka me Aciria odok cen, pe obedo i lobo.
Ruth 4:21 Lok kom Menakem mudoŋŋe ducu, ki gin ducu ma yam otiyo, gityeko coyone i buk me Tekwaro pa Luker me Icrael.
Ruth 4:22 Menakem oto, oywe kacel ki kwarine, ci wode Pekakia aye oleyo ka tyene. Loc pa Pekakia
Ruth 4:23 I mwaka me pyerabic me loc pa Ajaria kabaka me Juda en aye Pekakia wod pa Menakem ocako iye lo yo jo. Icrael, ci obedo ka loc pi mwaka aryo.
Ruth 4:24 En obedo ka tiyo gin ma nen marac i wan Rwot, pe obwoto lubo kit bal pa Jeroboam wod pa Nebat, ma en omiyo jo Icrael bene gubalo-ni.
Ruth 4:25 Ci Peka wod pa Remalia ma ladit, pa askarine ocako piro lok i kome, kacel ki jo pyerabic me Gilead, ci oneko en woko i Camaria, ki i gogo me ot pa kabaka, ci odoko kabaka ma kakare.
Ruth 4:26 Lok kom Pekakia mudoŋŋe ducu, ki gin ma yam otiyo ducu, nen, gityeko coyone i buk me Tekwaro pa Luker me Icrael. Loc pa Peka
Ruth 4:642 
Ruth 4:27 I mwaka me pyerabic wiye aryo me loc pa Ajaria kabaka me Juda, en aye Peka wod pa Remalia ocako iye loyo jo Icrael, ci obedo ka loc pi mwaka pyeraryo.
Ruth 4:28 Obedo ka tiyo gin ma nen marac i wan Rwot; pe obwoto lubo kit bal pa Jeroboam wod pa Nebat, ma en omiyo jo Icrael bene gubalo-ni.
Ruth 4:29 I kare pa Peka kabaka me Icrael, en aye Tiglat-Pilecer kabaka me Aciria obino ci omako gaŋi magi, Ijon, Abel-bet-maaka, Janoa, Kedec ki Kajor kacel ki Gilead, Galilaya ki lobo Naputali ducu; ci oyako dano oterogi i opii wa i Aciria.
Ruth 4:30 Kocea wod pa Ela opiro lok i kom Peka wod pa Remalia, ci ocobo oreto woko piny, oneko woko, odoko kabaka ma kakare, i mwaka me pyeraryo me loc pa Yocam wod pa Ujia.
Ruth 4:31 Lok kom Peka mudoŋŋe ducu, ki gin ducu ma yam otiyo, nen, gityeko coyone i buk me Tekwaro pa Luker me Icrael. Loc pa Yocam (2 Tek 27.1-9)
Ruth 4:32 I mwaka me aryo me loc pa Peka wod pa Remalia, en aye Yocam wod pa Ujia kabaka me Juda ocako iye loc.
Ruth 4:33 Ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka apar wiye abicel. Nyiŋ minne Yeruca ma nya pa Jadok.
Ruth 4:34 En obedo ka tiyo gin ma nen atir i wan Rwot, kun lubo gin ducu ma yam wonne Ujia otiyo.
Ruth 4:35 Kadi bed kumeno, wan jogi ma i wi godi pe omukogi woko; lwak pud gumedde ka tumo gitum ki wano odok eceta i wan jogi ma i wi godi. En ogero doggola ma malo me ot pa Rwot.
Ruth 4:36 Lok kom Yocam ducu, ki gin ducu ma yam otiyo, gityeko coyone i buk me Tekwaro pa Luker me Juda.
Ruth 4:37 I kare meno Rwot ocako cwalo Rejin kabaka me Ciria kacel ki Peka wod pa Remalia ka monyo Juda.
Ruth 4:38 Yocam oto, oywe kacel ki kwarine, ci giyiko kacel ki kwarine i gaŋ kal pa kwarone Daudi. Wode Akaj aye oleyo ka tyene.
Ruth 4:2 Luker 16 Loc pa Akaj (2 Tek 28.1-27)
Ruth 4:1 I mwaka me apar wiye abiro me loc pa Peka wod pa Remalia, en aye Akaj wod pa Yocam kabaka me Juda ocako iye loc.
Ruth 4:643 
Ruth 4:2 Akaj ocamo ker ma mwaka me ditte pyeraryo, ci obedo ka loc i Jerucalem pi mwaka apar wiye abicel. Pe obedo ka tiyo gin ma nen atir i wan Rwot Lubaŋane, kit ma kwarone Daudi yam otiyo-ni,
Ruth 4:3 ento obedo ka lubo kit pa luker me Icrael. En bene omedo ki waŋo wode me gityer, kun lubo kwede tim me kwer pa rok mukene ma Rwot yam oryemogi woko ki i nyim jo Icrael.
Ruth 4:4 En obedo ka tumo gitum ki waŋo odok eceta i waŋ jogi ma i wi godi, ki i wi cere, ki i waŋ ayweya ducu ma pote oluk-gu.
Ruth 4:5 Rejin kabaka me Ciria, ki Peka wod pa Remalia, kabaka me Icrael, gutiŋo mony gutero i kom Jerucalem, ci gurumo Akaj dyere, ento pe guloye.
Ruth 4:6 I kare meno kabaka me Edom odwoko Elat i te loc me Edom, ka oryemo Lujuda woko ki i Elat; ci jo Edom gucako bino i Elat, gubedo iye nio wa onyoo.
Ruth 4:7 Akaj ocako cwalo lukwena bot Tiglat-pilecer ma kabaka me Aciria kun wacci, “An laticci, dok an a wodi, Bin wek ilara ki i ciŋ kabaka me Ciria ki kabaka me Icrael ma gitye ka lweny i koma.”
Ruth 4:8 Akaj dok okwanyo ryal ki jabu ma onoŋo tye i ot pa Rwot, ki i ot kano lim ma i ot pa kabaka, ci ocwalo me mot bot kabaka me Aciria.
Ruth 4:9 Kabaka me Aciria owinyo kokone, ci otiŋo mony ocito kwede i Damaciko, ocako yako jo ma kunnu oterogi i opii wa i Kir, ci oneko Rejin woko.
Ruth 4:10 Ka kabaka Akaj ocito i Damaciko ka jolo wi Tiglat-Pilecer kabaka me Aciria, ci oneno keno tyer ma tye i Damaciko, ci ocwalo cal me keno tyer meno bot ajwaka Vria, ki kit tiyorie, kun nyuto kite ducu kikore.
Ruth 4:11 Ajwaka Uria ocako cano keno tyer kun cweyo kit ma kabaka Akaj onoŋo ocwalo bote ki i Damaciko. Otimo kumeno ma onoŋo kabaka Akaj peya odwogo ki i Damaciko.
Ruth 4:12 Ka kabaka odwogo ki i Damaciko, ocito oŋiyo keno tyer, ci oito iye malo,
Ruth 4:13 owaŋo gitumme me awaŋa, ki gityer mere me moko kwon, ka oonyo gityer amata, ocoro remo me gityer mere me lakwecwiny i kom keno tyer.
Ruth 4:14 Ci okwanyo keno tyer me mola ma yam tye i nyim Rwot, ma onoŋo bedo i nyim ot, i kabedo ma i kin keno tyerre ki ot pa Rwot, ci oketo yo tuŋ acam me keno tyer mere.
Ruth 4:15 Kabaka Akaj ociko ajwaka Uria kun wacci, “Waŋ gitum awaŋa me odiko i wi keno tyer madit-ti, ki gityer me moko kwon me otyeno, ki gitum awaŋa ma kabaka omiyo, ki gityerre me moko kwon, kacel ki gitum awaŋa pa lwak ducu ma i lobo, ki gityergi me moko kwon, ki gityergi me amata. Ibicoro remo me gitum awaŋa ducu i kome bene, ki remo me gitum mukene ducu. Ento keno tyer me mola-ni bibedo mera, me penyo iye dog Rwot.”
Ruth 4:644 
Ruth 4:16 Ajwaka Uria otiyo ducu kit meno, kit ma kabaka Akaj ociko-ni.
Ruth 4:17 Kabaka Akaj oŋolo mola ma apada ki i kom litino gadigadi, ci okwanyo otako ki i komgi, ka okwanyo nam woko ki i kom twoni mola ma onoŋo gitye i tere-ni, ci oketo i kom godi ma gipetogi piny.
Ruth 4:18 Ki yo ma giumo wiye ma giwok ki iye i ceŋ cabit, ki doggola pa kabaka ma tye woko, en okwanyogi woko ki i kom ot pa Rwot, pi kabaka me Aciria.
Ruth 4:19 Lok kom Akaj mudoŋŋe ducu, ki gin ma yam otiyo, gityeko coyone i buk me Tekwaro pa Luker, me Juda.
Ruth 4:20 Akaj oto, oywe kacel ki kwarine, ci giyiko kacel ki kwarine, i gaŋ kai pa Daudi; wode Kejekia aye oleyo ka tyene.
Ruth 4:2 Luker 17 Camaria opoto i ciŋ jo Aciria
Ruth 4:1 I mwaka me apar wiye aryo me loc pa Akaj kabaka me Juda, en aye Kocea wod pa Ela ocako loyo iye jo Icrael ki i Camaria ci obedo ka loc pi mwaka aboŋwen.
Ruth 4:2 Obedo ka tiyo gin ma nen marac i wan Rwot, ento pe obedo marom ki luker me Icrael ma gukwono nyime.
Ruth 4:3 Cal manecer kabaka me Aciria obino ka monyo en; ka Kocea odoko laticce, ci ocako miyo mucoro bote.
Ruth 4:4 Ento lacen kabaka me Aciria oniaŋ ni Kocea laruba; pien ocwalo lukwena bot Co, kabaka me Ejipt, ci okwero miyo mucoro bot kabaka me Aciria kit ma yam obedo ka miyo kwede mwaka ki mwaka, omiyo kabaka me Aciria omake, otweye woko i buc.
Ruth 4:5 Kabaka me Aciria ocako monyo lobo Icrael ducu, ka obino kwede wa i Camaria, ci orumo gaŋ meno mwaka adek.
Ruth 4:6 I mwaka me loc pa Kocea me aboŋwenne en aye kabaka me Aciria omayo kwede gaŋ Camaria, ci otero jo Icrael i opii wa i Aciria ci oketogi i Kalak ki i ŋet Kabor, ma en aye kulu ma i Gojan, ki i gagi pa jo Medi. Gitero jo Icrael i opii
Ruth 4:7 Lok man otimme kumeno pien jo Icrael onoŋo gubalo i nyim Rwot Lubaŋagi, ma yam okwanyogi woko ki i lobo Ejipt, ki i ciŋ Parao kabaka me Ejipt. Gubedo ka woro lubaŋa mogo mukene,
Ruth 4:8 kun gilubo kit pa lurok ma yam Rwot oryemo woko ki i nyim jo Icrael, ki kit ma luker me Icrael gukelo.
Ruth 4:9 Jo Icrael gubedo ka timo gin ma pe kakare i kom Rwot Lubaŋagi i muŋ, Gugero lwak odi i waŋ jogi megi kengi i wi godi i ŋet gaŋigi ducu, cakke ki i kom lubele pa lukurpiny nio kwede wa i kom gaŋi ma girumo ki cel gogo.
Ruth 4:645 
Ruth 4:10 Gucibo wir jogi dok gucomo yadi me woro jok ma dako ma gilwoŋo Acera i wi godi mabocone ducu, ki i wan ayweya ducu ma pote oluk-gu.
Ruth 4:11 Gubedo ka wano odok aceta i wan jogi i wi godi ducu, macalo lurok ma yam Rwot oryemo woko ki i nyimgi. Gubedo ka tiyo gin maraco bene, ma omiyo kiniga omako Rwot.
Ruth 4:12 Gubedo ka woro cal lubaŋa-gu ma yam Rwot ojukogi pire kun wacci, “Pe wubitiyo man.”
Ruth 4:13 Rwot obedo ka poyo wi jo Icrael ki jo Juda, kun lanebi acel acel ki lanen acel acel cikogi ni, “Wulokke, wuwek kitwu maraco, wucak mako lok ma aciko ducu, ki cik mera ducu, kun wulubo cik ducu ma yam aciko ki kwariwu, ki ma abedo ka cwalo botwu ki luticca ma gin lunebi.”
Ruth 4:14 Ento yam pe guworo doge; gubedo jo ma iŋutgi nwaŋ, macalo kwarigi con tye kwede, ma yam pe guye Rwot Lubaŋagi.
Ruth 4:15 Gubedo ka cayo cikke mapol, ki gicikke ma yam oketo ki kwarigi, ki lok ma obedo ka poyo ki wigi. Gubedo ka luko kor cal jogi ma konygi pe, mumiyo gin bene gudoko jo ma konygi pe. Gubedo ka lubo kit pa lurok ma yam orumogi dyere-ni, jo ma yam Rwot ojukogi i komgi, ni pe gutim kit ma gin gitiyo-ni.
Ruth 4:16 Gubwoto cik ma Rwot Lubaŋa ociko woko ducu, gutimo pigi kengi cal litino twoni aryo me jabu ma giliyo aliya; ka dok gucomo yadi me woro jok ma dako ma gilwoŋo Acera; gucako woro mony ma i polo ducu, kun gitiyo bot Baal bene.
Ruth 4:17 Gubedo ka waŋo awobegi ki anyiragi me gityergi, kun gityeto bene bot lutyet ki luŋi i dyel; gumine kekengi pi tiyo gin ma nen marac i wan Rwot, kun gimiyo kiniga make.
Ruth 4:18 Kiniga omako Rwot matek i kom jo Icrael, ci oryemogi woko ki i nyime; iŋatti mo pe odoŋ, kono kaka pa Juda keken aye odoŋ.
Ruth 4:19 Jo Juda bene yam pe gumako lok ma Rwot Lubaŋagi ociko, ento gubedo ka lubo kit ma jo Icrael gukelo.
Ruth 4:20 Rwot ocako kwero likwayo pa Icrael woko ducu, ci oketogi i atwom mapek, omiyogi i ciŋ luyakgi, nio ka oryemogi woko ki i nyime.
Ruth 4:21 Ka yam Rwot omayo ker me Icrael woko ki bot likwayo pa Daudi, gin guketo Jeroboam wod pa Nebat odoko kabakagi. Jeroboam oryemo jo Icrael woko ki ka lubo kor Rwot, ci omiyo gupoto i bal madito.
Ruth 4:22 Jo Icrael gubedo ka lubo bal ducu ma yam Jeroboam otiyo; pe gubwoto tiyogi,
Ruth 4:23 nio ka Rwot oryemo jo Icrael woko, macalo yam oloko i dog luticce ducu ma lunebi. Kit meno gikwanyo jo Icrael ki i lobogi, giterogi wa i Aciria me bedo opii nio wa onyoo. Gikelo rok mukene me bedo i camaria
Ruth 4:646 
Ruth 4:24 Kabaka me Aciria yam okelo dano ki i Babilon, i Kuta, i Aya, i Kamat ki i Ceparvaim, ci oketogi gubedo i gaŋi me Camaria, guleyo kabedo pa jo Icrael. Gucamo lobo me Camaria odoko megi, gubedo i gagine ducu.
Ruth 4:25 I kare ma gucako bedo i loba-nu, pe gulworo Rwot; omiyo Rwot ocwalo lwak labwor, ma oneko jo mogo i kingi.
Ruth 4:26 Gitito lokke bot kabaka me Aciria ni, “Rok ducu ma iterogi ci iketogi i gagi me Camaria-ni gin pe gigeyo cik pa lubaŋa me lobo-nu, omiyo ocwalo lwak labwor i kingi, ci nen, gitye ka nekogi woko, pien gin pe gigeyo cik pa lubaŋa me lobo-nu.”
Ruth 4:27 Kabaka me Aciria ocako ciko ni, “Wucwal ajwaka mo acel ki i kin jo ma yam wukelogi ki kunnu, wek en ocit obed kunnu, ocipwonygi ki cik pa lubaŋa me lobo-nu.”
Ruth 4:28 Ci ajwaka mo acel ki i kin ajwagi ma yam giterogi kunnu mua ki i Camaria ocako dwogo, obedo i Betel, ci opwonyogi ki kit ma myero gilwor kwede Rwot.
Ruth 4:29 Ento rok acel acel pud obedo ka tiyo cal lubaŋane kene, kun giketogi i waŋ jogi ma i wi godi ma yam Lucamaria gutiyo, kun rok acel acel tye ki megi i gagi ma gibedo iye-ni.
Ruth 4:30 Jo Babilon gutiyo Cal jok Cukot-benot, jo Kut gutiyo cal jok Nergal, jo Kamat gutiyo cal jok Acima;
Ruth 4:31 jo Aya gutiyo cal jok Nibaj ki jok Tartak. Jo Ceparvaim gubedo ka waŋo litinogi ki mac bot Adramelek ki Anamelek ma gin jogi pa jo Ceparvaim.
Ruth 4:32 Gilworo Rwot bene, kun gikwanyo kwa dano ducu ki i kingi me bedo ajwagi me waŋ jogi ma i wi godi, ma gitiyo pigi i nyim waŋ jogi ma i wi godi.
Ruth 4:33 Kit meno gin yam gilworo Rwot kun gitiyo bene bot lubaŋagi kikome, kun gilubo kit pa rok mapatpat ma yam gikwanyogi ki i kingi-ni.
Ruth 4:34 Kadi wa i kare man gin pud gilubo kitgi macon. Gin pe gilworo Rwot, pe gilubo cikke ducu, nyo lok ma en oŋolo, nyo cik ma en oketo, kadi wa cik mo ma yam Rwot ociko ki likwayo pa Yakobo ma ocako nyige ni Icrael-li.
Ruth 4:35 Rwot yam oketo gicikke kwedgi, kun cikogi ni, “Pe wubilworo lubaŋa mukene ducu; pe wuryebbe i nyimgi, pe wuti botgi, pe wutum gitum botgi.
Ruth 4:36 Ento wubilworo Rwot ma yam okwanyowu woko ki i lobo Ejipt ki tek madwoŋ ki ciŋe ma oryeyo; en aye wubiryebbe i nyime, en aye wubitumo gitum bote.
Ruth 4:37 Cik matino ducu ki lok ma Rwot oŋolo, ki cik ma en oketo, ki ginacika ma con ocoyo piwu, wubigwokke ka lubogi kare ducu pe wubilworo lubaŋa mukene ducu.
Ruth 4:38 Pe wiwu biwil i kom gicikke ma doŋ atyeko ketone kwedwu. Pe wubilworo lubaŋa mukene ducu,
Ruth 4:647 
Ruth 4:39 ento wubilworo Rwot Lubaŋawu, en bene aye bilarowu ki i ciŋ lumerokwu ducu.”
Ruth 4:40 Ento yam gukwero woro doge woko, pud gubedo ka lubo kitgi macon ca aye.
Ruth 4:41 Kit meno rok meno ducu gubedo ka lworo Rwot kun giworo bene Cal lubaŋagi ma gipayo; litinogi ki likwayogi bene kit meno gubedo ka fiyo kit ma yam kwarigi gutiyo-ni, pud gitiyo kit meno nio wa onyoo.
Ruth 4:2 Luker 18 Loc pa Kejekia (2 Tek 29.1-2)
Ruth 4:1 I mwaka me adek me loc pa Kocea wod pa Ela kabaka me Icrael, en aye Kejekia wod pa Akaj kabaka me Juda ocako iye loc.
Ruth 4:2 Ocamo ker ma mwaka me ditte pyeraryo wiye abic, ci obedo ka loc pi mwaka pyeraryo wiye aboŋwen ki i Jerucalem. Nyiŋ minne Abi, ma nya pa Jekaria.
Ruth 4:3 Kejekia obedo ka tiyo gin ma nen atir i wag Rwot kun lubo gin ducu ma yam kwarone Daudi otiyo.
Ruth 4:4 Omuko lwak waŋ jogi ma i wi godi, oturo wir jogi-gu ducu, ka otoŋo yadi ma gicomo pi woro jok ma dako ma gilwogo Acera woko, ka dok oŋido twol mola ma yam Moses otiyo-ni, pien nio wa i kare meno onoŋo jo Icrael gubedo ka waŋo odok eceta pi worone. Yam gilwogo ni Nekucitan.
Ruth 4:5 En obedo ka geno Rwot, Lubaŋa me Icrael, mumiyo pe gatti mo onen ma rom ki en ki i kin luker me Juda ducu ma gulubo geye, kadi wa i kin luker ma gukwogo nyime bene.
Ruth 4:6 Omoko i kom Rwot matek; pe obwoto lubo kor Rwot, ento obedo ka lubo cik ducu ma yam Rwot ociko ki Moses.
Ruth 4:7 Rwot bene yam tye kwede; wa ka ma cito iye ducu, en noŋo iye gum. En ocako jemo woko i kom kabaka me Aciria, okwero bedo i te locce.
Ruth 4:8 Olwenyo ki jo Piliciti nto wa i Gaja ki lobo ma i ŋete; oloyogi i kabedogi ducu, cakke ki i kom lubele pa lukur-piny nio kwede wa i gaŋi ma girumo ki cel gogo. Camaria opoto i cio jo Aciria
Ruth 4:9 I mwaka me aŋwen me loc pa Kejekia, ma en aye mwaka me abirone me loc pa Kocea wod pa Ela kabaka me Icrael, Calmanecer kabaka me Aciria obino ka lweny i kom Camaria ci orumo woko ki monnye.
Ruth 4:10 Oloyo ma onoŋo mwaka adek okato. I mwaka me abicel me loc pa Kejekia, ma en aye mwaka me aboŋwenne me loc pa Kocea kabaka me Icrael, en aye giloyo kwede gaŋ Camaria.
Ruth 4:648 
Ruth 4:11 Kabaka me Aciria otero jo Icrael i opii wa i Aciria, ci oketogi i Kala, ki i ŋet Kabor, ma en aye kulu ma i Gojan, ki i gaŋi pa jo Medi,
Ruth 4:12 pien gukwero woro dog Rwot Lubaŋagi, ento gukalo wi gicikkene, kacel ki lok ducu ma yam Moses ma latic pa Rwot ocikogi kwede; pe guwinyo kadi ki woro doge. Cenakerib omonyo lobo Juda (2 Tek 32.1-19; Ic 36.1-22)
Ruth 4:13 I mwaka me apar wiye aŋwen me loc pa kabaka Kejekia en aye Cenakerib kabaka me Aciria obino kwede ka lweny i kom gaŋi ducu me Juda ma girumogi ki cel gogo, ci omayogi ducu.
Ruth 4:14 Kejekia kabaka me Juda ocwalo kwena bot kabaka me Aciria wa i Lakic kun wacci, “An atimo bal; dok cen, wek lweny i koma obedi, gin ducu ma ibiŋolo i wi ya abiculone.” Kabaka me Aciria oŋolo i wi Kejekia kabaka me Juda wel me ryal ma romo talanta miya adek, ki jabu ma romo talanta pyeradek.
Ruth 4:15 Kejekia ocako miye ryal ducu ma onoŋo i ot pa Rwot, ki i ot kano lim ma i ot pa kabaka.
Ruth 4:16 I kare meno Kejekia omuko jabu woko ducu ma yam gimwono i kom kika me ot pa Rwot, ki jabu ma yam en Kejekia kabaka me Juda omwono kwede okar me doggola, ci otino omiyo bot kabaka me Aciria.
Ruth 4:17 Kabaka me Aciria ocwalo ludito wi monnye ma gilwoŋo Tartan, Larabcaric ki Larabcake ki mony madit ma gua ki Lakic gucito Jerucalem. Gucako mol gucito wa i Jerucalem. Ka guo kunnu, gucito gucuŋ i ŋet yo pii ma mol a ki i joro ma malo, i yo gudo ma woto i poto pa Lalwok-boŋo.
Ruth 4:18 Ka gulwoŋo kabaka, ci Eliakim wod pa Ilkia aye obino botgi, ma en aye ladit ma loyo jami ma i ot pa kabaka, kacel ki Cebna ma karan, ki Joa wod pa Acap, laco lok matimme.
Ruth 4:19 Larabcake owaco botgi ni. “Wuwac bot Kejekia ni, ‘Kabaka madit, kabaka me Aciria, owaco kuman ni, In ijeŋo genni i kom gin aŋo?
Ruth 4:20 In itamo ni lok dog noŋo bedo rom ki ryeko me lweny ki mony madit me loyo lweny? In kombeddi ijeŋŋe i kom aŋa, mumiyo ijemo woko i koma-ni?
Ruth 4:21 Nen, kombeddi iloko Ejipt obedo odoo ma ijeŋŋe i kome, kun en lagada ma otur otyer woko, ma bituco cin dano mo ma ojeŋŋe i kome. Meno kit ma Parao kabaka me Ejipt bedo ka timo kwede jo ducu ma gijeŋŋe i kome.
Ruth 4:22 Ento ka wuwacca ni, “Wan wajeŋŋe giwa i kom Rwot ma Lubaŋawa,” pe en aye waŋ jogine ma i wi godi, ki keno tyerre ma Kejekia doŋ omukogi woko, kun waco bot jo Jerucalem ki Juda ni, “Wubiworo Lubaŋa i nyim keno tyer man ma i Jerucalem”?
Ruth 4:649 
Ruth 4:23 Koŋ ijeŋ gin me camme ki laditta kabaka me Aciria! An abimiyi aguragura alip aryo, ka ce in ki tuŋ boti bene itwero noŋo lubed i wigi.
Ruth 4:24 In itwero dwoko ladit me lweny acel mo cen ki i kin lutic pa laditta matinone niŋniŋ ka ce ijeŋŋe i kom Ejipt pi noŋo gadigadi lweny ki wegi aguragura?
Ruth 4:25 Dok bene itamo ni an abino ka lweny i kom kabedo man wek atyek woko, laboŋo twero pa Rwot? Wai Rwot aye ma owacca ni, Cit icilweny i kom lobo man ityek woko yo!’ ”
Ruth 4:26 Cutcut Eliakim wod pa Ilkia, ki Cebna ki Joa guwaco bot Larabcake ni, “Walegi ilok ki wan luticci i leb Aram, pien wawinyo. Pe ibed ka lok kwedwa i leb Juda ma lwak ma gitye i wi cel bene giwinyo.”
Ruth 4:27 Ento Larabcake ogamo doggi ni, “Itamo ni rwoda ocwala ka loko lok magi bot laditwu ki botwu keken bo, pe bot lwak ma gubedo i wi cel-li bene, ma gin kacel ki wun gukemo can me camo cetgi kengi ki mato lacgi kengi?”
Ruth 4:28 Larabcake ocun ocako daŋŋe ki dwan maloŋo i leb Juda ni, “Wuwiny lok pa kabaka madit, kabaka me Aciria!
Ruth 4:29 Kabaka owaco kuman ni, ‘Pe wuwek Kejekia obed ka bwolowu, pien en pe bitwero larowu ki i ciŋa.
Ruth 4:30 Pe wuwek Kejekia omi wujeŋŋe i kom Rwot kun wuwacci, Rwot aye bilarowa, gaŋ man pe gibimiyo i ciŋ kabaka me Aciria.’
Ruth 4:31 Pe wubed ka winyo lok pa Kejekia; pien man aye lok ma kabaka me Aciria owaco, ni meno, ‘Wuyub lok me kuc kweda, ci wukatti woko bota; kit meno ŋat acel acel bicamo nyig olok ma i potone, ŋat acel acel bicamo nyig odurone, ki ŋat acel acel bimato pii ma i taŋine kikome;
Ruth 4:32 nio ka abiterowu wa i lobo ma rom ki mewu-ni, lobo ma ceko kai ki koŋo vino, lobo ma miyowu kwon ma tye iye poto olok-gu, lobo ma moo jeituni ki moo kic dwoŋ iye, wek wubed ma komwu yot, wek pe wubed ka to atoya, Pe wubed ka winyo lok pa Kejekia ma tye ka bwolowu kwede marac kun wacci, Rwot bilarowa.
Ruth 4:33 Tye lubaŋa pa lurok mo ma yam olaro lobone ki i ciŋ kabaka me Aciria?
Ruth 4:34 Lubaŋa pa jo Kamat ki Arpad gitye kwene kaa? Lubaŋa pa jo Ceparvaim, nyo Kena ki iya gitye kwene? Gin gularo Camaria ki i ciŋa bo?
Ruth 4:35 Lubaŋa me lobo mene ki i kin lubaŋa ducu ma gitye ki lobogi, ma yam koŋ olaro lobone ki i ciŋa mono, mumiyo wutamo ni Rwot bilaro Jerucalem ki i ciŋa-ni?’ ”
Ruth 4:36 Ento lwak ducu guliŋ aliŋa, pe gudokke iye lok mo kadi ki acel, pien onoŋo kabaka ociko ni, “Pe wubigamo doge.”
Ruth 4:650 
Ruth 4:37 Eliakim wod pa Ilkia ma en aye ladit ma loyo jami ma i ot pa kabaka, kacel ki Cebna ma karan, ki Joa wod pa Acap ma laco lok matimme guyeco boŋŋigi, gucito kwede wa bot Kejekia gutitte lok ducu ma Rabcake owaco.
Ruth 4:2 Luker 19 Lobo Juda obwot ki i ciŋ Cenakerib (2 Tek 32.20-23; Ic 37.1-38)
Ruth 4:1 Ka Kejekia owinyo, ci oyeco boŋŋine woko, ocako umme ki boŋo cola, ocito kwede wa i ot pa Rwot
Ruth 4:2 Ci ooro Eliakim ma lalo jami ma i ode, kacel ki Cebna ma karan, ki ajwagi pa Lubaŋa ma guteggi ma guumo komgi woko ki boŋo cola, ocwalogi guwoto bot Icaya wod pa Amoj, ma lanebi.
Ruth 4:3 Guwaco bote ni, “Kejekia owaco kuman ni, Tin piny loŋ oloyowa woko, giburowa, lewic omakowa mada. Latin doŋ obino i yo nyodo, ci tek me nywalone aye peke.
Ruth 4:4 Gwok nyo Rwot Lubaŋani doŋ otyeko winyo lok pa Lara bcake ducu, ma laditte kabaka me. Aciria ocwale kwede ka nywaro Lubaŋa makwo-ni, ci bimiyo lokke, ma Rwot Lubaŋani owinyo-ni, bedo me ajuya. Pienno, tin legani malo pi jo ma gubwot, ma gudoŋ-ŋi.”
Ruth 4:5 Kalutic pa kabaka Kejekia guo bot Icaya.
Ruth 4:6 Icaya owaco botgi ni, “Wuwac bot laditwu ni, ‘Rwot owaco kuman ni, pe ibed ki lworo mo pi lok ma iwinyo-ni, ma lutic pa kabaka me Aciria gubedo ka yeta kwede.
Ruth 4:7 Nen, abikete cwiny mo i iye, ci biwinyo lok mo ma oywek, ci dok woko wa i lobo tugi; ci abimiyo gineko en woko ki pala lucwan ki i lobo tugi kunnu.’ ”
Ruth 4:8 Ka Larabcake odok, ci onoŋo kabaka me Aciria tye ka lweny i kom Libna; pien onoŋo owinyo ni kabaka otyeko a woko ki i Lakic.
Ruth 4:9 Ka ce kabaka owinyo lok i kom Tiraka kabaka me Etiopia, ni otiŋo yo me bino ka lwenyi kome, en dok ocwalo lukwena bot Kejekia kun wacci,
Ruth 4:10 “Wubiwaco bot Kejekia kabaka me Juda kit man ni, ‘Pe iwek Lubaŋani ma ijeŋŋe i kome-ni obed ka bwoli, kun ciko ni Jerucalem pe gibimiyo i cin kabaka me Aciria.
Ruth 4:11 Nen, ityeko winyo gin ma yam luker me Aciria gutiyo i kom lobo ducu, ma gutyekogi woko ducu liweŋ, ci in aye gibilari?
Ruth 4:12 Lubaŋa pa lurok yam gularogi, lurok ma yam kwarina gutyekogi woko ducu, ma gin aye jo Gojan, jo Karan, jo Recep ki jo Eden ma yam gitye i Telacar?
Ruth 4:651 
Ruth 4:13 Kabaka me Kamat tye kwene, nyo kabaka me Arpad, kabaka me gaŋ Ceparvaim, kabaka me Kena, nyo kabaka me Iva?’ ”
Ruth 4:14 Kejekia ogamo waraga ki i ciŋ lukwena-nu, ci okwano. Ka oa ocito i ot pa Rwot, ci oyaro waraga woko i nyim Rwot.
Ruth 4:15 Ocako lego i nyim Rwot kun wacci, “Ai Rwot, Lubaŋa pa Icrael, ma ibedo i wi komkerri ka wi lukerubi, in aye Lubaŋa, in keni ma iloyo lwak ker ducu ma i lobo; in aye iketo polo ki lobo.
Ruth 4:16 Cik iti tuŋ botwa, ai Rwot, rwmywa; yab waŋi, ai Rwot, inenwa; koŋ iwiny lok pa Cenakerib ma ocwalo me cayo Lubaŋa makwo-ni.
Ruth 4:17 Adada, ai Rwot, luker me Aciria gujwero rok ducu wa ki lobogi ducu,
Ruth 4:18 dok gutyeko bolo lubaŋagi woko i mac; pien onoŋo gin pe Lubaŋa kikome, gin tic me ciŋ dano, yen ki got-gu, mumiyo gityekogi woko.
Ruth 4:19 Kit meno, ai Rwot, abako doga boti, ilarwa ki i ciŋe, wek ker ma wi lobo ducu Oŋe ni in, ai Rwot, in Lubaŋa in keni.”
Ruth 4:20 Icaya wod pa Amoj odwoko lok bot Kejekia kun waco ni, “Rwot, Lubaŋa pa Icrael, owaco kuman ni, Atyeko winyo legani ma ilego i kom Cenakerib kabaka me Aciria.
Ruth 4:21 Man aye lok ma Rwot owaco i kome, ni, “ ‘Jo Cion gicayi calo nyako ma obedo ka cayi kun jeri; jo Jerucalem bene gicayi, calo nyako ma tye ka yeŋo wiye ki i ŋeyi.
Ruth 4:22 “ ‘In icayo aŋa, aŋa mono ma iyetoni? Imoro dwani i kom aŋa, ma itiŋo waŋi ki wakke-ni? I kom ŋat Maleŋ me Icrael kulu!
Ruth 4:23 In aye ma imiyo lukwenani giŋalo Rwot, dok iwaco ni, in iito malo i wi godi kun it ye ki lwak gadigadi lwennyi, nio wa malo i wi got Lebanon. Iwakke bene ni itoŋo yadi cedar maboco ki kunnu woko, ki yadi ciprec mabecone mada-ni; dok iwacci, Adonyo bene i buŋane ka mabor, ka ma yadi oculle iye likiŋ.
Ruth 4:24 Akwinyo waŋ pii, amato pii pa lurok; anyono lobo Ejipt, atwoyo pii ma i jaŋ kulu Nail ducu.
Ruth 4:25 “ ‘In peya iwinyo bo? ni atyeko yubo wa con kuca? Gin ma atye ka timo kombeddi yam ayubo tamma wa i kare macon ca, ni in myero itur gaŋi ma gicelo ki cel gogo, ilokgi odok obur ma odurre lipim,
Ruth 4:26 kun jo ma gibedo iye gidoko goro, cwinygi oballe, lewic omakogi, gudoko macalo ginapita ma i poto, gicalo lum alita macalo lum ma otwi i wi ot, ma bwarre woko ma pud otwi atwiya.
Ruth 4:27 “ ‘Ento aŋeyo bedoni piny, ki citoni woko ki donyoni i ot, ki jennyeni i koma.
Ruth 4:652 
Ruth 4:28 Pien ibedo ka jennye i koma, lok anywarri otyeko donyo i ita, mumiyo abirwako golina i umi, abiketo tolla i dogi abidwoki cen i yo ka ma yam iwok ki iye.’ ”
Ruth 4:29 Lacen Icaya owaco bot kabaka Kejekia ni, “Man aye bibedo gin lanyut boti: i mwaka man ibicamo gin ma otwi kene, i mwaka me aryone ibicamo gin ma dok otwi i okaŋ, ento i mwaka me adekke ibicoyo kodi ci ikayo, ibipito olok ci icamo nyige.
Ruth 4:30 Ki jo ma gubwot ma gudoŋ ki i ot pa Juda gibibedo calo yat ma cwalo lwite piny, dok ma nyako nyige lamalo.
Ruth 4:31 Pien jo ma gudoŋ gibikato woko ki i Jerucalem, lwak jo mubwot gibikato woko ki i wi got Cion. Man bitimme pi nyeko ma Rwot me mony tye kwede piwu.
Ruth 4:32 “Pienno Rwot owaco kuman i kom kabaka me Aciria, ni, En pe bidonyo i gaŋ man, pe bibayo atero mo iye, pe binyiko cok kwede ki kwot, pe bitoro cel lobo me rumone.
Ruth 4:33 Yo ma yam obino kwede-ni, en yo acel-lu en bidok kwede bene, pe dok bidwogo i gaŋ man. Man lok pa Rwot kikome.
Ruth 4:34 An abilwenyo pi gaŋ man me larone, pira kena ki pi laticca Daudi.”
Ruth 4:35 I dyewor meno lamalaika pa Rwot ocito, oneko jo Aciria alip miya acel ki pyeraboro wiye abic ki i gonygi. Ka dano gua malo odiko con, nen, gunoŋo kom jo Aciria muto oradde lirat.
Ruth 4:36 Cenakerib kabaka me Aciria ocako a ocito, odok wa i gaŋŋe, ci obedo i Nineve.
Ruth 4:37 Ka yam en tye ka woro i ot pa lubaŋane Nicirok ci awobene magi, Adramalek ki Carejer, guneke woko ki pala lucwan, ci guriŋo gularo komgi wa i Ararat. Wode Ecarkadon aye oleyo ka tyene.
Ruth 4:2 Luker 20 Two pa Kejekia (2 Tek 32.24-26; Ic 38.1-22)
Ruth 4:1 I kare meno two omako Kejekia ma onoŋo cok to woko. Icaya wod pa Amoj ocito bote, owacce ni, “Rwot owaco kuman ni. ‘Yub odi obed maber, pien ibito woko, pe twoni bicaŋ.’ “
Ruth 4:2 Kejekia ocako loko wane i kom kicika ot kun wacci,
Ruth 4:3 “Ai Rwot abako doga boti, koŋ ipo, inen kit kwo ma abedo kwede i nyimi, kun abedo ŋat ma geni, alubo in ki cwinya ducu, kun abedo ka tiyo gin ma nen maber i waŋi.” Ci Kejekia ocako koko matek twatwal kun cwinye cwer.
Ruth 4:4 I kare ma Icaya peya okato woko ki i dyekal ma i dyere, lok pa Rwot obino bote ni,
Ruth 4:653 
Ruth 4:5 “Dok cen, ici wac bot Kejekia ma laker ma loyo lwakka ni, ‘Rwot, ma Lubaŋa pa woru Daudi owaco kuman ni, Atyeko winyo kokoni, aneno pig waŋi; nen, abicaŋo twoni woko; i kom nino me adekke en aye ibicito kwede wa i ot pa Rwot.
Ruth 4:6 Dok abimedo mwaka apar wiye abic i kom wel mwaka me kwo meri. Abilaro in ki gaŋ man ki i cin kabaka me Aciria; abilweny pi gaŋ man pira kena ki pi laticca Daudi.’ “
Ruth 4:7 Icaya ocako wacci, “Kella poki oduro ma giŋino, wek giter giket i wan odeke, wek ocaŋ woko.”
Ruth 4:8 Kejekia owaco ki Icaya ni, “Gin aŋo ma binyuto ni Rwot bicano twona, ci abicito wa i ot pa Rwot i nino me adekke?”
Ruth 4:9 Icaya ogamo ni, “Man en aye gin ma nyuto ma oa wa ki bot Rwot, ma nyuto ni Rwot bitiyo gin ma otyeko ciko pire: tipo ocit anyim ma rom ki rwom apar, nyo odok ki ŋeye rwom apar?”
Ruth 4:10 Kejekia odok iye ni, “Bedo yot ka tipo woto medde anyim rwom apar; pe kumeno gire, ber odok ki ŋeye rwom apar.”
Ruth 4:11 Lanebi Icaya okok bot Rwot, ci Rwot odwoko tipo cen rwom apar ka ma nene oryene omedde i kom gin me poro cen pa Akaj. Kejekia ojolo lukwena ma gua ki i Babilon (2 Tek 32.27-31; Ic 39.1-8)
Ruth 4:12 I kare meno Merodak-baladan wod pa Baladan kabaka me Babilon, ocwalo lukwena ma gukelo waraga kacel ki mot bot Kejekia; pien onoŋo owinyo ni Kejekia kome lit.
Ruth 4:13 Kejekia ojologi maber, ci onyuto botgi ot Limme ducu, ki ryal ki jabu ki aŋwece, moo me wel, ki jami lwennye. Kejekia onyuto gin ducu ma onoŋo tye i ot kano jamine; gin mo pe odoŋ ma pe onyutogi, ma i ode nyo ma i te kerre ducu.
Ruth 4:14 Lacen lanebi Icaya obino bot kabaka Kejekia, openye ni, “Jo meno guwacci lok aŋo? Dok gua ki kwene?” Kejekia ogamo ni, “Gua ki i lobo mabor, gua wa i Babilon.”
Ruth 4:15 Ci owacci, “Guneno gin aŋo ki i odi?” Kejekia ogamo ni, “Gutyeko neno jami ducu ma tye i oda; gin mo pe odon ki i ot kano jamina ma pe anyuto botgi.”
Ruth 4:16 Icaya dok owaco bot Kejekia ni, “Doŋ iwiny lok pa Rwot.
Ruth 4:17 Nen ba, kare doŋ romo ma jami ducu ma i odi, ki ma yam kwarini gukano nio wa onyoo gibiterogi woko wa i Babilon; gin mo pe bidoŋ, man Rwot ma owaco.
Ruth 4:18 Ki awobeni mogo bene, ma in inywalo, gibiterogi woko; gibikolo mangi woko, ci gibidoko lutic i gaŋ kal pa kabaka me Babilon.”
Ruth 4:654 
Ruth 4:19 Kejekia owaco bot Icaya ni, “Lok pa Rwot ma iwaco-ni ber mere.” Pien obedo ka tamo ni, “Racce tye kwene, tekke ka wabedo ki kuc ma lobo okwe mot i kare ma pud akwo?” To pa Kejekia (2 Tek 32.32-33)
Ruth 4:20 Lok kom Kejekia mudoŋŋe ducu, kt tekke ducu, ki kit ma yam okwinyo kwede joro ki yo pii ma kelo pii wa i dye Jerucalem gityeko coyone i buk me Tekwaro pa Luker me Juda.
Ruth 4:21 Kejekia oto, oywe kacel ki kwarine, ci wode Manace aye oleyo ka tyene.
Ruth 4:2 Luker 21 Loc pa Manace (2 Tek 33.1-20)
Ruth 4:1 Manace ocamo ker ma mwaka me ditte romo apar wiye aryo, ci obedo ka loc ki i Jerucalem pi mwaka pyerabic wiye abic. Nyiŋ minne Kepjiba.
Ruth 4:2 Manace obedo ka tiyo gin ma nen marac i wan Rwot, kun lubo kwede tim me kwer pa rok ducu ma Rwot yam oryemogi woko ki i nyim jo Icrael.
Ruth 4:3 En dok oroco waŋ jogi ma i wi godi, ogero odoco ka ma yam wonne Kejekia ojwerogi woko-ni. Ogero keno tyer pa Baal, ka dok ocomo yat pi woro jok ma dako ma gilwoŋo Acera, kit ma yam Akab kabaka me Icrael otiyo-ni, ocako woro mony ma i polo ducu, kun tiyo botgi.
Ruth 4:4 Dok ocano lwak keno tyer i ot pa Rwot, ka ma yam Rwot owacci, “Abiketo nyina bedo i Jerucalem.”
Ruth 4:5 Ka dok ocano lwak keno tyer pa mony ma i polo ducu i dyekal aryo me ot pa Rwot.
Ruth 4:6 Ocako wano wode ki mac me gityer, obedo ka tyet ki ajaa ki ŋiyo i dyel-gu, kun tiyo ki lukor tipo-gu ki megi jogi. Obedo ka tiyo kit tim mapol ma nen marac i wan Rwot, kun miyo kiniga mako Rwot.
Ruth 4:7 Ka dok omiyo gipayo cal Acera ma jok ma dako-ni, ocibo i ot ma yam Rwot owaco i kome bot Daudi ki wode Solomon ni, “I ot man, ki i Jerucalem, ma yam ayero ki i kin kaka ma i Icrael ducu, abiketo nyiŋa bedo iye matwal.
Ruth 4:8 Pe doŋ abimiyo tyen jo Icrael bedo ka wirre woko i ŋe lobo ma yam amiyo bot kwarigi-ni, tekke gibigwokke gilubo kit lok ducu ma atyeko cikogi kwede, kun gilubo cik ducu ma yam laticca Moses ocikogi kwede.”
Ruth 4:9 Ento pe yam guwinyo, dok Manace obitogi omiyo gubedo ka timo gin marac, makato lurok ma Rwot yam ojwerogi woko ki i nyim jo Icrael.
Ruth 4:10 Rwot ocako lok ki i dog lunebi ma luticce kun waco ni,
Ruth 4:655 
Ruth 4:11 “Pien Manace kabaka me Juda obedo ka timo tim magi me kwer, kun timo tim maraco makato ma yam jo Amor ma gukwono nyime gubedo ka tiyone, dok omiyo jo Juda bene gubalo pi woro lwak cal lubaŋane;
Ruth 4:12 pienno Rwot Lubaŋa pa Icrael owaco kuman ni, Nen, abikelo gin marac i kom Jerucalem ki i kom Juda ma bimwoco it ŋat acel acel ma biwinyo rwone.
Ruth 4:13 Dok abiryeyo tol i kom Jerucalem ma rom ki tol ma yam apimo kwede Camaria, abiporo ki birigi ma yam aporo kwede ot pa Akab; dok abijwayo Jerucalem kit ma dano jwayo ki caani-ni, kun jwayo kome ka dok ryebo iye umo woko piny.
Ruth 4:14 Abibolo jona mudoŋ-ŋi woko ma gin aye lwakka, ci amiyogi woko i i ciŋ lumerokgi. Gibidoko ginayaka ma lumerokgi giyako,
Ruth 4:15 pien gubedo ka tiyo gin ma nen marac i waŋa, kun gimiyo kiniga bedo ka maka nia wa i kare ma kwarigi oa kwede i Ejipt nio kwede wa onyoo.”
Ruth 4:16 Ento Manace obedo ka oyo remo pa jo mapol ma pe gitye ki bal mo, nio ka oromo i Jerucalem woko tuŋŋi ki tuŋŋi, ka dok gimedo iye bal ma omiyo jo Juda gubalo, mumi yo gin bene gubedo ka tiyo gin ma nen marac waŋ Rwot.
Ruth 4:17 Lok kom Manace mudoŋŋe ducu, ki gin ducu ma yam otiyo, ki bal ma otiyo, gityeko coyone i buk me Tekwaro pa Luker me Juda.
Ruth 4:18 Manace oto, oywe kacel ki kwarine, ci giyiko i poto ma i ŋet ode, i poto pa Uja; wode Amon aye oleyo ka tyene. Loc pa Amon (2 Tek 33.2-25)
Ruth 4:19 Amon ocamo ker ma mwaka me ditte pyeraryo wiye aryo, ci obedo ka loc ki i Jerucalem pi mwaka aryo. Nyiŋ minne Meculemet ma nya pa Karuj, dano me Jotba.
Ruth 4:20 Amon obedo ka tiyo gin ma nen marac i waŋ Rwot, kit macalo wonne Manace obedo ka tiyo.
Ruth 4:21 Obedo ka lubo kit pa wonne ducu, kun tiyo bot cal lubaŋa-gu ma yam wonne otiyo botgi, kun worogi bene.
Ruth 4:22 En obwoto Rwot, Lubaŋa pa kwarine woko, pe obedo ka lubo kit pa Rwot.
Ruth 4:23 Lutic pa Amon gupiro lok i kome, ci guneko en woko i ode.
Ruth 4:24 Ento lwak ma i lobo guneko jo ducu ma gupiro lok i kom kabaka Amon ci gin lwak me lobo-nu guketo wode Yocia me bedo kabaka ma kakare.
Ruth 4:25 Lok kom Amon mudoŋŋe ducu ki gin ma yam otiyo ducu gityeko coyone i buk me Tekwaro pa Luker me Juda.
Ruth 4:26 Giyike i lyel ma i poto pa Uja; wode Yocia oleyo ka tyene.
Ruth 4:656 
Ruth 4:2 Luker 22 Loc pa Yocia (2 Tek 34.1-2)
Ruth 4:1 Yocia ocamo ker ma mwaka me ditte aboro, ci obedo ka loc ki i Jerucalem pi mwaka pyeradek wiye acel. Nyiŋ minne Yedida, ma nya pa Adaya me Bojkat.
Ruth 4:2 Yocia obedo ka tiyo gin ma nen atir i waŋ Rwot; obedo ka lubo kit pa kwarone Daudi ducu, pe obedo ka cabbe yo tuŋ acuc nyo yo tuŋ acam. Ginoŋo buk me cik i ot pa Rwot (2 Tek 34.8-28)
Ruth 4:3 I mwaka me apar wiye aboro me loc pa kabaka Yocia, en ocwalo Capan wod pa Ajalia, wod pa Meculam ma karan, wa i ot pa Rwot, kun wacci,
Ruth 4:4 “Cit wa bot Ilkia, ajwaka madit, en okwan wei lim ma gikelo i ot pa Rwot, ma lukur-doggola gugamo ki bot lwak,
Ruth 4:5 wek gimi i ciŋ lutic ma giloyo dog tic me ot pa Rwot. Ci gin gumi i ciŋ lutic ma gitye kunnu ka tic i kom ot pa Rwot, pi yubo ka ma oballe,
Ruth 4:6 gin aye lupac ki lugedo, ki lugedo ki godi wek guti kwede me wilo bao bene, ki godi ma gimuko pi yu bo ot ka ma oballe.
Ruth 4:7 Ento pe gupeny lok kom lim mo ma gimiyo i ciŋgi, pien gin gitiyo kwede ki gen.”
Ruth 4:8 Ilkia, ajwaka madit, owaco bot Capan ma karan ni, “Atyeko noŋo buk me cik i ot pa Rwot.” Ilkia omiyo buk bot Capan, ci okwano.
Ruth 4:9 Capan ma karan ocito kwede bot kabaka, ci odwoko lok bot kaba ka ni, “Ladit, watyeko kwanyo lim ma ginoŋo i ot pa Rwot, ci wamiyo i cin lutic ma giloyo dog tic me ot pa Rwot.”
Ruth 4:10 Capan ma karan dok otito ki kabaka ni, “Ilkia ajwaka madit otyeko miya buk mo.” Ka Capan ocako kwanone i nyim kabaka.
Ruth 4:11 Ka kabaka owinyo lok ma i buk me cik, ci oyeco boŋŋine woko.
Ruth 4:12 Kabaka ocako ciko Ilkia, ajwaka madit, ki Akikam wod pa Capan, ki Akbor wod pa Mikaya, ki Capan ma karan, ki Acaya ma latic pa kabaka kun waco ni,
Ruth 4:13 “Wucit ka penyo dog Rwot pira, ki pi lwak, ki pi ker me Juda ducu, pi lok ma i buk man ma gityeko noŋone-ni. Akemo pa Rwot kara doŋ olyetto i komwa matek, pien kwariwa pe gubedo ka woro lok ducu ma i buk man, pi tic kwede i kit ducu ma yam gicoyo kwede ma mako komwa.”
Ruth 4:14 Ilkia, ajwaka madit, ki Akikam, ki Akbor, ki Capan ki Acaya gucito bot Kulda ma lanebi ma dako, ma cware Calum wod pa Tikva, ma wod pa Karkac ma lagwok boŋŋi pa kabaka, ci guloko kwede. Dako-nu onoŋo bedo i Jerucalem, i dul gaŋ ma gilwoŋo Dul gaŋ me Aryone.
Ruth 4:657 
Ruth 4:15 En owaco botgi ni, “Rwot, Lubaŋa pa Icrael, owaco kuman ni, ‘Wutit bot dano ma ocwalowu bota ni.
Ruth 4:16 Rwot owaco kuman ni, Nen ba, abikelo gin marac poto i kom kabedo man, ki i kom jo ma gibedo iye, pi cobo lok ducu ma gicoyo i buk ma kabaka me Juda okwano;
Ruth 4:17 pien gutyeko bwota woko kun giwaŋo odok eceta bot lwak lubaŋa mukene, wek gimi kiniga obed ka maka pi jogi ducu ma gitiyo ki ciŋgi-ni. Pienno akemona bilyetto matek i kom kabedo man, ma pe doŋ bikwe.
Ruth 4:18 Ento lok ma dok i kom kabaka me Juda ma ocwalowu ka penyo dog Rwot, wun wubiwacce kit man ni, Rwot Lubaŋa me Icrael owaco kit man ni, i kom lok ma iwinyoni,
Ruth 4:19 doŋ ityeko ŋut ki i cwinyi, ci imwolle keni i nyim Rwot i kare ma iwinyo kit lok ma yam aloko i kom kabedo man, ki i kom jo ma gibedo iye, ni bidoko obur, miyo gibitic ki nyiŋe macalo lok lacen dano, ci icako yeco boŋŋini woko kun ikok kwede i nyima; pienno an bene atyeko winyo kokoni, man lok pa Rwot kikome.
Ruth 4:20 Nen ba, an abidwoki i kin kwarini, ci gibiyiki i lyelli ki kuc, dok waŋi pe bineno gin marac ducu ma abikelo i kom kabedo man.’ ” Ci gin gudwoko lok bot kabaka.
Ruth 4:2 Luker 23 Yocia ojwero ka woro jok-gu woko (2 Tek 34.3-7,29-33)
Ruth 4:1 Kabaka ocwalo kwena, ci ludoŋo me Juda ducu ki me Jerucalem gucokke bote.
Ruth 4:2 Kabaka ocito malo wa i ot pa Rwot, kacel ki jo Juda ducu, ki jo ducu ma gibedo i Jerucalem, ki ajwagi, ki lunebi, ki lwak ducu, jo matino ki jo madito. Ci ocako kwano lok ducu ma i buk me gicikke ma ginoŋo i ot pa Rwot, kun gin ducu giwinyo.
Ruth 4:3 Lacen kabaka ocun i ŋet wir ci oketo gicikke, omoko i nyim Rwot ni, ebilubo kor Rwot, kun emako lok ma Rwot ociko ducu, ki lok me caden, ki cik matinone ducu. Ocikke ni ebimako ki cwinye ducu ki tipone ducu, kun ecobo kwede lok me gicikke meno, ma yam gicoyo i buk meno. Ci lwak ducu guribbe ka moko gicikke.
Ruth 4:4 Kabaka ociko Ilkia, ajwaka madit, ki ajwagi ma i dul me aryo, ki lukurdoggola ni gukel jami ducu ma tye i ot pa Rwot ma yam gitiyogi pi Baal, ki pi jok ma dako ma gilwoŋo Acera, ki pi mony ma i polo ducu, Gucako waŋogi woko i ŋe Jerucalem, i potti ma i ora kulu Kidron, gutero burugi wa i Betel.
Ruth 4:5 Orido wi ajwagi me waŋ jogi ma yam luker me Juda guketogi me waŋo odok eceta i waŋ jogi ma i wi godi ma i ŋet gaŋi madito ma i Juda, ki ma gurumo Jerucalem, kacel ki jo ma giwaŋo odok eceta bot jok Baal, ki bot ceŋ ki dwe, ki lakalatwe ki mony ducu ma i polo.
Ruth 4:658 
Ruth 4:6 Ka dok okwanyo cal Acera ma jok ma dako-ni woko ki i ot pa Rwot, otero woko wa i ŋe Jerucalem, i kulu Kidron, ci owaŋo woko i ora me Kidron, oluro matitino twatwal, ci oonyo ka ma giyiko iye dano ata.
Ruth 4:7 Omuko odi pa lutim kwele ma luwor jogi, ma onoŋo gukubbe i kom ot pa Rwot, ka ma yam mon gicweyo iye boŋo pi Acera.
Ruth 4:8 Ka dok okwanyo lwak ajwagi woko ki i gaŋi madito ma i Juda, ka obalo lwak waŋ jogi ma i wi godi ka ma yam ajwagi gubedo ka waŋo iye odok eceta; obalo cakke wa i Geba nio kwede wa i Beer-ceba. Omuko bene waŋ jogi pa jogi ma calo nyogi oyima, ma yam gitye i dog gaŋ ma gidonyo kwede i gaŋ pa Yocwa ma laloyo me gaŋ Jerucalem, yo tuŋ acam ka idonyo i dogcel.
Ruth 4:9 Ajwagi ducu ma i waŋ jogi ma i wi godi yam pe gibino i nyim keno tyer pa Rwot i Jerucalem, ento gubedo ka camo mugati ma tobi pe iye ki i kin utmegigi.
Ruth 4:10 Kabaka dok obalo Topet, ma onoŋo tye i nota pa wod pa Kinom, wek dano mo pe dok owaŋ iye wode nyo nyare ki mac me gityer bot jok Molek.
Ruth 4:11 Ka dok omuko lwak cal aguragura ma yam luker me Juda gudyero bot cen, ka ma gidonyo kwede i ot pa Rwot, i ŋet kicika pa Natan-melek, dano ma gikolo ma tiyo i ot pa kabaka, ma i dyekal me ot pa Rwot; ka owaŋo gadigadi pa cen ki mac.
Ruth 4:12 Lwak keno tyer ma yam obedo i wi kicika ma malo me ot pa Akaj, ma yam luker me Juda gutiyo, kacel ki Reno tyer ma yam Manace ocano i dyekal aryo ducu me ot pa Rwot, magi ducu omuko oreto woko piny, oŋido woko matitino, oonyo lurugi i nota me kulu Kidron.
Ruth 4:13 Kabaka dok obalo waŋ jogi ma i wi godi ma yam gitye i ŋet Jerucalem yo tun wokceŋ, yo tuŋ acuc me got me bal, ma en aye got Jeituni, ma yam Solomon kabaka me Icrael ogero pi Acitoret ma jok kipyeda pa jo Cidon, ki pi Kemoc ma jok kipyeda pa jo Moab, ki pi Milkom ma jok kipyeda pa jo Ammon.
Ruth 4:14 Ka dok oturo wir jogi ducu oŋido woko, ka otoŋo yadi ma gicomo pi woro Acera ma jok ma dako-ni, ka opoŋo kabedogi ki cogo kom dano. Yocia omuko keno tyer wa i lobo Icrael bene
Ruth 4:15 Keno tyer ma i Betel bene, ki wan jok ma yam Jeroboam wod pa Nebat ocano, ma yam omiyo jo Icrael gupoto i bal-li, keno tyer meno bene en omuko oreto woko piny, kacel ki waŋ jokke; godi ma gicano kwede en oŋido woko matino, ci orego woko odoko luru; ka dok owaŋo cal jok Acera bene.
Ruth 4:16 Ka Yocia oloko waŋe malo, oneno lwak Lyel i wi got; ci ocwalo dano okwanyo lwak cogo ma giyiko i lyel kunnu, ocako waŋogi i wi keno tyer, obalo kenone woko, ocobo ki lok pa Rwot ma yam dano pa Lubaŋa otito kun nyuto kwede gin ma bitimme anyim.
Ruth 4:659 
Ruth 4:17 Dok openyo ni, “Got ma gitiyo me po ma ocuŋ loka ca-ni pa aŋa?” Jo me gaŋ meno gutitte ni, “Meno Lyel pa dano pa Lubaŋa ma yam oa ki i Juda, ma okwoŋo tito lok magi ducu ma doŋ ityeko cobogi i kom keno tyer ma i Betel-li.”
Ruth 4:18 Ci ogamo ni, “Wek obedi; pe dano mo okwany cogone.” Ci guweko cogone, pe gugudo, kacel ki cogo pa lanebi ma yam oa ki i Camaria-ni.
Ruth 4:19 Wa ki odi jogi ducu ma i waŋ jogi ma i wi godi ma i gaŋi ducu ma i Camaria, ma yam luker me Icrael gugero, kun gimiyo kiniga mako Rwot, Yocia omukogi woko; otiyo i komgi kit ma yam otimo i Betel ducu.
Ruth 4:20 Dok oneko ajwagi ducu ma i wan jogi ma i wi godi, onekogi i wi keno tyergi, ka owaŋo cogo kom dano i komgi; ka odok woko i Jerucalem. Gikwero Nino madit me Kato (Paska) (2 Tek 35.1-19)
Ruth 4:21 Kabaka dok ociko lwak ducu ni, “Wukwer nino madit me Kato pa Rwot Lubaŋawu, kit ma yam gicoyo i buk man me gicikke.”
Ruth 4:22 Pe tye nino mo madit me Kato (Paska) ma gikwero kit man i Icrael, cakke ki i kare pa luŋolkop ma yam giŋolo kop ki jo Icrael, kadi wa i kare pa luker me Icrael nyo wa i kare pa luker me Juda;
Ruth 4:23 ento i mwaka me apar wiye aboro me loc pa Yocia en aye gikwero iye nino madit me Kato pa Rwot i Jerucalem. Alokaloka mukene ma Yocia okelo
Ruth 4:24 Ka dok medo i kom ennu, Yocia dok otyeko jwero lukor tipo woko, ki megi jogi- gu, kacel ki cal jogi matinone ma dano gubedo kwede i pacogi, ki cal jogi-gu mukene, ki gin me kipyeda ducu ma gunen i lobo Juda ki i Jerucalem, wek emok lok me cik ducu ma yam gicoyo i buk ma ajwaka Ilkia nene onoŋo i ot pa Rwot.
Ruth 4:25 Pe tye kabaka mo ma rom kwede ki i kin luker ducu ma gutelo nyime, ma yam koŋ olokke bot Rwot ki cwinye ducu ki tipo kome ducu, ki tekke ducu kun lubo cik pa Moses ducu; dok pe tye dano mo ma olubo ŋeye ma obedo ma rom kwede.
Ruth 4:26 Kadi bed ku meno, cwiny Rwot ma opoŋ ki akemo mager-ri peya owarre woko, kit ma yam kinigane olyetti kwede matek i kom Juda pi kit ŋeto-ic ma yam kabaka Manace obedo ka ŋeto ki iye-ni.
Ruth 4:27 Rwot ocako waco ni, “Abikwanyo Juda bene woko ki i nyima, kit macalo atyeko kwanyo Icrael woko ki i nyima-ni, dok abibayo gaŋ man ma ayero-ni woko, en aye Jerucalem, kacel ki ot ma yam aloko i kome ni, Nyiŋa bibedo kunnu.” To pa Yocia (2 Tek 35.20–36.1)
Ruth 4:28 Lok kom Yocia mudoŋŋe ducu, ki gin ma yam otiyo ducu, gityeko coyone i buk me Tekwaro pa Luker me Juda.
Ruth 4:660 
Ruth 4:29 I karene en aye Parao Neko kabaka me Ejipt ocito kwede bot kabaka me Aciria wa i dog kulu Euprate. Kabaka Yocia owoto ka rwatte kwede; ci Parao Neko, ka onene, otugi neke woko cut i Megido.
Ruth 4:30 Luticce gutiŋo kome ki gadigadi nia wa i Megido, gutero Jerucalem, ci guyiko i lyelle kikome. Lwak ma wegi lobo gukwanyo Yekoakaj wod pa Yocia guwiro ki moo, ci guketo en me bedo kabaka, oleyo ka tyen wonne. Loc pa Yekoakaj ki tone (2 Tek 36.2-4)
Ruth 4:31 Yekoakaj ocamo ker ma mwaka me ditte pyeraryo wiye adek, ci obedo ka loc i Jerucalem pi dwe adek. Nyiŋ minne Kamutal, nya pa Jeremia me Libna.
Ruth 4:32 En obedo ka tiyo gin ma nen marac i wan Rwot, kun lubo kit ducu ma yam kwarine gutiyo.
Ruth 4:33 Parao Neko otweyo en woko ki nyor ki i Ribla i lobo Kamat, wek pe obed ka loc i Jerucalem oketo wel ajog i kom lobo Juda ma romo talanta me ryal miya acel ki talanta me jabu acel.
Ruth 4:34 Parao Neko oketo Eliakim wod pa Yocia obedo kabaka me leyo ka tyen wonne Yocia ocako loko nyiŋe Yekoyakim, Ento otero Yekoakaj wa i Ejipt, ci oto woko ki kunnu.
Ruth 4:35 Yekoyakim yam omiyo ryal ki jabu meno bot Parao, ento koŋ ojogo ajog i lobone pi noŋo wellim ma Parao ociko. En ojogo ryal ki jabu ki bot wegi lobo, kun gamo ki bot dano acel acel muporo wel ma giŋolo i kome me amiya bot Parao Neko. Loc pa Yekoyakim (2 Tek 36.5-8)
Ruth 4:36 Yekoyakim ocamo ker ma mwaka me ditte pyeraryo wiye abic, ci obedo ka loc ki i Jerucalem pi mwaka apar wiye acel. Nyiŋ minne Jebida, nya pa Pedaya me Ruma.
Ruth 4:37 Obedo ka tiyo gin ma nen marac i wan Rwot kun lubo gin ducu ma yam kwarine gutiyo.
Ruth 4:2 Luker 24
Ruth 4:1 I kare pa Yekoyakim en aye Nebukadnejar, kabaka me Babilon, obino kwede, ci Yekoyakim odoko laticce pi mwaka adek; lacen olokke ojemo woko i kome.
Ruth 4:2 Rwot ocwalo buca mony pa jo Kaldaya i kome, ki buca mony pa jo Ciria ki buca mony pa jo Moab, ki buca mony pa jo Ammon; ocwalogi ka lweny i kom jo Juda pi jwerogi woko ducu, kit ma yam Rwot oloko ki i dog luticce ma lunebi.
Ruth 4:3 Meno ducu opoto i kom jo Juda pi cik pa Rwot, wek okwanygi woko ki i nyime, pi bal pa Manace, ki pi gin ducu ma yam otiyo.
Ruth 4:661 
Ruth 4:4 Ka dok pi remo pa io ma pe ki bal ma en ooyo noŋo; pien opoŋo Jerucalem ki remo pa jo ma pe ki bal, ma Rwot pe twero timo iye kica.
Ruth 4:5 Lok kom Yekoyakim mudoŋŋe ducu, ki gin ma yam otiyo, gityeko coyone i buk me Tekwaro pa Luker me Juda.
Ruth 4:6 Yekoyakim oto, oywe, kacel ki kwarine ci wode Yekoyakm aye oleyo ka tyene.
Ruth 4:7 Kabaka me Ejipt pe dok onwoyo a ki i lobone, pien onoŋo kabaka me Babilon otyeko mayo lobo woko ki i cin kabaka me Ejipt, cakke ki i nota ora me Ejipt mo kwede wa i kulu Euprate ducu. Yekoyakin ki rwodi ducu gitero i Babilon i opii (2 Tek 36.9-10)
Ruth 4:8 Yekoyakin ocamo ker ma mwaka me ditte apar wiye aboro, ci obedo ka loc ki i Jerucalem pi dwe adek. Nyiŋ minne Nekocita, nya pa Elnatan me Jerucalem.
Ruth 4:9 Obedo ka tiyo gin ma nen marac i waŋ Rwot, kun lubo gin ducu ma yam wonne otiyo.
Ruth 4:10 I kare meno en aye lutic pa Nebukadnejar, kabaka me Babilon, obino kwede i Jerucalem, ci monnye orumo gaŋ woko.
Ruth 4:11 Kabaka Nebukadnejar ocito i Jerucalem I kare ma luticce gurumo woko-ni.
Ruth 4:12 Ci Yekoyakin kabaka me Juda oye mine kekene i ciŋ kabaka me Babilon, en kikome, ki minne ki luticce, ki rwodine, ki ludito ma i kalle. Kabaka me Babilon otweyo en macalo lamabuc i mwaka me locce me aborone.
Ruth 4:13 Otero bene jami ducu ma gikano i ot lim ma i ot pa Rwot, ki jami ma gikano i ot lim pa kabaka, ka otoŋo jami me jabu ma i ot, pa Rwot oŋidogi woko ducu, gin jarm ma yam Solomon kabaka me Icrael otiyo, kit ma yam Rwot oloko.
Ruth 4:14 Otero jo me Jerucalem ducu i opii, rwodi ducu, tworu oteka lweny ducu. Jo ma giyakogi guromo alip apar, kacel ki ludiro tic mapatpat ducu ki lutet nyonyo. Pe dano acel mo odoŋ, kono jo ma lucan atika aye gudoŋ i lobo.
Ruth 4:15 Ka doŋ otero Yekoyakin woko i opii wa i Babilon; min kabaka ki mon pa kabaka, luditone ki rwodi ma giloyo lwak ma i lobo-nu, oterogi i rok me bedo opii nia ki i Jerucalem nio wa i Babilon.
Ruth 4:16 Kabaka me Babilon otero lwak opii ma gin ducu oteka lweny ma giromo alip abiro, ludiro tic mapatpat ki lutet ma giromo alip acel, gin ducu jo matego ma giromo mony.
Ruth 4:17 Kabaka me Babilon dok oketo Matania ma omin won Yekoyakin obedo kabaka ma oleyo ka tyene, ci oloko nyiŋe odoko Jedekia. Loc pa Jedekia (2 Tek 36.11-16; Jer 52.1-3a)
Ruth 4:662 
Ruth 4:18 Jedekia ocamo ker ma mwaka me ditte pyeraryo wiye acel, ci obedo ka loc ki i Jerucalem pi mwaka apar wiye acel. Nyiŋ minne Kamutal, nya pa Jeremia me Libna.
Ruth 4:19 En obedo ka tiyo gin ma nen marac i wan Rwot, kun Lubo gin ducu ma yam Yekoyakm otiyo.
Ruth 4:20 Pi kiniga ma omako Rwot, ka kare oromo, omiyo Rwot obayo Jerucalem ki Juda woko ki i nyime.
Ruth 4:2 Luker 25 Jerucalem opoto i ciŋ jo Babilon (Jer 39.1-7;52.3b-11)
Ruth 4:1 Lacen Jedekia ocako jemo woko i kom kabaka me Babilon. I mwaka me aboŋwen me locce, i dwe me apar, i nino dwe apar, en aye Nebukadnejar kabaka me Babilon obino kwede ki monnye ducu i kom Jerucalem, ci orumo gaŋ woko, ka dok gutoro cel lobo orumo woko dyere.
Ruth 4:2 Gaŋ girumo kit meno nio wa i mwaka me apar wiye acel me loc pa kabaka Jedekia.
Ruth 4:3 I kom nino dwe aboŋwen me dwe me aŋwen onoŋo kec odoko marac i Jerucalem, ma omiyo cam pe dok nen pi lwak.
Ruth 4:4 Ka gumuko cel me gaŋ woko, ci kabaka ki lwak lulweny ducu gumol gurmo woko ki i dyewor, kun giwok ki i dog gaŋ ma i kin cel aryo me Jerucalem, ma i ŋet poto pa kabaka, kadi onoŋo jo Kaldaya gurumo gaŋ woko. Gucito gulubo yo ma dok tuŋ Araba.
Ruth 4:5 Ento mony pa jo kaldaya guryemo kor kabaka, ci gumake wa i bar me Jeriko; ci monnye guket woko ducu ki i kome.
Ruth 4:6 Ka gumako kabaka, ci gukelo en bot kabaka me Babilon i Ribla, ka ma oŋolle iye kop.
Ruth 4:7 Ka gucako neko awobe pa Jedekia woko ki i nyime ma wane neno, ka gikolo wane giloyo woko, ka gitweye ki nyor, gitere kwede wa i Babilon. Gitero jo Juda i opii (2 Tek 36.17-21; Jer 39.8-10;52.12-30)
Ruth 4:8 I dwe me abic, i kom nino dwe me abirone, ma en aye mwaka me aboŋwenne me loc pa kabaka Nebukadnejar kabaka me Babilon, en aye Nebujaradan ma ladit pa lugwok kabaka, ma latic pa kabaka me Babilon, obino i Jerucalem.
Ruth 4:9 Ocako wano ot pa Rwot woko, ki ot pa kabaka, ki odi ducu ma tye i Jerucalem; owaŋo odi madito woko ducu ki mac.
Ruth 4:10 Ki mony pa jo Kaldaya ducu, ma yam gitye kacel ki ladit pa lugwok kabaka, gumuko kicika cel murumo Jerucalem woko.
Ruth 4:663 
Ruth 4:11 Ki lwak ma yam gudoŋ i gaŋ, ki jo ma yam gukobo gigi kengi bot kabaka me Babilon, kacel ki lwak ma gudoŋŋe ducu, Nebujaradan ma ladit pa lugwok kabaka oterogi woko i opii.
Ruth 4:12 Ento owe ko lucan mogo gudoŋ i lobo wek gubed lugwok poto olok ki lupur ki kweri dyaŋ.
Ruth 4:13 Ki wir mola aryo ma yam gitye i ot pa Rwot, ki litino gadigadi ki nam me mola ma yam gitye i ot pa Rwot, jo Kaldaya guturo, guŋido woko ka gutero molane wa i Babilon.
Ruth 4:14 Gutero lwak agulu ducu, ki akwaya latokke-gu, ki magac-gu ki atabo me odok eceta, ki jami mola ducu ma yam gitiyo kwedgi i ot pa Rwot,
Ruth 4:15 ki weer me waŋo mac bene, ki becen-gu. Gin ma yam gitiyo ki jabu, ladit pa lugwok kabaka otero macalo jabu, gin ma yam gitiyo ki ryal, otero macalo ryal.
Ruth 4:16 Lok ma dok i kom wir aryo-ni, ki nam acel, ki litino gadigadi ducu, ma yam Solomon otiyo pi ot pa Rwot, pek me mola ma oa ki i kom jami magi ducu dwoŋ, pe pimme.
Ruth 4:17 Bor pa wir acel romo futi pyeraryo wiye abiro. I wiye yam giketo iye lalukana me mola, kun lalukana borre romo futi aŋwen ki nucu. I kom lalukana onoŋo giketo iye obwo ki cal nyig okwer pomegranat, ma gin ducu gitiyogi ki mola, ma girumo lalukana dyere. Wir me aryo bene rom ki lawote, kun tye ki obwone me mola.
Ruth 4:18 Ladit pa lugwok kabaka otero Ceraya bene ma ajwaka madit, ki Jepania, ajwaka me aryone, ki lukurdoggola me ot pa Rwot gin adek.
Ruth 4:19 Ka dok okwanyo ladit ma loyo lumony ki i dye gaŋ, ki lumemba abic me lukiko pa kabaka ma onoŋogi i dye gaŋ; ki karan pa ladit me mony ma yam coko jo me lobo pi lweny, ki jo pyerabic i kin wegi lobo ma ginoŋogi i dye gaŋ.
Ruth 4:20 Nebujaradan ladit pa lugwok kabaka omakogi, oterogi wa i Ribla bot kabaka me Babilon.
Ruth 4:21 Kabaka me Babilon ocako nekogi woko ducu; onekogi i Ribla ma i lobo Kamat. Jo Juda yam gikwanyogi woko ki i lobogi giterogi i opii kit meno. Jo mudoŋ gulwi woko i Ejipt (Jer 40.7-9;41.1-3)
Ruth 4:22 Nebukadnejar kabaka me Babilon oketo Gedalia wod pa Akikam ma wod pa Capan me loyo jo mudoŋ i lobo Juda, ma yam owekogi gubwot.
Ruth 4:23 Ka ludito me mony ducu ma i kin gaŋi guwinyo ni kabaka me Babilon otyeko keto Gedalia me bedo laloyo, ci gubino ki lwakgi bot Gedalia wa i Mijpa. Nyiŋgi ene: Icmael wod pa Netania, Yokanan wod pa Karea, Ceraya wod pa Tankumet ma jo Netopa, ki Jajania wod pa jo Maaka.
Ruth 4:664 
Ruth 4:24 Gedalia ocako kwoŋo kwoŋ botgi ki bot lwakgi ducu kun wacci, “Pe wulwor ludito tic pa jo Kaldaya. Wubed i lobo, wuti bot kabaka me Babilon, ci wubibedo maber laboŋo ayela mo.”
Ruth 4:25 Ento i dwe me abiro, Icmael wod pa Netania, wod pa Elicama, ma tye i kaka pa luker, obino kacel ki jo apar, ci gulwenyo ki Gedalia, guneko woko, kacel ki Lujudaya ki jo Kaldaya ma gitye kwede i Mijpa.
Ruth 4:26 Lacen lwak ducu, jo matino ki jo madito, ki ludito me mony gua gucito wa i Ejipt, pien gulworo jo Kaldaya. Giketo deyo bot Yekoyakin ki i Babilon (Jer 52.31-34)
Ruth 4:27 I kare me mwaka pyeradek wiye abirone nia ma gitero kwede Yekoyakin kabaka me Juda i opii, i dwe me apar wiye aryo, i kom nino dwe pyeraryo wiye abiro, en aye Evil-merodak, kabaka me Babilon, otimo kica ki Yekoyakin kabaka me Juda, ogonye woko ki i mabuc, i mwaka ma en ocamo iye ker.
Ruth 4:28 Obedo ka lok kwede mot maber, oketo en obedo i kom madit makato ducu ma i kin kom pa luker ma onoŋo gibedo kwede i Babilon.
Ruth 4:29 Kit meno omiyo Yekoyakin olunyo boŋo mabuc mere woko, obedo ka cam i wi meja pa kabaka jwijwi, pi kare me kwone ducu.
Ruth 4:30 Pi miye gin me konye kwede, kabaka dok obedo ka miye lim me tic kwede jwijwi, nino ducu me kwo mere.
Ruth 4:665 
Ruth 4:1 Tekwaro
Ruth 4:1 Tekwaro 1 Likwayo pa Adam (Acak 5.1-32)
Ruth 4:1 Adam onywalo Ceji, Ceji onywalo Enoci, Enoci onywalo Kenan;
Ruth 4:2 Kenan onywalo Maalalel, Maalalel onywalo Jared;
Ruth 4:3 Jared onywalo Enoka, Enoka onywalo Metucela, Metucela onywalo Lamek;
Ruth 4:4 Lamek onywalo Nua, Nua onywalo Cem, Kam ki Yafeci. Likwayo pa litino pa Nua (Acak 10.1-32)
Ruth 4:5 Litino awobe pa Yafeci aye Gomer, Magog, Madai, Javan, Tubal, Mecek ki Tirac,
Ruth 4:6 Litino awobe pa Gomer aye Acikenaj, Dipat ki Togarma,
Ruth 4:7 Litino awobe pa Javan gin Elica, Tarcic, Kitim ki Rodanim.
Ruth 4:8 Litino awobe pa Kam gin aye Kuc, Ejipt, Put ki Kanaan,
Ruth 4:9 Litino awobe pa Kuc aye Seba, Kavila, Cabta, Raama ki Cabteka, Litino awo be pa Raama gin aye Ceba ki Dedan.
Ruth 4:10 Kuc onywalo mere Nimulodi; en aye okwoŋo bedo oteka i wi lobo.
Ruth 4:11 Likwayo pa Ejipt gin aye jo Lud, jo Anam, jo Leab, jo Naptuk,
Ruth 4:12 jo Patruc, jo Kacluk ki jo Kaptor, ma gin aye kaka ma jo Piliciti gua ki i komgi.
Ruth 4:13 Kanaan onywalo Cidon, latin kayone, ki Ket ma likwaye gilwoŋo ni jo Kit.
Ruth 4:14 Likwayo mu kene pa Kanaan gin aye jo Jebuc, jo Amor, jo Girgac,
Ruth 4:15 jo Kiv, jo Arki, jo Cin,
Ruth 4:16 jo Arvad, jo Jemar ki jo Kamat.
Ruth 4:17 Litino awo be pa Cem gin aye Elam, Acur, Arpakcad, Lud, Aram, Uj, Kul, Geter ki Mecek.
Ruth 4:18 Arpakcad onywalo Cela, Cela onywalo Eber.
Ruth 4:19 Eber onywalo litino awobe aryo; acel nyiŋe Peleg, pien i karene aye gipoko iye lobo, ki nyiŋ ominne onoŋo Yokotan.
Ruth 4:20 Yokotan onywalo Almodad, Celep, Kajarmavet, Jera,
Ruth 4:21 Adoram, Ujal, Dikla,
Ruth 4:22 Obal, Abimael, Ceba,
Ruth 4:666 
Ruth 4:23 Opir, Kavila ki Jobab; magi ducu gin litino awobe pa Yokotan. Likwayo pa Cem (Acak 11.10-26)
Ruth 4:24 Cem onywalo Arkpacad, Arpakcad onywalo Cela, Cela onywalo Eber;
Ruth 4:25 Eber onywalo Peleg, Peleg onywalo Reu, Reu onywalo Cerug;
Ruth 4:26 Cerug onywalo Nakor, Nakor onywalo Tera;
Ruth 4:27 Tera onywalo Abram, meno aye Abraim. Likwayo pa Icmael ki pa Ketula (Acak 25.12-16)
Ruth 4:28 Litino awobe pa Abraim gin aye Icaka ki Icmael.
Ruth 4:29 Litino pa Icmael gin ene: Nebayof ma latin kayone, ki Kedar, Adbeel, Mibcam,
Ruth 4:30 Micima, Duma, Maca, Adad, Tema,
Ruth 4:31 Jetur, Napic ki Kedema. Jo magi ducu aye litino awobe pa Icmael.
Ruth 4:32 Litino awobe pa Ketula ma obedo dako pa Abraim ma aŋeca gin ene: en onywalo Jimran, Yokocan, Medan, Midian, Icibak ki Cua, Litino awobe pa Yokocan gin aye Ceba ki Dedan.
Ruth 4:33 Litino awobe pa Midian gin aye Epa, Eper, Kanok, Abida ki Eldaa, Magi ducu aye likwayo pa Ketula. Likwayo pa Ecau (Acak 36.1-43)
Ruth 4:34 Abraim onywalo Icaka, Litino awobe pa Icaka gin aye Ecau ki Icrael.
Ruth 4:35 Litino awobe pa Ecau aye Erifaji, Reuel, Jeuc, Jalam ki Kora.
Ruth 4:36 Litino awobe pa Erifaji aye Teman, Omar, Jepi, Gatam, Kenaj, Timna ki Amalek.
Ruth 4:37 Litino awobe pa Reuel gin Nakat, Jera, Ca ma ki Mija.
Ruth 4:38 Litino awobe pa Ceir aye Lotan, Cobal, Jibeon, Aŋa, Dicon, Ejer ki Dican.
Ruth 4:39 Litino awobe pa Lotan aye Kori ki Komam; lamiŋ Lotan aye Timna.
Ruth 4:40 Litino awobe pa Co bal gin aye Alian, Manakat, Ebal, Cepi ki Onam, Litino awobe pa Jibeon aye Aiya ki Aŋa.
Ruth 4:41 Latin awobi pa Aŋa aye Dicon, Litino awobe pa Dicon aye Kamram, Eciban, Itran ki Keran.
Ruth 4:42 Litino awobe pa Ejer aye Bilan, Jaavan ki Jaakan, Litino awobe pa Dican aye Uj ki Aran.
Ruth 4:43 Magi aye luker ma guloyo lobo Edom ma onoŋo pud peya kabaka mo oloyo jo Icrael: Bela wod pa Beor ma nyiŋ gaŋ kalle Dinkaba.
Ruth 4:667 
Ruth 4:44 Ka Bela oto, ci Jobab wod pa Jera me Bojra oleyo ka tyene.
Ruth 4:45 Ka Jobab oto, ci Kucam mua ki i lobo pa jo Teman oleyo ka tyene.
Ruth 4:46 Ka Kucam oto, ci Adad wod pa Bedad oleyo ka tyene. En aye yam olwenyo ki jo Midian, ci oloyogi i lobo Moab; nyiŋ gaŋ kalle aye Avit.
Ruth 4:47 Ka Adad oto, ci Camla me Macireka oleyo ka tyene.
Ruth 4:48 Ka Camla oto, Caul me Rekobot ma tye i dog kulu Euprate oleyo ka tyene.
Ruth 4:49 Ka Caul oto, ci Baal-kanan wod pa Akbor oleyo ka tyene.
Ruth 4:50 Ka Baal-kanan oto, ci Adad oleyo ka tyene; nyiŋ gaŋ kalle Pai. Nyiŋ dakone Meketabel nya pa Matred, ma nya pa Mejakab.
Ruth 4:51 Ci Adad oto woko. Rwodi ma i Edom gin ene: Timna, Alia, Jetet,
Ruth 4:52 Okolibama, Ela, Pinon,
Ruth 4:53 Kenaj, Teman, Mibjar,
Ruth 4:54 Magdiel ki Iram; magi aye rwodi ma i Edom.
Ruth 4:1 Tekwaro 2 Litino awobe pa Icrael (Acak 35.22-26)
Ruth 4:1 Magi aye litino awobe pa Icrael: Reuben, Cimeon, Levi, Juda, Icakar, Jabulon,
Ruth 4:2 Dan, Yucepu, Benjamin, Naputali, Gad ki Acer. Likwayo pa Juda
Ruth 4:3 Litino awobe pa Juda gin aye Er, Onan ki Cela. Jomagi adek-ki Bat-Cua ma nya jo Kanaan aye onywalogi. Er ma en aye latin kayo pa Juda obedo dano marac i wan Rwot, omiyo Rwot oneke woko.
Ruth 4:4 Juda dok onywalo Perej ki Jera ki Tamar ma ci-wode; litino awobe pa Juda gin ducu abic.
Ruth 4:5 Litino awobe pa Perej gin aye Kejeron ki Kamul.
Ruth 4:6 Litino awobe pa Jera aye Jimri, Etan, Eman, Kalkol ki Dara, gin ducu abic.
Ruth 4:7 Latin awobi pa Karmi en aye Akar, layel Icrael, ma yam obalo i kom jami ma gidyero bot Rwot.
Ruth 4:8 Wod pa Etan obedo Ajaria.
Ruth 4:9 Litino awobe pa Kejeron ma en onywalo gin aye Jeramel, Ram ki Kelubai.
Ruth 4:10 Ram onywalo Aminadab, Aminadab onywalo Calma,
Ruth 4:11 Calma onywalo Boaj,
Ruth 4:668 
Ruth 4:12 Boaj onywalo Obed, Obed onywalo Yece,
Ruth 4:13 Yece onywalo Eliab ma latin kayone, me aryone Abinadab, me adekke Cimea,
Ruth 4:14 me 385 aŋwenne Netanel, me abicce Radai,
Ruth 4:15 me abicelle Ojem, me abirone Daudi.
Ruth 4:16 Lumegigi gin aye Jeruya ki Abigail. Litmo awobe pa Jeruya gin Abicai, Joab ki Acael, gin adek.
Ruth 4:17 Abigail onywalo Amaca; won Amaca obedo Jeter ma jo Icmael.
Ruth 4:18 Kaleb wod pa Kejeron onywalo Jeriot ki dakone Ajuba. Litino awobe pa Ajuba gin aye Jecer, Cobab ki Ardon.
Ruth 4:19 Ka Ajuba oto, Kaleb onyomo Eprat ma onywalo Kur.
Ruth 4:20 Kur onywalo Uri, Uri onywalo Bejalel.
Ruth 4:21 Lacen Kejeron obedo ki nya pa Makir ma won Gilead. Onyomo ma onoŋo mwaka me ditte romo pyerabicel; dako meno onywalo Cegub.
Ruth 4:22 Cegub onywalo Jair ma yam obedo ki gaŋine pyeraryo wiye adek i lobo Gilead.
Ruth 4:23 Ento jo Gecur ki jo Aram gumayo gaŋi pa Jair ki bot wegine, kacel ki Kenat ki gaŋi matino ma i ŋete, gaŋi ducu pyerabicel. Jo magi ducu gin likwayo pa Makir ma won Gilead.
Ruth 4:24 Ka Kejeron doŋ oto, ci Kaleb obedo ki Eprata ma ci-wonne dako pa Kejeron, ci onywalo kwede Acikur ma ocako gaŋ Tekoa.
Ruth 4:25 Litino awobe pa Jeramel ma latin pa Kejeron gin aye Ram ma latin kayone, ki Buŋa, Oren, Ojem ki Akija.
Ruth 4:26 Jeramel onoŋo tye ki dakone mukene bene ma nyiŋe Atara; en aye min Onam.
Ruth 4:27 Litino awobe pa Ram ma latin kayo pa Jeramel gin aye Naaj, Jamin ki Eker.
Ruth 4:28 Litino awobe pa Onam gin aye Camai ki Jada. Litino awobe pa Camai aye Nadab ki Abicur.
Ruth 4:29 Nyiŋ dako pa Abicur obedo Abikail; en aye onywalo Aban ki Molid.
Ruth 4:30 Litino awobe pa Nadab gin aye Celed ki Apaim. Celed oto ma pe ki latin mo.
Ruth 4:31 Latin awobi pa Apaim aye Ici. Latin awobi pa Ici aye Cecan. Latin awobi pa Cecan en aye Aklai.
Ruth 4:32 Litino awobe pa Jada ma omin Camai gin aye Jeter ki Yonacan; Jeter oto ma pe ki latin mo.
Ruth 4:33 Litino awobe pa Yonacan gin aye Pelet ki Jaja. Jo magi ducu gin likwayo pa Jeramel.
Ruth 4:669 
Ruth 4:34 Cecan yam pe ki litino awobe; onywalo anyira keken. Ento Cecan onoŋo tye ki opiine ma Laejipt ma nyiŋe Jara.
Ruth 4:35 Cecan omiyo nyare mo bot opiine Jara, ci onywalo kwede Atai.
Ruth 4:36 Atai onywalo Natan, Natan onywalo Jabad.
Ruth 4:37 Jabad onywalo Eplal, Eplal onywalo Obed,
Ruth 4:38 Obed onywalo Yeko, Yeko onywalo Ajaria.
Ruth 4:39 Ajaria onywalo Kelej, ki Kelej onywalo Eleaca,
Ruth 4:40 Eleaca onywalo Cicimai, ki Cicimai onywalo Calum.
Ruth 4:41 Calum onywalo Jekamia, Jekamia onywalo Elicama.
Ruth 4:42 Litino awobe pa Kaleb ma omm Jeramel gin ene: Meca ma latin kayone obedo won Jip. Latin awobi pa Jip aye Mareca ma won Kebron.
Ruth 4:43 Litino awobe pa Kebron aye Kora, Tapua, Rekem ki Cema.
Ruth 4:44 Cema onywalo Rakam ma won Jorkeam, Rekem onywalo Camai.
Ruth 4:45 Latin awobi pa Camai en aye Maon; Maon onywalo Beŋur.
Ruth 4:46 Kaleb obedo ki dako ma aŋeca bene ma nyiŋe Epa; en aye onywalo Karan, Moja ki Gajej; Karan bene obedo ki wode ma nyiŋe Gajej.
Ruth 4:47 Litino awobe pa Jadai gin aye Regem, Yocam, Gecan, Pelet, Epa ki Caap.
Ruth 4:48 Maaka ma dako pa Kaleb ma aŋeca onywalo Ceber ki Tirkana.
Ruth 4:49 Dako meno bene dok onywalo Caap ma ocako gaŋ Madmana, ki Ceva ma ocako gaŋi Makbena ki Gibea, Akaca obedo nya pa Kaleb.
Ruth 4:50 Jo man ducu gin likwayo pa Kaleb. Litino awobe pa Kur ma latin kayo pa Eprata gin aye Cobal ma ocako gaŋ ma gilwoŋo Kiriat-jearim,
Ruth 4:51 Calma ma ocako Beterekem, ki Karep ma ocako Bet-gader.
Ruth 4:52 Likwayo pa Cobal ma ocako Kiriat-jearim gin aye jo Karoe ki nucu pa jo Menukot.
Ruth 4:53 Doggola pa jo Kiriat-jearim ducu gin aye jo Itri, jo Put, jo Cumat ki jo Micra; jo Jora ki jo Ectaol bene gua ki i kom jo meno.
Ruth 4:54 Likwayo pa Calma ma ocako gaŋ Beterekem gin aye jo Netopa, jo Atrotbet-joab, nucu pa jo Manakat, ki jo Jora.
Ruth 4:55 Doggola pa lukaran bene ducu ma gibedo i Jabej gin aye jo Tira, io Cimea ki jo Cuka. Magi aye jo Keni ma gunyomme ki jo ma i dog ot pa Rekab.
Ruth 4:1 Tekwaro 3
Ruth 4:670  Litino awobe pa Daudi (2 Cam 3.2-5;5.13-16;1 Tek 14.3-7)
Ruth 4:1 Magi aye litino awobe pa Daudi ma en onywalo i Kebron: latin kayone aye Amnon, ma minne obedo Akinoam me Jejreel; me aryone Daniel, ma minne obedo Abigail me Karmel;
Ruth 4:2 me adekke obedo Abcalom, ma minne Maaka ma nya pa Talmai kabaka me Gecur; me aŋwenne Adoniya, ma minne Kagit;
Ruth 4:3 me abicce Cepatia, ma minne Abital; me abicelle Itream, ma minne Egla.
Ruth 4:4 Daudi onywalo jo abicelli i Kebron, ka ma yam obedo ka loc iye pi mwaka abiro ki dwe abicel. Ka dok obedo ka loc i Jerucalem pi mwaka pyeradek wiye adek.
Ruth 4:5 Dano magi en onywalogi i Jerucalem: Cimea, Cobab, Natan ki Solomon; gin aŋwen-ni ducu mingi Bat-cua ma nya Amiel.
Ruth 4:6 Ka dok onywalo Ibar, Elicama, Elipelet,
Ruth 4:7 Noga, Nepeg, Japia,
Ruth 4:8 Elicama, Eliada ki Elipelet, gin aboŋwen.
Ruth 4:9 Magi ducu gin litino awobe pa Daudi, ma pe gikwano iye litino pa mon aŋecane; ki lamingi en aye Tamar. Likwayo pa Solomon
Ruth 4:10 Likwayo pa Solomon gin ene: en onywalo wode Rekoboam, ma wode Abija, ma wode Aca, ma wode Yekocapat,
Ruth 4:11 ma wode Joram, ma wode Akajia, ma wode Yoaci,
Ruth 4:12 ma wode Amajia, ma wode Ajaria, ma wode Yocam,
Ruth 4:13 ma wode Akaj, ma wode Kejekia, ma wode Manace,
Ruth 4:14 ma wode Amon, ma wode Yocia.
Ruth 4:15 Litino awobe pa Yocia gin aye Yokanan ma latin kayone, me aryone Yekoyakim, me adekke Jedekia me aŋwenne Calum.
Ruth 4:16 Likwayo pa Yekoyakim gin ene: en onywalo wode Yekonia, ma wode Jedekia.
Ruth 4:17 Ka dok litino awobe pa Yekonia ma yam gitere i opii-ni gin ene: Cealtiel,
Ruth 4:18 Malkiram Pedaya, Cenajar, Jekamia, Kocama ki Nedabia.
Ruth 4:19 Litino awobe pa Pedaya gin aye Jerubabel ki Cimei. Litino awobe pa Jerubabel aye Meculam ki Anania, ma lamingi aye Celomit;
Ruth 4:20 ki Kacuba, Okel, Berekia, Kacadia ki Jucab-keced, gin abic.
Ruth 4:671 
Ruth 4:21 Likwayo pa Anania gin ene: en onywalo Pelatia ki Jecaya, ma wode Repaya, ma wode Aman, ma wode Obadia, ma wode Cekania.
Ruth 4:22 Latin awobi pa Cekania aye Cemaya, Ki litino awobe pa Cemaya gin aye Katuc, Igal, Baria, Nearia ki Capat, gin abicel.
Ruth 4:23 Litino awobe pa Nearia gin aye Elioenai, Kijikia ki Ajrikam, gin adek.
Ruth 4:24 Litino awo be pa Elioenai gin aye Kodavia, Eliacib, Pelaya, Akub, Yokanan, Delaya ki Anani, gin abiro.
Ruth 4:1 Tekwaro 4 Likwayo pa Juda
Ruth 4:1 Litino awobe pa Juda aye Perej, Kejeron, Karmi, Kur ki Cobal.
Ruth 4:2 Reaya ma wod pa Cobal onywalo Jakat, Jakat onywalo Akumai ki Lakad. Meno aye doggola pa jo Jora.
Ruth 4:3 Magi aye litino awobe pa Etam: Jejreel, Icima ki Idibac; nyiŋ lamingi obedo Kajelelponi.
Ruth 4:4 Penuel ocako gaŋ Gedor, ki Ejer ocako gaŋ Kuca. Magi aye litino awobe pa Kur ma obedo latin kayo pa minne Eprata; en aye ocako Beterekem.
Ruth 4:5 Acikur ma ocako gaŋ Tekoa, yam tye ki mon aryo, Kela ki Naara.
Ruth 4:6 Naara onywalo Akujam, Keper, Temeni ki Akactari. Meno aye litino awobe pa Naara.
Ruth 4:7 Litino awobe pa Kela gin aye Jeret, Ijar ki Etanan.
Ruth 4:8 Koj onywalo Anub ki Jobeba; jo me doggola pa Akarkel ma wod pa Karum ducu gubedo likwaye.
Ruth 4:9 Jabej onoŋo giworo maka to omegine ducu. Minne ocako nyiŋe Jabej kun wacci, “Pien anywale ki arem madwoŋ.”
Ruth 4:10 Jabej okok bot Lubaŋa me Icrael kun wacci, “Tim ber, imiya gum ci imi wan lobona obed malac. Bed kweda, igwoka i kom gin marac ducu wek pe otima malit.” Ci Lubaŋa oye gin ma en olego.
Ruth 4:11 Kelub ma omin Cuka onywalo Mekir, Mekir onywalo Eciton.
Ruth 4:12 Eciton onywalo Bet-rapa, Pacea ki Tekina ma ocako gaŋ ma gilwoŋo Ir-Nakac, Magi aye jo Reka.
Ruth 4:13 Litino awobe pa Kenaj gin aye Otiniel gin ki Ceraya. Litino awobe pa Otiniel aye Katat ki Meonatai.
Ruth 4:14 Meonatai onywalo Opra, ki Ceraya onywalo Joab ma ocako nota pa lutic diro. Gin mumiyo gilwoŋo kit meno, pien gin ducu lutic diro.
Ruth 4:672 
Ruth 4:15 Litino awobe pa Kaleb ma wod pa Jepune gin aye Iru, Ela ki Naam. Latin awobi pa Ela aye Kenaj.
Ruth 4:16 Litino awobe pa Jekalelel gin aye Jip, Jipa, Tiria ki Acarel.
Ruth 4:17 Litino awobe pa Ejra gin aye Jeter, Mered, Eper ki Jalon. Mered onyomo Bitia ma nya pa Parao; en ogamo ci onywalo nyare Miriam ki litino awobe aryo, Camai ki Iciba ma ocako gaŋ Ectemoa.
Ruth 4:18 Ki dakone ma Lajuda Mered dok onywalo Jered ma ocako gaŋ Gedor, Keber ma ocako gaŋ Coko, ki Jekutiel ma ocako gaŋ Janoa.
Ruth 4:19 Litino awobe pa dako pa Kodia ma lamiŋ Nakam gunywalo jo magi, Keila ma obedo kwaro pa jo Garmi, ki Ectemoa ma obedo kwaro pa jo Maaka.
Ruth 4:20 Litino awobe pa Cimon gin aye Amnon, Rina, Ben-kanan ki Tilon. Litino awobe pa Ici gin aye Joket ki Ben-joket. Likwayo pa Cela
Ruth 4:21 Likwayo pa Cela ma wod pa Juda aye Er ma ocako gaŋ Leka, Laada ma ocako gaŋ Mareca, ki doggola pa lucwe boŋo camanini ducu ma gibedo i Bet-acibea;
Ruth 4:22 ki Jokim, ki jo Koceba, ki Yoaci, ki Carap ma yam obedo laloc i Moab ka dok odwogo obedo i Beterekem. (Meno lok macon twatwal.)
Ruth 4:23 Jo-nu aye lucwe agulu, ki jo ma gubedo i Netaim ki i Gedera. Onoŋo gibedo kunnu kacel ki kabaka pi tiyo ticce. Likwayo pa Cimeon
Ruth 4:24 Litino awobe pa Cimeon gin aye Nemuel, Jamin, Jarib, Jera ki Caul.
Ruth 4:25 Caul onywalo wode Calum, ma wode Mibcam, ma wode Micima.
Ruth 4:26 Litino awobe pa Micima gin aye wode Kamuel, ma wode Jakur, ma wode Cimei.
Ruth 4:27 Cimei onoŋo tye ki awobene apar wiye abicel ki anyirane abicel; ento omegine pe gubedo ki litino mapol, kadi wa ludoggolagi ducu pe gunya mapol ma rom ki jo Juda.
Ruth 4:28 Gin yam gibedo i Beer-ceba, Molada, Kajar-cual,
Ruth 4:29 Bila, Ejem, Tolad,
Ruth 4:30 Becweri, Korma, Jiklag,
Ruth 4:31 Bet-markabot, Kajar-cucim, Bet-biri ki Caaraim. Magi aye obedo gaŋigi nio wa i kare me loc pa Daudi.
Ruth 4:32 Kabedo mukene ma gin gubedo iye gin aye Etam, Ain, Rimmon, Token ki Acan, gagi ducu abic,
Ruth 4:673 
Ruth 4:33 kacel ki gagi matino ma orumo gagi man ducu nio kwede wa i Baalat, Magi aye kabedogi, dok gin aye gubedo ki buk me tekwarogi.
Ruth 4:34 Mecobab, Jamlek, Joca ma wod pa Amajia,
Ruth 4:35 Joel, Yeko ma wod pa Jocibia, wod pa Ceraya, ma wod pa Aciel,
Ruth 4:36 Elionia, Jaakona, Jecokaya, Acaya, Adiel, Jecimiel, Benaya,
Ruth 4:37 Jija wod pa Cipi ma wod pa Alon, wod pa Jedaya, wod pa Cimri, ma wod pa Cemaya,
Ruth 4:38 jo magi ducu ma gicoyo nyiŋgi malo-ni gin aye lutel me doggolagi. Dog odi pa kwarogi onya madwoŋ,
Ruth 4:39 ci gucako wot nio wa i yo ma donyo i Gerar, kun girabo dog nota yo tuŋ wokceŋ pi yenyo ka kwayo romigi ki dyegigi.
Ruth 4:40 Gunoŋo kakwat maber kunnu ma lum olot iye madwoŋ, lobone bene lac ma obedo mot ki kuc. Jo ma gukwoŋo bedo kunnu aye jo Kam.
Ruth 4:41 Jo meno ma gicoyo nyiŋgi-ni guo kunnu i kare pa Kejekia kabaka me Juda, ci guneko jo Kam woko, kacel ki jo Meuni ma gunoŋo kunnu, gutyekogi woko liweŋ nio wa i kare-ni, Kit meno guleyo kabedogi woko, pien onoŋo ka kwayo romigi ki dyegigi tye kunnu maber.
Ruth 4:42 Jo mogo ma i kingi, jo Cimeon ma giromo miya abic, gucito wa i got Ceir kun gitye ki jo magi ma lutel wigi: Pelatia, Nearia, Repaya ki Ujiel ma gin litino awobe pa Ici.
Ruth 4:43 Guneko jo Amalek ma yam guriŋo ci gubwot ma gudoŋ kunnu, ci gucako bedo kunnu nio wa onyoo.
Ruth 4:1 Tekwaro 5 Likwayo pa Reuben
Ruth 4:1 Man lok kom likwayo pa Reuben ma latin kayo pa Icrael. En aye latin kayo, ento otimo kir pi bedo ki ci-wonne. Pi meno ditte me anywalli gimiyo bot litino awobe pa Yucepu wod pa Icrael, pe doŋ gicoyo nyiŋe i buk me tekwaro ma lubo kit ma ginywale kwede.
Ruth 4:2 Dok kadi bed Juda yam obedo oteka i kin omegine, dok laker bene onoŋŋe ki i kin likwaye, ento dit me anywalli onoŋo tye bot Yucepu.
Ruth 4:3 Litino awobe pa Reuben ma latin kayo pa Icrael gin aye Kanok, Pallu, Kejeron ki Karmi.
Ruth 4:4 Litino awobe pa Joel gin ene: wode obedo Cemaya, ma wode Gog, ma wode Cimei,
Ruth 4:5 ma wode Mika, ma wode Reaya, ma wode Baal,
Ruth 4:674 
Ruth 4:6 ma wode Beera ma yam Tiglat-pilecer kabaka me Aciria otero woko i opii; en yam obedo ladit pa jo Reuben.
Ruth 4:7 Lukakagi yam gicoyo tekwarogi kun lubo yalwakgi ki doggolagi, gin ene: laditgi Jeyel, ki Jekaria,
Ruth 4:8 ki Bela wod pa Ajaj ma wod pa Joel; en yam bedo i Aroer, ma lobone oo wa i Nebo ki Baal-meon.
Ruth 4:9 En yam obedo bene yo tuŋ wokceŋ ma lobone o wa i dog tim ma i ŋet kutu Euprate tuŋ kany, pien onoŋo doŋ limgi onya madwoŋ i lobo Gilead.
Ruth 4:10 I kare pa Caulo gubedo ka lweny ki jo Agri ci gunekogi, ka gucako bedo i kemagi i lobo ducu ma i ŋet lobo Gilead yo tuŋ wokceŋ. Likwayo pa Gad
Ruth 4:11 Likwayo pa Gad gubedo i lobo Bacan nio kwede wa i Caleka, kun gukemme ki jo Reuben.
Ruth 4:12 Joel obedo laditgi, me aryone Capamo Janai ki Capat bene gubedo i Bacan.
Ruth 4:13 Lukakagi gupokke i doggola mapatpat ma kwarogi obedo Mikael, Meculam, Ceba, Jorai, Jakan, Jia ki Eber, gin abiro.
Ruth 4:14 Magi aye gubedo likwayo pa Abikail wod pa Kuri, ma wod pa Jaroa, wod pa Gilead, wod pa Mikael, wod pa Jecicai, wod pa Jado, wod pa Buj.
Ruth 4:15 Aki wod pa Abdiel ma wod pa Guni, en aye obedo ladit ma loyo dog odi pa kwarogi.
Ruth 4:16 Gin gubedo i Gilead, i Bacan ki i gaŋi ma i lobo meno, ki i kakwat ducu ma i lobo Caron, nio wa i waŋ lobo kikome.
Ruth 4:17 Jo magi ducu gicoyo nyiŋgi i buk me tekwaro i kare pa Yocam kabaka me Juda, ki i kare pa Jeroboam kabaka me Icrael. Lok kom kaka aryo ki nucu
Ruth 4:18 Jo pa Reuben, jo pa Gad, ki nucu kaka pa Manace yam gitye ki twoni oteka lweny ma gitye ki kwotgi ki pala lucwangi, ma gutelo atumgi bene, ma gin oyita lweny, dano alip pyeraŋwen wiye aŋwen, ki miya abiro ki pyerabicel ma guyubbe pi lweny.
Ruth 4:19 Gulwenyo ki Jekur, Napic ki Nodab, ma gin jo Agri.
Ruth 4:20 Lubaŋa okonyogi ka lweny kwedgi, pien gukok bote i kare ma gilwenyo, ci en oye legagi pien onoŋo gigene, ci omiyo jo Agri ki lwakgi ducu i ciŋgi.
Ruth 4:21 Guyako limgi makwo ma romo kinaga alip pyerabic kulu, romi alip miya aryo ki pyerabic, ki kana alip aryo, kacel ki dano alip miya acel ma guyakogi makwo.
Ruth 4:675 
Ruth 4:22 Guneko jo mapol, pien mony meno obedo mony pa Lubaŋa. Ci gubedo i lobo pa jo-nu nio wa i kare ma giterogi i opii.
Ruth 4:23 Jo me nucu kaka pa Manace gubedo i lobo meno. Gubedo mapol mada cakke ki i lobo Bacan nio kwede wa i Baal-kermon, Cenir ki got Kermon
Ruth 4:24 Magi aye ludito wi kaka ma i odi pa kwarogi: Eper, Ici, Eliel, Ajriel, Jeremia, Kodavia ki Jadiel, twoni oteka lweny ma nyiggi oywek, ma gin aye ludito i odi pa kwarogi.
Ruth 4:25 Ento guŋayo waŋ Lubaŋa pa kwarogi, gubedo ka woro lubaŋa pa jo me lobo meno ki tim kwele kwele-gu, gin jo ma onoŋo Lubaŋa otyekogi woko ki i nyimgi.
Ruth 4:26 Pi meno Lubaŋa opiyo Pul kabaka me Aciria, ma en aye Tiglat-Pilecer kabaka me Aciria, ci oterogi i opii, gin jo Reuben, jo Gad ki nucu kaka pa jo Manace. Oterogi wa i Kalak, Kabor, Kara ki i kulu Gojan, pud gitye kunnu nio wa onyoo.
Ruth 4:1 Tekwaro 6 Likwayo pa Levi
Ruth 4:1 Litino awobe pa Levi gin aye Gercom, Kokat ki Merari.
Ruth 4:2 Litino awobe pa Kokat aye Amram, Ijur, Kebron ki Ujiel.
Ruth 4:3 Litino pa Amram aye Aron, Moses ki Miriam. Litino awobe pa Aron gin aye Nadab, Abiu, Eleajar ki Itamar.
Ruth 4:4 Eleajar onywalo Finekaci, Finekaci onywalo Abicua,
Ruth 4:5 Abicua onywalo Buki, Buki onywalo Uji,
Ruth 4:6 Uji onywalo Jerakia, Jerakia onywalo Merayot,
Ruth 4:7 Merayot onywalo Amaria, Amaria onywalo Akitub,
Ruth 4:8 Akitub onywalo Jadok, Jadok onywalo Akimaj,
Ruth 4:9 Akimaj onywalo Ajaria, Ajaria onywalo Yokanan,
Ruth 4:10 Yokanan onywalo Ajaria, ma en aye obedo ajwaka ma tiyo i ot pa Lubaŋa ma yam Solomon ogero i Jerucalem.
Ruth 4:11 Ajaria onywalo Amaria, Amaria onywalo Akitub,
Ruth 4:12 Akitub onywalo Jadok, Jadok onywalo Calum,
Ruth 4:13 Calum onywalo Ilkia, Ilkia onywalo Ajaria,
Ruth 4:14 Ajaria onywalo Ceraya, Ceraya onywalo Yekojadak.
Ruth 4:15 Yekojadak gitero woko i opii i kare ma Rwot omiyo Nebukadnejar otero jo Juda ki jo Jerucalem i opii.
Ruth 4:676 
Ruth 4:16 Litino awobe pa Levi aye Gercom, Kokat ki Merari.
Ruth 4:17 Magi aye nyig litino awobe pa Gercom: Libni ki Cimei.
Ruth 4:18 Litino awobe pa Kokat gin aye Amram, Ijar, Kebron ki Ujiel.
Ruth 4:19 Litino awobe pa Merari aye Makali ki Muci. Magi aye doggola pa jo Levi, ma lubo kwarogi.
Ruth 4:20 Likwayo pa Gercom gin ene: en onywalo wode Libni, ma wode Jakat, ma wode Jima,
Ruth 4:21 ma wode Joa, ma wode Iddo, ma wode Jera, ma wode Jeaterai.
Ruth 4:22 Likwayo pa Kokat gin ene: en onywalo wode Aminadab, ma wode Kera, ma wode Acir,
Ruth 4:23 ma wode Elkana, ma wode Ebiacap, ma wode Acir,
Ruth 4:24 ma wode Takat, ma wode Uriel, ma wode Ujia, ma wode Caul.
Ruth 4:25 Likwayo pa Elkana gin aye Amacai ki Akimot,
Ruth 4:26 ma wode Elkana, ma wode Jopai, ma wode Nakat,
Ruth 4:27 ma wode Eliab, ma wode Jerokam, ma wode Elkana.
Ruth 4:28 Litino awobe pa Camuel gin aye Joel ma latin kayone, ki me rayone Abija.
Ruth 4:29 Likwayo pa Merari gin ene: en onywalo Makali ma wode Libni, ma wode Cimei, ma wode Uja,
Ruth 4:30 ma wode Cimea, ma wode Kagia, ma wode Acaya. Luwer i ot pa Lubaŋa ma Daudi oketogi
Ruth 4:31 Magi aye jo ma Daudi oketogi me loyo tic me wer i ot pa Lubaŋa, i ge kare ma gitero canduk pa Rwot giketo obedo iye.
Ruth 4:32 Ticgi obedo me wer i nyim kema, ma en aye kema me rwatte, nio wa i kare ma Solomon doŋ ogero ot pa Rwot i Jerucalem; gubedo ka tiyo ticgi kun gilubo cik ma gimiyogi.
Ruth 4:33 Magi aye nyig dano ma gitiyo tic meno, ki nyig likwayogi. Likwayo pa Kokat gin ene: Eman ma lawer, ma wod pa Joel, wod pa Camuel,
Ruth 4:34 wod pa Elkana, wod pa Jerokam, wod pa Eliel, wod pa Toa,
Ruth 4:35 wod pa Jup, wod pa Elkana, wod pa Makat, wod pa Amacai,
Ruth 4:36 wod pa Elkana, wod pa Joel, wod pa Ajaria, wod pa Jepania,
Ruth 4:37 wod pa Takat, wod pa Acir, wod pa Ebiacap, wod pa Kora,
Ruth 4:38 wod pa Ijar, wod pa Kokat, wod pa Levi, wod pa Icrael;
Ruth 4:677 
Ruth 4:39 ki ominne Acap ma yam Cuŋ ka gete tuŋ bade malacuc, en aye Acap ma wod pa Berekia, wod pa Cimea,
Ruth 4:40 wod pa Mikael, wod pa Baaceya, wod pa Malkija,
Ruth 4:41 wod pa Etini, wod pa Jera, wod pa Adaya,
Ruth 4:42 wod pa Etan, wod pa Jima, wod pa Cimei,
Ruth 4:43 wod pa Jakat, wod pa Gercom, wod pa Levi.
Ruth 4:44 Omegigi ma likwayo pa Merari yam gicuŋ tuŋ lacam; gin ene: Etan wod pa Kici, wod pa Abdi, wod pa Maluk,
Ruth 4:45 wod pa Kacabia, wod pa Amajia, wod pa Ilkia,
Ruth 4:46 wod pa Amji, wod pa Bani, wod pa Cemer,
Ruth 4:47 wod pa Makali, wod pa Muci, wod pa Merari, wod pa Levi.
Ruth 4:48 Yam giketo omegigi mukene ma gin Lulevi me tiyo tic ducu ma i kema, ma en aye ot pa Lubaŋa. Likwayo pa Aron
Ruth 4:49 Ento Aron ki awobene aye gityero gityer i wi keno tyer me gitum awaŋa, ki i keno tyer me waŋo odok eceta. Gin aye onoŋo gitiyo tic ducu ma i kabedo maleŋ makato ducu, ki tic me kwanyo bal ki i kom jo Icrael, kit ma Moses latic pa Lubaŋa yam ociko kwede ducu.
Ruth 4:50 Magi aye likwayo pa Aron: en onywalo wode Eleajar, ma wode Finekaci, ma wode Abicua,
Ruth 4:51 ma wode Buki, ma wode Uji, ma wode Jerakia,
Ruth 4:52 ma wode Merayot, ma wode Amaria, ma wode Akitub,
Ruth 4:53 ma wode Jadok, ma wode Akimaj. Gaoi pa Lulevi (Yoc 21.1-42)
Ruth 4:54 Magi aye kabedo ma likwayo pa Aron ma i doggola pa jo Kokat yam gubedo iye, ma oporo kit bedogi ki wan lobogi, kit ma kwir opoto kwede:
Ruth 4:55 yam gimiyo botgi Kebron ma i lobo Juda, kacel ki olet ma orumo ducu;
Ruth 4:56 ento potti ducu ma tye pi gaŋ meno, ki gaŋi matino ma i ŋete, onoŋo gimiyogi woko bot Kaleb wod pa Jepune.
Ruth 4:57 Ka dok likwayo pa Aron gimiyo botgi Kebron ma en aye gaŋ me laro lunek dano, Libna ki olette bene, Jatir, Ectemoa ki olette,
Ruth 4:58 Kilen ki olette, Debir ki olette,
Ruth 4:678 
Ruth 4:59 Acan ki olette, ki Bet-cemec ki olette.
Ruth 4:60 Ka dok gimiyo botgi gaŋi magi ma gikwanyo ki i lobo me kaka pa Benjamin: Geba ki olette, Alemet ki olette, Anatot ki olette. Kumeno gaŋi ma i doggolagi ducu onoŋo giromo apar wiye adek.
Ruth 4:61 Jo Kokat mudoŋ gimiyo botgi gaŋi apar ma gipokogi ki kwir, ma gikwanyogi ki bot nucu kaka pa Manace.
Ruth 4:62 Jo Gercom gimiyo botgi gaŋi apar wiye adek macalo doggolagi tye, ma gikwanyo ki i kaka pa Icakar, Acer, Naputali ki Manace i lobo Bacan.
Ruth 4:63 Jo Merari gimiyo botgi gaŋi apar wiye aryo macalo doggolagi tye, ma gikwanyo ki i kaka pa Reuben, Gad ki Jabulon.
Ruth 4:64 Kit meno jo Icrael gumiyo gaŋi bot jo Levi kacel ki oletgi ducu, wek gubed iye.
Ruth 4:65 Gumiyo botgi gaŋi ma gicoyo nyiŋgi malo-ni ma gikwanyogi ki bot kaka pa Juda, Cimeon ki Benjamin kun gibolo kwir.
Ruth 4:66 Ka dok doggola mogo pa likwayo pa Kokat gimiyo botgi gaŋi ma gikwanyo ki bot kaka pa Epraim.
Ruth 4:67 Gimiyo botgi Cekem ma en aye gaŋ me laro lunek dano ma i lobo godi me Epraim, ki olette, Gejer ki olette,
Ruth 4:68 Jokmeam ki olette, Bet-koron ki olette,
Ruth 4:69 Aijalon ki olette, Gat-Rimmon ki olette.
Ruth 4:70 Ka dok doggola pa jo Kokat mudoŋŋe ducu gimiyo botgi gaŋi magi ma gikwanyo ki bot nucu kaka pa Manace: Aner ki olette, Bileam ki olette.
Ruth 4:71 Jo pa Gercom gimiyo botgi gaŋi magi ma gikwanyo ki bot nucu kaka pa Manace: Golan ma i Bacan ki olette, Acitarot ki olette;
Ruth 4:72 ka dok gaŋi magi ma gikwanyo ki bot kaka pa Icakar: Kedec ki olette, Daberat ki olette,
Ruth 4:73 Ramot ki olette, Anem ki olette;
Ruth 4:74 ka dok gaŋi magi ma gikwanyo ki bot kaka pa Acer: Macal ki olette, Abudon ki olette,
Ruth 4:75 Kukok ki olette, Rekob ki olette;
Ruth 4:76 ka dok gaŋi magi ma gikwanyo ki bot kaka pa Naputali: Kedec ma i Galilaya ki olette, Kamon ki olette, Kiriataim ki olette.
Ruth 4:77 Jo pa Merari mudoŋ gimiyo botgi gaŋi magi ma gikwanyo ki bot kaka pa Jabulon kun gibolo kwir: Rimmono ki olette, Tabor ki olette;
Ruth 4:679 
Ruth 4:78 ka dok i loka kulu Jordan yo tuŋ wokceŋ ma cok ki Jeriko gimiyo botgi gaŋi magi ma gikwanyo ki bot kaka pa Reuben: Bejer ma i tim aroo kacel ki olette, Jaja ki olette,
Ruth 4:79 Kedemot ki olette, Mepaat ki olette;
Ruth 4:80 ka dok gaŋi magi ma gikwanyo ki bot kaka pa Gad: Ramot ma i Gilead ki olette, Makanaim ki olette,
Ruth 4:81 Kecbon ki olette, Jajer ki olette.
Ruth 4:1 Tekwaro 7 Likwayo pa Icakar
Ruth 4:1 Litino awobe pa Icakar aye Tola, Puwa, Jacub ki Cimron, gin aŋwen.
Ruth 4:2 Litino awobe pa Tola aye Uji, Repaya, Jeriel, Jamai, Ibcam ki Cemuel, Gin aye ludito kaka pa jo Tola ki i odi pa kwarogi ma gubedo twoni oteka lweny i yalwakgi. I kare pa Daudi welgi oromo alip pyeraryo wiye aryo ki miya abicel.
Ruth 4:3 Latin awobi pa Uji aye Ijrakia. Litino awobe pa Ijrakia aye Mikael, Obadia, Joel ki Icia, gin abic, ma gin ducu jo madito.
Ruth 4:4 Ka dok onoŋo tye lwak buca mony pa lulweny ma gicoyo nyiŋgi ma lubo yalwakgi ma i dog odi pa kwarogi; welgi obedo alip pyeradek wiye abicel, pien onoŋo gitye ki mon mapol ki litino awobe mapol.
Ruth 4:5 Lukakagi ma i doggola pa Icakar ducu onoŋo giromo twoni oteka lweny alip pyeraboro wiye abiro ma gicoyo nyiŋgi i buk me tekwarogi. Likwayo pa Benjamin
Ruth 4:6 Litino awobe pa Benjamin gin aye Bela, Beker ki Jediael, gin adek.
Ruth 4:7 Litino awobe pa Bela aye Ejibon, Uji, Ujiel, Jerimot ki Iri, gin abic, ma gin ducu ludito wi kaka ma i odi pa kwarogi, twoni oteka lweny, I kare ma yam gicoyo nyiŋgi i buk me tekwaro, welgi oromo alip pyeraryo wiye aryo ki pyeradek wiye aŋwen.
Ruth 4:8 Litino awobe pa Beker gin aye Jemira, Yoaci, Eliejer, Elioenai, Omri, Jeremot, Abija, Anatot ki Alemet; jo magi ducu gin awobe pa Beker.
Ruth 4:9 Yam gicoyo nyiŋgi i buk me tekwaro ma lubo yalwakgi, kun gin ludito wi kaka i odi pa kwarogi, twoni oteka lweny; welgi onoŋo romo alip pyeraryo ki miya aryo.
Ruth 4:10 Latin awobi pa Jediael aye Bilan. Litino awobe pa Bilan aye Jeuc, Benjamin, Ekud, Kenaana, Jetan, Tarcic ki Akicakar.
Ruth 4:11 Magi ducu likwayo pa Jediael ma gin ludito kaka i odi pa kwarogi, twoni oteka lweny; welgi oromo alip apar wiye abiro ki miya aryo ma guyubbe pi lweny.
Ruth 4:12 Cupim ki Kupim gin aye litino awobe pa Ir, Kucim obedo latin awobi pa Aker.
Ruth 4:680  Likwayo pa Naputali
Ruth 4:13 Litino awobe pa Naputali gin aye Jajiel, Guni, Jejer ki Calum, gin aye likwayo pa Bila. Likwayo pa Manace
Ruth 4:14 Litino awo be pa Manace aye Aciriel ki Makir ma obedo won Gilead. Gin aryo ducu dako aŋecane ma anyira jo Aram aye onywalogi.
Ruth 4:15 Makir onyomo dako ki Kupim ki Cupim bene. Nyiŋ laminne aye Maaka. Nyiŋ wode me aryone Jelopekad. Jelopekad onywalo anyira keken.
Ruth 4:16 Maaka ma dako pa Makir onywalo wode ma ocako nyiŋe Perec; nyiŋ ominne Cerec. Litino awobe pa Perec aye Ulam ki Rakem.
Ruth 4:17 Latin awobi pa Ulam aye Bedan. Magi gin likwayo pa Gilead wod pa Makir, ma wod pa Manace.
Ruth 4:18 Kamoleket ma lamiŋ Gilead onywalo Icikod, Abiejer ki Makala.
Ruth 4:19 Litino awobe pa Cemida gin aye Akian, Cekem, Liki ki Aniam. Likwayo pa Epraim
Ruth 4:20 Likwayo pa Epraim gin aye Cutela ma wode Bered, ma wode Takat, ma wode Eleada, ma wode Takat,
Ruth 4:21 ma wode Jabad, ma wode Cutela. Litino awobe mukene pa Epraim aye Ejer ki Elead ma jo Gat ma gin wegi lobo-nu guneko woko i kare ma awo be-nu gucito ka yako dyaŋigi.
Ruth 4:22 Wongi Epraim obedo ka kokogi pi kare malac, dok omegine bene gubino ka kweyo cwinye.
Ruth 4:23 Lacen Epraim obedo ki dakone ci dako ogamo, onywalo wode. Wonne ocako nyiŋe Beria, pien onoŋo can opoto i ode.
Ruth 4:24 Nyare obedo Ceera; en aye ogero gaŋ Bet-koron mapiny ki mamalone bene, ki Ujen-Ceera.
Ruth 4:25 Wod pa Beria aye Repa ma wode Recep, ma wode Tela, ma wode Takan,
Ruth 4:26 ma wode Ladan ma wode Amikud, ma wode Elicama,
Ruth 4:27 ma wode Nun, ma wode Yocwa.
Ruth 4:28 Lobogi ki kabedogi gin aye Betel ki gaŋi ma i ŋete, ka dok yo tuŋ wokceŋ Naaran, ki yo tuŋ potoceŋ Gejer ki gaŋi ma i ŋete, Cekem ki gaŋi ma i ŋete, Aya ki gaŋi ma i ŋete:
Ruth 4:29 ka dok i wan lobo pa jo Manace, Bet-cean ki gaŋi ma i ŋete, Taanak ki gaŋi ma i ŋete, Megido ki gaŋi ma i ŋete, Dor ki gaŋi ma i ŋete, Likwayo pa Yucepu wod pa Icrael yam gubedo i kabedo magi.
Ruth 4:681  Likwayo pa Acer
Ruth 4:30 Litino awobe pa Acer gin aye Imna, Iciva, Icivi, Beria ki Cera ma lamingi.
Ruth 4:31 Litino awobe pa Beria gin aye Keber ki Malkiel ma ocako gaŋ Bir-jait.
Ruth 4:32 Keber onywalo Japulet, Gomer, Kotam ki Cua ma lamingi.
Ruth 4:33 Litino awobe pa Japulet aye Racak, Bimal ki Acivat. Magi gin Iiiino pa Japulet.
Ruth 4:34 Litino awobe pa ominne Cemer aye Roga, Jekuba ki Aram.
Ruth 4:35 Litino awobe pa ominne Keler gin aye Jopa, Imna. Celec ki Ama!.
Ruth 4:36 Litino awobe pa Jopa aye Cua, Kameper, Cual, Beri, Imra,
Ruth 4:37 Bejer, Kod, Cama, Ciloa, Itran ki Beera.
Ruth 4:38 Litino awobe pa Jeter aye Jepune, Picpa ki Ara,
Ruth 4:39 Litino awobe pa Ula aye Ara, Kaniel ki Rijia.
Ruth 4:40 Magi ducu jo pa Acer, ludito kaka i odi pa kwarogi, jo ma giyerogi, twoni oteka lweny, jo madito i kin lutel wi kaka. I kare ma gicoyo nyiŋgi i buk me tekwaro pi tic i lweny, welgi onoŋo romo alip pyeraryo wiye abicel.
Ruth 4:1 Tekwaro 8 Likwayo pa Benjamin
Ruth 4:1 Benjamin onywalo Bela ma latin kayone, me aryone Acibel, me adekke Akara,
Ruth 4:2 me aŋwenne Noka, me abicce Rapia.
Ruth 4:3 Bela onywalo litino awobe bene ma gin aye Adar, Gera, Abikud,
Ruth 4:4 Abicua, Naaman, Akoa,
Ruth 4:5 Gera, Cepupan ki Kuram.
Ruth 4:6 Magi aye likwayo pa Ekud; gin gubedo ludito kaka i odi pa kwarogi i kin jo ma yam gibedo i Geba, ma giterogi i opii wa i Manakat. Gin ene:
Ruth 4:7 Naaman, Akija ki Gera, ma en aye Keglam, ma obedo won Uja ki Akikud.
Ruth 4:8 Cakaraim onywalo litino awobe i lobo Moab, ma doŋ otyeko ryemo monne Kucim ki Baara woko.
Ruth 4:9 Onywalo litino awobe ki dakone Kedec, gin aye Jobab, Jibia, Meca, Malkam,
Ruth 4:10 Jeuj, Cakia ki Mirma. Magi aye litino awobene ma gubedo ludito kaka i odi pa kwarogi.
Ruth 4:11 Cakaraim onywalo litino awobe bene ki dakone Kucim, gin aye Abitub ki Elpaal.
Ruth 4:682 
Ruth 4:12 Litino awobe pa Elpaal aye Eber, Micam ki Cemed. Cemed ogero gaŋ Ono, ki Lod, ki gaŋi ma i ŋete.
Ruth 4:13 Beria ki Cema aye gubedo ludito kaka i odi pa kwarogi i kin jo ma gibedo i Aijalon, ma guryemo jo ma yam gubedo i Gat woko.
Ruth 4:14 Akio, Cacak, Jeremot,
Ruth 4:15 Jebedia, Arad, Eder,
Ruth 4:16 Mikael, Icipa ki Joka gin aye likwayo pa Beria.
Ruth 4:17 Jebadia, Meculam, Kijiki, Keber,
Ruth 4:18 Icimerai, Ijilia ki Jobab gin aye likwayo pa Elpaal.
Ruth 4:19 Jakim, Jikri, Jabdi,
Ruth 4:20 Elienai, Jiletai, Eliel,
Ruth 4:21 Adaya, Beraya ki Cimrat aye likwayo pa Cimei.
Ruth 4:22 Icipan, Eber, Eliel,
Ruth 4:23 Abudon, Jikri, Kanan,
Ruth 4:24 Anania, Elam, Antotija,
Ruth 4:25 Ipedaya ki Penuel gin aye likwayo pa Cacak,
Ruth 4:26 Camcerai, Cekaria, Atalia,
Ruth 4:27 Jarecia, Elia ki Jikri gin aye likwayo pa Jerokam.
Ruth 4:28 Jo magi gubedo ludito kaka i odi pa kwarogi i yalwakgi; gin jo madito. Jo magi ducu gubedo i Jerucalem. Tekwaro pa Caulo
Ruth 4:29 Jeyel ma ocako gaŋ Gibeon yam bedo i Gibeon. Nyiŋ dakone Maaka.
Ruth 4:30 Latin awobine me kayo aye Abudon, ka dok Jur. Kic, Baal, Nadab,
Ruth 4:31 Gedor, Akio, Jeker,
Ruth 4:32 ki Miklot, ma en aye won Cimea. Jo magi bene kacel ki lukakagi yam gubedo ma gukemme ki lukakagi ma gibedo i Jerucalem.
Ruth 4:33 Ner onywalo Kic. Kic onywalo Caulo, Caulo onywalo Yonacan, Malkicua, Abinadab, ki Ecibaal.
Ruth 4:34 Yonacan onywalo Meribaal, Meribaal onywalo Mika.
Ruth 4:35 Litino awobe pa Mika aye Piton, Melek, Tarea ki Akaj:
Ruth 4:683 
Ruth 4:36 Akaj onywalo Yekoada, Yekoada onywalo Alemet, Ajimavet ki Jimri. Jimri onywalo Moja,
Ruth 4:37 Moja onywalo Binea ma wode Rapa, ma wode Eleaca, ma wode Ajel.
Ruth 4:38 Ajel yam tye ki litino awobe abicel ma nyiŋgi ene: Ajrikam, Bokeru, Icmael, Cearia, Obadia ki Kanan. Jo magi ducu aye litino awobe pa Ajel.
Ruth 4:39 Litino awobe pa ominne Ecek gin ene: Ulam ma latin kayone, me aryone Jeuc, me adekke Elipelet.
Ruth 4:40 Litino awobe pa Ulam yam gin twoni oteka lweny, wegi atum, ma litino awobegi ki likwayogi pol mada, gin ducu miya acel ki pyerabic. Jo magi ducu gin jo pa Benjamin.
Ruth 4:1 Tekwaro 9 Dano ma gudwogo cen ki i Babilon
Ruth 4:1 Yam gicoyo nyiŋ jo Icrael ducu i buk me tekwarogi, ma gicoyogi i buk pa Luker me Icrael. Jo Juda yam giterogi i opii i Babilon pien onoŋo guŋayo waŋ Lubaŋa.
Ruth 4:2 Jo ma gukwono dwogo cen ka bedo i dul lobo ma yam gimiyo botgi i gaŋigi gin aye jo Icrael kacel ki ajwagi pa Lubaŋa, Lulevi, ki lutic i ot pa Lubaŋa.
Ruth 4:3 Jo mogo me kaka pa Juda, Benjamin, Epraim ki Manace gucako bedo i Jerucalem.
Ruth 4:4 Gin aye Utai wod pa Amikud, ma wod pa Omri, wod pa Imri, wod pa Bani ki i kin likwayo pa Perej ma wod pa Juda.
Ruth 4:5 Dok i kin likwayo pa Cela, Acaya ma latin kayo ki litino awobene.
Ruth 4:6 Ki i kin likwayo pa Jera, Jeuel ki lukakagi, gin miya abicel ki pyeraboŋwen noŋo.
Ruth 4:7 Ki i kin jo Benjamin Calu ma wod pa Meculam, wod pa Kodavia, wod pa Kacenua.
Ruth 4:8 Ibneya wod pa Jerokam, Ela wod pa Uji ma wod pa Mikri, ki Meculam wod pa Cepatia ma wod pa Reuel, wod pa Ibinija,
Ruth 4:9 kacel ki lukakagi ma lubo yalwakgi, dano miya aboŋwen ki pyerabic wiye abicel. Gin ducu ludito kaka i odi pa kwarogi.
Ruth 4:10 Ajwagi pa Lubaŋa ma gudwogo cen ma gubedo i Jerucalem gin aye Jedaya, Jekoyarib, Jakin
Ruth 4:11 ki Ajaria wod pa Ilkia ma wod pa Meculam, wod pa Jadok, wod pa Merayot, wod pa Akitub, ma en aye ladit ma loyo ot pa Lubaŋa;
Ruth 4:12 ki Adaya wod pa Jerokam ma wod pa Packur, wod pa Malkija; ki Maacai wod pa Adiel ma wod pa Jakajera, wod pa Meculam, wod pa Mecilemit, wod pa Imer;
Ruth 4:13 kacel ki lukakagi bene ma gin tudito kaka i odi pa kwarogi, gin dano alip acel ki miya abiro ki pyerabicel, jo makwiri twatwal i kom tic i ot pa Lubaŋa.
Ruth 4:684 
Ruth 4:14 Lulevi ma gudwogo cen ma gubedo i Jerucalem gin aye Cemaya wod pa Kacub, ma wod pa Ajrikam, wod pa Kacabia, wod pa Merari;
Ruth 4:15 ki Bakbakar, Kerec, Galal, ki Matania wod pa Mika ma wod pa Jikri, wod pa Acap;
Ruth 4:16 ki Obadia wod pa Cemaya ma wod pa Galal, wod pa Jedutun; kacel ki Berekia wod pa Aca wod pa Elkana ma obedo i kin gaŋi pa jo Netopa.
Ruth 4:17 Lugwok-doggola ot pa Lubaŋa ma gubedo i Jerucalem gin aye Calum, Akub, Talmon, Akiman ki lukakagi, ma Calum aye laditgi.
Ruth 4:18 Nio wa i kare meno onoŋo gubedo lugwok-doggola ot pa Lubaŋa ma kabaka wok ki iye, yo tuŋ wokceŋ. Magi aye lugwokdoggola gaŋ pa Lulevi.
Ruth 4:19 Calum wod pa Kore, ma wod pa Ebiacap, wod pa Kora, kacel ki lukakagi ma i dog ot pa kwarogi, likwayo pa Kora, gin aye lugwok dog kema, kit macalo kwarogi yam gubedo ludito ma giloyo gony pa Rwot kun gigwoko doggola me donyo.
Ruth 4:20 I kare macon onoŋo Finekaci wod pa Eleajar en aye obedo ladit ma loyogi; onoŋo Rwot tye kwede.
Ruth 4:21 Jekaria wod pa Mecelemia en aye onoŋo lagwok-doggola ma donyo i kema me rwatte.
Ruth 4:22 Jo magi ducu ma yam giyerogi me bedo lugwok-doggola onoŋo giromo dano miya aryo ki apar wiye aryo, Gicoyo nyiŋgi i buk me tekwarogi ki i gaŋgi. Onoŋo kabaka Daudi ki Camuel ma lanen-piny yam gumoko kwarogi i dog tic man, pien gubedo dano ma gigenogi twatwal.
Ruth 4:23 Kit meno gin ki likwayogi gubedo ludito tic ma loyo doggola ot pa Rwot, en aye ot me kema pa Rwot, macalo lukur-piny.
Ruth 4:24 Lugwok-doggola giketogi i kabedo aŋwen, yo tuŋ wokceŋ, yo tuŋ potoceŋ, yo tuŋ acam ki yo tuŋ acuc.
Ruth 4:25 Lukakagi ma i gaŋigi myero gubin pi nino abiro kare ki kare me bedo kwedgi;
Ruth 4:26 pien lugwok-doggola madito gibedo kunnu kare ducu, gin aye Lulevi ma giloyo kicika odi matinone ki odi kano lim ma i ot pa Lubaŋa.
Ruth 4:27 Odi butogi girumo ot pa Lubaŋa, pien tic me kuro piny obedo megi, gin bene gigwoko layab me yabo ot odiko odiko.
Ruth 4:28 Jo mogo i kingi onoŋo gigwoko jami ma gitiyo kwedgi i ot pa Lubaŋa; i kare ducu ma gidwokogi ki ma gikwanyogi woko, gikwanogi.
Ruth 4:29 Jo mukene i kingi giketogi me loyo jami ma bedo i ot pa Lubaŋa, ki jami tic maleŋ ducu, dok giloyo bene moko mapwotte, ki koŋo vino, ki moo, ki odok eceta, ki an wece.
Ruth 4:685 
Ruth 4:30 Jo mukene ma gin litino pa ajwagi giyubo jami me aruba pi aŋwece.
Ruth 4:31 Matitia, dano acel ma i kin Lulevi, ma en latin kayo pa Calum ma jo Kora, en aye obedo lalo tic me tedo mugati ma apada-ni, pien en dano ma genne.
Ruth 4:32 Lukakagi mogo ma gin jo Kokat giloyo mugati ma giketo i nyim Rwot; ticgi obedo me yu bone cabit ki cabit.
Ruth 4:33 Magi aye luwer, ma gin ludito kaka i odi pa kwarogi; yam gibuto i kicika odi matinone ma i ot pa Lubaŋa, ma pe gitiyo tic mukene, pien yam gibedo i dog tic dyeceŋ ki dyewor.
Ruth 4:34 Magi aye ludito kaka i odi pa kwarogi ma i kaka pa Lulevi, ma lubo yalwakgi, gin aye ludito ma yam gibedo i Jerucalem. Tekwaro pa Caulo (1 Tek 8.29-38)
Ruth 4:35 Jeyel ma won Gibeon yam bedo i Gibeon; nyiŋ dakone Maaka,
Ruth 4:36 latin awobine me kayo en Abudon, ka dok Jur, Kic, Baal, Ner, Nadab,
Ruth 4:37 Gedor, Akio, Jeker, ki Miklot;
Ruth 4:38 Miklot aye won Cimeam, Jo magi bene yam gubedo ma gukemme ki lukakagi ma gibedo i Jerucalem, kacel ki lukakagi.
Ruth 4:39 Ner onywalo Kic, Kic onywalo Caulo, Caulo onywalo Yonacan, Malkicua, Abinadab ki Ecibaal;
Ruth 4:40 Yonacan onywalo Meribaal, Meribaal onywalo Mika.
Ruth 4:41 Litino awobe pa Mika gin aye Piton, Melek, Takrea ki Akaj.
Ruth 4:42 Akaj onywalo Jara, Jara onywalo Alemet, Ajimavet ki Jimri. Jimri onywalo Moja,
Ruth 4:43 Moja onywalo Binea; ma wode Repaya, ma wode Eleaca, ma wode Ajel.
Ruth 4:44 Ajel yam tye ki litino awobe abicel, ma nyiŋgi ene: Ajrikam, Bokeru, Icmael, Cearia, Obadia ki Kanan. Jo magi aye litino awobe pa Ajel.
Ruth 4:1 Tekwaro 10 To pa Caulo ki awobene (1 Cam 31.1-13)
Ruth 4:1 I kare meno jo Piliciti gulwenyo i kom Icrael. Jo Icrael guriŋo woko ki i nyim jo Piliciti, ci ginekogi i wi got Gilboa.
Ruth 4:2 Jo Piliciti guriŋo gudiŋo kor Caulo ki awo bene, ci guneko Yonacan ki Abinadab ki Malkicua, gin ducu awobe pa Caulo.
Ruth 4:3 Lweny ogeto matek i kor Caulo, ci wegi atero gucele woko, guketo ret i kome.
Ruth 4:686 
Ruth 4:4 Caulo owaco bot latin jami lwennye ni, “Wot pala lucwanni woko, icoba kwede pil, wek jo ma pe gilirogini, ma pe giŋeyo Lubaŋa pe gubin i koma, miyo giyarre i koma.” Ento latin jami lwennye pe oye, pien lworo omake matek, omiyo Caulo okwanyo pala lucwanne kikome ci opoto ogurre kwede kekene.
Ruth 4:5 Ka latin jami lwennye oneno ni Caulo doŋ oto woko, ci en bene opoto ogurre kene ki pala lucwanne, oto woko.
Ruth 4:6 Kit meno Caulo ki awobene adek-ki kacel ki jo me ode ducu, guto woko lawaŋacel.
Ruth 4:7 Ka jo Icrael ducu ma onoŋo gitye i nota guneno ni mony pa jo Icrael guriŋo woko, ki Caulo ki awobene ginekogi woko, ci guriŋo guweko gaŋigi woko; ci jo Piliciti gubino gucako bedo i gaŋi-nu.
Ruth 4:8 Orwone jo Piliciti gubino ka lunyo boŋŋi ki i kom jo ma ginekogi, ci gunoŋo kom Caulo ki kom awobene adek-ki i kom got Gilboa.
Ruth 4:9 Gulunyo jami lweny pa Caulo ki i kome, gucito kwede, wa ki wiye bene ma gutoŋo, ka gucwalo kwena oromo i lobo pa jo Piliciti ducu pi tero lok me yomcwiny bot jogigi ki bot lwakgi ducu.
Ruth 4:10 Guketo jami lweny pa Caulo i oŋogigi; ka dok guguro wiye i ot jok Dagon.
Ruth 4:11 Ento ka jo Jabec-gilead ducu guwinyo gin ma jo Piliciti gutimo i kom Caulo,
Ruth 4:12 ci oteka lwenygi ducu gua, gukwanyo kom Caulo woko ki kom awobene, guterogi wa i Jabec, Ka guyiko cogogi i te yat kworo ma tye i Jabec, ci guri kec pi nino abiro.
Ruth 4:13 Caulo oto pien pe obedo lagen; oŋayo waŋ Rwot woko, pe otiyo gin ma Rwot ociko, dok owoto ka tyet bot lakor tipo pi yero nyime,
Ruth 4:14 ma pe openyo dog Rwot. Pienno omiyo Rwot oneke woko, ci okwanyo ker omiyo bot Daudi ma wod pa Yece.
Ruth 4:1 Tekwaro 11 Daudi odoko kabaka me Icrael kacel ki Juda (2 Cam 5.1-5)
Ruth 4:1 Lacen jo Icrael ducu gucokke bot Daudi i Kebron, ci guwacci, “Nen ba, wan aye wa cogo komi ki riŋo komi.
Ruth 4:2 I kare macon ca, wa i kare ma onoŋo Caulo aye kabaka ma loyowa, in yam itelo wi jo Icrael ka gicito ka lweny, idwokowa paco bene, Rwot Lubaŋani bene nene owaco boti ni, ‘In aye ibibedo lakwa lwakka jo Icrael, dok ibibedo laker ma loyogi.’ “
Ruth 4:687 
Ruth 4:3 Kit meno ludoŋo pa jo Icrael ducu gubino bot kabaka i Kebron. Kabaka Daudi oketo gicikke kwedgi i Kebron i nyim Rwot, ci guwiro Daudi obedo kabaka ma lo yo jo Icrael, kit ma yam Rwot oloko ki i dog Camuel. Daudi omayo got Cion (2 Cam 5.6-10)
Ruth 4:4 Daudi ki jo Icrael ducu gucito i Jerucalem, ma en aye Jebuc, ka lweny i kom jo Jebuc ma gibedo i lobo kunnu.
Ruth 4:5 Jo ma gibedo i Jebuc onoŋo guwaco bot Daudi ni, “In pe ibidonyo kany.” Ento Daudi ocito omayo gogo me Cion woko, ci odoko gaŋ kalle.
Ruth 4:6 Daudi owacci, “Dano ma bikwoŋo neko jo Jebuc, en aye bibedo ladit ma lawimony.” Ci Joab wod pa Ceruya okwono ito kunnu ci en odoko laditgi.
Ruth 4:7 Daudi ocako bedo i cel gogo, mumiyo gilwoŋo ni, Gaŋ kai pa Daudi.
Ruth 4:8 Daudi ogero gaŋ madit orumo woko likiŋ, cakke ki i Millo; Joab ogero odi mukene ma i gaŋ ma yam oballe.
Ruth 4:9 Daudi omedde odoko dit twatwal, pien onoŋo Rwot me mony aye tye kwede. Twoni oteka lweny pa Daudi (2 Cam 23.8-39)
Ruth 4:10 Magi gin aye ludito ki i kin twoni oteka lweny pa Daudi, jo ma yam gumiyo kony matek i kerre, kacel ki jo Icrael ducu, ci guketo en me bedo kabaka, kit ma onoŋo Rwot yam oloko i kom Icrael.
Ruth 4:11 Man aye lok kom twoni oteka lweny pa Daudi: Jacobeam ma jo Kakmon en aye ladit pa jo adek-ki; en yam okato ki toŋŋe i kom jo miya adek, ci onekogi woko ducu lawaŋacel.
Ruth 4:12 Ŋat ma lubo en ki i kin twoni oteka rweny acel-ki en aye Eleajar wod pa Dodo ma jo Akoki.
Ruth 4:13 En obedo kacel ki Daudi i Pac-dammim i kare ma jo Piliciti gucokke ka lweny kunnu. Poto onoŋo tye kunnu ma cayiri ocek iye mabup, ci lwak ocako riŋo woko ki i nyimjo Piliciti.
Ruth 4:14 Ento en ocamo co ci ocuŋ i dye poto pi laro, ocako neko jo Piliciti, ci Rwot olarogi ki loc madit twatwal.
Ruth 4:15 Jo adek ki i kin ludito pyeradek-ki gulor piny wa i got ka ma Daudi bedo iye i boro Adullam; onoŋo mony pa jo Piliciti ogony i nota Repaim.
Ruth 4:16 I karenu onoŋo Daudi tye i kakannene, ki cel gogo pa Lupiliciti onoŋo tye i Beterekem.
Ruth 4:17 Daudi oloko ki miti madwoŋ ni, “Kono ŋatti mo ocito ka twomo pii ki i wan it Beterekem ma tye cok ki dog gaŋ ca, omiya amati, kono ber mada!”
Ruth 4:688 
Ruth 4:18 Ci twoni lweny adek-ku gucito gubaro dye gony pa jo Piliciti, gutwomo pii ki i wan it Beterekem ma tye cok ki dog gaŋ ca, ci gukelo bot Daudi. Ento Daudi pe omato; otiŋo oliyo piny i nyim Rwot pi gityer amata,
Ruth 4:19 kun wacci, “Pe obed kumeno ki i nyim Lubaŋana, an pe myero atim kit man. An aye dok amato remo pa jo-ni? Pien gukelo pi dyero komgi.” En aye lok mumiyo pe omato pii meno. Twoni lweny adek-ku yam gutimo kit meno.
Ruth 4:20 Abicai omin Joab onoŋo ladit i kin jo pyeradek-ki. Otiŋo toŋŋe olwenyo i kom jo miya adek ci onekogi woko ducu, ma omiyo nyiŋe oywek ma mito rom ki jo adek ca.
Ruth 4:21 Pienno olimo yweka madit ki i kom jo pyeradek-ki, ci odoko ladit wi monygi; ento pe olimo rwom pa jo adek ca.
Ruth 4:22 Ki Benaya wod pa Yekoyada obedo twon oteka ma i Kabjeel, latim gin madito; en oneko awobe aryo ma gin twoni labwor me Moab. En bene olor odonyo i bur ci oneko iye labwor i kare ma pee ocwer mapek.
Ruth 4:23 Ka dok oneko Laejipt mo, dano ma kome pek ma borre romo futi abiro ki nucu. Laejipt meno onoŋo tye ki toŋŋe i ciŋe ma rom ki rii yat lacwe boŋo; ento en Benaya ocito bote ki odoone, ci oyuto toŋ woko ki i cin Laejipt, ka oneke kwede woko ki toŋŋe-nu.
Ruth 4:24 Benaya wod pa Yekoyada otimo gin madito kit meno, omiyo nyiŋe olimo yweka madit ma mito rom ki twoni lweny adek-ki.
Ruth 4:25 Nyiŋe oywek i kin jo pyeradek-ki, ento pe olimo rwom pa jo adek ca. Daudi oketo en obedo ladit pa jo ma gwoko en kabaka.
Ruth 4:26 Twoni oteka lweny ma i kin lumony gin aye Acael ma omin Joab, Elkanan wod pa Dodo me Beterekem,
Ruth 4:27 Camot me Karod, Kelej ma jo Palti,
Ruth 4:28 Ira wod pa Ikec me Tekoa, Abiejer me Anatot,
Ruth 4:29 Cibekai ma Lakucat, Ilai ma jo Akoki,
Ruth 4:30 Makarai me Netopa, Keled wod pa Baana me Netopa,
Ruth 4:31 Itai wod pa Ribai me Gibea pa jo Benjamin, Benaya me Ptraton,
Ruth 4:32 Kurai ma bedo i nota ora me Gaac, Abiel me Arba,
Ruth 4:33 Ajimavet me Bakarum, Eliaba me Caalbon,
Ruth 4:34 Kacem ma jo Gijon, Yonacan wod pa Cage ma jo Karar,
Ruth 4:35 Akiam wod pa Cakar ma jo Karar, Elipal wod pa Ur,
Ruth 4:36 Keper ma jo Mekerat, Akija ma jo Pelon,
Ruth 4:689 
Ruth 4:37 Kejero me Karmel, Naarai wod pa Eiibai,
Ruth 4:38 Joel omin Natan, Mibkar wod pa Agri,
Ruth 4:39 Jelek ma jo Ammon, Nakarai me Beerot ma latin jami lweny pa Joab wod pa Jeruya,
Ruth 4:40 Ira ma jo Itri, Gareb ma jo Itri,
Ruth 4:41 Uria ma jo Kit, Jabad wod pa Aklai,
Ruth 4:42 Adina wod pa Cija ma jo pa Reuben, ma ladit i kin jo pa Reuben, en aye obedo ki jone pyeradek bene;
Ruth 4:43 Kanan wod pa Maaka ki Yocapat ma Lamitini,
Ruth 4:44 Ujia ma jo Acitera, Cama ki Jeyel ma awobe pa Ketam me Aroer,
Ruth 4:45 Jediael wod pa Cimri ki ominne Joka, ma Latiji,
Ruth 4:46 Eliel ma jo Makavi, ki Jeribai ki Jocavia ma awobe pa Elnaam, ki Itima ma jo Moab,
Ruth 4:47 Eliel ki Obed, ki Jaciel ma jo Mejoba.
Ruth 4:1 Tekwaro 12 Lukony Daudi i Jiklag
Ruth 4:1 Jo magi yam gubino bot Daudi i Jiklag, i kare ma piny odiyo ma doŋ pe twero wot ka mo pi Caulo wod pa Kic; gin aye onoŋo gitye i kin twoni oteka ma gubedo ka konye i lweny.
Ruth 4:2 Gin wegi atum; gin yam gicelo atero nyo gibayo kidi kadi ki ciŋgi ma lacuc ki lacam bene. Gin onoŋo jo pa Benjamin, ma i kaka pa Caulo-gi.
Ruth 4:3 Laditgi obedo Akiejer, ka dok Yoaci gin aryo ducu litino pa Cema me Gibea; ka dok Jejiel ki Pelet ma awobe pa Ajimavet; ki Beraka, Yeko me Anatot.
Ruth 4:4 Icmaya me Gibeon, twon oteka ma i kin jo pyeradek ca, en ladit ma loyo jo pyeradek-ku; Jeremia, Jakajiel, Yokanan, Jojabed me Gedera,
Ruth 4:5 Elujai, Jerimot, Bealia, Cemaria, Cepatia ma jo Karup;
Ruth 4:6 Elkana, Icia, Ajarel, Joejer ki Jacobeam, ma gin jo pa Kora,
Ruth 4:7 ki Joela ki Jebadia, gin awobe pa Jerokam me Gedor.
Ruth 4:8 Oteka ma guŋiyo ki lweny ma i kin jo pa Gad gugwarre gucito bot Daudi i kakannene ma i tim, oyi ta ma giŋeyo lweny ki kwot ki toŋ, ma wangi nen calo wan labwor, ma gidwir calo til ma i godi.
Ruth 4:9 Gin ene: Ejer ma laditgi, me aryone Obadia, me adekke Eliab,
Ruth 4:690 
Ruth 4:10 me aŋwenne Micimana, me abicce Jeremia,
Ruth 4:11 me abicelle Atai, me abirone Eliel,
Ruth 4:12 me aborone Yokanan, me aboŋwenne Elijabad,
Ruth 4:13 me aparre Jeremia, me apar wiye acelle Makibanai.
Ruth 4:14 Jo Gad magi ducu gin ludito ma loyo mony; ludito matinone giloyo jo miya, ki maditone loyo jo alip.
Ruth 4:15 Magi gin aye jo ma yam guŋolo Jordan i dwe mukwono, i kare ma onoŋo piine opoŋ woko Libyeny nio wa i tura ci guryemo jo ma gitye i nota ducu, ma yo tuŋ wokceŋ ki yo tuŋ potoceŋ.
Ruth 4:16 Ka dok jo pa Benjamin mogo, ki pa Juda, gubino bot Daudi i kakannene.
Ruth 4:17 Daudi okato woko ka jolo wigi, kun waco botgi ni, “Ka ce wubino bota ki cwiny me wat pi konya, ci abibedo kwedwu ki yomcwiny. Ento ka ce wubino ka umo waŋa wek wumiya bot lumerokka, kadi bed an cwinya leŋ, ci Lubaŋa pa kwarowa myero onen ci oŋol gire.”
Ruth 4:18 Ci Cwiny pa Lubaŋa obino i kom Amacai, ma en aye ladit pa jo pyeradek ca, ci owacci, “Wan wa lwakki, in Daudi, wabibedo kwedi, in wod pa Yece. Kuc, kuc obed kwedi, kuc bene obed i kom lukony in! Pien Lubaŋani aye tye ka konyi.” Daudi ojologi, ci oketogi gubedo ludito me buca monnye.
Ruth 4:19 Jo pa Manace mogo gulokke bot Daudi i kare ma obino ki jo Piliciti ka lweny i kom Caulo. Kadi bed kumeno en pe omedo ki konyogi pien ludito pa jo Piliciti guyubo lok i kome, ci guryeme woko, kun giwacci, “Ka ce bidok bot laditte Caulo, ci doŋ wato oke.”
Ruth 4:20 Jo pa Manace ma gudonyo bote i kare ma en cito i Jiklag gin ene: Adina, Jojabad, Jediael, Mikael, Jojabad, Eliu ki Jiletai, ma gin aye ludito ma loyo jo alip ma i Manace.
Ruth 4:21 Gukonyo Daudi ki lweny i kom buca mony pa luyak; pien onoŋo gin ducu twoni oteka lweny ma ludito me mony.
Ruth 4:22 Dano gibino ka konyo Daudi nino ki nino, nio ka gudoko cwar mony madit, ma rom ki mony pa Lubaŋa. Mony ma Daudi obedo kwede i Kebron
Ruth 4:23 Magi gin aye wel dul buca mony ma guruko lweny ma yam gubino bot Daudi i Kebron pi dwoko ker pa Caulo i ciŋe, kit ma yam Rwot owaconi.
Ruth 4:24 Jo pa Juda ma wegi kwot ki toŋ onoŋo giromo alip abicel ki miya aboro ma guruko lweny.
Ruth 4:25 Ki jo pa Cimon ma twoni oteka lweny alip abiro ki miya acel.
Ruth 4:691 
Ruth 4:26 Jo pa Levi alip aŋwen ki miya abicel.
Ruth 4:27 Ka dok Yekoyada ma loyo jo me ot pa Aron obino ki jo alip adek ki miya abiro.
Ruth 4:28 Jadok latin awobi ma twon oteka obino ki ludito wi mony pyeraryo wiye aryo ma i dog ot pa wonne kikome.
Ruth 4:29 Jo pa Benjamin ma lukaka pa Caulo gubino ma romo alip adek; jo mapol ki i komgi yam gubedo ka cwako kor ot pa Caulo nio wa i kare meno.
Ruth 4:30 Jo pa Epraim gubino ma romo alip pyeraryo ki miya aboro, ma gin oteka lweny ma nyiŋgi oywek i dog odi pa kwarogi.
Ruth 4:31 Jo ma i nucu kaka pa Manace gubino ma romo jo alip aboro ma giyerogi ki nyiŋgi wek gubin ka keto Daudi kabaka.
Ruth 4:32 Jo pa Icakar, jo ma onoŋo giŋeyo kare dok giŋeyo gin ma myero Icrael oti, gubino ki ludito miya aryo ki lukakagi ducu ma i te locgi.
Ruth 4:33 Jo pa Jabulon gubino ki jo ma gunyebbe ki lweny ma romo alip pyerabic, ma gurukke pi lweny ki jami lwenygi ducu pi konyo Daudi ki cwinygi acel.
Ruth 4:34 Jo pa Naputali gubino ki ludito wi mony ma romo alip acel ma gitye ki danogi alip pyeradek wiye abiro ma gutiŋo kwot ki toŋ.
Ruth 4:35 Jo pa Dan gubino ki jo alip pyeraryo wiye aboro ki miya abicel ma guyubbe pi lweny.
Ruth 4:36 Jo pa Acer gubino ki jo ma gunyebbe ki lweny ma romo alip pyeraŋwen, ma doŋ guyubbe pi lweny.
Ruth 4:37 Jo pa Reuben, jo pa Gad ki nucu kaka pa Manace ma gua loka Jordan gubino ma romo alip miya acel ki pyeraryo ma gurukke ki jami lwenygi ducu.
Ruth 4:38 Lulweny magi ducu gurwayo ma guryeyo kikore, gubino kwede wa i Kebron ki cwiny mukemo keto Daudi kabaka ma loyo Icrael ducu; kit meno jo Icrael ducu mudoŋŋe gubedo ki cwiny acel me keto Daudi kabaka.
Ruth 4:39 Ci gubedo ki Daudi kunnu pi nino adek kun gicamo, gimato bene, pien onoŋo utmegigi gutyeko yubbe pigi.
Ruth 4:40 Dok jo ma gicok kwedgi bene, ma gua wa ki i lobo Icakar ki Jabulon ki Naputali gucom ki cam ma giketo i wi kana, ki kinaga, ki kana madito ki twoni-gu; gukelo lwak moko kwon madwoŋ, ki poki otini, ki dog tuga olok mutwo-gu, ki koŋo vino, ki moo-gu, ki twoni ki romi, pien onoŋo yomcwiny tye i Icrael.
Ruth 4:1 Tekwaro 13 Daudi okelo tam me kela canduk pa Lubaŋa i Jerucalem
Ruth 4:1 Daudi yam oyubo lok ki ludito ma loyo buca mony me jo alip ki buca mony me jo miya, ki ludito ma i dul acel acel.
Ruth 4:692 
Ruth 4:2 Ci Daudi oloko ki kacokke pa jo Icrael ducu kun wacci, “Ka ce bedo ber botwu, ma Rwot Lubaŋawa bene mito, ci wacwalu kwena orom kin utmegiwa ma gudoŋ i lobo Icrael ducu, kacel ki ajwagi ki Lulevi ma i gaŋi ma gitye ki lobo me kakwatgi, wek gubin gucokke kacel botwa.
Ruth 4:3 Ka wek doŋ wakelu canduk pa Lubaŋawa botwa, pien i kare pa Caulo yam watenyo woko ata.”
Ruth 4:4 Ci kacokke ducu oye ni gitim kit meno, pien lokke onen atir bot lwak ducu. Daudi ocito ka omo canduk pa Lubaŋa (2 Cam 6.1-11)
Ruth 4:5 Daudi ocoko jo Icrael ducu cakke ki i Cikor ma i Ejipt nio wa i yo ma donyo i Kamat, pi kelo canduk pa Lubaŋa ki i Kiriat-jearim.
Ruth 4:6 Daudi ki jo Icrael ducu gucito i Baala, ma en aye Kiriat-jearim ma tye i Juda, ka omo canduk pa Lubaŋa woko ki kunnu, en aye canduk ma gilwoŋo ki nyiŋ Rwot ma bedo i wi komker malo ka wi lukerubi.
Ruth 4:7 Ci gutiŋo canduk pa Lubaŋa i wi gadigadi manyen, gukelo woko nia ki i ot pa Abinadab, ci Uja ki Akio gubedo ka Leko twoni ma ywayo gadigadi.
Ruth 4:8 Daudi ki jo Icrael ducu gubedo ka yarre ki myel ki yomcwiny i nyim Lubaŋa ki kero komgi ducu, ki wero wer-gu, ki goyo opuk-gu ki naŋa-gu ki ajaa-gu, ki atego agoya-gu ki tum-gu.
Ruth 4:9 Ka guo i laro moyo pa Kidon, Uja ocwalo ciŋe pi mako kom canduk, pien onoŋo twoni gucato.
Ruth 4:10 Ci kiniga omako Rwot i kom Uja, ci oneke woko pien onoŋo oketo ciŋe i kom canduk; oto woko kunnu i nyim Lubaŋa.
Ruth 4:11 Ci kiniga omako Daudi, pien Rwot otugge i kom Uja; mumiyo kabedo-nu gilwoŋo ni Perej-uja nio wa onyoo.
Ruth 4:12 Daudi obedo ki lworo i kom Lubaŋa i nino meno; owacci, “Abikelo canduk pa Lubaŋa wa paco bota niŋniŋ?”
Ruth 4:13 Kit meno omiyo Daudi pe otero canduk wa i gaŋ kal pa Daudi, ento oŋak kwede woko i ot pa Obed-edom ma jo Gat.
Ruth 4:14 Canduk pa Lubaŋa obedo i ot pa Obed-edom pi dwe adek; ci Rwot omiyo gum bot Obed-edom ki jone ducu.
Ruth 4:1 Tekwaro 14 Kiram opwoyo ker pa Daudi (2 Cam 5.11-12)
Ruth 4:1 Kiram kabaka me Turo yam ocwalo kwena bot Daudi, kun miyo bao yat cedar ki lupa-godi bene ki lupa-bao me gero ot pa Daudi.
Ruth 4:693 
Ruth 4:2 Omiyo Daudi oniaŋ ni Rwot otyeko moko en me bedo kabaka ma loyo Icrael, dok ni otyeko miyo kerre obedo ki deyo madwoŋ pi pilo wi jone jo Icrael. Litino ma Daudi onywalogi i Jerucalem (2 Cam 5.13-16;1 Tek 3.5-9)
Ruth 4:3 Daudi dok omedde ki nyomo mon i Jerucalem, ci onywalo awobe ki anyira mukene.
Ruth 4:4 Magi aye nyiŋ litino ma onywalogi i Jerucalem. Camua, Cobab, Natan, Solomon,
Ruth 4:5 Ibar, Elicua, Elpelet,
Ruth 4:6 Noga, Nepeg, Japia,
Ruth 4:7 Elicama. Beeliada ki Elipelet. Daudi oloyo jo Piliciti (2 Cam 5.17-25)
Ruth 4:8 Ka jo Piliciti guwinyo ni Daudi doŋ gityeko wire odoko kabaka ma loyo jo Icrael ducu, ci jo Piliciti ducu gucito ka yenyo Daudi; ento Daudi owinyo pigi, okato woko ka lweny i komgi.
Ruth 4:9 Onoŋo jo Piliciti gubino gumonyo nota Repaim.
Ruth 4:10 Daudi ocako penyo dog Lubaŋa ni, “Ber acit ka lweny i kom jo Piliciti? Ibimiyogi i ciŋa?” Rwot ogamo doge ni, “Citi, abimiyogi i ciŋi.”
Ruth 4:11 Daudi ocito wa i Baal-perajim, ci oloyogi kunnu, ci owacci, “Lubaŋa otyeko baro dye lumerok woko ki ciŋa, macalo lalele mucorre.” Mumiyo nyiŋ kabedo meno gilwoŋo ni, Baal-perajim.
Ruth 4:12 Jo Piliciti gutenyo cal jogigi kenyo, ci Daudi ociko pi waŋogi woko.
Ruth 4:13 Jo Piliciti dok gudwogo gumonyo nota meno.
Ruth 4:14 Ka Daudi dok openyo dog Lubaŋa, ci Lubaŋa ogamo ni, “Pe ibicito i komgi atir. Wot iman ŋegi ci ipot i komgi ki ka ma okemo yadi owak.
Ruth 4:15 Ka ce iwinyo kor tyen dano ma gitye ka wot lirukruk ma winnye wa i wi yadi owak, ci doij icit ka lweny, pien Lubaŋa doŋ obetelo nyimwu pi neko mony pa jo Piliciti woko.”
Ruth 4:16 Daudi otiyo kit ma Lubaŋa ocike kwede, ci guneko mony pa jo Piliciti nia ki i Gibeon nio wa i Gejer.
Ruth 4:17 Nyiŋ Daudi oywekoromo lobo ducu, ci Rwot omiyo lworo omako rok ducu i kom Daudi.
Ruth 4:1 Tekwaro 15 Gikelo canduk pa Lubaŋa i Jerucalem (2 Cam 6.16-23)
Ruth 4:694 
Ruth 4:1 Daudi ogero odine i gaŋ kai pa Daudi, ci oyubo kabedo pi canduk pa Lubaŋa, ocako guro kema pire.
Ruth 4:2 Daudi dok owacci, “Dano mukene pe bitiŋo canduk pa Lubaŋa, ento Lulevi keken, pien Rwot yam oyerogi pi tino canduk pa Rwot ki pi tiyo bote matwal.”
Ruth 4:3 Daudi ocoko jo Icrael ducu otorogi i Jerucalem, pi kelo canduk pa Rwot i kabedone ma yam oyubo pire.
Ruth 4:4 Ci Daudi ocoko litino awobe pa Aron ki Lulevi kacel, gin ene:
Ruth 4:5 i kin likwayo pa Kokat, Uriel ma laditgi, kacel ki utmegine miya acel ki pyeraryo;
Ruth 4:6 i kin likwayo pa Merari, Acaya ma laditgi, kacel ki utmegine miya aryo ki pyeraryo;
Ruth 4:7 i kin likwayo pa Gercon, Joel ma laditgi, kacel ki utmegine miya acel ki pyeradek;
Ruth 4:8 i kin likwayo pa Elicapan, Cemaya ma laditgi, kacel ki utmegine miya aryo;
Ruth 4:9 i kin likwayo pa Kebron, Eliel ma laditgi, kacel ki utmegine pyeraboro;
Ruth 4:10 i kin likwayo pa Ujiel, Aminadab ma laditgi, ki utmegine miya acel ki apar wiye aryo.
Ruth 4:11 Daudi dok olwoŋo ajwagi Jadok ki Abiatar, ki Lulevi magi, Uriel, Acaya, Joel, Cemaya, Eliel ki Aminadab,
Ruth 4:12 ci owaco botgi ni, “Wun aye ludito kaka ma i dog odi pa kwarowu ma jo pa Levi; wulonnye kekenwu wubed maleŋ, wun kacel ki utmegiwu, wek wukel canduk pa Rwot, Lubaŋa pa Icrael, i kabedo ma atyeko yubone pire.
Ruth 4:13 I kare mukwono ca onoŋo Rwot Lubaŋa otugge i komwa, pien pe wun aye onoŋo wutiŋo i kare-nu, pien pe yam wapenyo doge i kit ma cik mito.”
Ruth 4:14 Kit meno ajwagi ki Lulevi gulonnye kekengi pi kelo canduk pa Rwot, Lubaŋa pa Icrael.
Ruth 4:15 Lulevi gucako tiŋo canduk pa Lubaŋa, gulebo ki talle i wi gwokgi, kit ma yam Moses ocikogi kwede, macalo Rwot owaco.
Ruth 4:16 Daudi dok ociko ludito pa Lulevi pi yero utmegigi wek gubed luwer ma gibigoyo jami wer maloŋo, naŋa ki opuk ki atego agoya-gu, me tino dwan malo ki yomcwiny.
Ruth 4:17 Kit meno Lulevi gucako yero Eman wod pa Joel, ka dok Acap wod pa Berekia ki i kin utmegine. I kin likwayo pa Merari guyero utmegigi magi, Etan wod pa Kucaya;
Ruth 4:18 ka dok guyero utmegigi ma i dul me aryo, gin aye Jekaria, Jajiel, Cemiramot, Jekiel, Uni, Eliab, Benaya, Maaceya, Matitia, Elipeleku ki Mikneya, ki lugwok- doggola Obed-edom ki Jeyel.
Ruth 4:695 
Ruth 4:19 Luwer magi Eman, Acap ki Etan ticgi obedo me goyo atego mola;
Ruth 4:20 Jekaria, Ajiel, Cemiramot, Jekiel, Uni, Eliab, Maaceya ki Benaya ticgi obedo me goyo naŋa i kit me Alamot;
Ruth 4:21 ento Matitia, Elipeleku, Mikneya, Obed-edom, Jeyel ki Ajajia gin ticgi obedo me telo wer ki opuk i kit me Ceminit.
Ruth 4:22 Kenania, ma en aye latelwer pa Lulevi, ticce me nyuto kit me wer pien en aye niaŋ maber.
Ruth 4:23 Berekia ki Elkana yam gin lugwok-doggola me canduk pa Lubaŋa.
Ruth 4:24 Cebania, Jocapat, Netanel, Amacai, Jekaria, Benaya ki Eleajar, ma gin ducu ajwagi, ticgi me kuto tum i nyim canduk pa Lubaŋa, Obed-edom ki Jekia gin bene gubedo lugwok-doggola me canduk pa Lubaŋa.
Ruth 4:25 Kit meno Daudi ki ludoŋo pa jo Icrael, ki ludito ma loyo jo alip, gucako wot me omo canduk me gicikke pa Rwot nia ki i ot pa Obed-edom ma cwinygi yom matek.
Ruth 4:26 Gucako tumo twoni abiro ki nyogi romi abiro, pien Lubaŋa okonyo Lulevi ma gutiŋo canduk me gicikke pa Rwot.
Ruth 4:27 Daudi onoŋo orukke ki jor me camanini maberre, macalo Lulevi ducu ma gutiŋo canduk pa Lubaŋa, kacel ki luwer, ki Kenana ma latel-wer pa luwer ducu; Daudi onoŋo otweyo pyere ki epod me camanini.
Ruth 4:28 Yam jo Icrael ducu gukelo canduk me gicikke pa Rwot kit meno, ma giwayo ma rwatte ki koko bila, ki tum, ki atego agoya-gu, kun giwero ki naŋa ki opuk-gu maloŋo.
Ruth 4:29 Ka canduk me gicikke pa Rwot obino wa i gaŋ kai pa Daudi, ci Mikal ma nya pa Caulo obolo wane woko ki i wan dirica oneno kabaka Daudi ka myelo ma cwinye yom, ci obedo ka cayo en ki i cwinye.
Ruth 4:1 Tekwaro 16
Ruth 4:1 Gukelo canduk pa Lubaŋa wa paco, gucibo i kema ma yam Daudi oguro pire; gucako tyero gitum awaŋa ki gityer lakwecwiny i nyim Lubaŋa.
Ruth 4:2 Ka Daudi otyeko tyero gitum awaŋa-gu ki gityer lakwecwiny, ci ocako lamo gum i kom lwak i nyiŋ Rwot.
Ruth 4:3 Lacen ocako poko jami ki jo Icrael ducu, co wa ki mon; dano acel acel gimiye mugati acel, ki riŋo anida, ki poki olok mutwone.
Ruth 4:4 Dok oketo Lulevi mogo pi bedo lutic i nyim canduk pa Rwot, pi lwoŋo nyiŋ Lubaŋa, pi pwoyo en ki pi pako Rwot, Lubaŋa pa Icrael.
Ruth 4:696 
Ruth 4:5 Acap aye laditgi, ki me aryone ma lube obedo Jekaria, Jeyel, Cemiramot, Jekiel, Matitia, Eliab, Benaya, Obed-edom ki Jeyel, gin aye lugo naŋa ki opuk. Acap onoŋo goyo atego agoya,
Ruth 4:6 ki Benaya ki Jakajiel ma ajwagi gin aye lukut tum teretere i nyim canduk me gicikke pa Rwot. Wer me pwoc pa Daudi (Jab 105.1-15;96.1-13;106.47-48)
Ruth 4:7 I kare meno en aye nino ma Daudi okwono ciko ni Acap ki utmegine gubed ka wero wer me pwoyo Rwot, kit man:
Ruth 4:8 Wumi pwoc bot Rwot, wulwoŋ nyiŋe, wumi ticce oŋene i rok ducu!
Ruth 4:9 Wuwer bote wer me pako en, wutit ticce me aura ducu!
Ruth 4:10 Wuket deyo i kom nyiŋe maleŋ; jo ma yenyo Rwot cwinygi obed yom!
Ruth 4:11 Wubin bot Rwot wek wunoŋ tek ki bote, wubed i nyime nakanaka.
Ruth 4:12 Wupo kom tic me aura ma en otiyo ducu, ginaura ma yam otiyo ki kop ma oŋolo,
Ruth 4:13 wun likwayo pa Abraim ma yam laticce, wun litino pa Yakobo ma en oyerowu.
Ruth 4:14 En aye Rwot Lubaŋawa; kop ma en oŋolo romo i lobo ducu.
Ruth 4:15 En cwinye omoko i kom gicikkene ma bedo nakanaka, i kom lok ma yam ociko, pi yatwak alip ki alip,
Ruth 4:16 en gicikke ma oketo ki Abraim, ki lok ma yam okwoŋo ki Icaka,
Ruth 4:17 ma omoko odoko cik bot Yakobo, wek obed gicikke ki Icrael matwal,
Ruth 4:18 kun wacci, “Abimiyo lobo Kanaan botwu, obed lobo me aleyawu.”
Ruth 4:19 I kare ma pud gin nok, ma welgi tidi, ma pud gin lubedo i lobo-nu,
Ruth 4:20 ma giwirre i kin rok mapatpat, ma gia i te ker acel, gikobo i rok mukene,
Ruth 4:21 Lubaŋa pe oye ŋat mo odiyogi; ojuko luker mapol pigi kun wacci,
Ruth 4:22 “Pe wugud kom jo ma an awirogi, pe wutim lunebina marac!”
Ruth 4:23 Wuwer bot Rwot, wun lobo ducu! wutit pi larre nino ducu.
Ruth 4:24 Wutuc deyone bot lurok, wutit ticce me aura bot rok ducu!
Ruth 4:25 Rwot aye dit, myero gipake twatwal, myero gilwore makato lubaŋa mukene-gu ducu.
Ruth 4:26 Pien lubaŋa pa lurok ducu gin cal jogi apaya, ento Rwot aye oketo polo.
Ruth 4:27 Deyo ki dit tye bote, tek ki yomcwiny tye ka ma en bedo iye.
Ruth 4:697 
Ruth 4:28 Wun kaka me rok ducu, wumi deyo bot Rwot, wumi deyo ki tek bot Rwot!
Ruth 4:29 Wumi deyo bot Rwot muporo nyiŋe; wukel gityer, wubin wa i nyime! Wuwor Rwot ki boŋo maleŋ;
Ruth 4:30 komwu omyel i nyime, wun lobo ducu; ada, lobo ocuŋ matek ma pe yeŋŋe.
Ruth 4:31 Polo iye obed yom lobo bene obed ma cwinye yom, dano guwac i kin lurok ni, “Rwot tye ka loc!”
Ruth 4:32 Wek nam omor, ki gin mupoŋ iye, poto bene oum, ki jami ducu ma tye iye!
Ruth 4:33 Yadi ma i buŋa ducu gibiwer ki yomcwiny i nyim Rwot, pien obebino ka ŋolo kop i kom lobo.
Ruth 4:34 Wumi pwoc bot Rwot, pien en ber; mar mere ma pe lokke bedo nakanaka!
Ruth 4:35 Wuwac bene ni, “Larwa, ai Lubaŋa lalarwa, icokwa ci ilarwa ki i kin lurok, wek wapwo nyiŋi maleŋ, waum ka wapaki.
Ruth 4:36 Gipwo Rwot, Lubaŋa pa Icrael, nia con ki con nio nino ma pe tum!” Lwak ducu gugamo ni, “Amen!” ci gupako Rwot. Giketo Lulevi pi tic i kom canduk pa Lubaŋa
Ruth 4:37 Daudi oweko Acap ki utmegine i nyim canduk me gicikke pa Rwot wek gubed ka tic kunnu i nyim canduk pa Rwot kit ma mitte kwede i nino acel acel,
Ruth 4:38 ka dok Obed-edom ki utmegine pyerabicel wiye aboro, kun Obed-edom wod pa Jedutun ki Koca gubedo lugwok-doggola.
Ruth 4:39 Dok oweko ajwaka Jadok ki utmegine ma gin ajwagi wa i nyim kema pa Rwot i ka woro Lubaŋa i wi got ma tye i Gibeon,
Ruth 4:40 pi tumo gitum awaŋa bot Rwot i wi keno tyer me gitum awaŋa, kun lubo lok ducu ma gicoyo i cik pa Rwot ma yam ociko ki io Icrael.
Ruth 4:41 Ki Eman ki Jedutun gunywako tic kwedgi, kacel ki jo mukene ma yam giyerogi ki nyiŋgi pi miyo pwoc bot Rwot pi mar mere ma bedo nakanaka.
Ruth 4:42 Eman ki Jedutun onoŋo gitye ki tura ki atego agoya pi wer agoya, ki jami agoya mukene ma gigoyo i kare me wero wer maleŋ, Litino awobe pa Jedutun yam giketogi pi gwoko doggola ot pa Rwot.
Ruth 4:43 Ci lwak ducu guket, dano acel acel odok i ode, ki Daudi bene odok i pacone ka lamo gum i kom jone.
Ruth 4:1 Tekwaro 17 Lubaŋa oketo gicikke ki Daudi (2 Cam 7.1-29)
Ruth 4:1 I kare ma doŋ Daudi obedo i ode, ocako waco bot lanebi Natan ni, “Nen ba, an doŋ abedo i ot baorcedar, ento canduk me gicikke pa Rwot pud bedo i kema.”
Ruth 4:698 
Ruth 4:2 Ci Natan odok Iye bot Daudi ni, “Tigin ducu ma tye i cwinyi, pien Lubaŋa tye kwedi.”
Ruth 4:3 Ento i dyewor acel-lu lok pa Rwot dok obino bot Natan ni,
Ruth 4:4 “Cit icitit bot laticca Daudi ni Rwot owaco kuman ni, ‘In pe ibigerra ot me bedo.
Ruth 4:5 Pien peya abedo i ot mo nia wa i kine ma atelo iye wi Icrael nio kwede wa onyoo-ni, ento abedo ka kobo nia ki i kema man nio wa i kema mukene, ki nia ki i kabedo man nio wa i kabedo mukene.
Ruth 4:6 Kabedo ducu ma abedo ka wirre iye ki jo Icrael ducu, an yam koŋ aloko lok mo bot luŋolkop me Icrael ma yam acikogi pi kwayo lwakka kun awacci, “Piŋo pe koŋ wugerra ot mo me bao cedar?” ‘
Ruth 4:7 Koni doŋ ibiwaco ki laticca Daudi ni, ‘Rwot me mony owaco kuman ni, an yam akwanyi ki kakwat i olet, ka ma ibedo ka leko iye romi, wek ibed laker ma loyo jona jo Icrael;
Ruth 4:8 dok abedo ka loŋŋe kwedi i kabedo ma icito iye ducu, abedo ka jwero lumerokki woko ki i nyimi. Dok abimiyo nyiŋi ywek, ma rom ki nyiŋ jo madito ma i wi lobo- ni.
Ruth 4:9 Dok abimiyo kabedo ki jona jo Icrael; ci abiketogi iye, wek doŋ gubed i kabedogi kikome, ma pe doŋ giyelogi matwal, wa lulweny magwa bene pe dok bipoto i komgi i kare mo, kit ma con ca,
Ruth 4:10 ma nia wa i kare ma con aketo luŋolkop ma guloyo jona jo Icrael; ci abitayo lumerok meri ducu. Ento atucci ni. Rwot bimiyo odi bedo madit.
Ruth 4:11 Ka kareni oromo me yweyo kacel ki kwarini, ci abiketo lakwaru mo ma bilubi bedo dit, ma ŋat acel i kom likwayi kikomi, ci abimoko kerre bedo matek.
Ruth 4:12 En aye bigerra ot, an abimoko komkerre bedo matwal.
Ruth 4:13 Abibedo wonne, ki en bibedo woda; pe abikwanyo mar mera ma pe lokke ki i kome, kit ma yam akwanyo ki i kom ŋat mutelo nyimi-ni.
Ruth 4:14 Ento abimoko en i oda ki i kerra matwal; ki komker mere bene bimoko matwal.’ “
Ruth 4:15 Natan otito bot Daudi kit lok magi ducu, ki kit ginanyuta ma onen bote ducu.
Ruth 4:16 Lacen Kabaka Daudi ocito obedo piny i nyim Rwot, ci owacci, “Ai Rwot Lubaŋa, an aŋa, oda kono gin aŋo, mumiyo ikonya nio wa onyoo-ni?
Ruth 4:17 Pud ibwono kony man ni tidi ki tuŋ boti, ai Lubaŋa; ibedo ka lok i kom oda kit ma bibedo kwede pi kare malac ma tye anyim, dok inyutta bene likwaya ma anyim, ai Rwot Lubaŋa.
Ruth 4:699 
Ruth 4:18 An Daudi dok abiwacci kit lok aŋo i kom deyo ma imiyo bota? Pien in iŋeya, an ma abedo laticci-ni.
Ruth 4:19 Pira keken, ai Rwot, dok pi cwinyi giri keni, omiyo itiyo gin madito magu ducu, pi miyo gin madito ducu ma kit man oŋene.
Ruth 4:20 Pe tye ŋatti mo macalo in, ai Rwot, dok pe tye Lubaŋa mo, kono in keken, kit ma yam wawinyo ki itwa-ni.
Ruth 4:21 Rok mene ma wi lobo ma rom ki joni jo Icrael, ma yam Lubaŋa ocito ka kokogi wek gubed jone, wek nyiŋi oywek pigi, pi tiyo gin madito ma miyo dano lworo, ki pi ryemo rok mapol kacel ki lubaŋagi i nyim lwakki, ma yam in ikokogi ki i Ejipt?
Ruth 4:22 In ityeko miyo lwakki jo Icrael gudoko joni nakanaka; dok in, ai Rwot, yam idoko Lubaŋagi.
Ruth 4:23 Ai Rwot Lubaŋa, kombeddi doŋ imok lok meri ma yam iwaco i koma ki i kom jo ma i oda matwal, ci doŋ itim kit ma ityeko waco-ni.
Ruth 4:24 Mok lok ma iwaco-ni, wek nyiŋi obed me adwora nakanaka kun giwacci, ‘Rwot Lubaŋa me mony, Lubaŋa pa Icrael, en aye Lubaŋa ma loyo Icrael,’ ki ot pa laticci Daudi bimoko i nyimi matwal.
Ruth 4:25 Pien in, Lubaŋa, ityeko nyuto bota ni ibimiyo oda bedo madit; mumiyo an laticci alimo tekcwiny me kela lega man i nyimi.
Ruth 4:26 Ai Rwot, in aye Lubaŋa, ci in doŋ ityeko cikke me timo gin man maber pira.
Ruth 4:27 Pi meno, mi gum i kom dano ma i oda ki yomcwiny, wek likwaya gumedde ameda ki bedo i nyimi nakanaka; pien gin ma in imiyo gum, gumme bedo nakanaka, ai Rwot.”
Ruth 4:1 Tekwaro 18 Daudi omedo kerre malac (2 Cam 8.1-14)
Ruth 4:1 Lacen Daudi dok otayo jo Piliciti, ocako loyogi, ci omayo Gat ki gaŋi matino ma i ŋete ki i ciŋ jo Piliciti.
Ruth 4:2 Daudi dok otayo jo Moab, ci jo Moab gudoko luticce, kun giculo mucoro bote.
Ruth 4:3 Daudi dok otayo Adadejer kabaka me Joba, ma yo tun Kamat, ma yam ocito ka cibo got me po en i dog kulu Euprate.
Ruth 4:4 Daudi omako gadigadi lwennye alip acel, ki wegi aguragura alip abiro, ki askari ma giwoto ki tyengi alip pyeraryo oŋolo odoŋ tyen aguraguragi ducu ma yam giywayo gadigadi Lwenygi, ento oweko mogo manok odoŋ ma romo ywayo gadigadi miya acel.
Ruth 4:5 Ka jo Ciria me Damaciko gubino ka konyo kor Adadejer kabaka me Joba, Daudi oneko jo Ciria alip pyeraryo wiye aryo.
Ruth 4:700 
Ruth 4:6 Daudi oketo lumony i cel gogo i lobo Ciria ma i te loc me Damaciko; ci jo Ciria gudoko lutic pa Daudi, kun giculo mucoro bote. Rwot obedo ka miyo tek me bwoyo lobo bot Daudi ka ma yam ocito iye ducu.
Ruth 4:7 Daudi oyako lwak kwodi me jabu ma yam lwak pa Adadejer tiŋogi, ci oterogi i Jerucalem.
Ruth 4:8 Daudi oyako lwak mola mapol ki i gaŋi magi, Tibat ki Kun, ma onoŋo yam gaŋi pa Adadejer. Man aye mola ma yam Solomon otiyo kwede nam me mola, ki wir, ki agulu mola-gu.
Ruth 4:9 Ka cen Tou kabaka me Kamat owinyo ni Daudi otyeko tayo mony pa Adadejer woko ducu liweŋ,
Ruth 4:10 ci ocwalo wode Adoram bot kabaka Daudi ka mote, ki pi pwoyo en pi lweny i kom Adadejer ki pi loyo en woko; pien yam Adadejer obedo ka lweny ki Tou tyen mapol. Dok ocwalo lwak jami mapol me jabu, ki me ryal ki me mola-gu;
Ruth 4:11 jami meno bene kabaka Daudi yam odyerogi bot Rwot, kacel ki ryal ki jabu ma yam oyakogi nia ki i rok ducu, nia wa i lobo Edom, Moab, ki bot jo Ammon ki jo Piliciti ki jo Amalek.
Ruth 4:12 Dok Abicai wod pa Jeruya oneko jo Edom alip apar wiye aboro i nota me Kado.
Ruth 4:13 Ci oketo lumony i cel gogo i Edom; ci jo Edom ducu gudoko lutic pa Daudi. Rwot omiyo Daudi obwoyo lobo ka ma yam ocito iye ducu. Ludito pa Daudi (2 Cam 8.15-18;20.23-26)
Ruth 4:14 Daudi oloyo jo Icrael ducu kit meno; obedo ka ŋolo kop atir dok kakare i kom lwakke ducu.
Ruth 4:15 Joab wod pa Jeruya obedo ladit me mony; ki Yekocapat wod pa Akilud obedo laco lok ma timme;
Ruth 4:16 Jadok wod pa Akitub ki Akimelek wod pa Abiatar gubedo ajwagi; Cavica obedo karan,
Ruth 4:17 ki Benaya wod pa Yekoyada obedo ladit ma loyo jo Keret ki jo Pelet; ki awobe pa Daudi gubedo ludito ma loyo tic pa kabaka.
Ruth 4:1 Tekwaro 19 Daudi oloyo jo Ammon ki jo Ciria (2 Cam 10.1-19)
Ruth 4:1 Ka man otum, Nakac kabaka pa jo Ammon oto woko, ci wode oleyo ka tyene.
Ruth 4:2 Daudi owacci, “Abinyuto cwiny me mar bot Kanun wod pa Nakac, kit ma yam wonne onyuto cwiny me mar bota-ni.” Mumiyo Daudi ocwalo lukwena bote ka
Ruth 4:701  kweyo cwinye pi to pa wonne, Lutic pa Daudi guo bot Kanun i lobo pa jo Ammon ka kweyo cwinye.
Ruth 4:3 Ento rwodi pa jo Ammon guwaco bot Kanun ni, “In itamo ni Daudi ocwalo lukwe cwinyi pi keto deyo i kom woru? Daudi mono pe ocwalo luticce ka ŋiyo piny, ki ka turo gaŋ, ki pi roto lobo ducu?”
Ruth 4:4 Kit meno omiyo Kanun omako lutic pa Daudi, ci olyelo yer tikgi, ka dok oŋolo dye boŋogi i kom pyergi, ka ocwalogi kwede woko; ci gucito.
Ruth 4:5 Ka gitito bot Daudi pi jo meno, ci ocwalo dano ka jologi, pien onoŋo gitye ki lewic madwoŋ twatwal. Ci kabaka owacci, “Koŋ wubed i Jeriko, nio ka yer tikwu otwi olot, ka doŋ wudwog kany.”
Ruth 4:6 Ka jo Ammon guneno ni pigi odoko ŋwe marac bot Daudi, ci Kanun ki jo Ammon gucwalo ryal ma romo talanta alip acel ka wilo gadigadi lweny ki wegi aguragura ki bot jo Mecopotamia, wa ki i lobo Arammaaka, ki i Joba.
Ruth 4:7 Ci guwilo gadigadi lweny alip pyeradek wiye aryo, ki kabaka me Maaka bene, ma onoŋo obino ki monnye, ogony i nyim Medeba. Jo Ammon bene gucokke ki i gaŋigi, gubino ka lweny.
Ruth 4:8 Ka Daudi owinyo pigi, ci ocwalo Joab kacel ki mony pa twoni oteka lweny ducu.
Ruth 4:9 Ci jo Ammon gubino gurwayo cok ka guryeyo i dog gaŋ; luker ma gubino guryeyo kengi, i dye bar.
Ruth 4:403 
Ruth 4:10 Ka Joab oneno mony okace woko ryoryo, tuŋ nyime ki yo tuŋ ŋeye bene, ci oyero jo Icrael ma oyita lweny, ocako ryeyogi gukemo jo Ciria;
Ruth 4:11 oketo jo mudoŋŋe bot ominne Abicai, gin bene guryeyo gukemo jo Ammon.
Ruth 4:12 Joab owacci, “Ka ce jo Ciria gubedo tek i koma, ci ibikonya, ento ka jo Ammon aye gubedo tek i komi, an abikonyi.
Ruth 4:13 Bed oteka ma cwinye nwaŋ, wek walweny pi lutuwa, ki pi gaŋi pa Lubaŋawa, Rwot bene otim gin ma oneno ni ber.”
Ruth 4:14 Kit meno Joab ki jo ma gitye kwede ducu gurwayo cok ka lweny i kom jo Ciria; ci jo Ciria guriŋo woko ki i nyime.
Ruth 4:15 Ka jo Ammon guneno jo Ciria guriŋo woko, ci gin bene gucako riŋo woko ki i nyim Abicai omin Joab, gudonyo wa i gaŋ, Ci Joab obino i Jerucalem.
Ruth 4:16 Ento ka jo Ciria guneno jo Icrael guloyogi, gucwalo lukwena ci gukelo jo Ciria ma gitye loka Euprate, kacel ki Copak ma lawimony pa Adadejer ma latel wigi.
Ruth 4:17 Ka gitito pigi bot Daudi, ci en bene ocoko jo Icrael ducu oŋolo kwedgi kulu Jordan, ci obino i komgi, oryeyo monnye orwayo i komgi. Ka Daudi doŋ oryeyo monnye, orwayo kom jo Ciria, gucako lweny kwede.
Ruth 4:702 
Ruth 4:18 Jo Ciria gucako riŋo woko ki i nyim Icrael; Daudi oneko jo Ciria ma romo riŋo ki gadigadi lweny alip abiro, ki askari ma woto ki tyengi alip pyeraŋwen, ka dok oneko Copak ladit me monygi bene.
Ruth 4:19 Ka lutic pa Adadejer guneno jo Icrael gutyeko loyogi woko, ci guketo kuc i kingi ki Daudi, ci gudoko luticce. Kit meno jo Ciria pe dok gubedo ki miti me konyo jo Ammon i kare mo.
Ruth 4:1 Tekwaro 20 Daudi omako Raba (2 Cam 12.26-31)
Ruth 4:1 I dog oro ma en aye kare ma luker gicito kwede ka mony, Joab ocako telo wi mony, guneko lobo pa jo Ammon woko, ka dok gubino gurumo gaŋ Raba. Ento Daudi yam odon i Jerucalem. Joab olwenyo i kom Raba, ci oloyo.
Ruth 4:2 Ci Daudi okwanyo lalukana me jabu ki i wi kabakagi; pekke romo ratili miya acel, got me wei bene onoŋo tye iye. Ci gicibo i wi Daudi. Dok okelo jami ma giyako i gaŋ meno madwoŋ twatwal.
Ruth 4:3 Dok okelo jo ma giyakogi ki i gaŋ meno, ci oketogi ka tic ki mucumeno ki cururu nyonyo ki latoŋ-gu, Daudi obedo ka timo jo ma i gaŋi pa jo Ammon ducu kit meno. Ci Daudi ki lwak ducu gucako dok cen wa i Jerucalem. Jo pa Daudi guneko oteka lweny (2 Cam 21.18-22)
Ruth 4:4 Lacen lweny dok ocakke i kom jo Piliciti ma i Gejer; ci Cibekai ma Lakucat oneko Cipai woko, ma onoŋo en ŋat acel ma i kin likwayo pa twon oluma-ni; yam giloyo jo, Piliciti kit meno.
Ruth 4:5 Ka lweny dok ocakke i kom jo Piliciti; ci Elkanan wod pa Jair oneko Lami ma omin Goliac ma jo Gat, ma bol toŋŋe rom ki rii yat lacwe boŋo.
Ruth 4:6 Lweny dok obedo i Gat ka ma tye iye dano mo ma oputte mabor liwawo, ma tye ki nyig ciŋe abicel, ki nyig tyene bene abicel, tuŋ ryoryo ducu, ci nyig Lwete ducu romo pyeraryo wiye aŋwen; en bene yam lakwar twoni oluma-nu.
Ruth 4:7 Ka okatti ka nywaro jo Icrael ki ŋala, ci Yonacan wod pa Cimea ma omin Daudi oneko en woko.
Ruth 4:8 Jo man gin likwayo pa twoni oluma ma i Gat; gin ducu Daudi kacel ki luticce gutyekogi woko.
Ruth 4:1 Tekwaro 21 Daudi okwano wei jo Icrael ki Juda (2 Cam 24.1-25)
Ruth 4:1 Catan ocuŋ ka lweny i kom Icrael, ocako piyo Daudi pi kwano wel jo Icrael.
Ruth 4:703 
Ruth 4:2 Kit meno Daudi owaco bot Joab ki ludito me mony ducu ni, “Wucit ka kwano wei jo Icrael, cakke ki i Beer-ceba nio kwede wa i Dan, ci wudwok lokke bota, wek aŋe welgi.”
Ruth 4:3 Ento Joab ojuko Daudi kun owaco ni, “Myero Rwot Lubaŋa aye omed wei lwak tyen miya kulu, kit ma doŋ gidwoŋ-ŋi! Pe gin ducu lwakki, rwoda kabaka, gin ducu luticci, rwoda. Ci piŋo imito lakit tim macalo man i Piŋo imito kela bal i kom Icrael?”
Ruth 4:4 Ento lok pa kabaka obedo tek makato pa Joab. Omiyo Joab oa ocito orumo lobo Icrael ducu, ka odwogo kwede cen i Jerucalem.
Ruth 4:5 Ka Joab ocako miyo wel lwak ma okwano-ni bot Daudi. Jo Icrael ducu onoŋo giromo milion acel ki alip miya acel ma gin wegi pala lucwan, ki i Juda giromo alip miya aŋwen ki pyerabiro ma gin wegi pala lucwan.
Ruth 4:6 Ento Joab pe okwano wel jo pa Levi ki pa Benjamin, pien onoŋo cwiny Joab dag cik pa kabaka.
Ruth 4:7 Ento cwiny Lubaŋa pe obedo yom i kom lok meno; ocako neko jo Icrael.
Ruth 4:8 Ci Daudi ocako bako doge bot Lubaŋa kun waco ni, “Abalo twon bal mo madit pi gin ma doŋ atyeko tiyone. Kombeddi doŋ alegi, ikwany roc pa laticci woko; pien atimo lok man me miŋo twatwal.”
Ruth 4:9 Rwot ocako lok ki Gad, ma lanen pa Daudi, kun wacci,
Ruth 4:10 “Cit iciwac bot Daudi ni, ‘Rwot owaco kuman ni, Amiyi lok adek; in ikwany acel ki i kingi, wek ami opot i komi.’ “
Ruth 4:11 Kit meno Gad obino bot Daudi ci otitte lok meno ni, “Rwot owaco kuman ni ‘Kwany acel ma imitone!
Ruth 4:12 Imito kec opot pi mwaka adek; nyo lumerokwu oryemwu pi dwe adek, kun ginekowu ki pala lucwan; nyo pala pa Rwot aye opot i loboni ki two gemo pi nino adek kulu, kun lamalaika pa Rwot neko jo ma i lobo Icrael tyeko woko ducu?’ In doŋ itam kit lok ma abidok kwede bot ŋat ma ocwala boti-ni.”
Ruth 4:13 Daudi owaco bot Gad ni, “An doŋ adonyo i twon can madit ma pe wacce; wek apot i cin Rwot, pien kicane dwoŋ; ento pe apot i cin dano.”
Ruth 4:14 Kit meno Rwot ocako cwalo two gemo opoto i kom Icrael; ci jo Icrael guto ma romo co alip pyerabiro.
Ruth 4:15 Ci Lubaŋa ocwalo lamalaika i kom Jerucalem pi tyekone woko; ento ka doŋ mito tyekone, ci Rwot oneno, ci oŋut i kom gin marac man, ci ojuko lamalaika ma lanek piny-nyi woko, kun wacci, “Man doŋ oromo, doŋ ikul ciŋi piny.” Lamalaika pa Rwot onoŋo ocuŋ i ŋet laro moyo pa Oman ma jo Jebuc.
Ruth 4:704 
Ruth 4:16 Ka Daudi otiŋo waŋe malo ci oneno lamalaika pa Rwot ocuŋ i kin lobo ki polo, kun ciŋe owoto pala lucwan otiŋo i kom Jerucalem. Ci Daudi ki ludoŋo ducu, gucako ruko boŋo cola, gupoto kwede piny aryeba cwiny.
Ruth 4:17 Daudi owaco bot Lubaŋa ni, “Pe an aye yam aciko pi kwano wel lwak? An aye yam abalo atyeko tiyo roc madit twatwal, ento lwak romi man, gutimo kit roc aŋo? Alegi ni, wek ciŋi opot i koma ki i kom ot pa kwara keken; pe iwek two gemo opot wa i kom lwakki.”
Ruth 4:18 Lamalaika pa Rwot dok ociko Gad ni owac ki Daudi wek ocit ka caŋo keno tyer pi Rwot i laro moyo pa Oman ma jo Jebuc.
Ruth 4:19 Daudi ocito kunnu pi lok pa Gad, ma onoŋo oloko kit ma Rwot ocike kwede.
Ruth 4:20 I kare-nu onoŋo Oman tye ka dino ŋano; ka olokke ci oneno lamalaika, awobene aŋwen ma yam gitye kwede gukanne woko.
Ruth 4:21 Ka Daudi woto cito bot Oman, ci Oman oneno; ka oneno Daudi ci oa ki i laro ocito bot Daudi, omiye woro kun oryebbe piny i nyime.
Ruth 4:22 Daudi owaco bot Oman ni, “Miya kabedo man me laro moyo wek acan iye keno tyer pi Rwot, miya awil pi welle kikome, wek two gemo oke woko i kom lwak.”
Ruth 4:23 Omao owaco bot Daudi ni, “Ber iter; wek in, rwoda kabaka, ityer iye gin ma ineno ni ber; nen amiyo twon me gitum awaŋa, ki opam ladin bel me yen, ki nyig ŋano me gityer me moko kwon; amiyogi ducu.”
Ruth 4:24 Ento kabaka Daudi ogamo dog Oman ni, “Pe kumeno, ento abiwilo i welle kikome; pe abityero jamini ma pe mera bot Rwot, pe abimiyo gitum awaŋa ma pe awilo ki Limma.”
Ruth 4:25 Kit meno Daudi ocako miyo bot Oman cekel me jabu miya abicel ma gipimo pekgi pi wilo kabedo-nu.
Ruth 4:26 Ci Daudi ocako caŋo keno tyer pi Rwot kunnu, ka otyero gitum awaŋa ki gitum lakwecwiny-gu, ocako lwoŋo iye nyiŋ Rwot, ci Rwot odok iye ki mac ma oa i polo ma obino i kom keno tyer me gitum awaŋa.
Ruth 4:27 Rwot ociko lamalaika, ci orwako pala lucwanne i akurane. Daudi oyero kabedo pi ot pa Lubaŋa
Ruth 4:28 I kare meno, ka Daudi oneno ni Rwot otyeko dokke iye ki i laro moyo pa Oman ma jo Jebuc, ci obedo ka tyero gitumme ducu kunnu.
Ruth 4:29 Pien kema pa Rwot ma Moses yam oti yo i tim, ki keno tyer me gitum awaŋa bene onoŋo pud gitye wa i kabedo me woro Lubaŋa i wi got ma tye Gibeon;
Ruth 4:30 ento Daudi yam pe cito kunnu ka penyo dog Rwot Lubaŋa, pien obedo ka lworo pala lucwan pa lamalaika pa Rwot.
Ruth 4:705 
Ruth 4:1 Tekwaro 22
Ruth 4:1 Daudi dok owacci, “Ot pa Rwot Lubaŋa bibedo kany, ki keno tyer me gitum awaŋa pi jo Icrael bene bibedo kany.” Daudi oyubo pi gero ot pa Lubaŋa
Ruth 4:2 Daudi ociko pi coko lurok ma onoŋo gibedo i lobo Icrael, ci oketo lupa-godi ka yubo godi ma gipayogi mabeco pi gero ot pa Lubaŋa.
Ruth 4:3 Daudi dok okano lwak nyonyo madwoŋ me yubo mucumar pi guro kika me dog gaŋ, ki okol latwe bao, ki lwak mola madwoŋ ma pekke pe pimme,
Ruth 4:4 ki lwak bao cedar ma welle pe kwanne, pien jo Cidon ki jo Turo gukelo bot Daudi bao cedar madwoŋ twatwal.
Ruth 4:5 Pien Daudi yam owacci, “Latinna Solomon pud tidi, peya tye ki ŋec mo, dok ot ma gibigero pi Rwot myero obed me deyo makato ducu, wek ywekane ki deyone orom lobo ducu; mumiyo an aye ayubo kit gerone.” Pienne Daudi ocako yubo lwak jami madwoŋ twatwal ma pud kwo.
Ruth 4:6 Ka dok olwoŋo wode Solomon, ociko en pi gero ot pa Rwot Lubaŋa pa Icrael.
Ruth 4:7 Daudi owaco ki Solomon ni, “Woda, onoŋo abedo ki tam i cwinya pi gero ot mo pi nyiŋ Rwot Lubaŋa.
Ruth 4:8 Ento lok pa Rwot yam obino bota kun wacci, ‘In doŋ ityeko oyo lwak remo mapol, dok ibedo ka Lwenyo lweny madito-gu; pe ibigero ot mo pi nyina, pien ityeko oyo lwak remo madwoŋ i nyima ki i wi lobo.
Ruth 4:9 Nen ba, ibinywalo latin laco; en bibedo ki kuc, abimiye kuc ma lumerokke ducu pe gibiyele; pienno nyiŋe bibedo Solomon, dok abimiyo kuc ki yweyo bot Icrael i karene.
Ruth 4:10 En aye bigero ot pi nyiŋa, En bibedo woda, ki an abibedo wonne, dok abimoko komkerre bedo i Icrael matwal.’
Ruth 4:11 Iyo latinna, Rwot obed kwedi, wek ityek gero ot pa Rwot Lubaŋani, kit ma yam oloko kwede i komi-ni.
Ruth 4:12 Atikane, Rwot aye myero omiyi ryeko ki niaŋ matut, wek ibed ka lubo cik pa Rwot Lubaŋani ka en doŋ omiyi dit me loyo Icrael.
Ruth 4:13 Dok ibilimo gum ka ce ibedo ka gwoko kit cik ducu ki ŋol ducu ma cen Rwot ociko ki Moses pi jo Icrael. Bed oteka ma cwinyi nwaŋ. Pe ilwor; cwinyi pe opoti.
Ruth 4:14 Nen an doŋ ayelle mada ci doŋ atyeko yubo jami magi pi ot pa Rwot: jabu ma romo talanta alip miya acel, ryal ma romo talanta milion acel, ki mola ki nyonyo ma pekke pe pimme, pien gidwoŋ twatwal; ka dok ayubo bao ki got-gu, In dok imed mu kene i komgi.
Ruth 4:706 
Ruth 4:15 Dok it ye ki lwak lutic mapol: I upa-godi, lugedo ki godi, lupac ki ludiro tic ducu ma welgi pe kwanne, ki jo ma gikwiri i ticgi,
Ruth 4:16 ma gitiyo ki jabu, ki ryal-gu, ki mola ki nyonyo-gu, Doŋ ia malo icak tic cut! Rwot obed kwedi.”
Ruth 4:17 Daudi dok ociko ludito ma i Icrael ducu pi konyo wode Solomon kun wacci,
Ruth 4:18 “Rwot Lubaŋa tye kwedwu? Dok pe en aye omiyowu kuc i kabedo ducu? En aye otyeko miyo wegi lobo-ni i ciŋa; dok lobo doŋ gitayo ki i nyim Rwot ki i nyim lwakke.
Ruth 4:19 Iyo, kombeddi doŋ wuket tamwu ki cwinywu ka yenyo Rwot Lubaŋawu. Doŋ wutwarre malo wuciger kabedo maleŋ pa Rwot Lubaŋa, ka wek canduk me gicikke pa Rwot ki jami pa Lubaŋa maleŋ-gu ducu gikelgi wa i ot ma doŋ gigero pi nyiŋ Rwot.”
Ruth 4:1 Tekwaro 23
Ruth 4:1 Ka Daudi doŋ oti ma mwakane doŋ dwoŋ, ci ocako keto wode Solomon obedo kabaka ma loyo Icrael. Lwak dul pa Lulevi ki ajwagi ki dog ticgi
Ruth 4:2 Daudi ocoko ludito ma i Icrael ducu, kacel ki ajwagi ki Lulevi.
Ruth 4:3 Gikwano Lulevi ducu ma ditogi romo mwaka pyeradek dok kwede malo, ci wel co ducu oromo alip pyeradek wiye aboro.
Ruth 4:4 Daudi owacci, “Jo alip pyeraryo wiye aŋwen ki i komgi gibiketogi ka tic i ot pa Rwot; jo alip abicel gibibedo jagi ki luŋolkop;
Ruth 4:5 jo alip aŋwen gibibedo lugwok-doggola, ki jo alip aŋwen gibipako Rwot ki jami wer ma yam atiyo pi pake kwede.”
Ruth 4:6 Ci Daudi opokogi i dul muporo awobe pa Levi, Gercom, Kokat ki Merari.
Ruth 4:7 Litino awobe pa Gercom gin aye Ladan ki Cimei.
Ruth 4:8 Litino awobe pa Ladan gin aye Jekiel ma laditgi, ki Jetam ki Joel, gin adek.
Ruth 4:9 Litino awobe pa Cimei gin aye Celomot, Kajiel ki Karan, gin adek. Magi gin aye ludito kaka pa Ladan ma i odi pa kwarogi.
Ruth 4:10 Litino awobe pa Cimei gin aye Jakat, Jina, Jeuc ki Beria. Jo aŋwen-nu gin aye litino awobe pa Cimei.
Ruth 4:11 Jakat aye onoŋo laditgi, ki me aryone Jija; ento Jeuc ki Beria pe gunywalo awobe mapol, mumiyo gikwanogi macalo dog ot ma kwarogi acel.
Ruth 4:12 Litino awobe pa Kokat gin aye Amram, Ijar, Kebron ki Ujiel, gin aŋwen.
Ruth 4:707 
Ruth 4:13 Litino awobe pa Amram gin aye Aron ki Moses. Aron gibolle tic me kwero jami maleŋ makato, wek en ki litino awobene guwan odok eceta i nyim Rwot matwal, dok guti bote, gulam gum i nyiŋe matwal.
Ruth 4:14 Ento litino awobe pa Moses ma dano pa Lubaŋa yam gikwanogi i kin kaka pa Levi.
Ruth 4:15 Litino awobe pa Moses gin aye Gercom ki Eliejer.
Ruth 4:16 Litirro awobe pa Gercom: Cebuel aye laditgi.
Ruth 4:17 Litino awobe pa Eliejer: Rekabia aye laditgi. Eliejer pe onywalo litino awobe mukene, ento Rekabia onywalo litino awobe mapol mada.
Ruth 4:18 Litino awobe pa Ijar, Celomit aye laditgi.
Ruth 4:19 Litino awobe pa Kebron gin aye Jeria ma laditgi, ki me aryone Amaria, me adekke Jakajiel, ki me aŋwenne Jekameam.
Ruth 4:20 Litino awobe pa Ujiel gin aye Mika ma laditgi, ki me aryone Icia.
Ruth 4:21 Litino awobe pa Merari gin aye Makali ki Muci. Litino awobe pa Makali gin aye Eleajar ki Kic.
Ruth 4:22 Eleajar oto ma pe onywalo awobe, onywalo anyira keken; ento ludoggolagi ma awobe pa Kic aye gunyomogi.
Ruth 4:23 Litino awobe pa Muci gin aye Makali, Eder ki Jeremot, gin adek.
Ruth 4:24 Magi aye litino awobe pa Levi ma i odi pa kwarogi, ma gin ludito kaka ma i odi pa kwarogi kit ma yam gicoyogi kwede, ma lubo wei ki nyiŋ dano ki acel acel ma ditogi romo mwaka pyeraryo dok kwede malo, ma gibedo ka tiyo tic i ot pa Lubaŋa.
Ruth 4:25 Pien Daudi onoŋo owacci, “Rwot Lubaŋa pa Icrael doŋ omiyo kuc ki jone; en doŋ bedo: i Jerucalem matwal.
Ruth 4:26 Pi meno Lulevi pe doŋ gimitogi pi tiŋo kema pa Rwot, kadi jami mo ma gitiyo kwede.”
Ruth 4:27 Pi lok ma Daudi oloko me agikkine omiyo gicoyo wel Lulevi ma ditogi romo mwaka pyeraryo ki dok kwede malo.
Ruth 4:28 En dok owacci, “Ticgi bibedo me konyo awobe pa Aron ka tic i ot pa Rwot, kun gigwoko dyekal ki kicika odi matinone, gilonyo jami maleŋ ducu, dok gitiyo kit tic mu kene ducu ma i ot pa Lubaŋa.
Ruth 4:29 Dok ikonyo bene ki kela mugati ma giketo i nyim Rwot, ki moko kwon me gityer me moko kwon, ki capat mareppe ma tobi pe iye, ki gityer me moko kwon ma gitedo i otako nyonyo, ki gityer me moko kwon ma girubo ki moo, ki gin pimo pek ki dwoŋ pa jami mapatpat.
Ruth 4:708 
Ruth 4:30 Gin gibicuŋ ka miyo pwoc ki pak bot Rwot odiko odiko, ki otyeno otyeno bene kumeno,
Ruth 4:31 ki i kare ducu ma gityero gitum awaŋa bot Rwot i cen cabit, ki i por dwe, ki i nino maditogu, gibicuŋ i nyim Rwot kare ducu, kun gilubo wel jo ma giciko.
Ruth 4:32 Gibigwoko kema me rwatte ki kabedo maleŋ kit meno, dok gibikonyo utmegigi, awobe pa Aron, i ticgi ma i ot pa Rwot.”
Ruth 4:1 Tekwaro 24
Ruth 4:1 Dul pa likwayo pa Aron gin ene. Litino awobe pa Aron gin aye Nadab, Abiu, Eleajar ki Itamar.
Ruth 4:2 Ento Nadab ki Abiu guto i kare ma wongi pud kwo, litinogi bene pe, mumi yo Eleajar ki Itamar gudoko ajwagi pa Lubaŋa.
Ruth 4:3 Ci Daudi opokogi muporo dog ticgi ma giyerogi iye, kun jo ma gukonye gin aye Jadok ma i kin likwayo pa Eleajar, ki Akimelek ma i kin likwayo pa Itamar.
Ruth 4:4 Doŋ macalo ginoŋo jo madito mapolle i kin likwayo pa Eleajar makato ma i kin likwayo pa Itamar, gupoko ludito kaka ma i dog odi pa kwarogi apar wiye abicel pi likwayo pa Eleajar, ki ludito kaka ma i odi pa kwarogi aboro pi likwayo pa Itamar.
Ruth 4:5 Gipokogi ki bolo kwir, marom, pien ludito me kabedo maleŋ ki ludito pa Lubaŋa yam gubedo i kin likwayo pa Eleajar ki i kin likwayo pa Itamar bene.
Ruth 4:6 Cemaya wod pa Netanel ma Lalevi, ma obedo karan, yam ocoyo nyiŋgi ki i nyim kabaka, ki i nyim rwodi, ki ajwaka Jadok, ki Akimelek wod pa Abiatar, ki ludito kaka ma i odi pa kwaro pa ajwagi ki pa Lulevi; yam guyero dog ot pa kwarogi acel pi Eleajar ki acel giyero pi Itamar.
Ruth 4:7 Kwir mukwoŋo opoto i kom Yekoyarib, ki me aryo i kom Jedaya,
Ruth 4:8 me adek i kom Karim, me aŋwen i kom Ceorim,
Ruth 4:9 me abic i kom Malkija, me abicel i kom Mijamin,
Ruth 4:10 me abiro i kom Kakoj, me aboro i kom Abija,
Ruth 4:11 me aboŋwen i kom Yecwa, me apar i kom Cekania,
Ruth 4:12 me apar wiye acel i kom Eliacab, me apar wiye aryo i kom Jakim,
Ruth 4:13 me apar wiye adek i kom Kupa, me apar wiye aŋwen i kom Jecebeab,
Ruth 4:14 me apar wiye abic i kom Bilga, me apar wiye abicel i kom Imer,
Ruth 4:15 me apar wiye abiro i kom Kejir, me apar wiye aboro i kom Kapijej,
Ruth 4:16 me apar wiye aboŋwen i kom Petakia, me pyeraryo i kom Jekejikel,
Ruth 4:709 
Ruth 4:17 me pyeraryo wiye acel i kom Jakin, me pyeraryo wiye aryo i kom Gamul,
Ruth 4:18 me pyeraryo wiye adek i kom Delaya, me pyeraryo wiye aŋwen i kom Maajia.
Ruth 4:19 Dog tic ma giyero jo magi iye obedo me donyo i ot pa Rwot, kun gilubo cik ma yam kwarogi Aron oketo pigi, macalo Rwot Lubaŋa pa Icrael yam ociko en kwede.
Ruth 4:20 Lok kom likwayo pa Levi mudoŋŋe: i kin likwayo pa Amram giyero Cubael; ki i kin likwayo pa Cubael giyero Jedeya.
Ruth 4:21 Likwayo pa Rekabia: i kin likwayo pa Rekabia giyero Icia ma laditgi.
Ruth 4:22 I kin likwayo pa Ijar giyero Celamot; i kin likwayo pa Celamotgiyero Jakat.
Ruth 4:23 I kin likwayo pa Kebron giyero Jeria ma laditgi, me aryone Amajia, me adek Jakajiel, me aŋwen Jekameam.
Ruth 4:24 I kin likwayo pa Ujiel giyero Mika; i kin likwayo pa Mika giyero Camir.
Ruth 4:25 Omin Mika en aye Icia; i kin likwayo pa Icia giyero Jekaria.
Ruth 4:26 I kin likwayo pa Merari giyero Makali ki Muci. I kin likwayo pa Jajia giyero Beno.
Ruth 4:27 Likwayo pa Merari gin aye Jajia, Beno, Cokam, Jakur ki Ibri.
Ruth 4:28 I kin likwayo pa Makali giyero Eleajar ma pe onywalo awobe.
Ruth 4:29 I kin likwayo pa Kic giyero Jeramel.
Ruth 4:30 I kin likwayo pa Muci giyero Makali, Eder ki Jerimot. Magi gin aye likwayo pa jo Levi, kun lubo dog odi pa kwarogi.
Ruth 4:31 Jo magi bene, ludito kaka ma i dog odi pa kwarogi acel acel gubolo kwir, kun ladit bolo kacel ki utmegine matino, macalo utmegigi ma likwayo pa Aron gubolo ki i nyim kabaka Daudi, Jadok, Akimelek ki ludito kaka ma i dog odi pa kwaro pa ajwagi ki pa Lulevi.
Ruth 4:1 Tekwaro 25 Dul pa luwer
Ruth 4:1 Daudi ki ludito ma loyo tic gubolo tic ki jo mogo ma i kin likwayo pa Acap, pa Eman ki pa Jedutun, wek gutit lok pa Lubaŋa macalo lunebi ki opuk ki naŋa ki atego agoya-gu, Nyiŋ jo ma yam gitiyo tic man, ki dog ticgi gin ene:
Ruth 4:2 i kin litino pa Acap, Jakur, Yucepu, Netania ki Acarela, ma litino pa Acap, Acap aye telogi i wer, kun tito lok ma a ki bot Lubaŋa, i te cik pa kabaka.
Ruth 4:3 Litino pa Jedutun gin Gedalia, Jeri, Jecaya, Cimei, Kacabia ki Matitia, gin abicel, ma wongi Jedutun aye telogi i wer, kun tito lok a ma ki bot Lubaŋa ki opuk pi miyo pwoc bot Rwot.
Ruth 4:710 
Ruth 4:4 Litino pa Eman gin Bukia, Matania, Ujiel, Cebuel, ki Jerimot, Anania, Kanani, Eliata, Gidalti, ki Romamtiejer, Jocebekaca, Maloti, Kotir ki Makajiot.
Ruth 4:5 Magi ducu aye litino pa Eman ma lanen pa kabaka, macalo Lubaŋa yam ociko bote ni ebipilo wiye; pien Lubaŋa omiyo ki Eman litino awobe apar wiye aŋwen ki anyira adek.
Ruth 4:6 Gin ducu yam wongi aye telogi i wer i ot pa Rwot, kun giwero ki atego agoya, naga ki opuk pi konyo lega ma i ot pa Lubaŋa, Acap, Jedutun ki Eman yam gitiyo i te loc pa kabaka.
Ruth 4:7 Wei jo man giribo ki utmegigi ma yam gipwonyogi ki wer bot Rwot, jo ducu ma yam luryeko, giromo miya aryo ki pyeraboro wiye aboro.
Ruth 4:8 Gin ducu gipokogi i dog tic kun gibolo kwir, kun jo matino ki jo madito, lupwony ki jo ma gipwonyogi, gitimogi ducu marom.
Ruth 4:9 Kwir mukwoŋo opoto i kom Yucepu, ma jo pa Acap; me aryone opoto i kom Gedalia, ci okwako en ki omegine, ki litino awobene, gin ducu apar wiye aryo;
Ruth 4:10 me adekke opoto i kom Jakur kacel ki litino awobene ki omegine, gin ducu apar wiye aryo;
Ruth 4:11 me aŋwenne opoto i kom Ijri kacel ki litino awobene ki omegine, gin ducu apar wiye aryo;
Ruth 4:12 me abicce opoto i kom Netania kacel ki litino awo bene ki omegine, gin ducu apar wiye aryo;
Ruth 4:13 me abicelle opoto i kom Bukia kacel ki litino awobene ki omegine, gin ducu apar wiye aryo;
Ruth 4:14 me abirone opoto i kom Jecarela kacel ki litino awobene ki omegine, gin ducu apar wiye aryo;
Ruth 4:15 me aborone opoto i kom Jecaya kacel ki litino awo bene ki omegine, gin ducu apar wiye aryo;
Ruth 4:16 me aboŋwenne opoto i kom Matania kacel ki litino awobene ki omegine, gin ducu apar wiye aryo;
Ruth 4:17 me aparre opoto i kom Cimei kacel ki litino awobene ki omegine, gin ducu apar wiye aryo;
Ruth 4:18 me apar wiye acelle opoto i kom Ajarel kacel ki litino awo bene ki omegine, gin ducu apar wiye aryo;
Ruth 4:19 me apar wiye aryone opoto i kom Kacabia kacel ki litino awo bene ki omegine, gin ducu apar wiye aryo;
Ruth 4:711 
Ruth 4:20 me apar wiye adekke opoto i kom Cubael kacel ki litino awobene ki omegine, gin ducu apar wiye aryo;
Ruth 4:21 me apar wiye aŋwenne opoto i kom Matitia kacel ki litino awobene ki omegine, gin ducu apar wiye aryo;
Ruth 4:22 me apar wiye abicce opoto i kom Jeremot kacel ki litino awo bene ki omegine, gin ducu apar wiye aryo;
Ruth 4:23 me apar wiye abicelle opoto i kom Anania kacel ki litino awobene ki omegine, gin ducu apar wiye aryo;
Ruth 4:24 me apar wiye abirone opoto i kom Jocebekaca kacel ki litino awobene ki omegine, gin ducu apar wiye aryo;
Ruth 4:25 me apar wiye aborone opoto i kom Kanani kacel ki litino awo bene ki omegine, gin ducu apar wiye aryo;
Ruth 4:26 me apar wiye aboŋwenne opoto i kom Maloti kacel ki litino awobene ki omegine, gin ducu apar wiye aryo;
Ruth 4:27 me pyeraryone opoto i kom Eliata kacel ki litino awo bene ki omegine, gin ducu apar wiye aryo;
Ruth 4:28 me pyeraryo wiye acelle opoto i kom Kotir kacel ki litino awobene ki omegine, gin ducu apar wiye aryo;
Ruth 4:29 me pyeraryo wiye aryone opoto i kom Gidalti kacel ki litino awobene ki omegine, gin ducu apar wiye aryo;
Ruth 4:30 me pyeraryo wiye adekke opoto i kom Makajiot kacel ki litino awobene ki omegine, gin ducu apar wiye aryo;
Ruth 4:31 me pyeraryo wiye aŋwenne opoto i kom Romamtiejer kacel ki litino awobene ki omegine, gin ducu apar wiye aryo.
Ruth 4:1 Tekwaro 26 Lugwok-doggola
Ruth 4:1 Lok kom dul pa lugwokdoggola. I kin jo pa Kora guyero Mecelemia ma wod pa Kore ma i kin likwayo pa Acap.
Ruth 4:2 Mecelemia onywalo awobe magi: Jekaria ma latin kayone, ka dok me aryone Jediael, me adekke Jebadia, me aŋwenne Jatiniel,
Ruth 4:3 me abicce Elam, me abicelle Yekokanan, me abirone Eliekoenai.
Ruth 4:4 Obed-edom onywalo awobe magi: Cemaya ma latin kayo, ka dok me aryone Yekojabad, me adekke Joa, me aŋwenne Cakar, me abicce Netanel,
Ruth 4:712 
Ruth 4:5 me abicelle Amiel, me abirone Icakar, me aborone Peuletai; pien Lubaŋa omiye gum.
Ruth 4:6 Ki wode Cemaya bene onywalo awobe ma gubedo rwodi i dog odi pa kwarogi, pien gubedo jo makwiri atika.
Ruth 4:7 Litino awobe pa Cemaya gin aye Otini, Repael, Obed ki Eljabad, ma omegigi gubedo jo makwiri, nyiŋgi Eliu ki Cemakia.
Ruth 4:8 Jo magi ducu gin aye likwayo pa Obed-edom kacel ki awobegi ki omegigi, jo makwiri ma giromo tic; jo pa Obed-edom giromo pyerabicel wiye aryo.
Ruth 4:9 Mecelemia bene obedo ki awo bene ki omegine ma gikwiri, gin apar wiye aboro.
Ruth 4:10 Ki Koca ma i kin likwayo pa Merari onywalo awobe magi: Cimri aye laditgi; kadi pe en aye latin kayo, ento wonne okero en odoko ladit;
Ruth 4:11 ka dok me aryone Ilkia, me adekke Tebalia, me aŋwenne Jekaria; awobe pa Koca kacel ki omegine, ducu giromo apar wiye adek.
Ruth 4:12 Dul magi pa lugwok-doggola, ma dul acel acel tye ki laditte, gipokogi tic, kit ma yam gipoko ki utmegigi bene ma gubedo ka tic i ot pa Rwot;
Ruth 4:13 dok gibolo kwir ma lubo dog odi pa kwarogi, pi noŋo doggola ma gibigwoko, kun dog odi matino ki maditone gitimogi marom.
Ruth 4:14 Kwir ma gibolo pi doggola ma tuŋ wokceŋ opoto i kom Celemia. Gibolo kwir bene pi wode Jekaria, ma en lami-tam ma ŋeyo piny mada, ci mere opoto pi doggola ma tuŋ acam.
Ruth 4:15 Pa Obed-edom opoto pi doggola ma tuŋ acuc, ci pa awobene obedo ot kano jami.
Ruth 4:16 Pa Cupim ki Koca opoto pi doggola ma tuŋ potoceŋ, kacel ki doggola ma gilwoŋo Caleket ma i yo ma dok tuŋ malo. Lugwok-doggola gukemme ki luwotgi.
Ruth 4:17 Ki tuŋ wokceŋ gubedo jo abicel i nino acel acel, ki tuŋ acam jo aŋwen i nino acel acel, ki tuŋ acuc bene jo aŋwen i nino acel acel, kacel ki jo aryo aryo i ot kano jami.
Ruth 4:18 I ot ma tere aperu ma yo tuŋ potoceŋ onoŋo giketo jo aŋwen i ŋet yo, ki aryo i ŋet ot ma tere aperu.
Ruth 4:19 Magi aye dul pa lugwok-doggola ma i kin jo pa Kora ki likwayo pa Merari. Ludito ma gwoko odi me kano lim
Ruth 4:20 I kin Lulevi giketo Akija obedo ladit ma gwoko odi me kano lim ma i ot pa Lubaŋa, ki odi me kano lim me mot ma gidyero bot Rwot.
Ruth 4:21 I kin likwayo pa Gercon likwayo pa Ladan aye gubedo ludito kaka i dog odi pa kwarogi. Laditgi aye Jekieli.
Ruth 4:713 
Ruth 4:22 Litino awobe pa Jekieli, ma gin aye Jetam ki ominne Joel, gubedo ludito ma gwoko odi me kano lim ma i ot pa Rwot.
Ruth 4:23 I kin jo pa Amram, pa Ijar, pa Kebron ki pa Ujiel.
Ruth 4:24 Cebuel, ma lakwar Gercom ma wod pa Moses, en aye rwot madit ma giketo pi gwoko odi me kano limo
Ruth 4:25 Omegine gin ene: i kin likwayo pa Eliejer obedo wode Rekabia, ma wode Jecaya, ma wode Joram, ma wode Jikri, ma wode Celomot.
Ruth 4:26 Celomot man ki omegine gubedo ludito ma gwoko odi me kano mot ducu ma yam kabaka Daudi odyero bot Rwot, ki mot ma ludito kaka ma i odi pa kwarogi ki ludito ma giloyo buca mony me jo alip, ki buca mony me jo miya, ki lutel wi mony yam gudyero bene.
Ruth 4:27 Gin yam gudyero mot mua i lim ma giyako i lweny me yubo ot pa Rwot.
Ruth 4:28 Dok bene lim ducu ma yam Camuel ma lanen-piny, ki Caulo wod pa Kic, ki Abneri wod pa Ner, ki Joab, wod pa Jeruya yam gudyero bot Rwot; mot ducu ma gidyero Celomot ki omegine gubedo ka gwokone. Ludito tic mukene
Ruth 4:29 I kom jo pa Ijar, giketo Kanania ki awobene pi tic ma woko ma i Icrael me bedo jagi ki luŋolkop.
Ruth 4:30 I kom jo pa Kebron giketo Kacabia ki omegine ma gikwiri ma romo alip acel ki miya abiro me ne no tic ma i Icrael ma loka Jordan yo tuŋ potoceŋ, pi tic pa Rwot ducu ki pi tic pa kabaka bene.
Ruth 4:31 I kom jo pa Kebron laditgi obedo Jerija ma loyo jo pa Kebron ducu ma ocoko dog odi pa kwarogi ducu. I mwaka me pyeraŋwen me loc pa Daudi yam gibedo ka yenyo, ci ginoŋo jo makwiri atika ma i kingi i Jajer ma i Gilead.
Ruth 4:32 Kabaka Daudi oketo en ki omegine, jo makwiri ma romo alip aryo ki miya abiro, ma gin ludito kaka ma i odi pa kwarogi, me neno tic pa jo pa Reuben, jo pa Gad ki nucu kaka pa Manace pi lok ducu ma mako tic pa Lubaŋa ki pi lok pa kabaka.
Ruth 4:1 Tekwaro 27 Ludito ma loyo tic pa kabaka
Ruth 4:1 Man aye nyiŋ jo Icrael ma ludito kaka ma i odi pa kwarogi, ludito ma giloyo buca mony pa jo alip ki buca mony pa jo miya, ki luditogi ma yam gitiyo bot kabaka i kom lok ducu ma mako dul pa jo ma gibino ki ma gicito dwe ki dwe pi mwaka ducu, kun dul acel acel welle romo jo alip pyeraryo wiye aŋwen:
Ruth 4:2 Jacobeam ma wod pa Jabdiel en aye ladit ma loyo dul mukwono ma tiyo i dwe mukwono; i dulle tye iye jo alip pyeraryo wiye aŋwen.
Ruth 4:714 
Ruth 4:3 En yam lakwar Perej, en yam ladit ma loyo luwi mony ducu pa mony ma gitiyo i dwe mukwoŋo.
Ruth 4:4 Dodai ma jo Akoki aye ladit ma loyo jo ma tiyo i dwe me aryo; i dulle tye iye jo alip pyeraryo wiye aŋwen.
Ruth 4:5 Ladit me adekke, ma loyo jo ma tiyo i dwe me adek, en aye Benaya wod pa ajwaka Yekoyada, en aye laditgi; i dulle tye iye jo alip pyeraryo wiye aŋwen.
Ruth 4:6 Benaya man en aye twon oteka ma i kin jo pyeradek ca, dok en aye ma loyo jo pyeradek-ku; wode Amijabad aye ladit ma loyo lwak ma i dulle.
Ruth 4:7 Me aŋwenne obedo Acael ma omin Joab, pi dwe me aŋwen; ŋat ma olube obedo Jebadia ma wode. I dulle tye iye jo alip pyeraryo wiye aŋwen.
Ruth 4:8 Ladit me abicce, pi dwe me abic, en aye Camkut ma jo pa Ijra; i dulle tye iye jo alip pyeraryo wiye aŋwen.
Ruth 4:9 Me abicelle pi dwe me abicel en aye Ira ma wod pa Ikec ma jo Tekoa; i dulle tye iye jo alip pyeraryo wiye aŋwen.
Ruth 4:10 Me abirone, pi dwe me abiro, en aye Kelej ma jo Pelon, ma i kin likwayo pa Epraim; i dulle tye iye jo alip pyeraryo wiye aŋwen.
Ruth 4:11 Me aborone, pi dwe me aboro, en aye Cibekai ma jo Kueat, pa jo pa Jera; i dulle tye jo alip pyeraryo wiye aŋwen.
Ruth 4:12 Me aboŋwenne, pi dwe me aboŋwen, en aye Abiejer ma jo Anatot, ma Labenjamin; i dulle tye iye jo alip pyeraryo wiye aŋwen.
Ruth 4:13 Me aparre, pi dwe me apar, en aye Makarai ma jo Netopa, ma jo Jera; i dulle tye iye jo alip pyeraryo wiye aŋwen.
Ruth 4:14 Me apar wiye acelle, pi dwe me apar wiye acel, en aye Benaya ma jo Piraton, ma i kin likwayo pa Epraim; i dulle tye i iye jo alip pyeraryo wiye aŋwen.
Ruth 4:15 Me apar wiye aryone, pi dwe me apar wiye aryo, en aye Keldai ma jo Netopa, likwayo pa Otiniel; i dulle tye iye jo alip pyeraryo wiye aŋwen.
Ruth 4:16 Jo ma loyo kaka pa Icrael gin ene: ladit ma loyo jo pa Reuben en aye Eliejer ma wod, pa Jikri; pi jo pa Cimeon, Cepatia ma wod pa Maaka;
Ruth 4:17 pi jo pa Levi, en Kacabia ma wod pa Kamuel; pi jo pa Aron, Jadok;
Ruth 4:18 pi jo pa Juda, Eliu, ma ŋat acel ma i kin omegi Daudi; pi jo pa Icakar, Omri ma wod pa Mikael;
Ruth 4:19 pi jo pa Jabulon, Icmaya ma wod pa Obadia; pi jo pa Naputali, Jeremot ma wod pa Ajriel;
Ruth 4:20 pi jo pa Epraim, Kocea ma wod pa Ajajia; pi nucu kaka pa Manace, Joel ma wod pa Pedaya;
Ruth 4:715 
Ruth 4:21 pi nucu kaka pa Manace ma i Gilead, Iddo ma wod pa Jekaria; pi jo pa Benjamin, Jaciel ma wod pa Abneri;
Ruth 4:22 pi jo pa Dan, Ajarel ma wod pa Jerokam. Magi aye ludito ma loyo kaka ducu ma i Icrael.
Ruth 4:23 Daudi yam pe okwano wel jo ma mwaka me ditogi pe romo pyeraryo, pien Rwot yam ociko ni ebimiyo jo Icrael gibedo mapol macalo lwak lakalatwe me polo.
Ruth 4:24 Joab ma wod pa Jeruya yam ocako kwano welgi ento pe ocobo; kadi bed kumeno akemo opoto i kom Icrael pi roc man, welgi bene pe gicoyo i buk me tekwaro pa kabaka Daudi.
Ruth 4:25 Ŋat ma loyo odi me kano lim pa kabaka en aye Ajimavet ma wod pa Adiel; ki ma loyo odi lim ma i lobo, ma i gaŋi madito ki matinone, ki i odi matego ma ocudo malo liŋ aye Yonacan ma wod pa Ujia;
Ruth 4:26 ki ma loyo jo ma gitiyo tic me pur i poto en aye Ejiri ma wod pa Kelub;
Ruth 4:27 ki ma loyo poto olok en aye Cimei ma jo Rama; ki ma loyo gin ma ocek i poto olok ma gikano i odi me kano kono yino en aye Jabdi ma jo Cipmi.
Ruth 4:28 Ŋat ma loyo yadi jeituni ki olam ma i bar Cepela en aye Baal-kanan ma jo Geder, dok ŋat ma loyo ot kano moo jeituni en aye Yoaci.
Ruth 4:29 Ŋat ma loyo lwak dyaŋi ma gikwayogi i Caron aye Citrai ma jo Caron; ki ma loyo lwak dyaŋi ma i nota ducu aye Capat ma wod pa Adlai.
Ruth 4:30 Ŋat ma loyo kinaga aye Obil ma jo Icmael; ki, ma loyo megi kana aye Jedeya ma jo Meronot. Ŋat ma loyo romi ki dyegi aye Jajij ma jo Agri.
Ruth 4:31 Jo magi ducu gin lugwok-lim pa kabaka Daudi.
Ruth 4:32 Yonacan ma okeyo Daudi aye lami-tam, pien obedo dano ma niaŋ matut, dok karan bene; en ki Jekiel ma wod pa Kakmoni gubedo lugwok litino awobe pa kabaka.
Ruth 4:33 Akitopel obedo lami-tam pa kabaka, ki Kucai ma jo Arki obedo larem kabaka.
Ruth 4:34 Jo ma guleyo ka tyen Akitopel aye Yekoyada ma wod pa Benaya, ki Abiatar. Joab aye ladit me mony pa kabaka.
Ruth 4:1 Tekwaro 28 Daudi ociko Solomon pi gero ot pa Lubaŋa
Ruth 4:1 Daudi ocoko ludito pa jo Icrael ducu i Jerucalem, ludito ma loyo kaka ducu, ludito ma loyo dul tic ducu ma gitiyo i te loc pa kabaka, ludito ma loyo buca mony me jo alip, ki buca mony me jo miya, ludito ma gwoko jami ducu ki lim makwo
Ruth 4:716  ducu pa kabaka ki pa awo bene, kacel ki ludito ma loyo gaŋ kai, ki jo ma twoni oteka, ki jo ducu ma gunyebbe ki lweny.
Ruth 4:2 Ci kabaka Daudi oa malo, ocuŋ, ocako waco ni, “Wuwiny an, wun utmega ki wun lwakka. Yam abedo ki tam i cwinya me gero ot ka ma canduk me gicikke pa Rwot biywe iye, ki ka ma gibiketo iye kom pa Lubaŋa me teno tyene; ci abedo ka yubo kit me gerone ducu.
Ruth 4:3 Ento Lubaŋa ojuka kun wacca ni. ‘In pe ibigero ot mo pi nyina, pien in lalweny, dok ityeko oyo lwak remo madwoŋ.’
Ruth 4:4 Kadi bed kumeno, ci Rwot Lubaŋa pa Icrael yam oyero an ki i kin doggola pa kwarina ducu me bedo kabaka ma loyo jo Icrael matwal; pien yam oyero Juda wek obed ladit, ki i ot pa Juda oyero ot pa wora, ki i kin litino awobe pa wora cwinye okwanyo an me bedo kabaka ma loyo Icrael ducu.
Ruth 4:5 I kom litino awobena ducu, macalo Lubaŋa omiya litino awobe mapol, en oyero iye woda Solomon me bedo i wi komker ma i te ker pa Rwot ma loyo Icrael.
Ruth 4:6 En rwacca ni, ‘Wodi Solomon aye bigerra ot ki dye kalle ducu, pien ayero en wek obed woda, ki an bene abibedo wonne.
Ruth 4:7 Abimoko kerre bedo matwal, ka ce cwinye omoko matek me lubo cikka ki lok ma aŋolo ducu kit ma en tye kwede i kare-ni.’
Ruth 4:8 Doŋ acikowu i nyim jo Icrael ducu, ki i nyim lwak pa Rwot ducu, ma kun Lubaŋa bene winyo, wun wubed ka gwoko ki ka yenyo cik pa Rwot Lubaŋawu ducu, wek wubed wegi lobo man maber-ri, ci wuwek obed ginaleya matwal bot likwayowu ma gibilubo ŋewu.
Ruth 4:9 “In woda Solomon bene, ber iŋe Lubaŋa pa wora, iti ki en ki cwinyi ducu ki kero komi ducu; pien Rwot ŋiyo cwiny dano ducu, dok ŋeyo gin ma cwiny dano yubo ducu ki tamme ducu. Ka ce iyenyo en, ci in ibinoŋo kome; ento ka ce ibwoto en woko, en bitenyi woko matwal.
Ruth 4:10 Ber igwokke matek, pien Rwot doŋ otyeko yero in pi gero ot me kabedo maleŋ; bed laco, wek itim woko.”
Ruth 4:11 Ci Daudi omiyo bot wode Solomon cal kicika ot me donyo i ot pa Lubaŋa ma yam gicoyo, ki cal odine ducu, ki cal odi kano lim, ki me kicika ma malo ducu, ki me kicika odi matino ducu ma i iye, ki me kicika ma kom me kica bedo iye.
Ruth 4:12 Dok omiye cal ma nyuto dyekal me ot pa Rwot ducu kit ma yam cwinye otamo, ki kicika odi matino ma orumo ot ducu, ki odi me kano lim ducu ma i ot pa Lubaŋa, ki odi me kano lim me mot ma gidyero bot Rwot.
Ruth 4:13 Onyutte bene dul tic pa ajwagi ki Lulevi, ki kit kwa tic ducu ma gitiyo i ot pa Rwot; ki kit kwa jami ducu ma gitiyo kwedgi i ot pa Rwot,
Ruth 4:717 
Ruth 4:14 ki pek pa jabu ma mitte pi jami me jabu ma i dog tic acel acel, ki pek pa jami me ryal pi dog tic acel acel,
Ruth 4:15 ki pek pa okar-mac me jabu, ki mac laputgi, pek me jabu ma mitte pi okar-mac acel acel ki lwak laputte ducu, ki pek pa ryal ma mitte pi okar-mac acel acel ki lwak laputte ducu, muporo kit tic pa okarmac acel acel ma gitiyo kwede,
Ruth 4:16 ki pek me jabu ma mitte pi meja acel acel me mugati me aketa i nyim Rwot, ki pek me ryal ma mitte pi tiyo meja me ryal ducu,
Ruth 4:17 ki jabu ma giliyo maberre pi gin lacob riŋo, ki becen ducu, ki kikopo ducu; dok pi atabo jabu ducu, ki pekgi acel acel; pi atabo ryal ducu ki pekgi acel acel;
Ruth 4:18 ki pi keno tyer me wano odok eceta ma gitiyo ki jabu ma giliyo maleŋŋe, ki pekke. Ka doki onyutte cal gadigadi mejabu pa lukerubi ma giyaro bwomgi me umo canduk me gicikke pa Rwot.
Ruth 4:19 Man ducu en onyuto ka maleŋ pi gin ma yam Rwot ocoyo pire ki ciŋe: tic ducu myero giti ma lubo kit cal meno.
Ruth 4:20 Daudi dok owaco bot wode Solomon ni, “Bed laco ma cwinyi nwaŋ, wek itim woko. Pe ilwor, pe cwinyi oryaŋŋe: pien Rwot Lubaŋa, ma en aye Lubaŋana, tye kwedi. En pe bibwoti ata, dok pe bitenyi, nio ka tic ducu ma gitiyo i ot pa Rwot bitum.
Ruth 4:21 Nen, it ye ki lwak dul pa ajwagi ki pa Lulevi pi tiyo tic ducu me ot pa Lubaŋa; jo ducu ma ludiro i kwa tic ducu, ma gitye ki miti, gibinywako tic kwedi; ki ludito ki lwak ducu gibiwinyo dogi i lok ducu.”
Ruth 4:1 Tekwaro 29
Ruth 4:1 Kabaka Daudi dok owaco bot lwak ducu ma gucokke ni, “Latinna Solomon ma Lubaŋa gire aye oyero en, pud tidi, peya tye ki ŋec mo, dok tic bene dit; pien gaŋ kai man pe bibedo pa dano ento pa Rwot Lubaŋa.
Ruth 4:2 Pienno doŋ atyeko yubo jami ducu pi ot pa Lubaŋana kit munoŋo atwero, jabu pi jami me jabu, ryal pi jami me ryal, mola pi jami me mola, nyonyo pi jami me nyonyo, bao pi jami me bao, kun amedo iye lwak kidi onik mapol mada, ki litino kidi me amwona i kom jabu, ki akuku-gu, ki godi ma raŋigi patpat, godi me wei ma kitgi patpat, ki kidi matarre bene.
Ruth 4:3 Dok pien cwinya obedo yom i kom ot pa Lubaŋana, omiyo amiyo jami magi me jabu ki me ryal mua i ciŋa pi ot pa Lubaŋana, kun amedo i kom lwak jami ducu ma atyeko yubo pi ot maleŋ,
Ruth 4:4 gin ene: jabu ma pekke romo talanta adek, en aye jabu me Opir, ki ryal ma giliyo maleŋŋe ma pekke romo talanta alip abiro pi mwono kom ot pa Rwot,
Ruth 4:5 ki pi tic ducu ma ludiro gibitiyo, jabu pi jami me jabu, ki ryal pi jami me ryal. Aŋa ma bikelo jami ma cwinye opwoyo-ni, ma tin kwerre kene i nyim Rwot?”
Ruth 4:718 
Ruth 4:6 Ci ludito kaka ma i odi pa kwarigi gucako tyero mot ma igi opwoyo, ki ludito ma loyo kaka bene gumiyo kit meno, ki ludito ma loyo buca mony me jo alip ki buca mony jo miya, ki ludito ma loyo tic pa kabaka.
Ruth 4:7 Gumiyo jami magi pi tic me ot pa Lubaŋa: jabu ma romo talanta alip abic ki darik alip apar, ki ryal ma romo talanta alip apar, ki mola ma romo talanta alip aboro, ki nyonyo ma romo talanta alip miya acel.
Ruth 4:8 Ki ŋat ma tye ki godi me wei omiyogi i ot kano lim ma i ot pa Rwot, ma Jekiel ma jo pa Gercon aye gwoko.
Ruth 4:9 Cwiny lwak obedo yom pien jo magi gumiyo mot ma cwinygi opwoyo, pien gutyero mot bot Rwot ki cwinygi ducu. Kabaka Daudi bene cwinye obedo yom matek. Daudi opwoyo Rwot
Ruth 4:10 Mumiyo Daudi opwoyo Rwot i nyim lwak mucokke ducu, kun wacci, “Gipwo in Rwot, Lubaŋa pa kwarowa Icrael, nino ma pe tum.
Ruth 4:11 Ai Rwot, dit ki tek ki deyo ki loc ki woro ducu meri, pien jami ducu ma tye i polo ki ma tye i lobo ducu meri. Ker bene meri, ai Rwot, in gipilo wii pien iloyo jami ducu.
Ruth 4:12 Lonyo ki deyo ducu a ki boti, dok in aye iloyogi ducu. Twero ki tek ducu tye i ciŋi, dok ciŋi aye miyo dano dit dok miyo tek ki jo ducu.
Ruth 4:13 Wan doŋ wapwoyi, in Lubaŋawa, kun wapako nyiŋi me deyo matek.
Ruth 4:14 “Ento an aŋa, ki lwakka kono gin aŋo, niumiyo wabedo ki twero kit man me miyo jamiwa kit ma iwa opwoyo-ni? Pien jami ducu a ki boti, dok wadwokki giri.
Ruth 4:15 Pien wan wawelo i nyimi, ki lubedo, kit ma yam kwarowa tye kwede; ninowa me bedo i lobo Lokke calo tipo, kabedowa pe iye.
Ruth 4:16 Ai Rwot Lubaŋawa, lwak jami man ducu ma wamiyo pi gerri ot pi nyiŋi maleŋ gua ki i ciŋi, ducu jamini giri.
Ruth 4:17 An aŋeyo, ai Lubaŋana, in itemo cwiny dano, ipwoyo dano ma cwinye atir; pi cwinya ma tye atir omiya atyero boti mot me jami magi ducu; doŋ atyeko neno lwakki ki waŋa, gin ma gitye kany-nyi, ka gityero jamigi boti kit ma cwinygi omito ki yomcwiny madwoŋ.
Ruth 4:18 Ai Rwot, Lubaŋa pa kwarowa Abraim ki Icaka ki Icrael, mi cwiny lwakki okem tam ma kit ennu nakanaka, dok imi cwinygi okem boti keken.
Ruth 4:19 Dok mi bot woda Solomon gum me mako cikki ki cwinye ducu, ki lok ma ibolo, ki lok ma iciko-gu, kun cobogi ducu; kun imiye gum me gero gaŋ kal ma doŋ atyeko yubo jami pire-ni.” Solomon oleyo ka tyen Daudi (1 Luker 2.10-12)
Ruth 4:719 
Ruth 4:20 Lacen Daudi owaco bot lwak ducu mucokke ni, “Wupwo Rwot Lubaŋawu.” Lwak mucokke ducu gucako pwoyo Rwot, Lubaŋa pa kwarigi, ci gukulo wigi piny, guworo Rwot, dok gumiyo woro bot kabaka bene.
Ruth 4:21 Gutumo gitum bot Rwot, dok orwone bene gutyero gitum awaŋa bot Rwot, twoni alip acel, nyogi romi alip acel ki litino romi alip acel, kacel ki gityer amata ma otiko kit gityer acel acel, ki lwak gitum mukene mapol pi jo Icrael ducu.
Ruth 4:22 Gucamo dok gumato i nyim Rwot i nino meno ki yomcwiny madwoŋ twatwal. Guketo Solomon wod pa Daudi me bedo kabaka tyen me aryone, kun giwire ki moo me bedo laker pi Rwot, dok giwiro Jadok bene me bedo ajwaka pa Lubaŋa.
Ruth 4:23 Lacen Solomon obedo kabaka i wi komker pa Rwot ma ka wonne Daudi; ci obedo ki gumkom, kun jo Icrael giworo doge.
Ruth 4:24 Ci ludito ducu ki twoni oteka lweny ducu, kacel ki litino awobe pa kabaka Daudi ducu, gucikke pi woro kabaka Solomon.
Ruth 4:25 Ci Lubaŋa omiyo Solomon yweka madit i nyim jo Icrael ducu, ci ocako onyo deyo me loc i kome madwoŋ ma yam pe onen i kom kabaka me Icrael mo nia wa con.
Ruth 4:26 Daudi wod pa Yece yam oloyo Icrael ducu kit meno.
Ruth 4:27 Obedo ka loyo jo Icrael pi mwaka pyeraŋwen kulu; obedo ka loc i Kebron pi mwaka abiro, ka dok i Jerucalem pi mwaka pyeradek wiye adek.
Ruth 4:28 Daudi oto ma doŋ oti woko likoŋ, i kare maber mupoŋ ki lonyo ki deyo; ci wode Solomon oleyo ka tyene.
Ruth 4:29 Lok kom kabaka Daudi ducu nia i acakkine nio i agikkine gicoyogi i buk me Tekwaro pa Camuel ma lanen ki i buk me Tekwaro pa lanebi Natan, ki i buk me Tekwaro pa Gad ma lanen,
Ruth 4:30 kacel ki lok kom locce ducu, ki tekke ducu, ki lok ducu ma otimme i kome, ki i kom Icrael ki i kom ker ducu ma i lobo.
Ruth 4:720 
Ruth 4:2 Tekwaro
Ruth 4:2 Tekwaro 1 Solomon olego ryeko (1 Luker 3.3-15)
Ruth 4:1 Solomon wod pa Daudi omoko kerre matek, kun Rwot Lubaŋane bene onoŋo tye kwede, ma omiyo en obedo madit twatwal.
Ruth 4:2 Solomon oloko ki jo Icrael ducu, bot ludito ma loyo buca mony me jo alip ki buca mony me jo miya, ki bot luŋokop ki ludito ducu ma i Icrael ducu, ma gin aye ludito wi kaka ki i odi pa kwarogi ducu.
Ruth 4:3 Solomon kacel ki lwak mucokke ducu gucito I kabedo me woro Lubaŋa i wi got ma i Gibeon; pien kema me rwatte pa Lubaŋa, ma yam Moses latic pa Rwot otiyo ki i tim, onoŋo pud bedo kunnu.
Ruth 4:4 (Ento Daudi yam okwanyo canduk pa Lubaŋa ki i Kiriat-jearim, okelo i kabedo ma ceŋ en oyubo pire, pien onoŋo oguro kema pire i Jerucalem,)
Ruth 4:5 Onoŋo keno mola ma yam Bejalel wod pa Un, ma wod pa Kur otiyo-ni, pud tye wa kunnu bene i nyim kema pa Rwot.
Ruth 4:6 Solomon ocito cok ki keno mola ma i nyim kema me rwatte, wa i nyim Rwot, ci otyero iye gitum awaŋa alip acel kulu.
Ruth 4:7 I dyewor meno Lubaŋa onen Iye bot Solomon, owacce ni, “Peny gin ma abimiyo boti.”
Ruth 4:8 Solomon ogamo doŋ Lubaŋa ni, “In yam myuto mar meri madwoŋ ma pe lokke bot wora Daudi, dok iketo an adoko kabaka pi leyo ka Tyene.
Ruth 4:9 Ai Rwot Lubaŋa, wek lok ma yam iciko bot wora Daudi tin doŋ ocobbe kakare, pien iketo an adoko kabaka me loyo rok madit ma gipol ma rom ki apwa me ŋom.
Ruth 4:10 Ber tin imiya ryeko ki ŋeyo piny, wek aŋe kit me loyo rok man, pien aŋa ma twero loyo lwakki man, madwoŋ ma rom manni?”
Ruth 4:11 Lubaŋa ogamo dog Solomon ni, “Ka meno aye gin ma tye i cwinyi, macalo in pe ilego lim nyo lonyo nyo deyo, kadi pi jo ma gidagi ni myero ginekgi woko, pe bene ilega, ni ami iri wi lobo nakanaka, ento ilego ryeko ki ŋeyo piny piri keni, wek ilo lwakka ma aketo in ibedo kabakagi,
Ruth 4:12 ryeko ki ŋeyo piny doŋ amiyogi boti. Dok abimiyi lwak lonyo ki lim ki deyo, ma pe tye ŋat acel mo i kin luker ma gukwoŋo nyimi ma yam olimo gin ma rom meno, kadi wa kabaka mo ma bilubo kori pe bilimo kumeno.”
Ruth 4:13 Solomon ocako a woko ki i kabedo me woro Lubaŋa ma i wi got ma tye i Gibeon, kun oa woko ki i nyim kema me rwatte, odok i Jerucalem, ci obedo ka loyo jo Icrael.
Ruth 4:721  Solomon lacat aguragura ki gadigadi lweny (1 Luker 10.26-29)
Ruth 4:14 Solomon yam ocoko gadigadi lweny ki lulweny ma riŋo ki aguragura, Obedo ki gadigadi lweny alip acel ki miya aŋwen, ki wegi aguragura alip apar wiye aryo, Oketo mogo i kingi i gaŋi me gadigadi lweny, ki mukene gubedo bote i Jerucalem.
Ruth 4:15 Kabaka Solomon yam omiyo ryal odoko gin ma lam ma rom ki gweŋ-gu i Jerucalem, dok okelo yadi cedar mapol ata ma rom ki olam ma i bar Cepela.
Ruth 4:16 En yam limo aguragura ma a ki i Ejipt ki Kuc; lucat-wil pa kabaka gamogi ki i Kuc i wel lim ma onoŋo giyubo.
Ruth 4:17 Gadigadi ma gia ki i Ejipt welgi onoŋo romo cekel me ryal miya abicel, ki aguragura acel welle cekel miya acel ki pyerabic; ka dok lucat-wil pa kabaka catogi bot luker ducu pa jo Kit, ki bot luker me Ciria.
Ruth 4:2 Tekwaro 2 Solomon ocikke ki kabaka Kuram (1 Luker 5.1-18)
Ruth 4:1 Solomon otamo pi gero ot pa Lubaŋa pi nyiŋ Rwot, kacel ki gaŋ kalle kikome.
Ruth 4:2 Solomon oyero jo alip pyerabiro me yweko yec, ki jo alip pyeraboro me muko godi i lobo ma obedo gotgot, ki jo alip adek ki miya abicel me bedo ludito ma loyo lutic.
Ruth 4:3 Solomon dok ocwalo lok bot Kuram kabaka me Turo ni, “Kit ma yam ibedo ki wora Daudi kun icwalle bao cedar me gero ode me bedone, ber ibed kweda bene kit meno.
Ruth 4:4 Nen, ayubbe pi gero ot pi nyiŋ Rwot Lubaŋana, ci abidyero bote pi waŋo iye odok eceta ma ŋwece kur i nyime, ki pi tyero iye mugati me gitum awaŋa odiko ki otyeno, ki i ceŋ cabit ducu, ki i por dwe, ki i nino madito ma Rwot Lubaŋawa oketo, ma yam en ociko pi jo Icrael matwal.
Ruth 4:5 Ot ma abigero-ni bibedo dit mada, pien Lubaŋawa du makato lubaŋa mukenegu ducu.
Ruth 4:6 Ento aŋa ma twero gero ot pi Lubaŋa? Kadi polo kulu ma tye malo twal-li, pe twero romo en bedo iye. An kono an aŋa ma atwero gero ot pire? Ento kono atwero tiyo ot mo macalo kabedo me waŋo odok eceta i nyime keken.
Ruth 4:7 Pienno amito icwalla dano mo makwiri ma twero tic i kom jabu, ki ryal, ki mola, ki nyonyo, ki boŋo ma lamar lamar, ki makwar ki ma bulu, ki dano ma gipwonyo ki goro kom jami, wek oti ki lutic makwiri ma gitye kweda i Juda ki i Jerucalem, ma yam wora Daudi oyubogi.
Ruth 4:8 Dok icwalla bao cedar, ki ciprec, ki bao algum ma gia i Lebanon, pien aŋeyo ni luticci giŋeyo toŋo yadi ma i Lebanon. Dok luticca gibibedo ki luticci,
Ruth 4:722 
Ruth 4:9 wek guyubba bao madwoŋ, pien ot ma abigero-ni bibedo dit dok me aura.
Ruth 4:10 Abimiyo bot joni ma gitiŋo bao ŋano ma nyige ma romo guniya alip pyerabicel, ki cayiri ma romo guniya alip pyerabicel, ki koŋo vino ma romo debe alip pyeraŋwen, ki moo jeituni bene debe alip pyeraŋwen, obed pi luticci me acamagi.”
Ruth 4:11 Kuram kabaka me Turo odok iye ki waraga ma ocwalo bot Solomon ni, “Pien Rwot maro jone omiyo oketo in ibedo kabaka ma loyogi.”
Ruth 4:12 Kuram dok owacci, “Gipwo Rwot Lubaŋa pa Icrael, ma con otiyo polo ki lobo, ma omiyo ki Daudi wode maryek, ma tye ki niaŋ matut, ma bigero ot pi Rwot, kacel ki gaŋ kalle kikome.
Ruth 4:13 “An doŋ acwalli dano ma ladiro ma tye ki ŋec matut, en Kuram-abi,
Ruth 4:14 ma wod pa dako ma anyira Dan, ma wonne dano me Turo, Gipwonyo en ki tic i kom jabu, ki ryal, ki mola, ki nyonyo ki godi, ki bao, ki boŋo ma lamar lamar, ki ma bulu ki makwar ki camanini maberre, En ŋeyo bene tic ducu me goro coc i kom jami, ŋeyo lubo kit cal mo me tic ma gimiye, kun tiyo kacel ki ludironi, ki ludiro pa rwoda Daudi ma woru.
Ruth 4:15 Pienno gin ma rwoda owaco-ni, doŋ ocwal ki luticce, ŋano ki cayiri, ki moo ki koŋo vino;
Ruth 4:16 Ci wan wabitoŋo kit bao ducu ma imito ki i Lebanon, wabitweyogi ci gibikwan i wi pii macalo bwoda nio wa i Jopa, wek in doŋ iom iter i Jerucalem.”
Ruth 4:17 Solomon dok ocako kwano wel jo ducu me rok mukene ma gibedo i lobo Icrael, kit ma yam wonne Daudi koŋ okwanogi-ni. Ginoŋo ni welgi romo jo alip miya acel ki pyerabic wiye adek ki miya abicel.
Ruth 4:18 En oyero jo alip pyerabiro ki i kingi me yweko yec ducu, ki jo alip pyeraboro me muko godi i lobo ma obedo gotgot, ki jo alip adek ki miya abicel me bedo ludito ma loyo lutic, pi cuko cwiny dano wek guti tic.
Ruth 4:2 Tekwaro 3 Solomon ogero ot pa Lubaŋa (1 Luker 6.1-38)
Ruth 4:1 Solomon ocako gero ot pa Rwot i Jerucalem i wi got me Moria, ka ma yam Rwot onyutte iye bot wonne Daudi, i kabedo ma yam Daudi oyero, i kom laro moyo pa Oman ma jo Jebuc.
Ruth 4:2 En ocako gerone i dwe me aryo i mwaka me aŋwen me locce.
Ruth 4:3 Solomon opimo ot pa Lubaŋa ma en omito gerone-ni kit man: borre romo futi pyeraboŋwen, ki lacce futi pyeradek.
Ruth 4:723 
Ruth 4:4 Ki kicika ma i doggola me donyo ma i nyim kicika me ot lacce romo futi pyeradek, ma roni ki lac me ot maditte; borre tuŋ malo roma futi miya acel ki pyeraboro. Omwono iye woko ki jabu ma giliyo maber.
Ruth 4:5 Solomon oguro kor ot me kicika maditte ki bao ciprec, ci omwono kom bao woko ki jabu maberre, ma gigoro iye cal yadi otit ki nyor.
Ruth 4:6 Odeyo i ot mamwonya mada ki godi matino me wel ma gimwono i kom jabu. Jabune obedo jabu ma gikelo ki i Parvaim.
Ruth 4:7 Kit meno en omwono i ot ducu ki jabu, riine, rii doggolane, kor kicika ot ducu, ki doggolane; ka dok ogoro cal lukerubi i kor kicika ot.
Ruth 4:8 En dok otiyo kabedo maleŋ makato ducu; borre futi pyeradek, ma rom ki lac me kicika ot maditte, ki lacce bene futi pyeradek. Omwono kome woko ki jabu maberre ma romo talanta miya abicel.
Ruth 4:9 Pek me mucumar me jabu ma giguro kwede obedo cekel pyerabic. En dok omwono kicika ma malo ducu ki jabu.
Ruth 4:10 I kabedo maleŋ makato ducu en oketo iye cal lukerubi aryo me bao ma gipayo, ci omwono komgi woko ki jabu.
Ruth 4:11 Bwom lukerubi ducu borre muyarre romo futi pyeradek. Bwomgi acel acel borre romo futi abiro ki nucu. Wi bwom lakerubi acel ogudo kor ot, kun bwome tuŋcel ma borre futi abiro ki nucu, wiye ogudo wi bwom lakerubi wadi;
Ruth 4:12 ki bwom lakerubi man bwome acel ma borre futi abiro ki nucu-ni, wiye bene ogudo kicika ot, ki bwome mukene, ma romo futi abiro ki nucu-ni, wiye orwatte ki bwom lakerubi mukwoŋo-ni.
Ruth 4:13 Bwom cal lukerubi magi borgi muyarre oromo futi pyeradek. Gucuŋ ki tyengi ma gineno tuŋ kicika ot maditte.
Ruth 4:14 Okwoyo boŋo kicika ki boŋo ma bulu ki ma lamar lamar ki makwarre, ki boŋo camanini maberre, ma odero ki callukerubi. Tic pa Kuram i ot pa Lubaŋa (1 Luker 7.5-51)
Ruth 4:15 En dok otiyo wir aryo ma bocogi romo futi pyerabic wiye aryo, ki lalukana i wigi ma bocogi romo futi abiro ki nucu, ci oketogi i nyim ot.
Ruth 4:16 Ka dok otiyo nyor macalo tiko ŋut, ci oketogi i wi wir aryo ducu, ka dok otimo cal nyig okwer pomegranat miya acel, ci oketogi i kom nyor.
Ruth 4:17 Ocibo wir magi i nyim ot pa Lubaŋa, acel yo tuŋ acuc, ki mukene yo tuŋ acam. Ocako nyiŋ ma yo tuŋ acuc-ci ni, Jakin, ki ma yo tuŋ acam-mi olwoŋo ni Boaj.
Ruth 4:2 Tekwaro 4 Jami ma gitiyo pi ot pa Lubaŋa
Ruth 4:724  (1 Luker 7.23-51)
Ruth 4:1 Otiyo keno tyer me mola ma borre romo futi pyeradek, ki lacce bene futi pyeradek; borre ma dok malo romo futi apar wiye abic.
Ruth 4:2 Ka dok otiyo nam me mola ma giliyo ma otwodde aduno, ma lacce romo futi apar wiye abic, nia i doge tuŋcel nio i doge tuŋcel; borre tuŋ malo romo futi abiro ki nucu. Gipimo doge ki tol ci oromo futi pyeraŋwen wiye abic.
Ruth 4:3 Ki i tere piny tye iye cal keno munyak ma orumo kom nam ducu, ma borre futi pyeraŋwen wiye abic; cal keno magi giryeyogi latyeŋ aryo, I kare ma gitiyo nam, gitiyo ki cal keno i kome lawanace!.
Ruth 4:4 Gicibo nam ocuŋ i wi cal twoni dyaŋi apar wiye aryo; giketo adek gineno yo tuŋ acam, adek gineno yo tuŋ potoceŋ, adek gineno yo tuŋ acuc, ki adek gineno yo tuŋ wokceŋ. Gicibo nam ocun i ŋe twoni-nu, kun ŋegi ducu odok tuŋ iye.
Ruth 4:5 Kome kinoŋ maromo incic adek; ki doge bene calo dog kikopo, ma, rom ki cal ature leŋa, Piine romo debe makato alip abicel.
Ruth 4:6 Ka dok otiyo otako apar me lwok, oketo abic yo tuŋ acuc, ki abic yo tuŋ acam. Magi obedo me lako jami ducu ma gitiyo kwedgi pi gitum awaŋa: nam giketo me lwok pa ajwagi.
Ruth 4:7 Dok otiyo okar-mac me jabu apar kit ma giciko-ni, oketogi i ot pa Lubaŋa; oketo abic yo tuŋ acuc ki abic yo tuŋ acam.
Ruth 4:8 En dok otiyo meja apar, oketogi i ot pa Lubaŋa, abic yo tuŋ acuc ki abic yo tuŋ acam. Dok otiyo becen me jabu miya acel.
Ruth 4:9 Ka dok oyubo dyekal pa ajwagi, ki dyekal maditte, ki kika me dyekal, omwono kom ki ka ducu ki mola;
Ruth 4:10 ka oketo nam i twok ot i kin tuŋ acuc ki tuŋ wokceŋ.
Ruth 4:11 Kuram ocweyo agulu mapol bene, ki akwaya, ki becen-gu, Kit meno Kuram otyeko tic i kom ot pa Lubaŋa pi kabaka Solomon.
Ruth 4:12 Otiyo wir aryo, ki lalukana aryo ma oluŋŋe macalo agulu ma giketo i wi wir, ki obwo aryo me umo kom lalukana aryo ma oluŋŋe ma obedo i wi wir-ri.
Ruth 4:13 Dok otiyo cal okwer pomegranat miya aŋwen pi obwo aryo-nu, kun cal pomegranat giryeyo latyeŋ aryo i kom obwo acel acel me umo kom lalukana aryo ma oluŋŋe ma obedo i wi wir.
Ruth 4:14 Otiyo bene litino gadigadi apar, ki otakomola apar ma giluto i litino gadigadi,
Ruth 4:15 ki nam acel, ki cal twoni dyaŋi apar wiye aryo ma i te nam.
Ruth 4:16 Lwak agulu ki akwaya latokke-gu, ki gin lacob riŋo, ki jami ducu ma mitte pi tic ki jami magi ma Kuram-abi otiyogi pi ot pa Rwot ki pi kabaka Solomon obedo me mola ma gijwane maleŋ.
Ruth 4:725 
Ruth 4:17 Kabaka omiyo giliyo mola meno i pwor kulu Jordan, ka ma lobo agulu tye iye, i kin Cukot ki Jereda.
Ruth 4:18 Solomon otimo gin lwak jami-nu madwoŋ twatwal, ma pek pa molane pe gikwano.
Ruth 4:19 Solomon otiyo jami ducu ma tye i ot pa Lubaŋa kit man: keno tyer me jabu, ki lwak meja me caŋo mugati ma giketo i nyim Rwot,
Ruth 4:20 okar-mac ki lwak laputgi me jabu ma giliyo maber, ma myero gubed ka lyel i kabedo maleŋ ma i tyelo, kit ma giciko-ni;
Ruth 4:21 ki lwak cal ature, ki laput-gu, ki boyi lakar mac, ducu me jabu ma giliyo maber makato.
Ruth 4:22 Magac-gu, becen-gu, atabo me odok eceta, ki weer me waŋo mac otiyogi ki jabu ma giliyo maber; ki pata me ot pa Lubaŋa ma giketo i kom kika me kabedo maleŋ ma i tyelo, ki i kika me kicika maditte bene, gubedo me jabu.
Ruth 4:2 Tekwaro 5
Ruth 4:1 Tic ma Solomon otiyo i kom ot pa Rwot otum kit meno. Solomon okelo jami ma yam wonne Daudi odyero ki Rwot-ti, ci okano ryal, ki jabu, ki jami tic-gu ducu i ot kano lim ma i ot pa Lubaŋa. Solomon okelo canduk pa Rwot i ot pa Lubaŋa (1 Luker 8.1-11)
Ruth 4:2 Solomon ocoko ludoŋo pa jo Icrael ki ludito wi kaka ducu, ma gin aye lutel wi doggola pa kwarogi ma i kin jo Icrael, ci gubino i Jerucalem pi kwanyo canduk me gicikke pa Rwot ki i gaŋ kal pa Daudi, ma gilwoŋo ni Cion.
Ruth 4:3 Ci lwak jo Icrael ducu gucokke i nyim kabaka pi nino madito ma tye i dwe me abiro-ni.
Ruth 4:4 Ludoŋo pa jo Icrael ducu gubino, ci Lulevi gucako tino canduk me gicikke.
Ruth 4:5 Gutero canduk ki kema me rwatte, kacel ki jami maleŋ ducu ma yam tye i kema; ajwagi ki Lulevi gukelogi.
Ruth 4:6 Kabaka Solomon ki lwak jo Icrael ducu ma gucokke bote-ni, gubedo i nyim canduk kun gitumo romi ki twoni-gu mapol ma welgi pe kwanne dok pe nene bene.
Ruth 4:7 Kit meno ajwagi gucako kelo canduk me gicikke pa Rwot wa i kabedone ma i tyelo me ot, en aye kabedo maleŋ makato ducu-ni, ci guketo piny i te bwom lukerubi.
Ruth 4:8 Lukerubi guyaro bwomgi ka wi kabedo me canduk wek lukerubi guum wi canduk woko kacel ki tal latiŋŋe ducu.
Ruth 4:726 
Ruth 4:9 Dok tal latiŋŋe yam wigi nen ki i kabedo maleŋ ma i nyim kabedo maleŋ ma i tyelo-ni; ento pe gitwero nenogi ki woko; pud gitye kunnu nio wa onyoo.
Ruth 4:10 Gin mo onoŋo pe tye i canduk, kono kidi aryo ma apada keken ma yam Moses oketo i iye ki i Koreb, ka ma yam Rwot oketo iye gicikke ki jo Icrael, i kare ma gia ki i lobo Ejipt.
Ruth 4:11 Ajwagi gukato woko ki i kabedo maleŋ, pien ajwagi ducu ma onoŋo gitye-ni doŋ gutyeko lonnye kekengi, ma pe giparo pi dul ticgi;
Ruth 4:12 ci Lulevi ducu ma gin luwer, Acap ki Eman, ki Jedutun, ki awobegi, ki utmegigi, onoŋo gurukke ki boŋŋi camanini mabecone, ci gimako atego agoya, ki naŋa ki opuk. Kacel kwedgi obedo ajwagi ma giromo miya acel ki pyeraryo ma gin lukut tumo
Ruth 4:13 Tic pa lukut tum ki luwer en aye me ribo dwangi kacel ka pako ki ka pwoyo Rwot, ki dwangi ma winnye maloŋo. I kare ma gucako wer, kacel ki tum ki atego agoya ki jami mukene ducu me wer, pi pako Rwot kun giwero ni, “Pien en ber, mar mere ma pe lokke bedo nakanaka,” ci deyo pa Rwot opoŋo i ot woko, en ot pa Rwot.
Ruth 4:14 Pienno omiyo ajwagi pe gitwero cuŋ ka tiyo ticgi, pi pol meno, pien deyo pa Rwot noŋo opoŋo i ot pa Lubaŋa woko.
Ruth 4:2 Tekwaro 6 Kwero ot pa Lubaŋa pi tic maleŋ (1 Luker 8.12-66)
Ruth 4:1 I nino meno Solomon owacci, “Rwot otyeko wacci en ebibedo i pol macollicuc.
Ruth 4:2 Agerri doŋ ot ma ocudo malo, wek obed kabedoni ma ibedo iye matwal.”
Ruth 4:3 Ka dok kabaka olokke, ci olamo gum i kom lwak jo Icrael ma gucokke ducu, kun jo Icrael ma gucokke-ni gucuŋ mot.
Ruth 4:4 En ocako lamo gum ni, “Gipwo Rwot, Lubaŋa pa Icrael, ma doŋ ciŋe otyeko cobo gin ma am oloko ki doge bot wora Daudi-ni, kun wacci,
Ruth 4:5 ‘Nia wa i kare ma akwanyo ki jona jo Icrael ki i Ejipt, peya ayero gaŋ mo ma i kaka ma i Icrael pi gero iye ot mo, wek nyina obed iye. Dok pe ayero laker mo me loyo jona jo Icrael;
Ruth 4:6 ento doŋ atyeko yero Jerucalem wek nyina obed kenyo, ka dok ayero Daudi me bedo lalo lwakka jo Icrael.’
Ruth 4:7 I kare-nu onoŋo wora Daudi obedo ki tam i cwinye me gero ot pi nyiŋ Rwot, Lubaŋa pa Icrael.
Ruth 4:8 Ento Rwot aye owaco bot wora Daudi ni, ‘Kit macalo onoŋo doŋ tam tye i cwinyi me gero ot pi nyina, itimo ber pi keto lok meno i cwinyi.
Ruth 4:727 
Ruth 4:9 Ento pe in aye dok ibigerra ot, ento wodi ma ibinywalo aye bigero ot pi nyiŋa.’
Ruth 4:10 I kare-ni Rwot doŋ otyeko cobo gin ma en ociko i cikkene; pien an doŋ atyeko leyo ka tyen wora Daudi, doŋ atyeko bedo i wi komker pa Icrael, kit ma yam Rwot ociko-ni, dok atyeko gero ot pi nyiŋ Rwot Lubaŋa pa Icrael.
Ruth 4:11 Doŋ atyeko keto iye kabedo pa canduk pa Rwot, ma tye iye gicikke ma Rwot con oketo ki jo Icrael.”
Ruth 4:12 Solomon dok ocuŋ i nyim keno tyer pa Rwot ki i nyim lwak jo Icrael ma gucokke ducu, ocako taŋo ciŋe aryo ducu malo.
Ruth 4:13 Solomon onoŋo otiyo abam mola ma borre futi abiro ki nucu, ki acee futi abiro ki nucu, ki borre nia piny dok malo futi aŋwen ki nucu, ocibo i dyekal; en ocuŋ i wiye. Ka dok orumo coŋe piny i nyim lwak jo Icrael ducu ma gucokke, ka ocako taŋo ciŋe aryo ducu malo okemo polo,
Ruth 4:14 kun wacci, “Ai Rwot, Lubaŋa pa Icrael, pe tye Lubaŋa mo macalo in, kadi malo i polo nyo piny i wi lobo, ma tye ka gwoko gicikkene macalo in, ma inyuto mar meri ma pe lokke bot luticci ma bedo ka lubi ki cwinygi ducu.
Ruth 4:15 Ibedo ka lubo kit gin ma yam itito bot wora Daudi, iyo, gin ma yam iloko ki dogi, icako doŋ tiyo i kare man ki ciŋi, ci ico bo ducu maber.
Ruth 4:16 Kombeddi ai Rwot, Lubaŋa pa Icrael, doŋ ilub gin ma yam iciko ki laticci wora Daudi, kun iwacci, ‘Pe ibibedo laboŋo danoni mo i nyima ma bibedo i wi komker pa Icrael, tekke awobeni gugwoko kitgi maber, kun gilubo cikka kit macalo ibedo kwede i nyimani.’
Ruth 4:17 Ai Rwot, Lubaŋa pa Icrael, kombeddi mi lokki doŋ omok matek, kit ma cen iloko ki wora Daudi ma laticci.
Ruth 4:18 “Ento Lubaŋa bibedo i wi lobo-ni kacel ki dano ada? Nen, kadi oolo bene kutu ma malone twatwal-li pe romo in me bedo iye, ci ot ma agero-ni tidine rom mene kono!
Ruth 4:19 Dok in pud iciko iti ka winyo legana, an laticci, ki kit ma abako kwede doga, ai Rwot Lubaŋana, doŋ iwiny koko ki lega ma atye ka lego i nyimi tin;
Ruth 4:20 wek waŋi obed twolo onen ot man dyeceŋ ki dyewor, en aye kabedo ma yam iwaco pire ni ibiketo iye nyiŋi, wek ibed ka winyo legana ma akelo boti kun alokke akemo kabedo man atir.
Ruth 4:21 Dok iwiny bako dog laticci ki pa joni jo Icrael, i kare ma walego wakemo kabedo man atir; iyo, in doŋ ibed ka winyone ki i polo ka ma ibedo iye-ni; ci ka doŋ ityeko winyone, doŋ iwek balwa.
Ruth 4:22 “Ka ce dano mo otimo bal i kom wadi mo, ci gimiye okwono kwon mo pire, ka obino ce okwoŋo kwoŋŋe ki i nyim keno tyerri ma i ot man,
Ruth 4:728 
Ruth 4:23 ci in Lubaŋa iwiny ki i polo, iket i tic; ŋol kop pa laticci-ni, imi kop olo dano mutiŋo alii, kun iketo gin ma en otimo i wiye kene, dok imi dano ma pe obalo olo kop, kun itime ber muporo leŋcwinye.
Ruth 4:24 “Ka ce mony pa lumerok guloyo jonijo Icrael pi balgi ma gutimo i komi, ka ce guŋut gudwogo boti, ci gucako tuco nyiŋi, ma gilego in ka gibako doggi boti ki i ot man,
Ruth 4:25 ci iwinygi ki polo, iwek bal pa joni jo Icrael, ka dok idwokgi cen wa i lobo ma yam i miyo bot kwarogi.
Ruth 4:26 “Ka ce polo ocegge woko, ma kot mo pe ocwer pi lakit balgi mo i komi, ka ce lwakki gucako lega kun gukemo kabedo man, kun gituco nyiŋi, ka guŋut ci gubwoto balgi, ki i kare ma iketo can i komgi-ni,
Ruth 4:27 ci in Lubaŋa iwinygi ki i polo, iwek bal pa luticci, gin joni jo Icrael, dok ipwonygi ki yo maber ma myero gulubi; ci doŋ imi kot ocwer i loboni-ni ma yam imiyo bot lwakki obed megi.
Ruth 4:28 “Ka ce kec opoto i lobo, ka two gemo opoto, nyo ka bel obwarre nyo odoko ocone, nyo ka bonyo opoto nyo okwil obino, ka ce merokgi orumogi i gaŋigi mogo nyo kadi bed kit gemo aŋo, nyo kit two mo-ni,
Ruth 4:29 ka ce lwakki gucako lega nyo bako doggi, kadi bed dano acel kok boti, nyo joni jo Icrael ducu, kun dano acel acel ŋeyo kit atwomme kene, ki cwercwinye bene, ka ce otaŋo ciŋe okemo ki ot man;
Ruth 4:30 ci in Lubaŋa iwinygi ki i polo ka ma ibedo iye-ni, iwek balgi. Tim dano acel acel kit ma iŋeyo kwede cwinye, ma rwatte ki kit kwone ducu, pien in aye, in keni, iŋeyo kit cwiny pa dano ducu;
Ruth 4:31 meno bimiyo gibedo ka lworo in kun gilubo yo meri nino ducu ma gibedo, iye i lobo ma yam imiyo bot kwarowa.
Ruth 4:32 “Obed kit meno bene ka ce larok mo, ma pe joni jo Icrael, obino kany ma oa ki i lobo mo mabor, ma obino pi nyiŋi madit-ti, ki badi matek-ki, ki ciŋi ma iryeyo, ka ce larok obino ce ocako lega ma okemo ot man,
Ruth 4:33 ci in Lubaŋa iwiny ki i polo ka ma ibedo iye-ni, itim kit gin ducu ma larok-ki okok kwede i nyimi, wek rok ma wi lobo ducu guŋe nyiŋi, gucak lwori, kit ma I wakki jo Icrael gilwori-ni, dok wek guŋe maber ni, ot man ma agero-ni, gilwoŋo ki nyiŋi keken.
Ruth 4:34 “Ka ce lwakki gucito ka lwenyo i kom lumerokgi i kabedo mo ducu ma icwalogi iye, ka ce gukelo legagi boti ma gukemo gaŋ man ma in iyero, ki ot man ma agero pi nyiŋi-ni,
Ruth 4:35 ci in iwiny legagi ki bako doggi ki i polo, ci ikony korgi macalo ineno ni lokgi tye atir.
Ruth 4:729 
Ruth 4:36 “Ka ce gutimo bal i komi, pien pe tye dano mo ma pe balo, ka ce kiniga omaki i komgi, ci imiyogi i ciŋ lamerok mo, ma oyakogi ci oterogi i opii wa i lobo mo ka mabor nyo ka ma cok;
Ruth 4:37 ento ka cwinygi otamo lok ki i lobo ma giterogi iye i opii-ni, ce guŋut ci gubako doggi boti ki i lobo ma gitye iye i opii, kun gikok ni, ‘Wabalo, watyeko ŋak woko ata, watiyo lwak bal-gu mapol’,
Ruth 4:38 ka ce gutyeko ŋut Ici tamgi ducu ki cwinygi ducu, ki i lobo ka ma giterogi iye i opii-ni, kun doŋ gilego i nyimi ma gukemo lobogi, ma yam imiyo bot kwarogi-ni, ki gaŋ ma nene iyero, ki ot ma atyeko gerone pi nyiŋi,
Ruth 4:39 in Lubaŋa iwiny legagi ki bako doggi ki i polo ka ma ibedo iye-ni, ci iye konyo korgi ka ce ineno ni lokgi tye atir, dok iwek bal pa joni ma gubalo i komi.
Ruth 4:40 Ai Lubaŋa, kombeddi doŋ wek waŋi obed twolo ci icik iti iwiny lega ma gilego i kabedo man.
Ruth 4:41 “A malo, ai Rwot Lubaŋa, ci idony i kabedo me yweyoni, in ki canduk me tekki. Ai Rwot Lubaŋa, wek ajwagini gurukke ki larre, wek joni maleŋ cwinygi obed yom pi berri.
Ruth 4:42 Ai Rwot Lubaŋa, pe ikwer lega pa lakerri ma giwiro! Po pi mar meri ma pe lokke i kom laticci Daudi.”
Ruth 4:2 Tekwaro 7
Ruth 4:1 Ka Solomon doŋ otyeko legane, ci mac obino piny ma a ki i polo, owaŋo gitum awaŋa ki gitum mu kene ducu, ci deyo pa Rwot opoŋo i ot pa Lubaŋa woko.
Ruth 4:2 Ajwagi doŋ pe gitwero donyo i ot pa Rwot, pien deyo pa Rwot opoŋo i ot pa Rwot woko.
Ruth 4:3 Ka jo Icrael ducu guneno mac obino piny, ki deyo pa Rwot oboyo kom ot pa Lubaŋa woko, gukulo wigi piny aryeba ic i dyekal ma gipeto iye godi, gumiyo woro ki pwoc bo! Rwot, kun giwacci, “Pien en ber, mar mere ma pe lokke bedo nakanaka.”
Ruth 4:4 Ka dok kabaka ki jo Icrael ducu gucako tyero gitum i nyim Rwot.
Ruth 4:5 Kabaka Solomon otyero gityer ma romo twoni dyaŋi alip pyeraryo wiye aryo, ki romi alip miya acel ki pyeraryo. Kabaka ki jo Icrael ducu gukwero ot pa Lubaŋa kit meno.
Ruth 4:6 Ajwagi gucuŋ i kabedogi, kacel ki Lulevi ma gumako jami me wer megi me pako Rwot, kit ma yam kabaka Daudi oyubo pi miyo pwoc bot Rwot, ni, pien mar mere ma pe lokke bedo nakanaka. Meno timme i kare ducu ma yam Daudi pako iye Lubaŋa, kun gin gikonye ki jami wergi. Ki jo ma gucuŋ ma gukemogi gin ajwagi ma gikuto tum, kun noŋo jo Icrael ducu gucuŋ mot.
Ruth 4:730 
Ruth 4:7 Solomon dok ocako kwero kabedo ma i cwiny dyekal ma tye i nyim ot pa Rwot- ti. En otyero kunnu gitum awaŋa, ki moo dwolo-gu me gityer lakwecwiny, pien keno tyer me mola ma Solomon otiyo-ni onoŋo tidi twatwal, pe romo keto iye gitum awaŋa kacel ki gityer me moko kwon ki dwolo-gu.
Ruth 4:8 I kare meno Solomon okwero nino madito pi nino abiro kulu, kacel ki jo Icrael ducu. Onoŋo lwak gucokke madwoŋ, kun gua wa i yo ma donyo i Kamat nio wa i nota ora me Ejipt.
Ruth 4:9 I nino me aborone gubedo ki cokke madit; pien gubedo ki lega me kwero keno tyer nino abiro kulu, ki nino madito mukene bene nino abiro.
Ruth 4:10 I kom nino dwe pyeraryo wiye adek i dwe me abiro en aye Solomon ocwalo lwak gudok woko tugi. Lwak gudok i pacogi ki yomcwiny madwoŋ, ma igi okwe pi gin ducu mabeco ma Rwot otimo pi Daudi ki pi Solomon ki pi lwakke jo Icrael. Rwot onyutte bot Solomon tyen me aryo (1 Luker 9.1-9)
Ruth 4:11 Kit meno Solomon otyeko gero ot pa Rwot ki ode en kabaka bene; tic ducu ma yam en oyubo me atiya i ot pa Rwot ki i ode en ocobo maber twatwal.
Ruth 4:12 Ci Rwot onen bot Solomon i dyewor kun wacce ni, “Atyeko winyo legani, doŋ atyeko yero kabedo man obed mera me bedo ot ka ma gibityero iye gitum bota.
Ruth 4:13 Ka ce acego polo ma kot doŋ pe cwer, nyo ka ce aciko ni bonyo ocam cam ma i lobo otyek woko, nyo ka ce acwalo two gemo opoto i kom lwakka,
Ruth 4:14 ka ce lwakka ma gilwoŋogi ki nyiŋa-ni gumwolle woko, ce gulego ma gimito an kikoma, ka guweko kit timgi maraco, ci dok abiwinyogi ki i polo, ci abikwanyo gin ma tye ka balo lo bogi, ka dok abiweko balgi.
Ruth 4:15 Cakke tin waŋa bibedo twolo, dok abiciko ita ka winyo lega ma gibilego i kabedo man.
Ruth 4:16 Pien tin an doŋ atyeko yero ot man, dok atyeko lonyone odoko maleŋ, wek nyiŋa obed iye matwal; dok waŋa ki cwinya bikemo kunnu matwal.
Ruth 4:17 Ki ma tuŋ boti, ka ce ibibedo ki kit kwo i nyima ma yam woru Daudi obedo kwede-ni, ce ka itiyo gin ma aciko ducu, kun igwoko cik ma aketo, ki gin ma doŋ aŋolo,
Ruth 4:18 ci an Lubaŋani abimoko komkerri me loyo Icrael matwal, kit ma yam aciko bot woru Daudi kun awacce ni, ‘Pe ibibedo laboŋo danoni mo ma biloyo jo Icrael.’
Ruth 4:19 “Ento ka ce wuŋak woko, ma wubwoto lubo cikka ki mako lok ma aciko ma aketogi i nyimwu, ce wukobo woko ka tiyo bot lubaŋa mogo mukene kun wuworogi,
Ruth 4:731 
Ruth 4:20 ci miyo abiputowu woko ki i lobo ma yam amiyowu-ni; dok abikwanyo waŋa woko, pe dok neno kom ot man ma atyeko lonyo odoko maleŋ pi nyiŋa-ni; miyo nyiŋ Icrael bi doko carolok ki lok aboka i kin rok ducu.
Ruth 4:21 Jo ducu ma bikato ki ka ŋet ot man madit twatwal-li gibiuro ki jwat kun giwacci; ‘Kit lok aŋo mumiyo Rwot otimo lobo-ni ki ot man ki tim macalo man?’
Ruth 4:22 Ka dok gibiwacci, ‘Pien gubwoto Rwot Lubaŋa pa kwarogi ma yam okwanyogi ki, i lobo Ejipt, ci gukobo bot lubaŋa mogo mukene, dok gubedo ka worogi ma kun gitiyo botgi bene; en aye lok mumiyo Rwot omiyo can opoto i komgi magwa- ni.’ ”
Ruth 4:2 Tekwaro 8 Tic mukene ma Solomon otiyo (1 Luker 9.10-28)
Ruth 4:1 Gero odi aryo-ni ma Solomon ogero, gin aye ot pa Rwot ki ot pa kabaka, otero mwaka pyeraryo kulu.
Ruth 4:2 Solomon dok ogero gaŋi odoco ma yam Kuram omiyogi bote, ci omiyo jo Icrael gubedo i igi.
Ruth 4:3 Solomon dok ocito i Kamat-joba, ci omako woko.
Ruth 4:4 En ogero Tadmor ma i tim, ki gaŋi ducu me kano cam ma ogerogi i Kamat.
Ruth 4:5 Dok en ogero Bet-koron Mamalo ki Bet-koron Mapiny orumo gaŋi magi ki cel gogo, oketo iye doggola ma gicego ki rii.
Ruth 4:6 Ogero Baalat bene, ki gaŋi ducu me kano cam ma yam Solomon tye kwedgi, ki gaŋi me keto gadigadi mony, ki gaŋi pa lulweny ma giriŋo ki aguragura, ki kit gedo ducu ma yam Solomon omito gerogi i Jerucalem, ki i Lebanon, ki i lobo ma en loyo ducu.
Ruth 4:7 Jo ducu ma yam gubwot ci gudoŋ ki i kom jo Kit, jo Amor, jo Periji, jo Kiv ki jo Jebuc, ma pe gin jo Icrael,
Ruth 4:8 gin aye Solomon oketo tic muroni i wigi, kit macalo tye-ni nio wa onyoo.
Ruth 4:9 Ento Solomon pe odiyo jo Icrael i tic me opii; gin gubedo askari, ki luditone, ki ludito me gadigadi monnye, ki lulweny ma giriŋo ki aguragurane.
Ruth 4:10 Jo magi gin aye ludito tic pa Kabaka Solomon ma giloyo dog tic ducu; giromo miya aryo ki pyerabic, gin aye giloyo lwak.
Ruth 4:11 Solomon okelo nya pa Parao nia ki i gaŋ kal pa Daudi otero i ot ma en ogero pire, pien owacci, “Dakona pe bibedo i ot pa Daudi kabaka me Icrael, pien kabedo ducu ma doŋ canduk pa Rwot obino iye-ni odoko kabedo maleŋ.”
Ruth 4:12 Dok Solomon obedo ka tyero gitum awaŋa i wi keno tyer pa Rwot ma yam en ocano i nyim kicika ot ma i doggola me ot pa Rwot.
Ruth 4:732 
Ruth 4:13 En obedo ka miyo gityer kit ma tic me nino acel acel mito kwede, kun lubo cik pa Moses i cen cabit ducu, ki i por dwe, ki i nino madito adek me mwaka ki mwaka-ni, ma gin aye nino madito me Mugati ma Tobi Pe Iye, nino madit me kwero Agikki Cabit Abiro, ki nino madito me Bolo.
Ruth 4:14 Kit macalo yam wonne Daudi ociko, en oketo lwak dul pa ajwagi ki dog ticgi, ki Lulevi gi dog ticgi me pako Lubaŋa ki me tic i nyim ajwagi, muporo tic me nino acel acel. Opoko bene tic pi lugwok doggola ducu ki dulgi i doggola acel acel, kit ma Daudi ma dano pa Lubaŋa yam ociko.
Ruth 4:15 Gin gubedo ka lubo cik ma kabaka ociko ki ajwagi ki Lulevi, pe guweko gin mo ma mako lok ducu, ki ma mako kano lim.
Ruth 4:16 Solomon otyeko ticce ducu kit meno, cakke i nino ma giketo iye guti me te ot pa Rwot nio ka otum, Ot pa Rwot otum kit meno.
Ruth 4:17 Solomon dok ocito wa i Ejiongeber ki i Elot ma i dog nam, ma i lobo Edom.
Ruth 4:18 Kuram yam ocwalo luticce ki mel bot Solomon; en ocwalo luticce ma guŋiyo ki nam, ci gucito wa i Opir kacel ki lutic pa Solomon, guomo jabu ma romo talanta miya aŋwen ki pyerabic ki kunnu, gukelo bot kabaka Solomon.
Ruth 4:2 Tekwaro 9 Kabaka ma dako me lobo Ceba olimo Solomon (1 Luker 10.1-13)
Ruth 4:1 I kare ma kabaka ma dako me lobo Ceba owinyo pi yweka pa Solomon, en obino bote i Jerucalem ka temo iye ki peny matego, Obino ki lwak jo madito mapol ma gicom i kore, kacel ki lwak kinaga-gu ma giyweyo aŋwece, ki jabu madwoŋ twatwal, ki litino godi me wel-gu. Ka obino bot Solomon, ci ocako titte lok ducu ma onoŋo tye i cwinye.
Ruth 4:2 Solomon odok iye i pennye ducu; pe onoŋo tye lok mo wacel ma okanne ki bot Solomon ma pe romo tucone bot dako-nu.
Ruth 4:3 Ka kabaka ma dako me Ceba oneno ryeko pa Solomon ducu, ki ot ma en ogero,
Ruth 4:4 ki cam ma i wi mejane, ki kit kabedo pa luditone, ki tic pa luticce, ki boŋŋime arukagi, ki lutiŋ kikopo-gu, ci tam otum woko ki i cwinye.
Ruth 4:5 Owaco bot kabaka ni, “Lok ducu ma i komi ma yam gitero bota ki i lobona, ki lok i kom ryekoni bene, onoŋo lokke tye kakare,
Ruth 4:6 ento yam pe aye lok ma gitero bota ducu, nio ka abino aneno ki waŋa. Ci nen, kadi wa nucu ryekoni maditte onoŋo pe gititta kulu, pien ryekoni ki lonyoni kato lok dog ma giterra awinyo-ni.
Ruth 4:7 Monni gitye ki yomcwiny kuman! Luticci magi ducu gitye ki yomcwiny ma rom mene, ma gibedo ka cuŋ i nyimi jwijwi ka winyo lok me ryekoni!
Ruth 4:733 
Ruth 4:8 Gipwo Rwot Lubaŋani ma cwinye opwoyo in ci oketi i wi komker me bedo kabaka pi Rwot Lubaŋani! Pien Lubaŋani omaro jo Icrael matwal, dok omito mokogi gubed matek, en aye omiyo en oketi ibedo kabaka ma loyogi, wek ibed ka ŋolo kop atir dok kakare.”
Ruth 4:9 En omiyo bot Solomon jabu madwoŋ ma romo talanta miya acel ki pyeraryo, ki lwak aŋwece mapatpat madwoŋ twatwal, ki lwak litino godi me wel, I kare ca onoŋo pe tye aŋwece mukene macalo meno ma kabaka me Ceba omiyo bot Solomon-ni.
Ruth 4:10 Ka dok lutic pa Kuram ki lutic pa Solomon ma onoŋo gukelo jabu nia ki i Opir, gukelo wa ki bao yat algum ki lwak godi matino me wel.
Ruth 4:11 Kabaka otiyo ki bao yat algum pi jeŋo kor ot pa Rwot ki kor ot pa kabaka. Otiyo kwede opuk bene ki naŋa pa luwer. Kit jami macalo meno onoŋo peya yam onen kulu i lobo Juda.
Ruth 4:12 Kabaka Solomon omiyo bot kabaka ma dako me Ceba jami ducu ma cwinye omito, omiye gin ducu ma openyo, ma pe giribo iye jami ma onoŋo en okelo bot kabaka. Kit meno kabaka me Ceba ocako wot me dok wa i lobone kikome, kacel ki luticce ducu. Lonyo pa Solomon ki ywekane (1 Luker 10.14-29)
Ruth 4:13 Lwak jabu ma obino bot Solomon i mwaka acel acel pekke oromo talanta miya abicel ki pyerabicel wiye abicel
Ruth 4:14 ma pe giribo iye ma lucat-wil gukelo; luker pa jo Arabia, ki ludito ma loyo lobo bene gukelo jabu ki ryal bot Solomon.
Ruth 4:15 Kabaka Solomon otiyo lwak kwodi madoŋo miya aryo me jabu, ma gitetogi ki nyol; i kom kwot acel acel odonyo iye jabu ma pekke romo cekel miya abicel.
Ruth 4:16 Dok otiyo kwodi matinone miya adek me jabu ma gitetogi ki nyol, kun kwot acel acel giteto ki jabu ma pekke cok romo ratili apar, Kabaka oketogi i ot ma gilwoŋo ni, Buŋa me Lebanon.
Ruth 4:17 Kabaka dok otiyo komker madit me lak lyec, ci omwono kome woko ki jabu ma giliyo maber.
Ruth 4:18 Komker meno onoŋo tye ki rwomme abicel ki kom me jabu me teno tyen, ma gikubogi i kom komker. Ka ŋete tuŋŋi ki tuŋŋi giketo iye ka teno ciŋ dano, ki labwor aryo gucuŋ ka ŋet bad kom me teno ciŋ,
Ruth 4:19 kun tye bene lwak labwor apar wiye aryo ma gucuŋ i agikki rwom abicel-li, tuŋŋi ki tuŋŋi. Pe tye kom mo ma gitiyo ma cal ki meno i te ker ducu.
Ruth 4:734 
Ruth 4:20 Jami ducu ma yam kabaka Solomon mato kwede onoŋo me jabu keken, wa jami ducu ma gitiyo kwedgi i ot Buŋa me Lebanon yam gitiyogi ki jabu ma giliyo maber; i kare pa Solomon pe tye ŋatti mo ma tamo pi ryal.
Ruth 4:21 Onoŋo kabaka tye ki lwak mel ma giwoto Tarcic kacel ki mel pa Kuram, Mel me Tarcic yam dwogo cen ka mwaka okato adek adek kun gikelo lwak jabu ki ryal ki lak lyec-gu, ki ayom-gu ki gunya-gu.
Ruth 4:22 Kabaka Solomon obedo dit makato lwak luker ma wi lobo ducu pi lonyone ki pi ryekone.
Ruth 4:23 Lwak luker ducu me wi lobo gubedo ka yenyo kit yo me neno waŋ Solomon ki pi winyo kit ryekone-gu ma Lubaŋa oketo i cwinyeni.
Ruth 4:24 Dano acel acel yam tero motte bote, kun gitero jami me ryal ki me jabu-gu, ki ginaruka-gu, ki odok murra, ki aŋwece, ki aguragura-gu, ki kana-gu, mwaka ki mwaka.
Ruth 4:25 Solomon tye ki loc aguragura alip aŋwen pi aguragura ki gadigadi lwennye, ki lulweny ma giriŋo ki aguragura alip apar wiye aryo, En yam oketo mogo i gaŋi me gadigadi lweny ki mukene gubedo bot kabaka i Jerucalem.
Ruth 4:26 En oloyo luker ducu cakke wa i kulu Euprate nio kwede i lobo pa jo Piliciti, ki i wan lobo me Ejipt.
Ruth 4:27 Kabaka yam omiyo ryal odoko gin ma lam ma rom ki gweŋ-gu i Jerucalem, dok okelo yadi cedar mapol ata ma rom ki olam ma i bar Cepela.
Ruth 4:28 Solomon yam limo aguragura ma a ki i Ejipt ki i lobo ducu. To pa Solomon (1 Luker 11.41-43)
Ruth 4:29 Lok kom Solomon mudoŋŋe ducu, nia i acakki nio i agikkine, gityeko coyone i buk me Tekwaro ma lanebi Natan ocoyo, ki i kin lok pa Lubaŋa ma Akija ma jo Cilo otito, ka dok i buk me lok kom gin ma Iddo ma lanen oneno ma okemo kom Jeroboam wod pa Nebat.
Ruth 4:30 Kare ma Solomon oloyo kwede jo Icrael kun bedo i Jerucalem oromo mwaka pyeraŋwen.
Ruth 4:31 Solomon oto ci oywe kacel ki kwarine, ka giyike i gaŋ kai pa wonne Daudi. Rekoboam ma wode aye oleyo ka tyene.
Ruth 4:2 Tekwaro 10 Jemo pa jo Icrael i kom Rekoboam (1 Luker 12.1-24)
Ruth 4:1 Rekoboam ocito i Cekem, pien onoŋo jo Icrael gumol gucito i Cekem ka keto en me bedo kabaka.
Ruth 4:735 
Ruth 4:2 Ka Jeroboam wod pa Nebat owinyo pire, ci oa ki i Ejipt odok cen; pien onoŋo Jeroboam yam pud tye i Ejipt ka ma yam oriŋo iye kabaka Solomon.
Ruth 4:3 Gicwalo lukwena ka lwoŋe, ci Jeroboam ki lwak jo Icrael ma gucokke ducu guwaco bot Rekoboam ni,
Ruth 4:4 “Woru oketo yec mapek i komwa. In doŋ ilok tic matego ma woru omiyowa, ki yec mapek ma en oketo i komwa-ni, obed mayot, ci wan wabibedo luticci.”
Ruth 4:5 En ogamo ni, “Wudwog bota kany i ŋe nino adek.” Ci lwak gudok cen.
Ruth 4:6 Kabaka Rekoboam ocako yubo lok ki ludoŋo muteggi, ma yam gicuŋ i nyim wonne Solomon i kare ma en pud kwo, ci openyogi ni, “Wun wumiya kit tam aŋo wek adok iye ki lwak man?”
Ruth 4:7 Gin guwacce ni, “Ka ce kica bimaki i kom lwak man, ma ikweyo cwinygi, kun iloko botgi lok ducu mabeco, ci gin bene gibibedo Luticci matwal.”
Ruth 4:8 Ento en obwoto tam pa ludoŋo muteggi woko, ocako dok yubo lok ki awobe ma yalwakke, ma gicuŋ i nyime.
Ruth 4:9 Openyogi ni, “Wun wumiya kit tam aŋo wek adok iye ki lwak man ma gupenya ni, ‘Wek yec ma woru oketo i komwa mapek-ki obed yot’?”
Ruth 4:10 Ci awobe ma yalwakke guwacce ni, “Ibidok iye ki lwak ma gupenyi kit man ni, ‘Woru yam omiyo yecwa odoko pek, ento in imi obed yot botwa’; in ibidok iye ki gin kit man ni, ‘Nyig ciŋa kinoŋ makato pyer wora.
Ruth 4:11 Doŋ abitiyo kit man: wora yam oketo yec mapek i komwu, an dok abimedone bedo mapek. Wora yam opwodowu ki del anino, an abipwodowu ki yib oton.’ ”
Ruth 4:12 Jeroboam ki lwak ducu gubino bot Rekoboam i kom nino me adekke, kit ma yam kabaka ociko ni, “Wudwog cen bota i nino me adekke.”
Ruth 4:13 Kabaka ocako dok i peny pa lwak ki gero, pien oweko tam ma ludoŋo muteggi gumiye.
Ruth 4:14 Kabaka Rekoboam oloko ki lwak kit ma awobe guyubo kun wacci, “Wora yam omiyo yecwu odoko pek, ento an abimedone bedo mapek; wora yam pwodowu ki del anino, an abipwodowu ki yib oton.”
Ruth 4:15 Kabaka pe owinyo lok pa lwak; pien Rwot aye omiyo okwero, wek lokke ocobbe kakare ma, yam en oloko bot Jeroboam wod pa Nebat kun ocwalo Akija ma jo Cilo ocito otitte-ni.
Ruth 4:16 Ka jo Icrael ducu guneno ni kabaka pe owinyogi, ci lwak gudok iye ki kaba ka ni, “Wan watye ki waŋ pokwa aŋo i kom Daudi? Pe watye ki dul mo i kom latin pa Yece. Wun jo Icrael wudok i kemawu! In Daudi, doŋ inen odi keni.” Ci jo Icrael gucako pokke woko, gudok i pacogi.
Ruth 4:17 Ento Rekoboam pud loyo jo Icrael ma gibedo i gaŋi ma i Juda.
Ruth 4:736 
Ruth 4:18 Kabaka Rekoboam ocwalo Adoram, ladit ma loyo tic muroni, ci jo Icrael ducu gucako cele ki got, guneke woko, Kabaka Rekoboam orune oito i wi gadigadi lwennye, ci oriŋo kwede woko wa i Jerucalem.
Ruth 4:19 Kit meno jo Icrael gucako jemo woko i kom ot pa Daudi nio kwede wa onyoo.
Ruth 4:2 Tekwaro 11 Lok ma lanebi Cemaya otito (1 Luker 12.21-24)
Ruth 4:1 Ka Rekoboam odwogo cen i Jerucalem, ci ocoko jo ma giyero ki i ot pa Juda ki i kin jo Benjamin, twoni lweny alip miya acel ki pyeraboro, pi lweny i kom jo Icrael wek gidwok ker bot Rekoboam.
Ruth 4:2 Ento lok pa Rwot obino bot dano pa Lubaŋa ma nyiŋe Cemaya, kun wacci,
Ruth 4:3 “Wac ki Rekoboam wod pa Solomon ma kabaka me Juda, ki bot jo ducu me ot pa Juda ki jo Benjamin ni,
Ruth 4:4 ‘Rwot owaco kuman ni, Wun pe wubicito ka lweny i kom lutuwu ma gin jo Icrael. Wek dano acel acel odok cen i pacone, pien lok man oa ki bota.’ ” Gin ducu guwinyo lok pa Rwot, ci gudok cen i pacogi, pe dok gucito ka lweny i kom Jeroboam. Lonyo pa Rekoboam
Ruth 4:5 Rekoboam obedo i Jerucalem, ogero gaŋi gogo me mony i Juda.
Ruth 4:6 Ogero Beterekem, Etam, Tekoa,
Ruth 4:7 Bet-jur, Coko, Adulam,
Ruth 4:8 Gat, Mareca, Jip,
Ruth 4:9 Adoraim, Lakic, Ajeka,
Ruth 4:10 Jora, Aijalon, ki Kebron, gin ducu gaŋi ma girumo ki cel gogo ma gitye i Juda ki i Benjamin.
Ruth 4:11 En oyubo cel gogo ducu obedo matek, oketo ludito mony i igi, okano iye cam, ki moo ki koŋo vino.
Ruth 4:12 Ka dok oketo kwodi ki toŋi i gaŋi ducu, ci omiyogi gubedo matek mada. Kit meno Juda ki Benjamin gudoŋ i te locce.
Ruth 4:13 Ajwagi ducu pa Lubaŋa ki Lulevi ma yam gitye i lobo Icrael gua ki i kabedogi ducu, gubino ka bedo i ŋete.
Ruth 4:14 Lulevi gubwoto lobo ma gibedo iye gudok wa i Juda ki i Jerucalem, pien Jeroboam ki likwayone gukwero woko ni pe doŋ guti tic macalo ajwagi pa Rwot.
Ruth 4:737 
Ruth 4:15 Jeroboam oketo ajwagine ma en oyero me tic i wan jogi ma i wi godi, ki bot jogi ma calo nyogi dyegi, ki bot cal litino twoni ma en otiyo.
Ruth 4:16 Jo ma yam guketo cwinygi ka cito bot Rwot Lubaŋa pa Icrael gulubo kor ajwagi pa Rwot ki Lulevi, nia ki i kaka pa jo Icrael ducu, guwoto Jerucalem ka tyero gitum bot Rwot, Lubaŋa pa kwarogi.
Ruth 4:17 Gujiŋo ker pa Juda matek, gumiyo Rekoboam wod pa Solomon obedo matek pi mwaka adek, pien gubedo ka lubo kit pa Daudi ki Solomon pi mwaka adek.
Ruth 4:18 Rekoboam onyomo Makalat nya pa Jerimot wod pa Daudi, Min Makalat obedo Abikail nya pa Eliab ma wod pa Yece.
Ruth 4:19 Makalat onywalo ki Rekoboam litino awobe magi, Jeuc, Cemaria ki Jakam.
Ruth 4:20 Ka dok ki i ŋeye en onyomo Maaka nya pa Abcalom ci onywalo kwede Abija, Atai, Jija, ki Celomit.
Ruth 4:21 Rekoboam omaro Maaka nya pa Abcalom makato monne ducu ki mon aŋecane- gu. En yam onyomo mon apar wiye aboro ci obedo ki mon aŋecane pyerabicel kulu; onywalo awobe pyeraryo wiye aboro ki anyira pyerabicel.
Ruth 4:22 Rekoboam oketo wode Abija latin pa Maaka me bedo ladit ma loyo wi omegine, pien yam onoŋo omito keto en me bedo kabaka.
Ruth 4:23 Rehoboain obedo ka tic ki ryeko, opoko awobene mogo i dul lobo ducu ma i Juda ki Benjamin, oketogi i gaŋi me cel gogo ducu, opoko botgi cam madwoŋ, dok bene onyomo botgi mon.
Ruth 4:2 Tekwaro 12 Cicak omonyo jo Juda (1 Luker 14.21-31)
Ruth 4:1 Ka ker pa Rekoboam doŋ omoko maber, kun medde ki cuŋ matek, en kacel ki jo Icrael ducu gucako bwoto cik pa Rwot.
Ruth 4:2 I mwaka me loc pa Rekoboam me abicce, en aye Cicak kabaka me Ejipt obino kwede ka lweny i kom jo Jerucalem, pien gubwoto Rwot woko.
Ruth 4:3 Gubino ki gadigadi lweny alip acel ki miya aryo, ki lulweny ma giriŋo ki aguragura alip pyerabicel. Lwakjo ma welgi pe kwanne gubino kwede ma gua ki i Ejipt, jo Libya, jo Cukiim, ki jo Etiopia.
Ruth 4:4 Ci omako gaŋi ma girumo ki cel gogo ma i Juda ducu nio kwede wa i Jerucalem.
Ruth 4:5 Cemaya ma lanebi ocito bot Rekoboam ki bot rwodi me Juda, ma onoŋo gucokke i Jerucalem pi Cicak owaco botgi ni, “Rwot owaco kuman ni, ‘Wun wuryeko bwoto an woko, pi meno an bene atyeko miyowu i ciŋ Cicak.’ “
Ruth 4:6 Rwodi me Icrael kacel ki kabaka gumwolle woko, omiyo guwacci, “Rwot lokke tye kakare.”
Ruth 4:738 
Ruth 4:7 Ka Rwot oneno ni gumwolle kengi, lok pa Rwot obino bot Cemaya ma wacci, “Gin gumwolle kengi; pe doŋ abityekogi woko, ento doŋ abilarogi, pe doŋ abitoyo akemona i kom Jerucalem ki cin Cicak.
Ruth 4:8 Ento gibibedo luticce, ka wek guŋe tic kweda ki dok me tic ki luloc me lobo mukene bene.”
Ruth 4:9 Kit meno Cicak kabaka me Ejipt ocako bino ka lweny i kom Jerucalem, ci oyako jami ma gikano i ot lim pa Rwot, ki jami ma gikano i ot lim pa kabaka. En oyako woko ducu, dok oyako lwak kwodi me jabu ma yam Solomon otiyogi.
Ruth 4:10 Kabaka Rekoboam dok otiyo lwak kwodi mukene; otiyo kwodi mola, ci omiyogi i ciŋ ludito pa lugwok kabaka ma gigwoko doggola ot pa kabaka.
Ruth 4:11 I kare ducu ma noŋo kabaka cito i ot pa Rwot, lugwok en yam gimako kwodi, ka dok gidwoko kakagi i ot kicika pa lugwok kabaka.
Ruth 4:12 Ka doŋ en omwolle kene ci akemo pa Rwot oa woko i kome, ci pe miyo gityekogi woko liweŋ, dok piny onoŋo ber i Juda.
Ruth 4:13 Kit meno Rekoboam omoko ker mere matek i Jerucalem dok obedo ka loc bene, Rekoboam ocamo ker ma mwaka me ditte romo pyeraŋwen wiye acel, obedo ka loc i Jerucalem pi mwaka apar wiye abiro, Jerucalem ma en aye gaŋ ma yam Rwot oyero ki i kin kaka ducu me lerael pi keto iye nyiŋe. Nyiŋ minne Naama ma anyira Ammon.
Ruth 4:14 En con obedo ka tiyo gin marac, pien pe oketo cwinye ka yenyo Rwot.
Ruth 4:15 Lok kom Rekoboam mudoŋŋe ducu, nia i acakki nio i agikkine, gityeko coyone i buk me Tekwaro ma lanebi Cemaya ocoyo, ki i buk pa Iddo ma lanen, Lweny yam obedo tye i kin Rekobo am ki Jeroboam pi kare ducu ma pe gik.
Ruth 4:16 Rekoboam oto, oywe kacel ki kwarine, ci giyiko kacel ki kwarine i gaŋ kai pa Daudi; wode Abija aye oleyo ka tyene.
Ruth 4:2 Tekwaro 13 Loc pa Abija (1 Luker 15.1-8)
Ruth 4:1 I mwaka me apar wiye aboro me loc pa kabaka Jeroboam, en aye Abija ocako loyo iye jo Juda.
Ruth 4:2 Obedo ka loc i Jerucalem pi mwaka adek, Nyiŋ minne Mikaya ma nya pa Uriel me Gibea. Lweny obedo tye i kin Abija ki Jeroboam.
Ruth 4:3 Abija yam ocito ka lweny kun woto ki monnye ma gin oteka lweny, ma giromo alip miya aŋwen ma giyerogi ayera, Ci Jeroboam orwayo monnye cok ka lweny i ko me ki jo ma giyerogi matego alip miya aboro, ma gin twoni lweny.
Ruth 4:739 
Ruth 4:4 Abija ocuŋ i wi got Jemaraim ma tye i lobo gotgot ma i lobo Epraim, kun wacci, “Winy lokka, in Jeroboam ki wun jo Icrael ducu!”
Ruth 4:5 Pe wuŋeyo mono ni Rwot Lubaŋa pa Icrael omiyo ker bot Daudi ki likwaye i gicikke ma gimoko ki kado, me loyo Icrael matwal?
Ruth 4:6 Jeroboam wod pa Nebat, ma latic pa Solomon wod pa Daudi, pud dok ojemo woko i kom rwode.
Ruth 4:7 Jo mogo ma konygi pe ma kitgi obedo atata gucokke bote, ci gubalo Rekoboam wod pa Solomon woko. Pien onoŋo Rekoboam pud t idi ma timme bene pud woto atata, dok pe otwero kwero tamgi.
Ruth 4:8 “Nen kombeddi wumito kwanyo ker pa Rwot woko ki i cin likwayo pa Daudi, pien wun wutye lwak madwoŋ, dok wutye bene ki cal litino twoni me jabu ma Jeroboam otiyo me bedo lubaŋawu.
Ruth 4:9 Wun pe doŋ wuryemo ajwagi pa Rwot woko, ma gin likwayo pa Aron, ki Lulevi, ka dok wuketo ajwagi piwu kenwu macalo jo ma i lobo mukene-ni? Ka ŋat mo obino, tekke okwero ko me kekene ki wod twon nyo nyogi romi abiro, ci tugi doko ajwaka cut pi jogiwu ma pe gin Lubaŋa kikome.
Ruth 4:10 Ento ki tun botwa, Rwot en aye Lubaŋawa, peya wabwoto en, Wan watye ki ajwagi ma gitiyo ki Rwot ma gin aye likwayo pa Aron, ki Lulevi ma gikonyogi ki tic.
Ruth 4:11 Odiko odiko ki otyeno otyeno, giwaŋo gitum awaŋa ki odok eceta ma ŋwece kur, gicano mugati i nyim Rwot i wi meja me jabu ma giliyo maber, dok gigwoko okar mac me jabu wek macce obed ka lyel otyeno otyeno; wan watye ka gwoko cik ma mako tic pa Rwot Lubaŋawa, ento wun wutyeko bwoto en woko.
Ruth 4:12 Nen, Lubaŋa tye kwedwa, tye ka telo wiwa, ki ajwagine gitye ki tum ma gikuto me ywayo mony me lweny i komwu, Aa wun awobe pa Icrael, pe wulweny i kom Rwot, Lubaŋa pa kwariwu: pien pe wutwero loyo mony.”
Ruth 4:13 Jeroboam onoŋo ocwalo dul mony gukanne woko me bino i komgi ki yo ŋegi; kit meno onoŋo monnye tye i nyim jo Juda, ki jo mubuto gurumo piny woko tye yo tuŋ ŋegi.
Ruth 4:14 Ka jo Juda guneno, gunoŋo ni mony tye i nyimgi ki i ŋegi bene; ci gucako kok bot Rwot, kun ajwagi gikuto tum.
Ruth 4:15 Jo Juda gucako wayo me lweny. I kare ma jo Juda gudaŋŋe, Lubaŋa oloyo Jeroboam woko, omiyo jo Icrael ducu guriŋo woko i nyim Abija ki jo Juda.
Ruth 4:16 Jo Icrael guriŋo woko, ci Lubaŋa omiyogi i ciŋ Abija.
Ruth 4:17 Abija ki jone gunekogi ki nek malit twatwal; jo ma guto giromo alip miya abic ki i kom jo ma giyerogi ayera ki i kin jo Icrael.
Ruth 4:740 
Ruth 4:18 Giloyo jo Icrael kit meno, pien jo Juda ma oloyogi onoŋo gujeŋŋe i kom Rwot Lubaŋa pa kwarigi.
Ruth 4:19 Abija olubo kor Jeroboam ci omayo gaŋi mogo pa jo Icrael woko ki bote, Betel ki gaŋi matino ma i ŋete, Jecana ki gaŋi matino ma i ŋete, ki Epron ki gaŋi matino ma i ŋete.
Ruth 4:20 Jeroboam pe dok olimo tek mo wacel i kare pa Abija; dok Rwot opwode, ci oto woko.
Ruth 4:21 Ento Abija omedde odoko tek, Onyomo mon apar wiye aŋwen, onywalo kwedgi litino awobe pyeraryo wiye aryo ki anyira apar wiye abicel.
Ruth 4:22 Lok kom Abija mudoŋŋe ducu, ma nyuto kite ma yam oloko, gityeko coyone i lok pa lanebi Iddo.
Ruth 4:2 Tekwaro 14 Loc pa Aca (1 Luker 15.9-12)
Ruth 4:1 Abija oywe kacel ki kwarine, ci giyike i gaŋ kal pa Daudi; wode Aca aye oleyo ka tyene. I karene lobo oywe mot ki kuc pi mwaka apar.
Ruth 4:2 Aca yam obedo ka tiyo gin maber dok ma nen atir i wan Rwot Lubaŋane.
Ruth 4:3 En okwanyo keno tyer ki waŋ jogi ma i wi godi pa lurok woko, omuko wir jogigi bene, ka dok otoŋo yadi ma gicomo pi woro lok ma dako ma gilwoŋo Acera ducu oreto woko piny,
Ruth 4:4 ka dok ociko jo Juda ni gubin bot Rwot, ma Lubaŋa pa kwarigi, dok gugwok cikke ki gin ma en ociko.
Ruth 4:5 En bene yam omuko waŋ jogi ma i gaŋi ducu ma i Juda, okwanyo keno tyer me waŋo odok eceta ducu, Ker okwe mot i karene.
Ruth 4:6 Ogero gaŋi ma girumo ki cel gogo i Juda, pien lobo onoŋo okwe mot. Pe obedo ki lweny i lwak mwaka-nu ducu, pien Rwot omiyo kuc.
Ruth 4:7 En owaco bot jo Juda ni, “Wageru gaŋi magi, warumogi woko ki cel ma wagero i kome odi matego ma ocudo malo, waket bene doggola iye ma gicego ki rii; lobo doŋ pud mewa, pien wabedo ka bino bot Rwot Lubaŋawa, wabedo ka bino bote ci en omiyowa kuc i kabedo ducu.” Gugedo dok gubedo ki lonyo madwoŋ.
Ruth 4:8 Aca obedo ki lumony ma gua ki i Juda ma giromo alip miya adek, ma gitye ki kwodi ki toŋi, ki lumony ma gua ki i Benjamin ma giromo alip miya aryo ki pyeraboro ma gutiŋo kwodi, ma gin bene lucel atum; gin ducu twoni oteka lweny ma gitego.
Ruth 4:9 Jera ma Laetiopia obino ka lweny i komgi ki mony ma romo jo milion acel ki gadigadi miya adek; gubino guo cok ki Mareca.
Ruth 4:741 
Ruth 4:10 Ci Aca ocito ka rwatte kwede, kun monygi oryeyo i nota Jepata i Mareca.
Ruth 4:11 Aca okok bot Rwot Lubaŋane ni, “Ai Rwot, pe tye lakony mo macalo in, ma koriyo jo magoro ka lweny i kom jo matego, Konywa, ai Rwot Lubaŋawa, pien wageno in, wabino ka lweny i kom lwak man madwoŋ-ŋi pi nyiŋi. Ai Rwot, in aye Lubaŋawa; pe iye dano mo oloyi.”
Ruth 4:12 Kit meno omiyo Rwot oryemo jo Etiopia woko ki i nyim Aca ki i nyim jo Juda, omiyo jo Etiopia guriŋo woko.
Ruth 4:13 Aca ki monnye guryemo korgi nio wa i Gerar, ci guneko jo Etiopia matek ma dano mo acel pe obwot makwo; pien guket woko ata ki i nyim Rwot ki monnye. Jo Juda gutiŋo lwak jami madwoŋ ma guyako gucito kwede.
Ruth 4:14 Guturo gaŋi ducu ma gurumo Gerar, pien Rwot omiyo lworo opoto i komgi. Guyako gaŋi ducu, pien onoŋo jami me ayaka dwoŋ i igi twatwal.
Ruth 4:15 Guputo kema pa jo ma yam wegi dyaŋi, guyako romi madwoŋ twatwal ki kinaga-gu, Gudok kwede cen i Jerucalem.
Ruth 4:2 Tekwaro 15 Aca odwoko cwiny jone i kom Rwot (1 Luker 15.13-15)
Ruth 4:1 Cwiny pa Lubaŋa obino i kom Ajaria wod pa Oded,
Ruth 4:2 omiyo en ocito orwatte ki Aca, ci otitte ni, “Winy an, Aca, ki jo Juda ki Benjamin ducu. Rwot tye kwedwu, ka ce wun wutye kwede. Ka wuyenyo en, ci wubinoŋo en, ento ka wubwoto en, en bene bibwotowu.
Ruth 4:3 Jo Icrael onoŋo gubedo laboŋo Lubaŋa me ada pi kare malac, wa ajwaka ma pwonyogi bene onoŋo pe, dok gubedo laboŋo cik;
Ruth 4:4 ento i kare ma arubaruba madwoŋ odiyogi gulokke bot Rwot, Lubaŋa pa Icrael, kun giyenyo en, omiyo gunoŋo en.
Ruth 4:5 I kare meno ducu onoŋo nar mo pe tye ki kuc me kato woko nyo kadi me dwogo gaŋ, pien cwiny dano orubbe woko pi can mapatpat ma obedo ka poto i kom jo ma gibedo i lobo ducu.
Ruth 4:6 Kingi opokke woko atata, rok lwenyo ki rok wadi ki gaŋ i kom gaŋ wadi, pien Lubaŋa odiyogi ki can i kit yo mapatpat.
Ruth 4:7 Ento wun, cwinywu obed nwaŋ! Pe wuwek badwu okwe woko, pien Lubaŋa biculo waŋ ticwu.”
Ruth 4:8 Ka Aca owinyo lok meno ducu, ma lanebi Ajaria wod pa Oded otito-ni, ci cwinye odoko nwaŋ, ocako jwero cal jogi me kipyeda woko ducu ki i lobo Juda ki Benjamin ki i gaŋi ducu ma en omayogi i lobo godi ma i Epraim, ci oyubo keno tyer pa Rwot ma yam tye i nyim kicika ma gidonyo kwede i ot pa Rwot.
Ruth 4:742 
Ruth 4:9 En ocoko jo Juda ducu ki jo pa Benjamin, ki jo ma gua i Epraim ki Manace ki Cimeon, ma onoŋo gibedo i kingi, pien onoŋo jo mapol gudak gua ki i Icrael gukobo bote pien guneno ni Rwot Lubaŋa tye kwede.
Ruth 4:10 Gucokke i Jerucalem i dwe me adek i mwaka me apar wiye abic me loc pa Aca.
Ruth 4:11 Gutyero gitum bot Rwot i nino meno, kun gikwanyo ki i kom jami ma gukelo, ma yam guyako, twoni ma romo miya abiro ki romi alip abiro.
Ruth 4:12 Ci gucako keto gicikke me cito bot Rwot, Lubaŋa pa kwarigi, ki cwinygi ducu ki tipogi ducu;
Ruth 4:13 dok guciko matek ni ŋat ma pe bicito bot Rwot, Lubaŋa pa Icrael, myero ginek woko, kadi bed dano matidi nyo dano muteggi, laco nyo dako.
Ruth 4:14 Gucako kwoŋo kwoŋ bot Rwot ki dwan maloŋo, kun gidaŋŋe, ma gikuto tum-gu ki tuŋ romi-gu.
Ruth 4:15 Ci jo Juda ducu cwinygi obedo yom pi kwoŋo kwoŋ; pien gukwoŋo kwoŋ ki cwinygi ducu, gubedo ka yenyo Rwot ki mitgi ducu, ci gunoŋo en, ka Rwot ocako miyogi yweyo i kabedo ducu.
Ruth 4:16 Kabaka Aca oryemo wa minne Maaka woko, pe oye ni omed bedo daker pien en otiyo cal me kipyeda pi Acera ma jok ma dako. Aca otoŋo cal jokke oŋido woko, ci owaŋo woko i nota kulu Kidron.
Ruth 4:17 Ento waŋ jogi ma i wi godi pe gimukogi woko ki i Icrael Kadi bed kumeno, Aca obedo ki leŋic i kom Rwot pi kare me kwone ducu.
Ruth 4:18 En okelo i ot pa Rwot mot ma wonne odyero, kacel ki mere kikome bene ma odyero, ryal ki jabu ki weer-gu.
Ruth 4:19 Lweny koŋ dok obedo pe nio kwede wa i mwaka me pyeradek wiye abic me loc pa Aca.
Ruth 4:2 Tekwaro 16 Aca oribbe ki Ben-adad (1 Luker 15.16-24)
Ruth 4:1 I mwaka me pyeradek wiye abicel me loc pa Aca, Baaca kabaka pa jo Icrael ocito ka monyo jo Juda, ci orumo gaŋ me Rama ki cel matek, wek ogeŋ dano cito woko nyo bino bot Aca kabaka me Juda.
Ruth 4:2 Ci Aca okwanyo ryal ki jabu ma i ot kano lim pa Rwot ki ma i ot pa kabaka, ci ocwalo bot Ben-adad kabaka me Ciria, ma yam bedo i Damaciko, kun wacci,
Ruth 4:3 “Wek an ki in waribbe kacel, kit macalo ribbe obedo tye i kin wora ki woru-ni, Nen, acwalli ryal ki jabu; cit wek icitur ribbe ma tye i kin in ki Baaca kabaka me Icrael-li woko, wek en oa woko ki bota.”
Ruth 4:743 
Ruth 4:4 Ben-adad owinyo lok pa kabaka Aca, ci ocwalo ludito monnye ka monyo gaŋi pa jo Icrael, ci guloyo Ijon, Dan, Abelmaim, ki gaŋi ducu me kano cam ma i lobo pa jo Naputali.
Ruth 4:5 Ka Baaca owinyo lokke ci oweko gero cel Rama woko, ogiko ticce iye.
Ruth 4:6 Kabaka Aca owoto ki jo Juda ducu, guyweko litino godi ducu ma i Rama kacel ki lwak baone, ma yam Baaca obedo ka gedo kwede, ci ogero kwede cel i Geba ki Mijpa.
Ruth 4:7 I kare meno Kanani ma lanen obino bot kaba ka Aca, owacce ni, “Pien in doŋ igeno kabaka me Ciria, pe igeno Rwot Lubaŋani, omiyo mony pa kaba ka me Ciria guriŋo woko ki boti.
Ruth 4:8 Onoŋo mony pa jo Etiopia ki pa jo Libya yam dit twatwal ma gitye ki lwak gadigadi lweny ki wegi aguragura-gu? Ento in ibedo ka geno Rwot, oweko omiyogi i ciŋi.
Ruth 4:9 Pien wan Rwot neno lobo ducu, me nyuto tekke bot jo ma gibedo ki leŋic i kome. In itimo lok me miŋo mada i lok man; pienno cakke tin in ibibedo ki lweny.”
Ruth 4:10 Cut kiniga omako Aca i kom lanen, ci okete i mabuc, otweye ki okol, pien ojul i kome pi lok meno, Ka dok oketo can i kom jo mogo ma i kin lwak bene i kare meno.
Ruth 4:11 Lok kom Aca nia i acakkine nio i agikkine gityeko coyone i buk pa Luker me Juda ki me Icrael.
Ruth 4:12 I mwaka pyeradek wiye aboŋwen me loc pa Aca, en aye two omako iye tyene, ci twone omedde marac mada; ento i twone-ni en pe oyenyo kony bot Rwot, obedo mere ka yenyo kony ki bot ludaktar.
Ruth 4:13 Aca oto i mwaka me pyeraŋwen wiye acel me locce, oywe kacel ki kwarine.
Ruth 4:14 Giyike i lyel ma onoŋo en okwinyo pire kene i gaŋ kal pa Daudi, Gupyelo kome i wi kitara ma giketo iye lwak aŋwece mapatpat ma giyubo ki diro pa luyub aŋwece; ka dok gumoko mac madit mada pi miye deyo.
Ruth 4:2 Tekwaro 17 Ker pa Yekocapat omoko matek
Ruth 4:1 Yekocapat ma wode aye oleyo ka tyen Aca, ci odoko tek mada i kom Icrael.
Ruth 4:2 Oketo mony i gaŋi ma girumo ki cel gogo ma i Juda ducu, ka dok oketo ludito wi mony oromo i lobo Juda ducu ki gaŋi ma i Epraim ma yam wonne Aca omayogi- ni.
Ruth 4:3 Rwot ogwoko Yekocapat, pien en obedo ka lubo kit pa wonne ma con-ni; pe obedo ka yenyo kony ki bot lwak Baal-gu.
Ruth 4:744 
Ruth 4:4 En obedo ka yenyo kony ki bot Lubaŋa pa wonne ki lubo cikke ducu, pe obedo ka lubo kit pa jo Icrael.
Ruth 4:5 Pienno omiyo Rwot omoko ker matek i ciŋe; ki jo Juda ducu gubedo ka kelo lim ajog bot Yekocapat; onoŋo en tye ki lonyo madwoŋ wa ki deyo bene.
Ruth 4:6 Obedo ki tekcwiny pi lubo yo pa Rwot; dok omuko waŋ jogi ma i wi godi woko ki i Juda, kacel ki yadi ma gicomo pi woro Acera ma jok ma dako-ni.
Ruth 4:7 I mwaka me adek me locce ocwalo rwodine Ben-kail, Obadia, Jekaria, Netanel ki Mikaya ka pwony i gaŋi ma i Juda.
Ruth 4:8 Medo i komgi dok ocwalo Lulevi magi, Cemaya, Netania, Jebadia, Acael, Cemiramot. Yekonatan, Adoniya, Tobiya ki Tobadoniya; ki ajwagi ma onoŋo guwoto kwedgi obedo Elicama ki Jekoram.
Ruth 4:9 Gucako pwony i Juda, ma gitye ki buk me cik pa Rwot; gubedo bene ka wot i gaŋi ducu me Juda kun gipwonyo dano.
Ruth 4:10 Lworo ocako mako ker ducu me lobo ma gurumo Juda, ci pe guero lweny i kom Yekocapat.
Ruth 4:11 Lupiliciti mogo gukelo mot bot Yekocapat, guculo bote ryal, Jo Arab bene gutero bote nyogi romi alip abiro ki miya abiro, ki nyogi dyegi alip abiro ki mi ya abiro.
Ruth 4:12 Yekocapat ocako doŋo medde doko madit mada. En ogero cel gogo ki gaŋi me kano jami i Juda.
Ruth 4:13 En obedo ki odi madito me kano jami i Juda, Obedo ki lwak askari i Jerucalem ma gin twoni oteka lweny.
Ruth 4:14 Man aye onoŋo welgi ma giryeyo ma lubo dog odi pa kwarogi. I ot pa Juda ludito mony ma loyo jo alip gin ene: Adna ladit me mony, kacel ki twoni oteka lweny alip miya adek;
Ruth 4:15 ki ma lubo en obedo Yekokanan ladit me mony, ma loyo jo alip miya aryo ki pyeraboro;
Ruth 4:16 ki ma olube obedo Amacia wod pa Jikri, ma odyero kome pi tic pa Rwot, kacel ki jo alip miya aryo ma gin twoni oteka lweny.
Ruth 4:17 I ot pa Benjamin onoŋo tye Eliada, ma en twon oteka lweny, kacel ki jo alip miya aryo ma gitye ki atum ki kwodi;
Ruth 4:18 ki ŋat ma olubo en obedo Yekojabad, kacel ki jo alip miya acel ki pyeraboro ma gurukke pi lweny.
Ruth 4:19 Magi aye jo magubedo lutic pa kabaka, medo i kom jo ma yam kabaka oketogi i gaŋi ma girumo ki cel gogo ma i Juda.
Ruth 4:745 
Ruth 4:2 Tekwaro 18 Lanebi Mikaya otito ni gibiloyo Akab ki Yekocapat (1 Luker 22.1-40)
Ruth 4:1 Yekocapat onoŋo tye ki lwak lonyo madwoij wa ki deyo bene; ocako ribbe ki Akab, ci omiyo wode onyomo nya pa Akab.
Ruth 4:2 Lacen i ne mwaka mogo manok ocito bot Akab i Camaria. Akab oneko lwak romi ki twoni dyaŋi mapol ata pire ki pi lwak ducu ma onoŋo gitye kwede, Man oti mo pi bito en wek ocit kwede ka lweny i kom Ramot-gilead.
Ruth 4:3 Akab kabaka me Icrael open yo Yekocapat kabaka me Juda ni, “Ibicito kweda ka lweny i kom gaŋ Ramot-gilead?” Yekocapat ogamo dog kabaka me Icrael kun wacce ni, “An ki in wan acel, lwakka gin aye lwakki. Wabibedo kwedi i mony.”
Ruth 4:4 Yekocapat owaco bot kaba ka me Icrael ni, “Koŋ ikwoŋ penyo lok ki bot Rwot.”
Ruth 4:5 Kabaka me Icrael ocoko lwak lunebi ducu kacel, gucokke miya aŋwen, En owaco botgi ni, “Wacit ka lweny i kom Ramot-gilead, nyo pa aciti?” Gin lu ne bi gugamo ni, “Tugi cito cut, kabaka, pien Lubaŋa bimiyo i ciŋi.”
Ruth 4:6 Ento Yekocapat dok owaco ni, “Lanebi mo mukene pa Rwot pe tye ka ny, wek koŋ dok wapeny doge?”
Ruth 4:7 Kabaka me Icrael ogamo dog Yekocapat ni, “Pud tye dano mo ma myero wapenye wek wawiny dog Rwot ki bote, en Mikaya wod pa Imla; ento cwinya dage matek, pien peya otitta kit lok mo maber, en titta lok maracce keken.” Yekocapat ogamo ni, “Pe kumene, kabaka, wek lok kit meno obedi.”
Ruth 4:8 Kabaka me Icrael ocak o lwoŋo ladit mo ci owacce ni, “Cit icikel Mikaya wod pa Imla oyotoyot.”
Ruth 4:9 Onoŋo kabaka me Icrael ki Yekocapat kabaka me Juda gubedo wi komkergi, ma guruko jor kergi mabeco; gubedo kwede i laro moyo me dino bel ma i ŋet dogcel ma gidonyo kwede i Camaria, kun lunebi ducu gitye ka tito lok i nyimgi.
Ruth 4:10 Jedekia wod pa Kenaana otiyo cal tuŋ lee me nyonyo pire kene, ci owacci, “Rwot owaco kuman ni, ‘Ibitwomo jo Ciria ki magi nio ka ityekogi woko ducu.’ “
Ruth 4:11 Ci lunebi ducu gutito lok ma kit meno, kun giwacci, “Tugi cito i Ramot-gilead, ci ibiloyo; Rwot bimiyo i ciŋi, kabaka.”
Ruth 4:12 Lakwena ma ocito ka lwoŋo Mikaya-ni obino owacci, “Nen ba, lok pa lunebi ducu obedo me cuko cwiny kabaka; pienno wek lokki bene obed ma rom ki megi, lokki bene obed lok me cuko cwmy.”
Ruth 4:13 Mikaya ogamo doge ni, “Macalo Rwot tye makwo-ni, gin ducu ma Lubaŋana owacca, en aye abilokone.”
Ruth 4:746 
Ruth 4:14 Ka Mikaya oo bot kabaka, kabaka openye ni, “Mikaya, wacit ka lweny i kom Ramot-gilead, nyo pe aciti?” En ogamo ni, “Tugi cito cut, ci ibiloyo; Rwot bimiyogi i ciŋi.”
Ruth 4:15 Ento kabaka dok owacce ni, “An mono abiciki i nyiŋ Lubaŋa tyen adi ni ilokka lok ada keken i nyiŋ Rwot?”
Ruth 4:16 Ci Mikaya owacci, “Anene jo Icrael ducu guket woko lijayi i wi godi, macalo romi ma gipe ki lakwat; dok Rwot bene owacci, ‘Jo-ni laditgi peke; wek ŋat acel acel odok gire i pacone ki kuc.’ “
Ruth 4:17 Kabaka me Icrael owaco ki Yekocapat ni, “An pe onoŋo awacci ni, Mikaya pe bitito lok mo maber ma otika, ento bitito maracce?”
Ruth 4:18 Mikaya ogamo ni, “Pi meno koŋ dok iwiny lok pa Rwot mono. Abedo ka neno Rwot ma obedo i wi komkerre, kun lwak mony me polo ducu gucuŋ ka ŋete ki yo tuŋ bade malacuc ki yo tuŋ bade malacam.
Ruth 4:19 Rwot owacci, ‘Aŋa mono ma bibito Akab kabaka me Icrael, wek ocit oto i Ramot-gilead?’ Ci giwaco lok mapatpat.
Ruth 4:20 Lacen kit cwiny mo obino ci okato anyim ocuŋ wa i nyim Rwot, kun wacci, ‘An aye abibito en.’ Rwot openye ni, ‘Ibibito en niŋniŋ?’
Ruth 4:21 En ogamo ni, ‘An abicito, ci abibedo cwiny ma lagoba kun aloko ki i dog lunebine ducu.’ Rwot ogamo ni, ‘In ibibite, ci biye lokk i; doŋ icitim kumeno.’
Ruth 4:22 Kombeddi in doŋ inen ka Rwot otyeko keto cwiny ma lagoba i dog lunebini magi ducu; Rwot doŋ otyeko ciko pi kelo lok marac i komi.”
Ruth 4:23 Ci Jedekia wod pa Kenaana ocito bot Mikaya cok ci odoŋo leme ki ciŋe, kun wacci, “Cwiny Rwot dok oa ki i koma niŋniŋ ka okobo oloko boti?”
Ruth 4:24 Mikaya owaco ni. “Meno ibiniaŋ iye i nino ma ibidonyo i kicika ma i tyelo wek ikanne iye.”
Ruth 4:25 Kabaka me Icrael owacci, “Wumak Mikaya woko, wudwoke cen wa bot Amon ma laloyo me gaŋ, ki bot Yoaci ma wod pa kabaka.
Ruth 4:26 Iciwacogi ni, ‘Kabaka owaco kuman ni, Wuket dano man i mabuc, dok wumiye ocam cam me mabuc, mugati ki pii keken, nio ka abidwogo paco ki kuc.’ “
Ruth 4:27 Mikaya ogamo ni, “Ka ce idwogo paco ki kuc, ci pe Rwot aye oloko ki i doga.” Dok owacci, “Wun rok ducu doŋ wuwiny!” To pa Akab (1 Luker 22.29-35)
Ruth 4:28 Kit meno kabaka me Icrael ki Yekocapat kabaka me Juda gucako cito i Ramot- gilead.
Ruth 4:747 
Ruth 4:29 Kabaka me Icrael owaco bot Yekocapat ni, “An abirukke macalo dano mo ata ka doŋ acako cito ka lweny, ento in iruk jorri me ker.” Kabaka ocako rukke macalo dano mo ata, ka ocito kwede i mony.
Ruth 4:30 Onoŋo kabaka me Ciria otyeko ciko ludito mony ma giloyo gadigadine me lweny ni, “Pe wucilweny i kom dano mo matidi nyo madit, ento wucilweny i kom kabaka me Icrael keken.”
Ruth 4:31 Ka ludito mony ma giloyo gadigadi lweny guneno Yekocapat, ci guwacci, “Meno aye kabaka me Icrael kikome.” Ci gulokke ka lweny i kome. Yekocapat ocako daŋŋe ki mwoc, ci Rwot okonye. Ci Lubaŋa okwanyogi woko ki bote.
Ruth 4:32 Ka ludito mony guneno ni pe en kabaka me Icrael, ci gulokke gudok woko cen gubwoto lubo kore.
Ruth 4:33 Ento dano mo otelo atumme ocelo ata, ci ocelo kwede kabaka me Icrael atura; atero obaro kin nyonyo me geŋo kore ki nyonyo mukene me geŋo kome ma obedo macalo pok rec. Kabaka owaco ki laryem gadigadine ni, “Lokke idok cen wek icikwanya woko ki i waŋ lweny, pien ret otyeko maka woko.”
Ruth 4:34 Ci lweny odoko malyet i nino meno, kabaka me Icrael obedo ojeŋŋe i gadigadine kun waŋe okemo jo Ciria nio wa otyeno, ka ocako to ma ceŋ cito ka poto.
Ruth 4:2 Tekwaro 19 Lanebi Yeko ojuko Yekocapat
Ruth 4:1 Yekocapat kabaka me Juda odok cen maber wa i ode i Jerucalem.
Ruth 4:2 Ento Yeko wod pa Kanani ma lanen-piny aye ocito ka rwatte kwede, ci owaco bot kabaka Yekocapat ni, “In imyero ka konyo jo maraco, ki maro jo ma gidag Rwot? Akemo pa Rwot doŋ otyeko bino ka lweny i komi.
Ruth 4:3 Ento gin maber tye i kin jami ma itiyogi, pien ityeko jwero yadi ma gicomo pi woro jok Acera woko ducu ki i lobo, ma iketo cwinyi ka yenyo Lubaŋa.” Yekocapat oyero luŋolkop
Ruth 4:4 Yekocapat obedo i Jerucalem; dok owoto i kin dano cakke ki i Beer-ceba nio kwede wa i lobo godi me Epraim, odwoko cwiny dano i kom Lubaŋa pa kwarigi.
Ruth 4:5 Dok oyero luŋolkop ki i gaŋi ducu ma girumo ki cel gogo ma tye i Juda, gaŋ ki gaŋ,
Ruth 4:6 ka ociko luŋolkop ni, “Wubed ki tam i kom gin ma wutiyo, pien pe wubiŋolo kop pi dano ento pi Rwot; en tye kwedwu ka wuŋolo kop.
Ruth 4:7 Pi meno wulwor Rwot kun wugwokke bene i kom gin ducu ma wutiyo, pien Rwot Lubaŋawa pe mito giŋol kop ki go ba ma noŋo lok pe tye atir, nyo kadi dworo kor dano, ki dok pe mito gigam lim me wilo loyo kop.”
Ruth 4:748 
Ruth 4:8 Ki i Jerucalem Yekocapat dok oyero Lulevi mogo, ajwagi, ki ludito wi kaka ma i Icrael ducu, me bedo luŋolkop pi Rwot ki me winyo pido ma pyem tye iye ma ŋolo koppe tek. Gubedo ka tic i Jerucalem.
Ruth 4:9 Ocikogi ni. “Wubitiyo kun wulworo Rwot, ki gen, dok ki cwinywu ducu.
Ruth 4:10 Ka ce utmegiwu ma gibedo i gaŋigi gukelo lok me pido mo ma mako lok me oyo remo, ki ma mako cik pa Lubaŋa, nyo lok mo ma Lubaŋa ociko nyo oŋolo, wun aye wubipwonyogi, wek pe gutiŋ alii mo i nyim Rwot, wek akemo pa Lubaŋa pe obin i komwu ki i kom utmegiwu. Wubitiyone kit meno, wek pe wutiŋ bal alii mo.
Ruth 4:11 Dok wunen, Amaria ajwaka madit en aye ma loyowu i kom lok pa Rwot ducu; Jebadia wod pa Icmael, ma laloyo ma i ot pa Juda, en aye ma loyo lok ma bot kabaka ducu; ki Lulevi gibitic botwumacalo lukaraniwu, Wuti ki tekcwinywu ducu, Rwot myero okony jo ma cwinygi atir!”
Ruth 4:2 Tekwaro 20 Yekocapat oloyo jo Moab ki jo Ammon
Ruth 4:1 Lacen jo Moab ki jo Ammon ki jo mogo me Meun gubino ka lweny i kom Yekocapat.
Ruth 4:2 Jo mogo gucito gutito bot Yekocapat ni, “Mony madwoŋ tye ka bino ka lweny i komi ma gia ki i Edom, gua ki loka nam; nen, doŋ gitye wa i Kajajon-tamar” (en aye En-gedi).
Ruth 4:3 Lworo ocako mako Yekocapat, en kikome ocako yenyo kony ki bot Rwot cut, ka dok ociko pi ri kec oromo i lobo Juda ducu.
Ruth 4:4 Ci jo Juda gucokke kacel pi yenyo kony ki bot Rwot; dano ma gua ki i gaŋi ducu me Juda gucito ka yenyo kony ki bot Rwot.
Ruth 4:5 Yekocapat oa malo ocuŋ i nyim jo Juda ki jo Jerucalem ma gucokke, ocuŋ i ot pa Rwot, ki i nyim dyekal manyen,
Ruth 4:6 olego ni, “Ai Rwot, Lubaŋa pa kwariwa, in aye pe Lubaŋa ma i polo-ni? Pe in aye iloyo lwak ker ducu ma i lwak rok-ki ducu? Tek ki twero tye i ciŋi, pienno pe tye ŋatti mo ma twero cuŋ i nyimi.
Ruth 4:7 Pe in aye Lubaŋawa, ma oryemo jo ma i lobo-ni ki i nyim joni jo Icrael, ci omiyo bot likwayo pa Abraim laremi matwal-li?
Ruth 4:8 Ka gubedo iye, ci gugero piri kabedo maleŋ pi nyiŋi, kun giwacci,
Ruth 4:9 ‘Ka gin mo marac opoto i komwa, macalo lweny nyo lok ma iŋolo i komwa, nyo two gemo, nyo kec, ci wan wabicuŋ i nyim ot man, pien nyiŋi tye i ot man, ci wabikok boti pi aroma can wa i nyimi; in ibiwinyo ci ilarowa.’
Ruth 4:749 
Ruth 4:10 Doŋ inen jo Ammon, jo Moab, ki jo Lugot Ceir, ma yam in pe iye Icrael omonyogi i kare ma gua ki i lobo Ejipt, ma yam gubwoto odoŋ ma pe gijwerogi woko-ni.
Ruth 4:11 Nen ka doŋ giculowa waŋe ki bino ka ryemowa woko ki i loboni ma wacamo ma yam imiyowa me bedo ginaleyawa.
Ruth 4:12 Ai Lubaŋawa in pe ibinologi kop? Pien wan pe watye ki tek me lweny i kom mony man madwoŋ ma gubino ka lweny i komwa-ni. Pe waŋeyo gin ma watiyo, ento waketo waŋwa i komi.”
Ruth 4:13 I kare-nu onoŋo jo Juda gucuŋ i nyim Rwot, ki jo ma gikwo i komgi, mongi ki litinogi.
Ruth 4:14 Cwiny Rwot obino opoto i kom Jakajiel wod pa Jekaria, wod pa Benaya, wod pa Jeyel, wod pa Matania, ma Lalevi ma jo pa Acap; onoŋo en tye i dye cokke.
Ruth 4:15 En owaco ni, “Wuwiny, wun jo Juda ki jo Jerucalem, ki in kabaka Yekocapat: Rwot owaco botwu kuman ni, ‘Pe wulwor, dok bene cwinywu pe opoti pi kom lwak man madwoŋ-ŋi; pien lweny man pe mewu ento pa Lubaŋa gire.
Ruth 4:16 Diki wucit ka lweny i komgi; nen, gibibino kun giwok ki i wi cere me Jij; wubinoŋogi wa ka ma nota ogik iye, yo tuŋ wokceŋ me tim Jeruel.
Ruth 4:17 Lweny man pe wun aye wubilwenyo, wun wubed i kabedowu, wucuŋ iye mot, wek wunen kit ma Rwot bilarowu kwede tin, wun jo Juda ki Jerucalem.’ Pe wulwor, pe cwinywu opoti, diki wucit ka lweny i komgi, Rwot bibedo kwedwu.”
Ruth 4:18 Yekocapat okulo wiye oluŋo waŋe piny i ŋom, ci jo Juda ducu ki jo Jerucalem guryebbe piny i nyim Rwot, kun giworo Rwot.
Ruth 4:19 Lacen Lulevi ma jo pa Kokat ki jo pa Kora, gucuŋ ka pako Rwot. Lubaŋa pa Icrael, ki dwangi maloŋo.
Ruth 4:20 Gua malo odiko con ci gucito i tim Tekoa. I kare ma gicito, Yekocapat ocuŋ ci owacci, “Wuwiny an, wun jo Juda kacel ki wun jo ducu ma wubedo i Jerucalem! Wuye Rwot Lubaŋawu, ci wubicuŋ matek; wuyelok pa lunebine, ci wubiloyo.”
Ruth 4:21 Ka otyeko noŋo tam ki bot lwak, ocako yero jo ma myero gubed ka wer bot Rwot kun gipake ma guruko bone maleŋ kun gitelo kwede nyim mony, ma giwero kuman ni, “Wumi pwoc bot Rwot, pien mar mere ma pe lokke bedo nakanaka.”
Ruth 4:22 Ka gucako wer ki pwoc, Rwot oketo mony ma gubuto pi kuro lweny ki jo Ammon, ki jo Moab, ki jo got Ceir, ma gubino i kom Juda-ni, ci giloyogi woko.
Ruth 4:23 Pien jo Ammon ki jo Moab gubino ka lweny i kom jo ma gibedo i lobo godi me Ceir, gujwerogi woko liweŋ. I kare ma lweny tum i kom jo ma gibedo i Ceir, gin bene gucako nekke kekengi.
Ruth 4:750 
Ruth 4:24 Ka jo Juda gua malo guito wa i wi lubele ma yo tuŋ tim, ka guneno tuŋ bot lwak mony-nyi, guneno lwak kom dano muto ka guradde piny; acel mo pe obwot.
Ruth 4:25 Ka Yekocapat ki lwakke gucito ka yako jamigi, ci gunoŋo dyaŋ i mapol, ki jami ki boŋŋi ki jami me wel-gu, ma gubedo ka yako ne me bedo megi nio ka tiŋone oloyogi. Gubedo ka yako jami pi nino adek, ento jami obedo dwoŋ mukato kare.
Ruth 4:26 I nino me aŋwenne gucokke i nota Beraka, pien gubedo ka pwoyo Rwot ki kenyo; mumiyo nyiŋ kabedo meno gilwoŋo ni nota Beraka nio wa onyoo.
Ruth 4:27 Dano gudok cen, jo Juda ducu ki jo Jerucalem kun Yekocapat telo wigi; gudok cen i Jerucalem ki nyatte, pien Rwot omiyo gubedo ki nyatte pi loyo lumerokgi.
Ruth 4:28 Gubino i Jerucalem ki nanagi ki opuk ki obute wa i ot pa Rwot.
Ruth 4:29 Lubaŋa omiyo lworo omako ker ducu ma i lobo mapatpat i kare ma guwinyo ni Rwot obedo ka lweny ki lumerok pa jo Icrael.
Ruth 4:30 Kit meno ker pa Yekocapat obedo mupye mot, pien Lubaŋa omiye yweyo i kabedo ma orumo ŋete ducu. Loc pa Yekocapat (1 Luker 22.41-50)
Ruth 4:31 Kit meno Yekocapat oloyo lobo Juda. Yekocapat ocamo ker ma mwaka me ditte pyeradek wiye abic, ci obedo, ka loc i Jerucalem pi mwaka pyeraryo wiye abic. Nyiŋ minne Ajuba ma nya pa Cilki.
Ruth 4:32 En obedo ka lubo k it pa wonne Aca ducu; pe olokke oweko lubo kore; en obedo ka tiyo gin ma nen atir i wan Rwot.
Ruth 4:33 Ento wan jogi ma i wi godi pe gimuko woko; lwak ducu onoŋo pud peya guketo cwinygi i kom Lubaŋa pa kwarigi.
Ruth 4:34 Lok kom Yekocapat mudoŋŋe ducu, nia i acakkine nio i agikkine, gityeko coyo i lok me tekwaro pa Ye ko wod pa Kanani, ma gicoyo i buk pa Luker me Icrael.
Ruth 4:35 Lacen Yekocapat kabaka me Juda oribbe gin ki Akajia kabaka me Icrael, ma yam obedo ka tiyo bal maraco.
Ruth 4:36 Oribbe kwede pi payo mel mapol me cito i Tarcic; gubedo ka payo mel i Ejion- geber.
Ruth 4:37 Eliejer wod pa. Dodayaku me Mareca otito lok ma kemo Yekocapat, kun wacci, “Rwot bijwero gin ma wutiyo-ni woko, pien ityeko ribbe ki Akajia.” Ci mel ducu gutur woko, pe gucito i Tarcic.
Ruth 4:2 Tekwaro 21 Loc pa Jekoram kabaka me Juda (2 Luker 8.16-24)
Ruth 4:751 
Ruth 4:1 Yekocapat ote, oywe kacel ki kwarine, ci giyiko kacel ki kwarine i gaŋ kal pa Daudi; wode Jekoram aye oleyo ka tyene.
Ruth 4:2 En yam tye ki omegine, ma gin awobe pa Yekocapat: Ajaria, Jekiel, Jekaria, Ajaria, Mikael, ki Cepatia; gin ducu onoŋo awobe pa Yekocapat kabaka me Juda.
Ruth 4:3 Wongi omiyogi mot madito, me ryal, me jabu, ki me jami mabeco me wel, ki gaŋi mogo ma i Juda ma girumogi ki cel gogo; ento en omiyo ker bot Jekoram, pien Jekoram obedo latin kayone.
Ruth 4:4 Ka Jekoram obedo wi komker pa wonne ma doŋ kerre omoko matek, ci oneko omegine woko ducu ki pala lucwan, kacel ki rwodi mogo ma i Icrael.
Ruth 4:5 Jekoram ocamo ker ma mwaka me ditte pyeradek wiye aryo, ci obedo ka loc i Jerucalem pi mwaka aboro.
Ruth 4:6 Obedo ka lubo kit pa luker me Icrael, kun tiyo kit macalo jo me ot pa Akab gutiyo; pien dakone nya pa Akab. Obedo ka tiyo gin ma nen marac i waŋ Rwot.
Ruth 4:7 Ento Rwot pe omito tyeko Juda woko ducu, pi laticce Daudi, kit ma con ocikke bote ni ebimiye bedo ki mac tara, en ki likwaye matwal.
Ruth 4:8 I karene en aye jo Edom gujemo iye woko i kom loc pa Juda, ci guketo kabakagi pigi kengi.
Ruth 4:9 Jekoram okato loka kacel ki ludito monnye ki ludito ma giloyo gadigadi lwennye ducu; en oa woko i dyewor olwenyo i kom jo Edom. Jo Edom onoŋo gurumo en woko kacel ki ludito ma giloyo gadigadi lwennye.
Ruth 4:10 Kit meno Edom ojemo woko i kom loc pa Juda nio wa onyoo. Ka dok Libna bene ocako jemo woko i kom locce i kare-nu, pien en otyeko bwoto Rwot, Lubaŋa pa kwarine.
Ruth 4:11 Dok bene en ogero waŋ jogi i wi godi i lobo godi me Juda; en omiyo jo ma gibedo i Jerucalem gucako woro jogi, ma pe doŋ gitye ki gen i kom Rwot, omiyo Juda oŋak.
Ruth 4:12 Cut olimo waraga ma oa ki bot lanebi Elia, ma wacce ni, “Rwot Lubaŋa pa kwaru Daudi owaco kuman ni, ‘In pe ilubo kit pa woru Yekocapat, nyo kit pa Aca kabaka me Juda,
Ruth 4:13 ento ibedo ka lubo kit pa luker me Icrael, ityeko miyo jo Juda ki jo ma gibedo i Jerucalem guworo jogi, macalo jo me ot pa Akab gumiyo jo Icrael guworo jogi; dok bene ityeko neko omegini woko ducu, jo me ot pa woru, ma onoŋo gibeco gikato in.
Ruth 4:14 Nen, Rwot bikelo can madwoŋ i kom lwakki, i kom litinoni, i kom monni, ki i kom jamini ducu;
Ruth 4:752 
Ruth 4:15 in kikomi ibibedo ki two matek two ma i cin ii-gu ducu, nio ka min ii bikatti woko jwijwi pi two meno.’ ”
Ruth 4:16 Rwot omiyo kiniga omako jo Piliciti ki jo Arab ma gibedo cok ki jo Etiopia; ci gubino gulwenyo i kom Jekoram.
Ruth 4:17 Ka gubinoka lweny i kom Juda gumonyo lobogi, ci guyako jami ducu ma gunoŋo, Gutero jami ma i of pa kabaka, ki awo bene ki monne, guweko wode acel keken mudoŋ, en aye Yekoakaj, ma wode matidine.
Ruth 4:18 I ŋe magi ducu Rwot opwode omiye two i cin iye ma pe twero can.
Ruth 4:19 Ka omedde i ŋe mwaka aryo, ci min iye obino woko pi two meno, ci oto ki arem kom madwoŋ. Lwakke pe gumoko mac wacel pi miye deyo kit ma gimoko kwede mac pi kwarine.
Ruth 4:20 En ooamo ker ma mwaka me ditte pyeradek wiye aryo, ci obedo ka loc i Jerucalem pi mwaka aboro; cwiny dano mo pe ocwer pi tone. Giyike i gaŋ kai pa Daudi, ento pe giyiko kome i Lyel pa luker.
Ruth 4:2 Tekwaro 22 Loc pa Akajia kabaka me Juda (2 Luker 8.25-29)
Ruth 4:1 Jo ma gibedo i Jerucalem guketo Akajia ma wode matidine odoko kabaka ma oleyo ka tyene; pien mony pa jo ma yam gubino i gony kacel ki jo Arab gutyeko neko awobe madito woko ducu. En gin mumiyo Akajia wod pa kabaka Jekoram me Juda ocamo ker.
Ruth 4:2 Akajia onoŋo ditte romo mwaka pyeraŋwen wiye aryo ka ocamo ker, ci obedo ka loci Jerucalem pi mwaka acel. Minne nyiŋe Atalia; en yam lakwar Omri.
Ruth 4:3 Akajia bene obedo ka lubo kit pa jo me ot pa Akab, pien minne aye obedo ka miye tam me tiyo gin maraco.
Ruth 4:4 Obedo ka tiyo gin ma nen marac i wan Rwot, kit macalo jo me ot pa Akab gubedo ka tiyone; pien gin aye gubedo ka miye tam me tiyo gin marac i kare ma wonne doŋ oto, ci gutere i to.
Ruth 4:5 En bene oye tamgi, ocito gin ki Jekoram wod pa Akab kabaka me Icrael ka lweny ki Kajael kabaka me Ciria i Ramot-gilead. Jo Ciria guketo ret i kom Joram,
Ruth 4:6 ci en odwogo ka mado rette i Jejreel, en aye waŋ ret ma jo Ciria guketo i kome ki i Rama i kare ma en olwenyo i kom Kajael kabaka me Ciria. Akajia wod pa Jekoram kabaka me Juda ocito ka limo Joram wod pa Akab i Jejreel, pien onoŋo kome lit. Yeko oneko Akajia (2 Luker 9.27-29)
Ruth 4:753 
Ruth 4:7 Lubaŋa onoŋo doŋ otyeko yubo ni Akajia bito i kare ma en bicito ka limo Joram. Pien ka ocito kunnu ci onywako wot gin ki Jekoram pi rwatte ki Yeko wod pa Nimci, ma Rwot onoŋo owiro wek omuk jo me ot pa Akab woko.
Ruth 4:8 I kare ma Yeko tye ka cobo lok ma Rwot oŋolo i kom jo me ot pa Akab, en orwatte ki ludito me Juda bene ki awobe pa omegi Akajia, ma gitiyo bot Akajia, ci onekogi woko.
Ruth 4:9 En obedo ka yenyo Akajia, ci gimako en ki i Camaria ka ma okanne iye, gikelo en bot Yeko ci Yeko oneke woko, Guyike, pien guwacci, “En lakwar Yekocapat, ma yam obedo ka yenyo Rwot ki cwinye ducu.” Dano mo pe odoŋ i ot pa Akajia ma romo camo ker. Atalia omayo ker tektek (2 Luker 11.1-21)
Ruth 4:10 Ka Atalia min Akajia oneno ni wode oto woko, ci en ocako jwero jo me dog ot ker pa Juda woko ducu.
Ruth 4:11 Ento Yekocabeat nya pa kabaka, otiŋo Yoaci wod pa Akajia, ci okwalo woko ki i kin awobe pa kabaka ma gibenekogi-ni, ci okano en ki lapidine i kicika mo me buto. Yekocabeat, ma nya pa kabaka Jekoram obedo dako pa ajwaka Yekoyada, en lamiŋ Akajia; okano Yoaci woko ki bot Atalia kit meno, omiyo Atalia pe oneke.
Ruth 4:12 En obedo kwedgi mwaka abicel, kun gikano en i ot pa Lubaŋa i kare ma Atalia tye ka loyo lobo.
Ruth 4:2 Tekwaro 23
Ruth 4:1 Ento i mwaka me abirone Yekoyada obedo ki tekcwiny, oketo gicikke ki ludito ma lulo buca mony pa jo miya, Ajaria wod pa Jerokam, Icmael wod pa Yekokanan, Ajaria wod pa Obed, Maceya wod pa Adaya, ki Elicapat wod pa Jikri.
Ruth 4:2 Ci guket i lobo Juda, gubedo ka coko Lulevi ki i gaŋi me Juda woko ducu, ki ludito wi kaka ma i dog odi me Icrael ducu, ci gubino wa i Jerucalem.
Ruth 4:3 Lwak mucokke ducu guketo gicikke ki kabaka ki i ot pa Lubaŋa, Ci Yekoyada owaco botgi ni, “Nen, wod pa kabaka ene! Wuwek en aye obed laloc, kit ma yam Rwot oloko i kom likwayo pa Daudi.
Ruth 4:4 Man aye gin ma wubitiyo: ki tuŋ botwu wun ajwagi ki Lulevi ma wua woko ki i dog tic i nino me cabit, dul acel me adek gubed lugwok doggola,
Ruth 4:5 ki dul acel me adekke mukene gibikuro ot pa kabaka, ki dul acel me adek gubed i doggola ma gilwoŋo ni Guti ot; ki lwak ducu gubed i dyekalme ot pa Rwot.
Ruth 4:6 Pe wuwek dano mo-odony i ot pa Rwot, kono ajwagi ki Lulevi ma lutic keken aye wuwek gudony, pien gin jo maleŋ; ento lwak ducu gibigwoko cik pa Rwot.
Ruth 4:754 
Ruth 4:7 Lulevi gibirumo kabaka dyere, kun dano acel acel omako jami lwennye i ciŋe; ento dano mo ma odonyo i ot gibineko woko. Wubibedo ki kabaka ka ma en bicito iye ducu.”
Ruth 4:8 Lulevi ki jo Juda ducu gutiyo gin ducu kit macalo ajwaka Yekoyada ociko botgi. Dano acel acel okelo lwakke, ma onoŋo giweko dog ticgi i nino me cabit, gubino kacel ki jo ma gibino ka tic i nino me cabit; pien ajwaka Yekoyada pe oye ni guwek dog ticgi ducu.
Ruth 4:9 Ajwaka Yekoyada ocako miyo ki ludito me mony lwak toŋi ki kwodi madito ki matino ma onoŋo yam pa kabaka Daudi, ma onoŋo tye i ot pa Lubaŋa.
Ruth 4:10 En oketo lwak ka gwoko kabaka, kun dano acel acel omako jami lwennye i ciŋe, cakke wa yo tuŋ acuc me ot ki nio kwede wa yo tuŋ acam me ot, kun girumo keno tyer ki ot bene.
Ruth 4:11 Ka doŋ ocako kelo wod pa kabaka, oketo lalukana i wiye, ka omiye lok me caden pa Lubaŋa i ciŋe, ka gituco atir ni en doŋ kabaka. Yekoyada ki awo bene guwiro en ki moo, ci dano gudaŋŋe ni, “Kabaka obed kwo nakanaka!”
Ruth 4:12 Ka Atalia owinyo woo pa lwak ma giriŋo kun gipako kabaka, ci en ocito bot lwak wa i ot pa Rwot.
Ruth 4:13 Ka oŋiyo piny, ci oneno kabaka Ocuŋ ka ŋet wir ki i dog ot, kun ludito me mony ki lukut-tum gurumo kabaka, ki lwak jo ducu ma gua ki i kin gaŋ gubedo ka wo ki tum kun cwinygi yom, ki luwer ma gumako jami wergi gutelo wer me kwero eno Atalia ocako yeco boŋone kun kok ni, “Roro yai! Roro!”
Ruth 4:14 Ajwaka Yekoyada okelo ludito mony ma gubedo kacel ki mony, ocikogi ni, “Wukel dako-nu woko ki i kin tyenwu. Ka ŋatti mo o lubo kore, ci wuneke woko ki pala lucwan.” Pien ajwaka onoŋo tamo ni, “Pe myero gineke ki i ot pa Rwot.”
Ruth 4:15 Gucako keto ciŋgi i kom Atalia, ci guwok kwede ki i doggola ma aguragura donyo kwede, guo wa i ot pa kabaka ci guneke kenyo.
Ruth 4:16 Yekoyada ocako keto gicikke i kin en ki lwak ducu ki kabaka wek gubed lwak pa Rwot.
Ruth 4:17 Lwak ducu gucako mol gucito i ot pa jok Baal, ci gumuko gureto woko piny; guturo keno tyerre ducu, dok guŋido cal jogine woko ducu matitino, ci guneko Matan ajwaka pa Baal ki i nyim kena tyer.
Ruth 4:18 Lacen Yekoyada oketo lukurpiny me gwoko ot pa Rwot i te twero pa ajwagi ma Lulevi, ki Lulevi ma yam Daudi opoko tic botgi pi bedo lugwok ot pa Rwot, kun gityero gitum awaŋa bot Rwot, macalo gicoyo i cik pa Moses, ki yomcwiny kacel ki wer, kit ma yam Daudi oyubo-ni.
Ruth 4:19 Oketo lugwok doggola i doggola ot pa Rwot, wek dano mo ma ko me ki keni pe odony iye.
Ruth 4:755 
Ruth 4:20 En dok okwanyo ludito mony, ki rwodi, ki lulo wi lwak, kacel ki lwak ducu, ci gucako kela ka baka woko ki i ot pa Rwot kun gidorre giwok ki i doggola ma malo nio kwede wa i ot pa kabaka, Ci guketo kabaka obedo piny i wi komker pa luker.
Ruth 4:21 Kit meno lwak ma i lobo-nu ducu cwinygi obedo yom; gaŋ ocako kwe mot ki i ŋe to pa Atalia ma gineko ki pala lucwan.
Ruth 4:2 Tekwaro 24 Loc pa Yoaci kabaka me Juda (2 Luker 12.1-21)
Ruth 4:1 Yoaci ocamo ker ma mwaka me ditte abiro, ci obedo ka loc i Jerucalem pi mwaka pyeraŋwen, Nyiŋ minne Jibia me Beer-ceba.
Ruth 4:2 Yoaci obedo ka tiyo gin ma nen atir i waŋ Rwot pi kare me kwo pa ajwaka Yekoyada ducu.
Ruth 4:3 Yekoyada onyomo bote mon aryo, onywalo kwedgi litino co ki anyira.
Ruth 4:4 Lacen Yoaci obedo ki tam pi yubo ot pa Rwot.
Ruth 4:5 Ocoko ajwagi ki Lulevi, ocako waco botgi ni, “Wucit wa i gaŋi pa jo Juda, wek wucok lim ki bot jo Icrael ducu pi yu bo ot pa Lubaŋawu mwaka ki mwaka; ber wunen ni wutiyo tic man oyotoyot.” Ento Lulevi pe guruyo tiyone oyotoyot.
Ruth 4:6 Mumiyo kabaka olwoŋo Yekoyada ajwaka madit, openye ni, “Piŋo pe iweko Lulevi gujogo lim ki bot jo ma bedo i Juda ki Jerucalem kit ma yam Moses latic pa Rwot ociko ni myero gigam ki bot lwak jo Icrael pi tic me kema lok me caden?”
Ruth 4:7 Pien jo pa Atalia, ma en dako ma latim marac-ci, onoŋo yam guturo ki donyo i ot pa Lubaŋa, ci gutero jami ducu ma yam gidyero pi ot pa Rwot, gutiyo kwedgi pi woro Baal-gu.
Ruth 4:8 Pi meno kabaka ociko ni myero gipaa canduk, ci giguro ki woko i nyim doggola me ot pa Rwot.
Ruth 4:9 Gitito lok oromo i Juda ki Jerucalem ducu, ni myero dano gukellim ajog pa Rwot kit ma Moses latic pa Lubaŋa ociko ki jo Icrael i kare ma gitye i tim.
Ruth 4:10 Pienno rwodi kacel ki lwak ducu cwinygi obedo yom, ci gukelo lim ajog megi, gubolo i canduk nio ka gin ducu gumiyo.
Ruth 4:11 I kare ducu ma Lulevi gikelo canduk bot ludito ma kabaka ocimo, ka ce guneno ni lim tye i canduk madwoŋ, ci karan pa kabaka, kacel ki ajwaka madit, gibino gikwanyo lim woko ki i canduk gicito kwede, ka gidwoko canduk kakare i kabedone. Gubedo ka timo kit meno nino ki nino, ci gucoko lim madwoŋ.
Ruth 4:12 Kabaka ki Yekoyada gumiyo lim i ciŋ lutic ma giloyo dog tic me ot pa Rwot, giculo ki lupa-godi ki lupa bao pi yu bo ot pa Rwot, giculo kwede bene lutic ki nyonyo ki mola pi yu bo ot pa Rwot.
Ruth 4:756 
Ruth 4:13 Jo ma gimiyogi tic gutiyo ticgi matek ci yubone owoto oyot i ciŋgi maber, ci guyubo ot pa Rwot odoko maber kit ma yam con, odoko tek kakare.
Ruth 4:14 Ka doŋ gutyeko ticgi, ci gukelo lim mudoŋŋe bot kabaka ki Yekoyada, ka gutiyo ki jami ot pa Rwot, pi tic mapatpat ki pi gitum awaŋa, ki atabo me waŋo odok eceta, ki jami me jabu ki me ryal. Gutyero gitum awaŋa i ot pa Rwot jwijwi i kare me kwo pa Yekoyada ducu.
Ruth 4:15 Ento ka Yekoyada doŋ oteggi, oti woko, ci oto; i kare ma en to onoŋo mwakane romo miya acel ki pyeradek.
Ruth 4:16 Giyike i gaŋ kal pa Daudi i kin luker, pien en obedo ka tiyo tic maber i Icrael, kun tiyo pi Lubaŋa ki pi ot legane.
Ruth 4:17 Lacen i ŋe to pa Yekoyada, rwodi me Juda gubino guryebbe i nyim kabaka, ci kabaka owinyo lokgi.
Ruth 4:18 Gucako bwoto ot pa Rwot, ma Lubaŋa pa kwarigi, gudok ka woro Acera ma jok ma dako-ni, ki cal jogi apaya-gu. Cut akeca pa Rwot obino i kom jo Juda ki Jerucalem pi bal meno.
Ruth 4:19 Ento pud omedde ki cwalo lunebi mogo botgi, wek gudwokgi cen bot Rwot, ci gutito lokke botgi, ento dano gukwero winyo.
Ruth 4:20 Cwiny pa Lubaŋa obino i kom Jekaria wod pa ajwaka Yekoyada ocuŋ i nyim lwak ci owaco botgi ni, “Lubaŋa owaco kuman ni, ‘Piŋo wun wukalo wi cik pa Rwot, miyo pe wulimo gum? Pierr wutyeko bwoto Rwot woko, en bene doŋ otyeko bwotowu.’ “
Ruth 4:21 Ento gubedo ka libo en, ci gucele ki got pi cik pa kabaka, guneke i dyekal me ot pa Rwot.
Ruth 4:22 Kabaka Yoaci pe opo pi kica ki pi ber ma Yekoyada won Jekaria yam onyuto i kome, ento dok oneko wode woko. I kare ma en to, Jekaria owacci, “Ber Rwot onen gin mutimme, ci ocul kworra!”
Ruth 4:23 I kare me tum mwaka mony pa jo Ciria obino ka lweny i kom Yoaci. Gubino i kom Juda ki Jerucalem, gujwero rwodi pa lwak woko ducu ki i kin dano, ka dok gucwalo jamigi ma guyako ducu bot kabaka me Damaciko.
Ruth 4:24 Kadi bed mony pa jo Ciria obino ki jo manok, ento Rwot omiyo mony madit pa jo Juda i ciŋgi, pien onoŋo gubwoto Rwot, Lubaŋa pa kwarogi. Kit meno gucobo kop ma Rwot oŋolo i kom Yoaci.
Ruth 4:25 Ka jo Ciria gua woko ki bote, gubwoto en ma doŋ guketo ret marac twatwal i kome, Luticce gupiro lok i kome pi culo kwor pi remo pa wod pa ajwaka Yekoyada, ci guneke woko i ot i wi kitandane. En oto kit meno, ci giyike i gaŋ kal pa Daudi, ento pe giyiko en i Lyel pa luker.
Ruth 4:757 
Ruth 4:26 Jo ma gujemo i kome gin ene: Jabad wod pa Cimeat ma nya jo Ammon, ki Yekojabad wod pa Cimrit ma nya jo Moab.
Ruth 4:27 Lok kom litino awobe pa Yoaci, ki lok mapol ma lunebi guloko i kome, ki lok kom gero ot pa Lubaŋa odoco gityeko coyone i Buk Lagony-lok ma i buk pa Luker Wode Amajia aye oleyo ka tyene.
Ruth 4:2 Tekwaro 25 Loc pa Amajia (2 Luker 14.1-20)
Ruth 4:1 Amajia ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka pyeraryo wiye aboŋwen, Nyiŋ minne Yekoadan me Jerucalem.
Ruth 4:2 En obedo ka tiyo gin ma nen atir i waŋ Rwot, ento pe ki cwinye ducu.
Ruth 4:3 Ka ker omoko matek i ciŋe, ci ocako neko luticce ma yam guneko wonne ma kabaka-ni.
Ruth 4:4 Ento pe oneko litino pa lunek-ki, kit macalo gicoyo i buk me cik pa Moses ka ma yam Rwot ociko ni, “Won latin pe gibineko pi bal pa wode, nyo latin pi bal pa wonne; ento dano acel acel bito pi balle kikome.”
Ruth 4:5 Amajia dok ocoko lwak me Juda, ci oketogi muporo dog odi pa kwarogi i te ludito ma giloyo buca mony pa jo alip ki pa jo miya, pi jo Juda ki jo Benjamin ducu, Okwanojo ma mwaka me ditogi romo pyeraryo dok kwede malo, ci onoŋo ni jo ma giyero ma gin twoni oteka lweny giromo alip miya adek, ma giyerogi ayera ma giromo lweny, ma giŋeyo mako toŋ ki kwot.
Ruth 4:6 Dok onoŋo twoni oteka lweny alip miya acel mu kene ki bot jo Icrael kun owilogi ki talanta me ryal miya acel.
Ruth 4:7 Ento dano pa Lubaŋa obino bote owacce ni, “Rwoda kabaka, pe iye mony pa Icrael ocit kwedwu, pien Rwot pe tye ki jo Icrael, pe tye ki jo Epraim magi ducu.
Ruth 4:8 Ento ka in itamo ni ibilimo tek me lweny pi lok meno, ci Lubaŋa bireti woko piny ki i nyim lumerokki; pien Lubaŋa tye ki tek me miyo kony ki me reto piny.”
Ruth 4:9 Amajia ogamo dog dano pa Lubaŋa ni, “Wabitimo aŋo pi talanta mi ya acel ma doŋ atyeko miyone bot mony pa Icrael-li?” Dano pa Lubaŋa odok iye ni, “Rwot twero miyi lim madwoŋ makato man.”
Ruth 4:10 Amajia ocako cwalo mony ma oa ki i Epraim gubino bote-ni, me dok woko cen i pacogi doki. Ci kiniga omakogi matek i kom jo Juda, gucako dok i gaŋgi ki kiniga mager.
Ruth 4:11 Ento Amajia odiyo cwinye, ci otero lwakke, ocito kwedgi wa i nota me Kado, ci oneko jo Ceir ma giromo alip apar.
Ruth 4:758 
Ruth 4:12 Jo Juda gumako jo mukene makwo ma giromo alip apar bene, ci guterogi i wi got ka gucorogi woko piny ki i wi got kunnu; gin ducu gupoto gunyot woko.
Ruth 4:13 Ento jo mony ma Amajia okwerogi ni pe gucit i lweny kwedgi-ni, ma ocwalogi gudok cen-ni, gumonyo gaŋi me Juda, cakke ki i Camaria, nio kwede i Bet-koron, ci guneko jo alip adek ki kunnu, dok guyako jami mapol.
Ruth 4:14 Ka Amajia odwogo ki ka neko jo Edom, okelo ki lwak lubaŋa pa jo Ceir, ci ocibogi gucuŋ macalo lubaŋane cut, ocako worogi, kun tyero gitum botgi.
Ruth 4:15 Pi meno kiniga omako Rwot i kom Amajia ci ocwalo lanebi mo bote, ma owacce ni, “Piŋo icako lubo kor lubaŋa me rok mukene, ma pe gutwero laro lwakgi kikome ki i ciŋi-ni?”
Ruth 4:16 Ka pud tye ka lok kwede kabaka openye ni, “Wan waketo in me bedo lami-tam pa kabaka bo? Tugi liŋ! Piŋo imito ni gineki woko?” Lanebi ocako liŋ, ento owacci, “Aŋeyo ni Lubaŋa otyeko yubo me neki woko, pien in itiyo lok man ma pe iwinyo tamma.”
Ruth 4:17 Amajia kabaka me Juda dok openyo tam ki bot jo mukene ci ocwalo lukwena bot Yoaci wod pa Yekoakaj, wod pa Yeko, kabaka me Icrael, kun wacce ni, “Bin wacam co wanenne waŋ ki waŋ.”
Ruth 4:18 Yoaci kabaka me Icrael odwoko lok bot Amajia kabaka me Juda kun waco ni, “Yam okuto mo ma i wi Lebanon ocwalo kwena bot yat cedar me Lebanon, kun wacci, ‘Miya nyari wek anyom ki woda.’ Ci lee tim mo me Lebanon ma owok ki kunnu onyono okuto woko piny.
Ruth 4:19 In iwacci, ‘Doŋ atyeko neko Edom woko,’ ci cwinyi otiŋimalo ki wakke madwoŋ. Bed ki deyo meno rommi, ci ibed kwede i paconi: piŋo irobo dog dano me kelo ayela i komi, miyo ipoto wa ki Juda kacel kwedi.”
Ruth 4:20 Ento Amajia pe owinyo; pien onoŋo Lubaŋa oyubo ni, wek emigi i ciŋ lumerokgi, pien gulokke bot lwak lubaŋa pa jo Edom.
Ruth 4:21 Yoaci kabaka me Icrael ocito; ci en ki Amajia kabaka me Juda gucamo co gunenne kekengi i lweny i Bet-cemec, ma gaŋ me Juda.
Ruth 4:22 Icrael ocako loyo Juda, ci dano acel acel oriŋo woko i pacone.
Ruth 4:23 Yoaci kabaka me Icrael omako Amajia kabaka me Juda wod pa Yekoac, ma wod pa Akajia, ki i Bet-cemec, ka otere wa i Jerucalem, ci omuko cel me Jerucalem ma romo yadi miya aryo kulu, nia ki i dogcel ma gilwoŋo ni pa Epraim nio kwede wa i dogcel ma i twok gaŋ.
Ruth 4:24 En oyako jabu ki ryal ducu ki atabo-gu ducu ma onoŋo i ot pa Lubaŋa, kacel ki Obed-edom; oyako lim ki i ot kano lim pa kabaka, kacel ki jo ma gimako me akoka, ci odok kwede wa i Camaria.
Ruth 4:759 
Ruth 4:25 Amajia wod pa Yoaci kabaka me Juda koŋ dok obedo kwo ki i ŋe to pa Yoaci wod pa Yekoakaj, kabaka me Icrael pi mwaka apar wiye abic.
Ruth 4:26 Lok kom Amajia mudoŋŋe ducu, nia i acakkine nio i agikkine, gityeko coyone i buk pa Luker me Juda ki Icrael.
Ruth 4:27 Cakke i kare ma en obwoto Rwot woko jo mogo gucako piro lok i kome ki i Jerucalem, ci olwi oriŋo woko i Lakic. Ento gucwalo dano i kore wa i Lakic ci guneke woko ki kunnu.
Ruth 4:28 Gukelo kome ki aguragura, ci giyiko kacel ki kwarine i gaŋ kal pa Daudi.
Ruth 4:2 Tekwaro 26 Loc pa Ujia (2 Luker 14.21-22;1.1-7)
Ruth 4:1 Lwak ducu gutiŋo Ujia, ma mwaka me ditte romo apar wiye abicel, ci guketo en kabaka me leyo ka tyen wonne Amajia.
Ruth 4:2 En aye ogero Elot ci odwoko cen bot Juda, ki I ne to pa kabaka ma oywe kacel ki kwari ŋe.
Ruth 4:3 Ujia ocamo ker ma mwaka me ditte romo apar wiye abicel, ci obedo ka loc i Jerucalem pi mwaka pyerabic wiye aryo. Nyiŋ minne Yekolia me Jerucalem.
Ruth 4:4 Obedo ka tiyo gin ma nen atir i waŋ Rwot, kun lubo gin ducu ma yam wonne Amajia otiyo.
Ruth 4:5 I kare pa Jekaria, en oketo cwinye ka yenyo Lubaŋa, pien Jekaria opwonyo en ki kit me lworo Lubaŋa. Pi kare ducu ma en obedo ka keto cwinye i kom Rwot, Lubaŋa omiye gum.
Ruth 4:6 En ocito ka lweny ki jo Piliciti, ci oturo cel me Gat woko, ki cel me Jabne ki me Acidod; ka ogero gaŋi mukene i lobo ma i ŋet Acidod, ki i kabedo mukene ma i kin jo Piliciti.
Ruth 4:7 Lubaŋa obedo ka konye ki lweny i kom jo Piliciti, ki i kom jo Arab ma gibedo i Gurbaal, ki i kom jo Meun.
Ruth 4:8 Jo Ammon gubedo ka culo mucoro bot Ujia; nyiŋe oywek oo wa i waŋ lobo Ejipt, pien onoŋo odoko tek mada.
Ruth 4:9 Ujia dok ogero odi matego ma ocudo malo i Jerucalem. Ogero acel i dogcel ma i twok gaŋ, acel i dogcel ma cito i no ta ki acel i twoke mukene; ogerogi matek twatwal.
Ruth 4:10 Ka dok ogero odi matego ma ocudo malo i tim, dok okwinyo lwak waŋ pii mapol, pien onoŋo tye ki lim makwo madwoŋ; obedo ki lim i Cepela ki i bar bene, dok obedo ki lupur ki lupur olok i lobo godi ki i lobo ducu ma ceko cam, pien en maro pur.
Ruth 4:760 
Ruth 4:11 Ujia dok obedo ki mony pa askari ma giromo lweny, i lwak buca mapatpat, kit macalo Jeyel ma karan-ni oryeyo kwede welgi gin ki ladit mony Maaceya, i te loc pa Anania, ma en ŋat acel i kin ludito ma giloyo mony pa kabaka.
Ruth 4:12 Wel twoni oteka lweny ducu ma gin ludito kaka i odi pa kwarogi yam oromo alip aryo ki miya abicel.
Ruth 4:13 I te loc pa ludito mony magi onoŋo tye iye mony ma romo jo alip miya adek ki abiro, ki miya abic magitwero lweny, ma komgi tek ka lweny pi konyo kabaka ki lweny i kom lumerokke.
Ruth 4:14 Ujia oyubo kwodi pi lumony ducu, ki toŋi, ki otaŋwic, ki koti nyonyo, ki lwak atum, ki laliŋliŋ me lataŋdiyo.
Ruth 4:15 Dok oketo bao me lacel atero i Jerucalem ma luryeko guroto, wek guket i wi odi matego ma ocudo malo i twok cel ducu, pi celo atero ki pi bayo lakidi madito-gu, Nyiŋe oywek oromo lobo ducu, pien Lubaŋa obedo ka konye i yo me aura, nio ka odoko tek.
Ruth 4:16 Ento kadi bed en obedo tek, obedo ki cwiny me wakke i iye, ma okelo can i kome kene. Pien en oŋayo waŋ Rwot Lubaŋane; oette odonyo i ot pa Rwot ka waŋo odok eceta i keno tyer me wano odok eceta.
Ruth 4:17 Ento ajwaka Ajaria olubo kore odonyo bote, kacel ki ajwagi pyeraboro ma gin twoni matego.
Ruth 4:18 Ci gucuŋ gupyem ki kabaka Ujia kun giwaco bote ni, “Man pe ticci, me waŋo odok eceta bot Rwot, man tic pa ajwagi ma gin likwayo pa Aron, ma yam gikwerogi me waŋo odok eceta. Kat woko ki i kabedo maleŋ; pien ityeko timo bal, pe ibinoŋo iye deyo mo ma a ki bot Rwot Lubaŋa.”
Ruth 4:19 Cutcut kiniga omako Ujia woko, ma onoŋo pud tye ki atabo weer me waŋo odok eceta i ciŋe. I kare ma kiniga omake i kom ajwagi, cut dobo opoto i kome ma ajwagi bene gineno ma onoŋo gitye i ot pa Rwot, i ŋet keno tyer me odok eceta.
Ruth 4:20 Ajaria ajwaka madit, ki ajwagi ducu, gubedo ka neno en, ci guneno dobo tye i tur nyime! Gucwale woko cen oyotoyot, en bene orune me cito woko, pien Rwot otyeko pwode.
Ruth 4:21 Kabaka Ujia obedo ladobo nio wa i nino me tone; pi bedo ladobo omiyo opokke obedo i ot ka ikene, pien pe giye ni en odony i ot pa Rwot. Yocam ma wode aye obedo ladit ma loyo jo me ot pa kabaka, kun loyo kwede lwak me lobo meno.
Ruth 4:22 Lok kom Ujia mudoŋŋe ducu, nia i acakkine nio i agikkine, lanebi Icaya ma wod pa Amoj aye ocoyo.
Ruth 4:23 Ujia oto, oywe kacel ki kwarine, ci giyike kacel ki kwarine i kabedogi me yik ka ma yam giyiko iye luker, kun guwacci, “En ladobo.” Wode Yocam aye oleyo ka tyene.
Ruth 4:761 
Ruth 4:2 Tekwaro 27 Loc pa Yocam (2 Luker 15.32-38)
Ruth 4:1 Yocam ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka apar wiye abicel. Nyiŋ minne Yeruca ma nya pa Jadok.
Ruth 4:2 En obedo ka tiyo gin ma nen atir i waŋ Rwot, kun lubo gin ducu ma yam wonne Ujia otiyo, ento pe obedo calo en pien pe omedo ki donyo i ot pa Rwot. Ento onoŋo lwak pud gimedde ki timgi maraco.
Ruth 4:3 En ogero doggola ma malo me ot pa Rwot, ka dok obedo ka gedo i kom cel me Opel matek twatwal.
Ruth 4:4 Omedde ki gero gaŋi i lobo gotgot me Juda, ki cel gogo-gu ki odi matego ma ocudo malo i wi cere ma yadi dwoŋ iye.
Ruth 4:5 En olwenyo i kom kabaka pa jo Ammon ci oloyogi, jo Ammon gumiye ryal ma romo talanta miya acel i mwaka meno, ki naŋo guniya alip apar, ki cayiri guniya alip apar. Jo Ammon gubedo ka culo bote wel marom i mwaka me aryo ki me adekke.
Ruth 4:6 Yocam omedde odoko tek pien obedo ka lubo yo ma atir i nyim Rwot Lubaŋane.
Ruth 4:7 Lok kom Yocam mudoŋŋe ducu, ki mony ducu ma en olwenyo, ki kite ducu, nen, gityeko coyone i buk pa Luker me Icrael ki me Juda.
Ruth 4:8 En ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka apar wiye abicel.
Ruth 4:9 Yocam oto, oywe kacel ki kwarine, ci giyike i gaŋ kal pa Daudi, Wode Akaj aye oleyo ka tyene.
Ruth 4:2 Tekwaro 28 Loc pa Akaj (2 Luker 16.1-20)
Ruth 4:1 Akaj ocamo ker ma mwaka me ditte pyeraryo, ci obedo ka loc i Jerucalem pi mwaka apar wiye abicel. Pe obedo ka tiyo gia ma nen atir i wan Rwot, kit ma kwarone Daudi yam otiyo-ni,
Ruth 4:2 ento obedo ka lubo kit pa luker me Icrael. En otiyo cal jok aliya pi lwak Baal-gu;
Ruth 4:3 obedo ka waŋo odok eceta i nota pa wod pa Kinom, dok owaŋo wode me gityer, kun lubo kwede tim me kwer pa rok ducu ma Rwot yam oryemogi woko ki i nyim jo Icrael.
Ruth 4:4 En obedo ka tyero gitum ki waŋo odok eceta i waŋ jogi ma i wi godi, ki i wi cere, ki i waŋ ayweya ducu ma po te oluk-gu.
Ruth 4:762 
Ruth 4:5 Pienno Rwot Lubaŋane omiyo en i ciŋ kabaka me Ciria, ma oloyo en ci oyako jo mapol ki i kin lwakke oterogi woko wa i Damaciko. Dok gimiyo en i ciŋ kabaka me Icrael, ma oloyo en kun oneko lwak jone madwoŋ.
Ruth 4:6 Pien Peka wod pa Remalia oneko jo alip miya ki pyeraryo i Juda i nino acel, gin ducu gubedo twoni lweny matego, pien onoŋo doŋ gutyeko bwoto Rwot woko, ma Lubaŋa pa kwarogi.
Ruth 4:7 Ka Jikri twon oteka me Epraim, oneko Maaceya wod pa kabaka, ki Ajrikam ma ladit ma loyo i gaŋ kal, ki Elkana ma en aye lawaŋ kabaka.
Ruth 4:8 Jo Icrael guyako jo alip mi ya aryo ki i kin utmegigi, mon, awobe, ki anyira; dok guyako jamigi mapol ci gutero i Camaria.
Ruth 4:9 Ento lanebi pa Rwot onoŋo tye kunnu, ma nyiŋe Oded; en ocito ka rwatte ki mony ma onoŋo ocito i Camaria, ci owaco botgi ni, “Nenu, kiniga omako Rwot Lubaŋa pa kwariwu i kom jo Juda ci omiyogi i ciŋwu, ento wun wunekogi ki akemo madwoŋ mada ma pire owinnye wa i polo.
Ruth 4:10 Kombeddi tamwu tye ka rido lwak ma i Juda ki Jerucalem, co ki mon, wek gubed opiiwu. Pe wutye ki bal ma okemowu i kom Rwot Lubaŋawu?
Ruth 4:11 Doŋ wuwiny lokka, ci wucwal jo ma wukwanyogi-ni gudok cen; gin utmegiwu, wudwokgi ka ma wukwanyogi ki iye-ni, pien akemo pa Rwot tye i komwu madwoŋ.”
Ruth 4:12 Ludito mukene me Epraim, gin aye Ajaria wod pa Yokanan, Berekia wod pa Mecilemot, Jekijikia wod pa Calum, ki Amaca wod pa Kadlai, gucuŋ gujuko jo ma gua i mony,
Ruth 4:13 kun giwacci, “Pe wubikelo jo ma giyakogi wa kany, pien tamwu tye me tiŋo alii bot Rwot kun wamedo i kom balwa ki alii ma doŋ watyeko tiŋone-ni. Aliiwa doŋ tye dwoŋ, dok bene akemo pa Rwot magwar tye i kom Icrael.”
Ruth 4:14 Kit meno jo ma gin lumony-nyi guweko dano ki jami ducu ma guyakogi i nyim rwodi ki i nyim lwak mucokke ducu.
Ruth 4:15 Jo ma gicoyo nyiŋgi malo-nu gua gutero dano ma giyakogi-ni, kacel ki jami, ci guruko jo ducu ma i kingi ma gitye no no munero ki boŋŋi ma lumony onoŋo guyako. Gurukogi ki boŋŋi, ka gimiyogi war tyen wa ki cam bene ki ginamata-gu, dok guwiro komgi ki moo. Lacen gutiŋo jo magoro i kingi ki kana, guterogi wa bot jo tugi ma i Jeriko, gaŋ me otit, ka gudok cen i Camaria.
Ruth 4:16 I kare meno kabaka Akaj ocwalo kwena bot kabaka me Aciria kun lego kony ki bote;
Ruth 4:17 pien onoŋo jo Edom gumonyo jo Juda ci guloyogi bene, guyako jo mogo i kingi, guterogi i opii.
Ruth 4:763 
Ruth 4:18 Jo Piliciti bene gumonyo gaŋi ma i Cepela ki Negeb me Juda, Betcemec, Aijalon, Gederot, Coko ki gaŋi matino ma i ŋete ducu, Timna ki gaŋi matino ma i ŋete ducu, Gimjo ki gaŋi matino ma i ŋete ducu; ci gubedo iye.
Ruth 4:19 Rwot odwoko Juda woko piny pi Akaj kabaka me Icrael, pien obedo ka timo tim mogo me carocaro i Juda, pien oŋayo wan Rwot woko.
Ruth 4:20 Pi meno omiyo Tiglat-pilecer kabaka me Aciria obino ka lweny i kome, ci otime malit ma kaka miye kony ma twero miye tek.
Ruth 4:21 Akaj okwanyo jami ma i ot pa Rwot ki ma i ot pa kabaka ki ma i ot pa rwodi, ci oculo mucoro bot kabaka me Aciria; ento pe omedo ki noŋo iye kit kony mo.
Ruth 4:22 I kare ma doŋ can odiye en kabaka Akaj acel-li omedde ameda ki ŋayo waŋ Rwot.
Ruth 4:23 En otyero gitum bot lwak lubaŋa pa jo Damaciko ma onoŋo guloye, kun wacci, “Pien lwak lubaŋa pa luker me Ciria okonyogi, an abityero gitum botgi wek gukonya bene,” Ento gukelo can ma otyeko en ki jo Icrael ducu.
Ruth 4:24 Ci Akaj ocoko jami ducu ma gitiyo kwede i ot pa Lubaŋa ocako ŋido woko matitino gin jami magi ma onoŋo gitiyo kwedgi i ot pa Lubaŋa, ka dok oloro doggola me ot pa Rwot woko; cut otiyo keno tyer mapol pire kene ma romo i Jerucalem ducu.
Ruth 4:25 I gaŋ acel acel ma i Juda oketo iye waŋ jogi ka ma giwaŋo iye odok eceta bot lwak lubaŋa mukene-gu, ma omiyo kiniga omako Rwot Lubaŋa pa kwarine.
Ruth 4:26 Lok kom Akaj mudoŋŋe ducu, ki kite ducu, nia i acakkine nio i agikkine, gityeko coyone i buk pa Luker me Juda ki me Icrael.
Ruth 4:27 Akaj oto, oywe kacel ki kwarine, ci giyiko en i gaŋ, i Jerucalem, pien pe gutere i lyel pa luker me Icrael. Ci wode Kejekia aye oleyo ka tyene.
Ruth 4:2 Tekwaro 29 Loc pa Kejekia (2 Luker 18.1-3)
Ruth 4:1 Kejekia ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka pyeraryo wiye aboŋwen, Nyiŋ minne Abija ma nya pa Jekaria.
Ruth 4:2 Kejekia obedo ka tiyo gin ma nen atir i waŋ Rwot, kun lubo gin ducu ma yam kwarone Daudi otiyo. Kejekia odwoko kit me woro Lubaŋa i ot pa Rwot
Ruth 4:3 I mwaka mukwoŋo me locce, i dwe me acel, en aye en oyabo iye doggola me ot pa Rwot, dok oyubogi.
Ruth 4:4 En okelo ajwagi ki Lulevi, omiyo gucokke kacel i dyekal yo tuŋ wokceŋ,
Ruth 4:764 
Ruth 4:5 ocako waco botgi ni, “Wuwiny lokka, wun Lulevi! Kombeddi wulonnye kenwu, dok wulony ot pa Rwot. Lubaŋa pa kwariwu, obed maleŋ, wukwany cilo woko ki i kabedo man maleŋ.
Ruth 4:6 Kwariwu guŋayo waŋ Rwot woko. Gubedo ka timo gin ma nen marac i waŋ Rwot Lubaŋawa: gutyeko bwoto en woko, ma guloko wangi ka mukene ma cwinygi pe i kom Rwot.
Ruth 4:7 Gin bene gucego doggola me kicika ma gidonyo kwede i ot, ka guneko mac tara woko, pe guwaŋo odok eceta nyo kadi ki tyero gitum awaŋa i kabedo maleŋ bot Lubaŋa pa Icrael.
Ruth 4:8 Pi meno akemo omako Rwot i kom Juda ki Jerucalem, ci omiyogi gudoko jo ma kela lworo, ur ki jwat bot dano, macalo wun wutye ka nenone ki wanwu-ni.
Ruth 4:9 Nen ba, kwariwa ginekogi woko liweŋ ki pala lucwan dok awobewa, anyirawa ki monwa ducu gitye i opii pi lok man.
Ruth 4:10 Tam ma tye i cwinya kombeddi en aye me keto cikke i kinwa ki Rwot, Lubaŋa pa Icrael, wek kinigane magwar-ri oa woko ki i komwa.
Ruth 4:11 Pe wubed ata litinona, Rwot otyeko yerowu me cuŋ i nyime, ka tic bote, ki me bedo lutic ma mere ma wuwaŋo odoko eceta bote.”
Ruth 4:12 Cutcut Lulevi magi gua, gin aye Makat wod pa Amacai, ki Joel wod pa Ajaria, ma gin likwayo pa Kokat; ki likwayo pa Merari, ma gin aye Kic wod pa Abdi, ki Ajaria wod pa Jekalelel; ki likwayo pa Gercon, ma gin aye Joa wod pa Jimma, ki Eden wod pa Joa;
Ruth 4:13 ki i kom likwayo pa Elijapan ma gin aye Cimri ki Jeuel; ki likwayo pa Acap, ma gin aye Jekaria ki Matania;
Ruth 4:14 ki likwayo pa Keman, ma gin aye Jekuel ki Cimel; ki likwayo pa Jedutun, gin aye Cemaya ki Ujiel.
Ruth 4:15 Gucoko utmegigi kacel ci gulonnye kengi, ka doŋ gucako donyo i ot kit macalo onoŋo kabaka ociko ma lubo lok pa Rwot, wek gulony ot pa Rwot.
Ruth 4:16 Ajwagi gudonyo gucito wa i kicika ma i tyelo ma i ot pa Rwot ka lonyone, ci gukatti woko ki jami maraco me kwer ma gunoŋo i ot pa Rwot, gukelo guketo i dyekal ma i ot pa Rwot; ka doŋ Lulevi gutiŋo gutero guonyo woko wa i laora kulu Kidron.
Ruth 4:17 Gucako lonyo ot i nino dwe acel me dwe me acel, ka dok i nino dwe aboro me dwe me acel gubino i kicika ma gidonyo kwede i ot pa Rwot, ka lacen gibedo ka lonyo ot pa Rwot pi nino aboro, ci gutyeko ticgi i nino dwe apar wiye abicel me dwe meno.
Ruth 4:765 
Ruth 4:18 Lacen gucito gudonyo bot Kejekia ci guwacce ni, “Doŋ watyeko lonyo ot pa Rwot woko ducu, keno tyer me gitum awaŋa ki jami me tic ducu, ki meja ma giketo iye mugati ma giketo i nyim Rwot, wa jami tic ducu.
Ruth 4:19 Dok jami tic ducu ma yam kabaka Akaj obolo woko i kare me locce ma onoŋo pe ogwoko cik pa Rwot, wayubogi dok walonyo; nen, gitye i nyim keno tyer pa Rwot.”
Ruth 4:20 Lacen kabaka Kejekia opuk woko con ci ocoko ludito ma giloyo gaŋ kacel, ocito kwedgi i ot pa Rwot.
Ruth 4:21 Gucako kelo twoni abiro, nyogi romi abiro, litino romi abiro ki nyogi dyegi abiro pi itum me bal pi ker, pi kabedo maleŋ ki pi Juda. Ci ociko ajwagi ma gin likwayo pa Aron me tyerogi i wi keno tyer pa Rwot.
Ruth 4:22 Kit meno gucako neko twoni, ci ajwagi gukwanyo remone gucoro i kom keno tyer, Ka dok guneko nyogi romi ci remone bene gucoro i kom keno tyer; i ŋeye guneko litino romi ci remone gucoro i kom keno tye bene.
Ruth 4:23 Lacen gikelo nyogi dyegi bot kabaka ki jo ma gucokke ducu, pi gitum pi bal, ci guketo ciŋgi i komgi;
Ruth 4:24 ajwagi guneko nyogi dyegi ka gutyero gitum pi bal ki remogi i wi keno tyer, me lakwany bal ki i kom jo Icrael ducu. Kabaka onoŋo ociko ni myero gityer gitum awaŋa ki gitum pi bal pi jo Icrael ducu.
Ruth 4:25 Kejekia omiyo Lulevi gucuŋ i ot pa Rwot gumako atego agoya-gu, ki naŋa-gu, ki opuk-gu, kun olubo cik pa Daudi, ki Gad ma lanen-piny pa kabaka, ki cik pa lanebi Natan. Cik man oa ki bot Rwot ma en omiyo owok ki bot lunebine.
Ruth 4:26 Lulevi gucuŋ gumako jami wer pa Daudi, kun ajwagi gumako tumgi.
Ruth 4:27 Cutcut Kejekia ociko ni myero gityer gitum awaŋa i wi keno tyer. I kare ma gicako tyero gitum awaŋa, gicako wer me pako Rowt cut, kun gikuto tum-gu, ma gigoyo bene jami Icrael.
Ruth 4:28 Lwak ma gucokke ducu gumiyo woro bot Lubaŋa, luwer guwero wer, ki lukut tum gukuto tumgi; gumedde kwede nio waŋ ma tyero gitum awaŋa otum.
Ruth 4:29 Ka doŋ tyero gitum otum, ci kabaka kacel ki jo ma onoŋo gitye kwede ducu guryebbe piny gumiyo woro bot Lubaŋa.
Ruth 4:30 Kabako Kejekia ki rwodine gucako ciko Lulevi me wero wer me pak bot kun gilubo lok pa Daudi ki pa Acap ma lanen-liny. Ci guwero wer pak ki yomcwiny, ka dok guryebbe piny gumiyo woro bot Rwot.
Ruth 4:31 Kejekia dok owacci, “Doŋ wutyeko kwerre kenwu bot Rwot; wunyik cok, wukel gitum ki gityer me pwoc i ot pa Rwot.” Ci jo ma gucokke ducu gukelp gitum mapol ki gityer me pwoc; ki jo ducu ma cwinygi aye opwoyo gukelo gitum awaŋa.
Ruth 4:766 
Ruth 4:32 Wel jami me gitum awaŋa ma lwak ma gucokke gukelo onoŋo tye twoni pyerabiro, nyogi romi miya acel, ki litino romi miya aryo; magi ducu gikelogi me gitum awaŋa bot Rwot.
Ruth 4:33 Doŋ gityer ma gikwero onoŋo obedo twoni miya abicel ki romi alip adek.
Ruth 4:34 Ento ajwagi onoŋo ginok twatwal ma pe gitwero yaŋo gitum awaŋa magi ducu, omiyo utmegigi ma Lulevi gucako konyogi nio waŋ ma ajwagi mukene gulonnye kengi nio ka gutyeko tic ducu pien Lulevi onoŋo cwinygi leŋ ma kato ajwagi i lonnye kengi.
Ruth 4:35 Medo i kom wel gitum awaŋa madit twatwal-li, moo dwolo bene onoŋo tye me gityer lakwecwiny, ki dok gubedo ka liyo koŋo vino pi gitum awaŋa. Gidwoko kit me tic i ot pa Rwot kit meno.
Ruth 4:36 Omiyo Kejekia kacel ki lwak gubedo ki yomcwiny pi gin ma Lubaŋa otyeko tiyo pi lwak; pien lokke obino atura.
Ruth 4:2 Tekwaro 30 Kwero nino madito me Kato (Paska)
Ruth 4:1 Kejekia ocwalo kwena bot jo Icrael ducu ki jo Juda, ka dok ocoyo waraga ocwalo bot jo Epraim ki Manace, ma tito botgi ni myero gubin i ot pa Rwot ma tye i Jerucalem, ka kwero nino madito me Kato (Paska) bot Lubaŋa pa Icrael.
Ruth 4:2 Onoŋo kabaka ki rwodine kacel ki jo ducu ma obedo i cokke i Jerucalem gutyeko moko tam me kwero nino madito me Kato (Paska) i dwe me aryo;
Ruth 4:3 pien pe onoŋo gitwero kwero nino man i karene kikome pien ajwagi mapol onoŋo pud peya gulonnye kekengi, ki lwak bene pe gucokke i Jerucalem.
Ruth 4:4 Yub meno onen atir twatwal i waŋ kabaka kacel ki lwak ducu me gubedo i cokke.
Ruth 4:5 Ci giciko kwede pi yweko lok man wek orom i lobo Icrael ducu cakke ki i Beer- ceba nio kwede i Dan, kun gitito ni lwak myero gubin ka kwero nino madito me Kato (Paska) bot Rwot Lubaŋa pa Icrael, i Jerucalem; pien lwak mapol onoŋo pe gubedo ka kwero nino man kit macalo giciko kwede.
Ruth 4:6 Kit meno lukwena gutero waraga pa kabaka ki rwodine guwoto i lobo Icrael ki Juda ducu macalo kabaka ociko, kun giwaco ni, “Wun lwak me Icrael, wudwog cen bot Rwot, Lubaŋa pa Abraim, pa Icaka ki pa Icrael, wek en odwog bot jo mudoŋ i kinwu ma gubwot ki i cin luker me Aciria.
Ruth 4:7 Pe wubed macalo kwariwu ki utmegiwu, ma guŋayo waŋ Rwot Lubaŋa pa kwarigi-ni, pi meno Lubaŋa omiyo lobogi odoko obur kit macalo wutye ka nenone.
Ruth 4:767 
Ruth 4:8 Pe wubed ma ŋutwu nwaŋ kombeddi macalo yam kwariwu gubedo kwede, ento wun wumi kwowu bot Rwot, wubin i kabedo man maleŋ ma en otyeko lonyo matwal, kun wutiyo bot Rwot Lubaŋawu, wek kinigane mager-ri oa woko ki i komwu.
Ruth 4:9 Ka ce wulokke wudwogo cen bot Rwot, ci kica bimako jo ma guyako utmegiwu ki litinowu, ci gibiye gidwogo i lobo man. Myero wuŋe Rwot Lubaŋa en ber dok lakica, ma pe bi loko waŋe ki i komwu, ka wulokke wudwogo cen bote.”
Ruth 4:10 Kit meno lukwena gucako wot i gaŋ ki gaŋ ma i lobo Epraim ki Manace, dok gumedde ki wotgi nio wa i lobo Jebulun, ento dano gibedo ka nyerogi kun gicayogi dok ginalogi.
Ruth 4:11 Jo manok keken ma i lobo pa Acer, pa Manace ki Jebulun aye gumwolle kengi gubino i Jerucalem.
Ruth 4:12 Lubaŋa oketo ciŋe i kom jo Juda omiyo gubedo ki cwiny acel kun gitiyo gin ma kabaka ki rwodine onoŋo guciko pire ma gulubo lok pa Rwot.
Ruth 4:13 Lwak jo mapol gucokke kacel gubino i Jerucalem i cokke madit twatwal ka kwero nino madito me Mugati ma Tobi Pe Iye i dwe me aryo.
Ruth 4:14 Ka gucako tic ci gumuko keno tyer ducu ma yam tye i Jerucalem, ka dok gumuko keno tyer ducu ka ma giwaŋo iye odok eceta gutero gubolo woko i laora kulu Kidron.
Ruth 4:15 Ci guneko latin romo me Kato (Paska) i nino dwe apar wiye aŋwen me dwe me aryo. Man omiyo lewic omako ajwagi ki Lulevi, oweko gucako lonnye kengi, ka doŋ gukelo gitum awaŋa i ot pa Rwot.
Ruth 4:16 Gucako mako dog ticgi kit me kare ducu kun gilubo cik pa Moses ma en dano pa Lubaŋa, Ajwagi ticgi obedo me coro remo ma gigamo ki i ciŋ Lulevi.
Ruth 4:17 Onoŋo tye jo mapol i cokke ma pe gulonnye kengi; pi meno omiyo Lulevi guneko latin romo me Kato (Paska) pi ŋat acel acel ma pe olonnye, wek obed leŋ pi Rwot.
Ruth 4:18 Jo mapol i kom lwak onoŋo gua ki i lobo Epraim, Manace, Icakar ki Jebulun, ma pud peya gulonnye kengi, ento gubedo ka camo karama me Kato (Paska) i yo mu kene mapat ki ma giciko con. Kadi bed kumeno, Kejekia olego pigi, kun wacci, “In Rwot maber tim kica ki dano acel acel
Ruth 4:19 ma oketo cwinye ka bino bot Lubaŋa, Rwot Lubaŋa pa kwarine, kadi bed pe ogwoko cik me kabedo maleŋ ma mako lok kom lonnye.”
Ruth 4:20 Rwot owinyo dog Kejekia, ci ocaŋo lwak.
Ruth 4:21 Ci jo Icrael ducu ma onoŋo gitye i Jerucalem i kare meno gucako kwero nino madito me Mugati ma Tobi Pe Iye ki yomcwiny madwoŋ pi nino abiro; kun Lulevi
Ruth 4:768  ki ajwagi gubedo ka pako Rwot nino ki nino, ma giwero wer bot Rwot ki tekgi ducu.
Ruth 4:22 Kejekia oloko lok me cuko cwiny bot Lulevi ducu ma gunyuto diro maber i tic pa Rwot. Kit meno lwak gubedo ka cam me kwero nino madito pi nino abiro, kun gityero gityer lakwecwiny-gu, ma gimiyo pwoc bot Lubaŋa pa kwarigi.
Ruth 4:23 Lacen lwak ducu ma gucokke guye lawaŋacel me medde ki kwero nino madito pi nino abiro mukene; ci gumedde kwede kit meno ki yomcwiny madwoŋ pi nino abiro mukene.
Ruth 4:24 Onoŋo Kejekia kabaka me Juda omiyo twoni alip acel ki romi alip abiro bot lwak ma gucokke pi gityer. Ka dok rwodine bene gumiyo twoni alip acel ki romi alip apar bot lwak ma gucokke. Omiyo ajwagi mapol gulonnye kengi.
Ruth 4:25 Lwak jo Juda ducu ma i cokke, kacel ki ajwagi ki Lulevi, medo ki jo ma i cokke ma gua ki i lobo Icrael, kadi wa lubedo ma gua ki i lobo Icrael, kacel ki jo ma gin lubedo ma gibedo i Juda, ducu gubedo ki yomcwiny madit.
Ruth 4:26 Kit meno lwak gubedo ki yomcwiny madit i Jerucalem, pien nia wa i kare pa Solomon ma wod pa Daudi kabaka me Icrael onoŋo gin macalo man kulu pe onen i Jerucalem.
Ruth 4:27 Lacen ajwagi ki Lulevi gua malo gucuŋ ci gumiyo gum ki lwak, Lubaŋa owinyo dwangi, dok legagi bene oo bote i kabedone maleŋ ma i polo.
Ruth 4:2 Tekwaro 31
Ruth 4:1 Ka man otum, jo Icrael ducu ma onoŋo gitye gucito i gaŋi ducu ma i Juda gucako ŋido wir jogi woko i dul matitino, gutoŋo yadi ducu ma yam gicomo pi woro jok ma dako ma gilwoŋo Acera, ki waŋ jogi ma i wi godi kacel ki keno tyer ducu ma gunoŋo i Juda, Benjamin, Epraim ki Manace, nio ka gubologi woko ducu. Lacen lwak jo Icrael ducu gucako dok i gaŋigi, kun dano acel acel odok i pacone kikome. Pok pa Kejekia bot ajwagi ki Lulevi
Ruth 4:2 Kejekia ocako keto ajwagi ki Lulevi i dul ticgi, oketogi i dul ki dul, ŋat acel acel macalo ticce tye, ma gin ajwagi ki Lulevi ticgi obedo me tyero gitum awaŋa ki gityer lakwecwiny, kun gitiyo bene i dog gaŋ mapatpat me ot pa Rwot pi miyo pwoc ki pak.
Ruth 4:3 Jami ma kabaka okwanyo me amiya ki i kom jamine kikome obedo pi gitum awaŋa-gu: gitum awaŋa me odiko ki me otyeno, ki gitum awaŋa pi cabit-gu, por dwe, ki pi nino madito ma giciko, ma gilubo kit macalo gicoyo i cik pa Rwot.
Ruth 4:4 En bene ociko lwak ducu ma gibedo i Jerucalem ni gumi dul ma giciko me amiya bot ajwagi ki Lulevi, wek gumi kwogi me tiyo ticgi kun gilubo cik pa Rwot.
Ruth 4:769 
Ruth 4:5 Cutcut ma cik man oket oromo i lobo ducu, ci jo Icrael gucako miyo jami mapol ata, bel me wi mwaka, kono yino, moo, moo kic ki kit jami mukene ducu ma guceko i pottigi; dok gukelo acel me apar me jami acel acel madwoŋ makato.
Ruth 4:6 Lwak jo Icrael ki jo Juda ma gibedo i gaŋi me Juda bene gukelo acel me apar me dyaŋi ki romi, ki jami mukene ma gityeko dyerogi bot Rwot Lubaŋagi, ci gubakogi lipim i odur mapol.
Ruth 4:7 Gucako pano jami magi i odur ki odur i dwe me adek, ci gutyeko paŋogi i dwe me abiro.
Ruth 4:8 Ka Kejekia ki rwodi gubino guneno odur me jami ma gipaŋo, ci gupwoyo Rwot kacel ki lwakke jo Icrael.
Ruth 4:9 Kejekia openyo ajwagi ki Lulevi pi odur magi.
Ruth 4:10 Ci Ajaria ajwaka madit, ma en dano me ot pa Jadok, odokke iye ni, “Nia ma lwak gucako kelo jami me motgi i ot pa Rwot pe tye gin mo ma orem; wabedo ka camo cam muromo dok mudoŋŋe obedo pol ata; pien Rwot omiyo gum ki jone, en aye meno mumiyo watye ki lwak cam man ducu mudoŋ.”
Ruth 4:11 Kejekia dok ocikogi ni guyub kicika mogo i ot-pa Rwot; ci cut giyubo.
Ruth 4:12 Lwak gukelo gityer me motgi, acel me apar ki jami ma gidyero, ducu gukelo ki cwinygi ducu. Rwot madit ma loyo wigi obedo Konania ma en Lalevi, ki ominne Cimei obedo ŋat ma lube,
Ruth 4:13 kun giketo Jekiel, Ajajia, Nakat, Acael, Jerimot, Jojabad, Eliel, Icmakia, Makat, ki Benaya me bedo lunen-tic pi konyo Konania ki ominne Cimei. Jo magi kabaka Kejekia ki Ajaria ma en ladit ma loyo tic i ot pa Lubaŋa en aye guyerogi.
Ruth 4:14 Kore ma wod pa Imla ma Lalevi giketo en lagwok dog gaŋ ma yo tuŋ wokceŋ; en ticce obedo me loyo gityer ma ic pwoyo bot Lubaŋa, me poko tyer ma gimiyo bot Rwot ki gityer maleŋ makato.
Ruth 4:15 Eden, Miniamin, Yecwa, Cemaya, Amaria ki Cekania aye gubedo ka konyo en ki gen madit i gaŋi pa ajwagi, pi poko dul jami bot utmegigi, jo muteggi ki-jo matino ducu ma romrom kun lubo dul ticgi,
Ruth 4:16 pe lu bo kit ma gicoyogi i buk me tekwaro. Gipoko bot co ma ditogi romo pyeradek dok kwede malo, jo ducu ma gidonyo i ot pa Rwot kit macalo tic me nino acel acel tye kwede, ma gitiyo tic ma lubo dog ticgi ki dul ticgi.
Ruth 4:17 Gicoyo ajwagi kun lubo dog odi pa kwarogi; ento Lulevi cakke i kom dano ma ditte mwaka pyeraryo dok kwede malo olu bo dog tic megi ki dul ticgi.
Ruth 4:18 Gicoyo ajwagi kacel ki jo ducu ma tye botgi, mongi, awobe, ki anyiragi, ki lwakgi ducu; pien onoŋo gubedo lugen kun gigwokke kengi pi bedo maleŋ.
Ruth 4:770 
Ruth 4:19 Doŋ pi likwayo pa Aron, ajwagi ma onoŋo gibedo i lobo ma orumo gaŋigi, giyero nyiŋ co mogo ki i gaŋigi acel acel bene me poko dul jami mogo bot laco acel acel ma i kin ajwagi, ki bot dano acel acel ma i kin Lulevi ma gityeko coyo en.
Ruth 4:20 Kejekia otiyo ticce kit meno oromo i lobo Juda ducu; en obedo ka tiyo gin maber, ma nen atir ki ma nyuto gen i nyim Rwot Lubaŋane.
Ruth 4:21 Kit tic acel acel ma en obedo ka tiyone ma mako tic i ot pa Lubaŋa ma lubo cik ki gin ma giciko ducu, otiyo ki cwinye ducu, dok obedo ka yenyo Lubaŋane; ticce owoto maber twatwal.
Ruth 4:2 Tekwaro 32 Cenakerib omonyo lobo Juda (2 Luker 18.13-37; Ic 36.1-22)
Ruth 4:1 I ŋe lok magi ki tic magi ducu me gen-gu, Cenakerib kabaka me Aciria obino ka lweny i gaŋi ducu me Juda ma girumogi ki cel gogo, kun otamo me loyogi woko wek gubed mere.
Ruth 4:2 Ka Kejekia oneno ni Cenakerib otyeko bino ma mito lweny i kom Jerucalem,
Ruth 4:3 ocako bedo ki yub gin ki rwodine kacel ki oteka lweny ducu me juko wan pii ma i ŋe gaŋ; ci gin gukonye.
Ruth 4:4 Ci lwak mapol gucokke, gucako juko wan it kacel ki ora kulu ma yam piine mol wok ki i lobo meno, kun giwacci, “Piŋo waweko luker me Aciria gibino kany gilimo pii madwoŋ?”
Ruth 4:5 En ocako tic matek cut ci ogero cel matek ma yam orette woko piny-nyi, ka dok oketo lubele i wiye, ki yo tuŋ wokone ogero cel mukene; ci omiyo Millo ma en kabedo ma i gaŋ kal pa Daudi ocuŋ matek, En bene otiyo jami lweny ki kwodi mapol ata.
Ruth 4:6 Ka dok ocako keto ludito luwi mony me loyo lwak, ocokogi ducu kacel i kabedo mo malac ma i nyim dog gaŋ, ci oloko botgi lok me cuko cwiny, kun wacci,
Ruth 4:7 “Wubed tek dok jo macir. Pe wubed lwor, cwinywu bene pe myero oballe i nyim kabaka me Aciria ki lwak ducu ma tye kacel kwede; pien ŋat madit makato en tye kwedwa.
Ruth 4:8 En tye ki dul mony pa dano ma gigeno tekogi; ento wan watye ki Rwot Lubaŋawa ma konyowa dok lwenyo piwa.” Lwak gucako bedo ki gen pi lok pa Kejekia kabaka me Juda.
Ruth 4:9 Lacen Cenakerib kabaka me Aciria kacel ki dul monnye ducu ma onoŋo gumonyo Lakic, ocwalo lukwenane gucito i Jerucalem bot Kejekia kabaka me Juda ki lwak ducu me Juda ma onoŋo gitye i Jerucalem, kun giwacci,
Ruth 4:10 “Cenakerib, kabaka me Aciria, owaco kuman ni, ‘In ijeŋo genni i kom gin aŋo, ma miyo pud icuŋ matek i Jerucalemmi?
Ruth 4:771 
Ruth 4:11 Kejekia mono pe tye ka umo waŋwu wek wuto woko ki kec kacel ki orwo pii, ma noŋo en tito botwu ni, “Rwot Lubaŋawa tika bilarowa ki i cin kabaka me Aciria”?
Ruth 4:12 En Kejekia acel-li aye pe ojwero waŋ jogine ma i wi godi kacel ki keno tyerre woko ducu, kun ociko jo Juda ki jo Jerucalem ni, “Myero wubed ka woro Lubaŋa i nyim keno tyer acel keken, dok wuwaŋ gitum mewu iye”?
Ruth 4:13 Tika wun wuŋeyo gin ma an kacel ki kwarina watyeko tiyone i kom lwak ducu me lobo mukene? Wuneno lwak lubaŋa pa rok me lobo magi gutwero laro lwak me lobo meno ki i ciŋa?
Ruth 4:14 Tye lubaŋa mo acel ki i kin lwak lubaŋa mukene-ni ma yam kwarina gujwero wo ko liweŋ-ŋi ma twero laro lwakke ki i ciŋa, mumiyo wutamo ni Lubaŋawu bene twero larowu ki i ciŋa?
Ruth 4:15 Pi meno, kombeddi pe wuwek Kejekia obwolwu nyo oum waŋwu kit man, dok pe wuye lokke, pien pe tye lubaŋa me rok nyo ker mo ma yam olaro lwakke ki i ciŋa nyo ki i ciŋ kwarina. Ci Lubaŋawu bitwero larowu ki i ciŋa niŋniŋ?’ ”
Ruth 4:16 Lukwena pa Cenakerib dok gumed de ki loko lok mapol i kom Rwot Lubaŋa ki i kom laticce Kejekia.
Ruth 4:17 Ci Cenakerib kikome ocoyo waraga ma nyuto cac madwoŋ i kom Rwot Lubaŋa pa Icrael ki loko lok marac i kome, kun wacci, “Kit macalo lwak lubaŋa me rok mukene pe gutwero laro lwakgi ki i ciŋa, ci Lubaŋa pa Kejekia bene pe bitwero laro lwakke ki i ciŋa.”
Ruth 4:18 Gucako daŋŋe i kom jo Jerucalem ma onoŋo gitye wi cel ki dwan maloŋo i leb pa Lujudaya, kun giburogi ma gimiyogi lworo, ka wek gima gaŋ pa jo Jerucalem woko.
Ruth 4:19 Gubedo ka loko lok i kom Lubaŋa pa jo Jerucalem kit macalo koŋ gubedo ka loko i kom lwak lubaŋa pa lurok me wi lobo-ni, ma dano aye gutiyogi ki ciŋgi. Rwot olaro Kejekia ki i ciŋ Cenakerib (2 Luker 19.1-37; Ic 37.1-38)
Ruth 4:20 Lacen kabaka Kejekia kacel ki lanebi Icaya, wod pa Amoj, gulego pi lok man kun gicwalo kokogi i polo.
Ruth 4:21 Ci Rwot ocwalo lamalaika cut, ma otyeko twoni oteka lweny ki ludito wi mony ki ludito mukene woko ducu ki i gony pa kabaka me Aciria, Kit meno en odok i lobone ki lewic ma waŋe olwal woko. I kare ma en obino odonyo i ot pa lubaŋane, litinone ma en onywalogi gutone ki pala lucwan guneke woko kenyo.
Ruth 4:22 Meno en aye kit ma Rwot olaro kwede Kejekia ki jo ma gibedo i Jerucalem ki i ciŋ Cenakerib kabaka me Aciria, ka dok ki i ciŋ lumerokgi ducu. Rwot omiyogi yweyo i kabedo ducu.
Ruth 4:772 
Ruth 4:23 Jo mapol gucako kelo mot mapol bot Rwot i Jerucalem kun gikelo bene jami mabeco me wel bot Kejekia kabaka me Juda; cakke i kare meno wot kwede anyim gimiye woro madit twatwal i nyim rok me lobo ducu. Two pa Kejekia (2 Luker 20.1-11; Ic 38.1-22)
Ruth 4:24 I kare meno two omako Kejekia ma onoŋo cok to woko, ci olego Rwot; Rwot odokke iye kun omiye lanyut.
Ruth 4:25 Ento Kejekia pe otimo gin mo macalo adwoggi me gin maber ma gitiyo bote, pien obedo ki wakke i cwinye. Pi meno akemo omako Rwot i kome kacel ki jo Juda ki jo Jerucalem.
Ruth 4:26 Ento Kejekia omwolle kene oweko wakke ma i cwinye, en kacel ki jo ma gibedo i Jerucalem, omiyo akemo pa Rwot pe obino i komgi i kare pa Kejekia. Kejekia ojolo lukwena ma gua ki i Babilon (2 Luker 20.12-19; Ic 39.1-8)
Ruth 4:27 Kejekia onoŋo tye ki lonyo kacel ki yweka madwoŋ mada. En ogero ot kano lim pi keto ryal, jabu, litino godi me wel, aŋwece, kwodi ki pi jami me wel-gu ducu.
Ruth 4:28 Ogoyo bene dero me kano cam, ka ma en keto iye bel, koŋo vino, ki moo, ogoyo bene dwol pi kit kwa dyaŋ i ducu, ki dwol romi bene.
Ruth 4:29 En ogero gaŋi mapol pire kene, ocoko romi ki dyaŋi mapol ata; pien Lubaŋa onoŋo omiye jami madwoŋ twatwal.
Ruth 4:30 En Kejekia acel-li aye oloro wan pii ma tye yo tuŋ malo ka ma pii ma a i Gikon mol kato kwede woko, en dok oyubo omiyo pii omol okemo yo tuŋ potoceŋ i ŋet gaŋ kal pa Daudi. Kejekia obedo ki gum maber kacel ki lonyo i kom ticce ducu ma en otiyo.
Ruth 4:31 Doŋ i lok ma dok i kom lukwena pa luker me Babilon, ma gicwalogi bote me penyo en pi lanyut ma onoŋo Lubaŋa otiyo i lobone, Lubaŋa oweko gire pire kene, pi temo en ki pi ŋeyo lok ducu ma tye i cwinye. To pa Kejekia (2 Luker 20.20-21)
Ruth 4:32 Lok kom Kejekia mudoŋŋe ducu, ki tic mabeco ma en otiyo, nen, gityeko coyone i lok kom ginanyuta ma lanebi Icaya wod pa Amoj oneno, i buk pa Luker me luca ki Icrael.
Ruth 4:33 Kejekia oto, oywe kacel ki kwarine ci giyike i lyel ma malo ma i kin lyel pa likwayo pa Daudi. Jo Juda ki jo ma gibedo i Jerucalem ducu gumiye deyo i kare me tone. Ci wode Manace aye oleyo ka tyene.
Ruth 4:2 Tekwaro 33 Kare me loc pa Manace (2 Luker 21.1-18)
Ruth 4:773 
Ruth 4:1 Manace ocamo ker ma mwaka me ditte romo apar wiye aryo, ci obedo ka loc i Jerucalem pi mwaka pyerabic wiye abic.
Ruth 4:2 Manace obedo ka tiyo gin ma nen marac i wan Rwot, kun lubo kwede tim mer kwer pa rok ducu ma yam Rwot oryemogi woko ki i nyim jo Icrael.
Ruth 4:3 En dok oroco waŋ jogi ma i wi godi, ogero odoco ka ma yam wonne Kejekia ojwerogi woko-ni. Ocano keno tyer pi lwak Baal-gu, ka dok ocomo yadi pi woro Acera ma jok ma dako-ni, ocako woro mony ma i polo ducu, kun tiyo botgi.
Ruth 4:4 Dok ocano keno tyer pa jogi-gu i ot pa Rwot, ka ma yam Rwot owacci, “Abiketo nyiŋa bedo i Jerucalem matwal.”
Ruth 4:5 Ka dok ocano lwak keno tyer pa mony ma i polo ducu i dyekal aryo me ot pa Rwot.
Ruth 4:6 Ocako wano awobene ki mac me gityer i nota pa wod pa Kinom, dok obedo ka tyet ki ajaa ki ŋiyo i dyel-gu kun uyo ki lutal ki lukor tipo-gu ki megi jogi. Obedo ka tiya gin ma nen marac i waŋ Rwot, kun miyo kiniga mako Rwot.
Ruth 4:7 Ka dok omiyo gipayo cal jok, ocibo i ot pa Lubaŋa, ma yam Lubaŋa owaco i kome bot Daudi ki bot wode Solomon ni, “I ot man, ki i Jerucalem, ma yam ayero ki i kin kaka ma i Icrael ducu, abiketo nyiŋa bedo iye matwal.
Ruth 4:8 Pe doŋ abimiyo tyen jo Icrael bedo ka wirre woko i ŋe lobo ma yam amiyo bot kwariwu-ni, tekke gibigwokke gilubo kit lok ducu ma atyeko cikogi kwede, kun gilubo cik ducu ma yam laticca Moses ocikogi kwede.”
Ruth 4:9 Manace obito jo Juda ki jo ma gibedo i Jerucalem, omiyo gubedo ka timo gin marac, makato lurok ma Rwot yam ojwerogi woko ki i nyim jo Icrael.
Ruth 4:10 Rwot oloko ki Manace kacel ki lwakke, ento gin pe guwinyo lokke.
Ruth 4:11 Pi meno Rwot ocwalo ludito ma loyo mony pa kabaka me Aciria, gumako Manace ki goli, gutweye ki nyor mola ci gutere kwede i Babilon.
Ruth 4:12 I kare ma en tye i can obako doge, olego kica ki bot Rwot Lubaŋane ci omwolle kene mada i nyim Lubaŋa pa kwarine.
Ruth 4:13 En olego, ci Lubaŋa owinyo legane dok owinyo lega me bako doge, ka ocako dwoko en doki i Jerucalem i kerre kikome. Ci Manace oŋeyo atir ni Rwot aye Lubaŋa.
Ruth 4:14 Lacen en ogero cel ma woko me gaŋ kal pa Daudi ki yo tuŋ potoceŋ me Gikon, i nota, ogero oo wa i yo ma wok ki i dog gaŋ ma gilwoŋo ni dog gaŋ me Rec, orumo ki Opel, ogero ma ocudo malo likuŋ; dok bene oketo ludito ma loyo mony i gaŋi ducu ma girumo ki cel gogo ma i Juda.
Ruth 4:774 
Ruth 4:15 En ojwero lwak lubaŋa me rok-gu kacel ki cal jok-gu woko ki i ot pa Rwot, ka dok omuko keno tyer ducu ma yam en ocano ka ma gigero iye ot pa Rwot, ki ma onoŋo gitye i Jerucalem, ocokogi ducu obologi woko i ŋe gaŋ.
Ruth 4:16 En dok ocano keno tyer pa Rwot odoco, ka otyero iye gitum me gityer lakwecwiny ki gityer me miyo pwoc; ci ociko jo Juda me woro Rwot Lubaŋa pa Icrael.
Ruth 4:17 Lwak pud gumedde ki tyero gitum i wi godi, ento gityerogi bot Rwot Lubaŋagi keken.
Ruth 4:18 Lok kom Manace mudoŋŋe ducu, legane bot Lubaŋane, ki lok pa lunene ma guloko bote i nyiŋ Rwot Lubaŋa pa Icrael,
Ruth 4:19 ki lagam me legane ma Lubaŋa odwoko bote, balle ki kit ma en oŋayo kwede waŋ Rwot, ki kabedo ma en ogero iye waŋ jogi i wi godi, ka doŋ ocibo lwak yadi me woro Acera ma jok ma dako-ni, ki cal jogine ma ocibo ma onoŋo pud peya omwolle kene, nen, gityeko coyone i buk Lok pa Lunen.
Ruth 4:20 Kit meno Manace oto, oywe kacel ki kwarine, ci giyike i ode; wode Amon aye oleyo ka tyene. Loc pa Amon (2 Luker 21.19-26)
Ruth 4:21 Amon ocamo ker ma mwaka me ditte pyeraryo wiye aryo, ci obedo ka loc i Jerucalem pi mwaka aryo.
Ruth 4:22 Amon obedo ka tiyo gin ma nen marac i waŋ Rwot, kit macalo wonne Manace obedo ka tiyo. Amon obedo ka tyero gitum bot cal lubaŋa-gu ma yam wonne Manace otiyo, kun worogi bene.
Ruth 4:23 En pe omwolle kene i nyim Rwot, kit macalo wonne Manace yam omwolle kwede, ento Amon obedo ka tiŋo alii makato teretere.
Ruth 4:24 Luticce gupiro lok i kome, ci guneko en woko i ode.
Ruth 4:25 Ento lwak me lo bo-nu guneko jo ducu ma onoŋo gupiro lok i kom kabaka Amon; ci gin lwak me lobo-nu guketo wode Yocia me bedo kabaka ma kakare.
Ruth 4:2 Tekwaro 34 Loc pa Yocia (2 Luker 22.1-2)
Ruth 4:1 Yocia ocamo ker ma mwaka me ditte aboro, ci obedo ka loc i Jerucalem pi mwaka pyeradek wiye acel.
Ruth 4:2 Y ocia obedo ka tiyo gin ma nen atir i waŋ Rwot, obedo ka lubo kit pa kwarone Daudi ducu, pe obedo ka cabbe yo tuŋ acuc nyo yo tuŋ acam. Yocia ojwero ka woro jok-gu woko (2 Luker 23.4-20)
Ruth 4:775 
Ruth 4:3 I mwaka me aboro me locce, ma onoŋo en pud awobi matidi, Yocia ocako keto cwinye ka yenyo Lubaŋa pa kwarone Daudi; ki i mwaka me apar wiye aryone ocako lonyo Juda ki Jerucalem kun omuko waŋ jogi ma i wi godi woko ducu, ojwero yadi ma gicomo pi woro jok Acera ducu, ki cal ma gipayo, ki cal jogi ma gicweyo-gu ducu.
Ruth 4:4 Omiyo gimuko keno tyer pa lwak Baal-gu ducu ma en neno; ka dok omuko keno tyer ma gucudo malo i wigi ka ma giwaŋo iye odok eceta, Ci dok ojwero yadi me woro jok Acera ducu, ki cal apaya, ki cal jogi ma giliyo aliya, oŋidogi woko matitino, ka orego odoko apwa, ka ocako onyone i wi lyel pa jo ma yam gubedo ka tyero gityer bot cal jogi magi.
Ruth 4:5 En bene owaŋo cogo pa ajwagi i wi keno tyergi, pi lonyo Juda ki Jerucalem.
Ruth 4:6 Ki i gaŋi pa jo Manace, Epraim ki Cimeon, nio kwede wa i gaŋi pa jo Naputali, ki i wi oburgi murumo kenyo,
Ruth 4:7 en omuko keno tyer pa jogi, ki cal jok Acera-gu ducu, ki cal jogi mukene, oluro matitino twatwal, ka dok omuko bene lwak keno tyer ka ma giwaŋo iye odok eceta ki i lobo Icrael ducu. Ka lacen odok cen i Jerucalem. Ginoŋo buk me cik i kare me loc pa Yocia (2 Luker 22.3–23.3)
Ruth 4:8 I mwaka me apar wiye aboro me locce, ma doŋ onoŋo en otyeko kwanyo gin marac woko ki i lobo kacel ki i ot pa Lubaŋa Yocia ocwalo Capan wod pa Ajalia, ki Maaceya laloc me gaŋ, ki Joa wod pa Joakaj, ma en laco lok ma timme, ka yubo ot pa Rwot Lubaŋane.
Ruth 4:9 Gubino bot Ilkia ajwaka madit ci gumiyo bote lim ma yam gikelo i ot pa Lubaŋa, ma Lulevi ki lukur doggola yam gujogo ki bot jo Manace ki Epraim dok ki bot jo Icrael ducu mudoŋ, ki bot jo Juda ki Benjamin ducu, ki bot jo ma gibedo i Jerucalem.
Ruth 4:10 Gumiyo lim man bot ludito tic i ot pa Rwot; ci gin lutic magi ma gitiyo i ot pa Rwot gumiyo lim man pi yubo ot pa Rwot ka ma oballe, ki rocone odoco.
Ruth 4:11 Gumiyo lim man bot lu pa-bao ki bot lugedo wek guwil ki godi ma gipayo, ki me wilo yadi pi gin latwe bao, ki pi rii pi odi ducu ma yam luker me Juda guweko oballe odoko wi obur-ni.
Ruth 4:12 Ci co magi gutiyo tic ki gen. Jo ma loyogi onoŋo giketo Jakat ki Obadia ma gin Lulevi, ma jo me ot pa Merari, ki Jekaria ki Meculam, ma jo me ot pa Kokat, giketogi me bedo lulo dog tic i ot pa Rwot. Lulevi ducu ma yam guŋiyo ki jami me wer
Ruth 4:13 giketogi me bedo lulo jo ma tiŋo yec, ma dok bene ticgi me cuŋu dano i dog tic mapatpat; Lulevi mukene gubedo lucoc, lunyampara ki lugwok doggola ot pa Lubaŋa.
Ruth 4:776 
Ruth 4:14 I kare ma gitye ka kwanyo lim ma onoŋo gikelo i ot pa Rwot, ci Ilkia ajwaka madit otugi noŋo buk me cik pa Rwot ma yam omiyo ki Moses.
Ruth 4:15 Cutcut Ilkia owaco bot Capan ma karan ni, “Atyeko noŋo buk me cik i ot pa Rwot.” Ilkia ocako miyo buk man bot Capan.
Ruth 4:16 Capan okelo buk man bot kabaka, ka omedde ki tito lok bot kabaka ni, “Tic ducu ma iciko ni luticci guti, gin gitye ka tiyone.
Ruth 4:17 Gukwanyo lim ma gunoŋo i ot pa Rwot gumiyo i ciŋ lulo dog tic ki lutic.”
Ruth 4:18 Ka dok Capan karan otito bot kabaka ni, “Ajwaka Ilkia otyeko miya buk mo.” Ci Capan ocako kwanone i nyim kabaka.
Ruth 4:19 Ka kabaka owinyo lok me cik, ci oyeco boŋŋine woko.
Ruth 4:20 Omiyo kabaka ociko Ilkia, Akikam wod pa Capan, Abudon wod pa Mika, Capan ma karan, ki Acaya ma latic pa kabaka, kun waco ni,
Ruth 4:21 “Wucit, wupeny dog Rwot pira ki pi jo ma gudoŋ i Icrael ki i Juda, pi lok ma i buk man ma gityeko nono-ni, Akemo pa Rwot kara olyetto i komwa matek, pien kwariwa pe gubedo ka woro lok ducu ma i buk man, pi tic kwede i kit ducu ma yam gicoyo kwede ma mako komwa.”
Ruth 4:22 Kit meno Ilkia kacel ki jo ma kabaka ocwalogi gucito bot Kulda ma lanebi ma dako ma cware Calum wod pa Tokat, ma wod pa Kacra, ma lagwok boŋŋi pa kabaka. Dako-nu onoŋo bedo i Jerucalem i dul gaŋ ma gilwoŋo Dul gaŋ me Aryone; ci guloko kwede lok i kom gin mutimme.
Ruth 4:23 En owaco botgi ni, “Rwot Lubaŋa owaco ku man ni, ‘Wutit ki dano ma ocwalowu bota ni.
Ruth 4:24 Rwot owaco kuman ni, Nen ba, abikelo gin marac poto i kom kabedo man, ki i kom jo ma gibedo iye, pi co bo lok ducu ma giceno ki dano ina gicoyoi buk ma gikwano i nyim kabaka me Juda.
Ruth 4:25 Gin gutyeko bwota woko kun giwaŋo odok eceta bot lwak lubaŋa mukene, wek gimi kiniga obed ka maka pi jogi ducu ma gitiyo ki ciŋgi-ni. Pienno akemona bilyetto matek i kom kabedo man ma pe doŋ bikwe.
Ruth 4:26 Ento lok ma dok i kom kabaka me Juda ma ocwalowu ka penyo dog Rwot, wun wubiwacce kit man ni, Rwot Lubaŋa pa Icrael owaco kit man ni, i kom lok ma iwinyo-ni,
Ruth 4:27 doŋ ityeko ŋut ki i cwinyi ci imwolle keni i nyim Rwot i kare ma iwinyo lok ma yam aloko i kom kabedo man ki i kom jo ma gibedo iye, imwolle woko keni i nyima, ci icako yeco boŋŋini woko kun ikok kwede i nyima; pienno an bene atyeko winyo kokoni, man lok pa Rwot kikome.
Ruth 4:777 
Ruth 4:28 Nen ba, an abidwoki i kin kwarini, ci gibiyiki i lyelli ki kuc, dok waŋi pe bineno gin marac ducu ma abikelo i kom kabedo man ki i kom jo ma gibedo iye.’ ” Ci gin gudwoko lok bot kabaka.
Ruth 4:29 I ŋe meno kabaka ocwalo kwena bot ludoŋo me Juda ki me Jerucalem ci gucokke kacel.
Ruth 4:30 Kabaka ocako cito i ot pa Rwot kacel ki jo Juda ducu, jo ma gibedo i Jerucalem ajwagi kacel ki Lulevi ki lwak ducu, jo madito ki jo matino; ci okwano botgi buk me gicikke ma ginoŋo i ot pa Rwot.
Ruth 4:31 Kabaka ocuŋ i kabedone ocako keto gicikke i nyim Rwot ni, ebilubo gin ma Rwot mito dok ebigwoko cikke ki gin ma en ociko ducu, ki cwinye ducu, ki tipone ducu, kun etiyo lok me gicikke ma gicoyo i buk meno.
Ruth 4:32 En ociko dano ducu ma onoŋo gitye i Jerucalem ki i Benjamin i kare meno ni gulub gicikke meno. Jo ma gibedo i Jerucalem gubedo ka lubo gicikke pa Lubaŋa, ma Lubaŋa pa kwarigi.
Ruth 4:33 Ka dok Yocia ojwero jami me kipyeda woko ducu ma i dul lobo ducu pa jo Icrael, omiyo jo ducu ma i Icrael guworo Rwot Lubaŋagi, I karene ducu pe gulokke guweko lubo kor Rwot Lubaŋa pa kwarigi.
Ruth 4:2 Tekwaro 35 Yocia okwero nino madito me Kato (Paska) (2 Luker 23.21-23)
Ruth 4:1 Yocia okwero nino madit me Kato (Paska) pa Rwot i Jerucalem. Ci guneko litino romi me Kato (Paska) i nino dwe apar wiye aŋwen me dwe mukwoŋo.
Ruth 4:2 En oyero ajwagi ci oketogi i dog ticgi, dok ocuko cwinygi i kom tic ma i ot pa Rwot.
Ruth 4:3 Dok owaco bot Lulevi ma gin aye gupwonyo jo Icrael ducu-ni, ma gin jo maleŋ i nyim Rwot, ni, “Wuket canduk maleŋ i ot ma Solomon wod pa Daudi, kabaka me Icrael, yam ogero; pe myero dok wubed ka tiŋone i wi gwokwu. Wun doŋ wuti bot Rwot Lubaŋawu ki lwakke jo Icrael.
Ruth 4:4 Wuyubbe kun wulubo dog odi pa kwariwu ki dulwu, kun wulubo bene gin ma yam Daudi kabaka me Icrael ociko ki gin ma wode Solomon ociko.
Ruth 4:5 Dok wucuŋ i kabedo maleŋ, wucuŋ kun wulubo dog odi pa kwari utmegiwu ma gin jo me lobo-ni, kun dul acel acel pa Lulevi ocuŋ pi dog ot acel acel pa lwak.
Ruth 4:6 Kit meno doŋ wunek litino romi me Kato (Paska), wulonnye kenwu, wuyub gin ma mitte pi utmegiwu, wek gulub lok pa Rwot ma Moses ociko.”
Ruth 4:7 Yocia omiyo litino romi ki litino dyegi alip pyeradek, ki twoni alip adek, bot lwak pi gityer me Kato (Paska) pi lwak jo ducu ma onoŋo gitye kenyo. Jami magi ducu jami ma oa i kom jami pa kabaka.
Ruth 4:778 
Ruth 4:8 Ki rwodi bene gumiyo gin ma cwinygi opwoyo bot lwak, bot ajwagi ki bot Lulevi. Ilkia, Jekaria ki Jekiel, ma gin ludito ma giloyo tic ma i ot pa Lubaŋa, gumiyo bot ajwagi litino romi ki dyegi alip aryo ki miya abicel ki twoni miya adek me gityer me Kato (Paska).
Ruth 4:9 Konania ki omegine, ki Cemaya ki Netanel, ki Kacabia, Jeyel ki. Jojabad, ma gin ludito pa Lulevi, gumiyo litino romi ki dyegi alip abic, ki twoni miya abic, bot Lulevi me gityer me Kato (Paska).
Ruth 4:10 I kare ma doŋ giyubo jami ducu kakare, ajwagi gucako cuŋ i kabedogi, ki Lulevi bene gucuŋ i dul ki dul i dog ticgi kun gin ducu gilubo gin ma kabaka ociko.
Ruth 4:11 Guneko litino romi me Kato (Paska), ci ajwagi ticgi obedo me coro remo ma gigamo ki bot Lulevi ina gitye ka yaŋo riŋo.
Ruth 4:12 I kare ma gitimo man giketo dul mukene me gitum awaŋa cen, ma gibipoko i kin lwak kun gilubo dog odi pa kwarigi, wek gutyer bot Rwot, macalo gicoyo i buk pa Moses. Ci gutiyo ki twoni bene kit meno.
Ruth 4:13 Gubulo litino romi me Kato (Paska) ki mac kun gilubo cik ma yam giciko; ento jami me gityer maleŋ gutedo ateda ki otako ki agulu, ki cupuriya, ka gucako tiŋone gutyero bot lwak oyotoyot.
Ruth 4:14 I ne meno gubedo ka yubo jami pigi kengi ki pi ajwagi, pien ajwagi ma gin likwayo pa Aron onoŋo gitye ki tic madwoŋ twatwal me waŋo gitum awaŋa-gu ki moo dwolo-gu nio wa i wor, Kit meno Lulevi guyubo jami pigi kengi ki pi ajwagi bene ma gin likwayo pa Aron.
Ruth 4:15 Likwayo pa Acap ma gin luwer, gubedo i kabedogi macalo Daudi, Acap, Keman, ki Jedutun ma lanen pa kabaka onoŋo guciko; ki lugwok doggola ot pa Rwot ducu gubedo i doggola acel acel. Pe gumito weko ticgi pien guniaŋ ni utmegigi ma Lulevi gubedo ka yubbe pigi bene.
Ruth 4:16 Meno aye kit ma giyubo ki tic pa Rwot i nino-nu, pi kwero nino madit me Kato (Paska) ki pi tyero gitum awaŋa i kom keno tyer pa Rwot, kun gilubo lok ma kabaka Yocia ociko.
Ruth 4:17 Jo Icrael ducu ma onoŋo gitye kunnu gukwero nino madit me Kato (Paska) i kare meno, ki dok gukwero bene nino madito me Mugati ma Tobi Pe Iye pi nino abiro.
Ruth 4:18 Pe tye nino mo madit me Kato (Paska) ma gikwero kit man i Icrael nia i kare pa lanebi Camuel. Dok pe tye laker mo i kin luker me Icrael ma yam okwero nino me Kato (Paska) macalo Yocia okwero, kacel ki ajwagi ki Lulevi, jo Juda ki jo Jerucalem ducu ma onoŋo gubedo tye, ki jo ducu ma gibedo i Jerucalem.
Ruth 4:19 I mwaka me apar wiye aboro me loc pa Yocia en aye gikwero iye nino man madit me Kato (Paska). To pa Yocia
Ruth 4:779  (2 Luker 23.28-30)
Ruth 4:20 I ŋe man ducu, ma doŋ Yocia otyeko yubo ot pa Lubaŋa, Neko kabaka me Ejipt ocito ka lweny i Karkemic ma cok ki kulu Euprate, ki Yociaa bene ocrto ka lweny i kome cut.
Ruth 4:21 Ento Neko ocwalo kwena bot Yocia ma guwacci, “Imito, watimme niŋniŋ: kaba ka me Juda? Tin an pe abino ka lweny i komi, ento abino ka lwenyo i kom jo ma atye ka lweny i komgi; dok Lubaŋa ociko me tiyo man oyotoyot. Wek pyem ki Lubaŋa ma tye kweda-ni miyo neki woko.”
Ruth 4:22 Ento Yocia pe oloko ŋeye ki kabaka Neko, ci orukke macalo dano mo ata wek elweny kwede. Yocia pe owinyo lok pa Neko ma oa ki i dog Lubaŋa kadi ki acel ento ocerre ocito ka lweny kwede iba; Megido.
Ruth 4:23 Cutcut gutugi celo kabaka Yocia woko; ci kabaka owaco bot luticce ni, “Wukwanya woko ki i wan lweny, pien doŋ gutyeko keto ret marac twatwal, i, koma.”
Ruth 4:24 Ci luticce gukwanye woko ki I gadigadine gukete i gadigadine me aryone ka gutere i Jerucalem. Yocia oto, ci giyike i lyel pa kwarine. Jo Juda ki jo Jerucalem ducu gukumo matek pi Yocia.
Ruth 4:25 Jeremia bene okok matek pi Yocia; co kacel ki mon ma gubedo ka wer guloko pi Yocia i kokogi cakke i kare ca nio wa onyoo. Guketo man odoko cik i Icrael ducu: nen gityeko coyone i buk me Koko.
Ruth 4:26 Lok kom Yocia mudoŋŋe ducu, ki tic mabeco ma en otiyo ducu kit ma gicoyo kwede i buk me cik pa Rwot,
Ruth 4:27 gin ma yam en otiyo ducu, nia i acakkine nio i agikkine, nen, gityeko coyone I buk pa Luker me Icrael ki me Juda.
Ruth 4:2 Tekwaro 36 Loc pa Yekoakaj ki tur me kerre (2 Luker 23.31-35)
Ruth 4:1 Lwak ma gin wegi lobo gukwa nyo Yekoakaj wod pa Yocia, ci guketo en kabaka me leyo ka tyen wonne i Jerucalem.
Ruth 4:2 Yekoakaj ocamo ker ma mwaka me ditte pyeraryo wiye adek, ci obedo ka loc i Jerucalem pi dwe adek.
Ruth 4:3 Lacen Kabaka me Ejipt oryemo Yekoakaj woko ki i ker ka oketo wel ajog mapek i kom jo Juda i wel me kilo alip abic me ryal ki kile pyerabic me jabu.
Ruth 4:4 Kabaka me Ejipt oketo Eliakim omin Yekoakaj obedo kabaka me Juda ki me Jerucalem ci ocako loko nyiŋe Yekoyakim; ento Neko okwanyo Yekoakaj otero woko i Ejipt. Loc pa Yekoyakim
Ruth 4:780  (2 Luker 23.36–24.7)
Ruth 4:5 Yekoyakim ocamo ker ma mwaka me ditte pyeraryo wiye abic, ci obedo ka loc i Jerucalem pi mwaka apar wiye acel. Obedo ka tiyo gin ma nen marac i waŋ Rwot Lubaŋane.
Ruth 4:6 Nebukadnejar kabaka me Babilon obino ka lweny i kome, CI omake otweye ki nyor ka otere kwede woko i Babilon.
Ruth 4:7 Nebukadnejar bene okwanyo jami mogo ki i kin jami ma gitiyo kwedgi i ot pa Rwot oterogi i Babilon, ci oketogi i gaŋ kalle i Babilon.
Ruth 4:8 Lok kom Yekoyakim mudoŋŋe ducu, ki tim me kipyeda ducu ma yam otiyo, kacel ici lok ma ginoŋo i kome, nen, gityeko coyone i buk pa Luker me Icrael ki me Juda, Wode Yekoyakin aye oleyo ka tyene. Gitero Yekoyakin i Babilon i opii (2 Luker 24.8-17)
Ruth 4:9 Yekoyakin ocamo ker ma mwaka me ditte aboro, ci obedo ka loc i Jerucalem pi dwe adek ki nino apar. Obedo ka tiyo gin ma nen marac i wan Rwot.
Ruth 4:10 I dog oro en aye Nebukadnejar ocwalo luticce ka ome ci gutere wa i Babilon. Otero wa jami mabeco ma gitiyo kwedgi i ot pa Rwot. Ci oketo ominne Jedekia obedo kabaka me loyo jo Juda ki Jerucalem. Loc pa Jedekia (2 Luker 24.18-20)
Ruth 4:11 Jedekia ocamo ker ma mwaka me ditte pyeraryo wiye acel, ci obedo ka loc i Jerucalem pi mwaka apar wiye acel.
Ruth 4:12 Obedo ka tiyo gin ma nen marac i waŋ Rwot Lubaŋane. En pe omwolle i nyim lanebi Jeremia, ma oloko kwede lok ma oa ki bot Rwot.
Ruth 4:13 Jedekia bene ojemo i kom kabaka Nebukadnejar ma yam omiyo en ekwono kwon ki nyiŋ Lubaŋa; omiyo cwinye obedo nwaŋ ma pe mito lokke bot Rwot, Lubaŋa pa Icrael.
Ruth 4:14 Ajwagi ma gin lutel kacel ki lwak mukene-gu ducu pe gugeno Rwot matwal, gubedo ka lubo gin me kwer pa rok mukene, omiyo gubalo kwede ot pa Rwot wo ko ma yam Rwot otyeko lonyo obedo leŋ i Jerucalem.
Ruth 4:15 Rwot, Lubaŋa pa kwarigi, obedo ka cwalo lok botgi teretere kun oro lukwenane me tito botgi, pien kica omako en i kom lwakke ki pi kabedo mere;
Ruth 4:16 ento gin gubedo ka ŋalo lukwena pa Lubaŋa, ma gicayo lokke-gu, dok gijwiyo lunebine bene, nio ka akemo omako Rwot i kom lwakke, ma gin mo ma romo jukone doŋ pe. Gitero jo Juda i opii (2 Luker 25.8-21; Jer 39.8-10;52.13-30)
Ruth 4:781 
Ruth 4:17 Rwot ocako kela kabaka pa jo Kaldaya ka lweny i komgi, ci oneko awobe ki pala lucwan ki i kabedo maleŋ ma i ot pa Lubaŋa, pe obedo ki kica i kom awobi nyo nyako, jo muteggi nyo jo muti; magi ducu Lubaŋa omiyogi woko i ciŋe.
Ruth 4:18 Ki jami ducu ma yam gitiyo kwedgi i ot pa Lubaŋa, jami madito ki matinone, ki lonyo ma gikano i ot pa Rwot, ki lonyo ma kabaka okano ki pa rwodine ducu, kabaka pa jo Kaldaya otero woko ducu i Babilon.
Ruth 4:19 Giwaŋo ot pa Lubaŋa woko, ka dok gimuko cel murumo Jerucalem, ci giwaŋo odi ma gibedo iye woko ducu ki mac, kun gibalo bene wa jami ma pigi tego.
Ruth 4:20 En otero jo ma guloyo ki i lak to i Babilon, ci gudoko opiine ki pa litinone nio ka ker me Percia ocuŋ matek.
Ruth 4:21 Man obedo pi cobo lok pa Rwot ma yam oloko ki i dog Jeremia, nio wan ma lobo otyeko kwero cabitte ducu. Pi kare ducu ma lobo giweko ata noŋo tye ka kwero karene me yweyo mot macalo i ceŋ cabit, nio ka wel mwaka ocobo kakare ma oromo pyerabiro. Ciro ociko ni jo Icrael gudok cen (Ejira 1.1-3)
Ruth 4:22 I mwaka mukwoŋo me loc pa Ciro kabaka me Percia, wek lok pa Rwot ma yam oloko ki i dog Jeremia ocobbe kakare, cutcut Rwot otugo cwiny Ciro kabaka me Percia omiyo en otito lok oromo i lobo ma i te kerre ducu. En ocoyo lok man bene ki waraga ni,
Ruth 4:23 “Ciro kabaka me Percia owaco kuman ni, ‘Rwot, ma en Lubaŋa me polo, otyeko miyo ker ducu ma i wi lobo i ciŋa, dok ocika ni ager ot pire i Jerucalem, ma tye i Juda. Bot ŋat mo keken ma i kinwu ma i kom lwakke ducu awaco ni, Rwot Lubaŋane myero obed kwede. Wek en oa ociti.’ ”
Ruth 4:782  Ejira
Ejira 1:1 I mwaka mukwoŋo me loc pa Ciro kabaka me Percia, wek lok pa Rwot ma yam oloko ki i dog Jeremia ocobbe kakare, cutcut Rwot otugo cwiny Ciro kabaka me Percia omiyo en otito lok oromo i lobo ma i te kerre ducu. En ocoyo lok man bene ki waraga ni,
Ejira 1:2 “Ciro kabaka me Percia owaco kuman ni, Rwot, ma en Lubaŋa me polo, otyeko miyo ker ducu ma i wi lobo i ciŋa, dok ocika ni ager ot pire i Jerucalem ma tye i Juda.
Ejira 1:3 Bot ŋat mo keken ma i kinwu ma i kom lwakke ducu awaco ni, Lubaŋane myero obed kwede. Wek en oa ocit i Jerucalem, ma tye i Juda, ka gero ot pa Rwot, Lubaŋa pa Icrael, en Lubaŋa ma gaŋ kalle Jerucalem.
Ejira 1:4 Pienno dano acel acel ma pud odoŋ i kabedo mo ma en bedo iye, wek jo ma i kabedo meno gumiye kony me ryal ki jabu, kacel ki jami-gu ki lim makwo, kun gimedo i kom gityer ma igi opwoyo ma gimiyo pi ot pa Lubaŋa ma tye i Jerucalem.” Jo ma giterogi i opii gudwogo cen i Jerucalem
Ejira 1:5 Ludito ma giloyo dog odi pa kwarogi ma tye i kaka pa Juda ki Benjamin, kacel ki ajwagi ki Lulevi ma Lubaŋa otugo cwinygi, gucako yubbe me cito ka gero ot pa Rwot ma tye Jerucalem odoco.
Ejira 1:6 Jo ducu murumogi gumiyogi kony me jami me ryal, jabu, ki lwak jami mapatpat, kacel ki lim makwo-gu, ki mot ma welgi doŋo, medo i kom lim ducu ma dano gutyero ma cwinygi opwoyo me miyone.
Ejira 1:7 Kabaka Ciro bene okwanyo jami ma yam gitiyo kwedgi i ot pa Rwot woko ma yam Nebukadnejar oyako ki i Jerucalem ci otero oketo i ot jok pa lwak lubaŋane.
Ejira 1:8 Ciro kaba ka me Percia okelogi ci omiyogi i cin Mitredat ma lakan lim, en ma okwano lwak jami meno ducu i nyim Cecbajar ma en rwot me Juda.
Ejira 1:9 Wel jami onoŋo yam tye kit man: Becen me jabu alip acel, becen me ryal alip acel, ata bo weer me waŋo odok eceta pyeraryo wiye aboŋwen,
Ejira 1:10 atabo me jabu pyeradek, atabo me ryal alip aryo ki miya aŋwen ki apar, ki jami mukene alip acel;
Ejira 1:11 jami me jabu ki me ryal ducu oromo alip abic ki miya aŋwen ki pyerabicel wiye aboŋwen, Jami magi ducu Cecbajar odwokogi i Jerucalem i kare ma jo ma yam giterogi i opii i Babilon gidwokogi kwede cen i Jerucalem.
Ejira 1:783 
Ejira 2:1 Magi gin aye jo me dul lobo Juda ma yam giyakogi ci giterogi i opii i lobo Babilon ma Nebukadnejar kabaka me Babilon con otweyogi kunnu: ci gudwogo i Jerucalem ki i Juda, kun dano acel acel dok i gaŋŋe kikome.
Ejira 2:2 Gin gudwogo kacel ki Jerubabel, ki Yecwa, ki Nekemia, ki Ceraya, ki Rcelaya, ki Mordekai, ki Bilcan, ki Micpar, ki Bigvai, ki Rekum, ki Baana. Man aye wel co ma i kin jo Icrael:
Ejira 2:3 Likwayo pa Paroc, alip aryo ki miya acel ki pyerabiro wiye aryo.
Ejira 2:4 Likwayo pa Cepatia, miya adek ki pyerabiro wiye aryo.
Ejira 2:5 Likwayo pa Ara, miya abiro ki pyerabiro wiye abic.
Ejira 2:6 Likwayo pa Pakat-moab, ma gin aye likwayo pa Yecwa ki Joab, alip aryo ki miya aboro ki apar wiye aryo.
Ejira 2:7 Ki likwayo pa Elam, alip acel ki miya aryo ki pyerabic wiye aŋwen.
Ejira 2:8 Likwayo pa Jatu, miya aboŋwen ki pyeraŋwen wiye abic.
Ejira 2:9 Likwayo pa Jakaj, miya abiro ki pyerabicel.
Ejira 2:10 Likwayo pa Bani, miya abicel ki pyeraŋwen wiye aryo.
Ejira 2:11 Likwayo pa Bebai, miya abicel ki pyeraryo wiye adek.
Ejira 2:12 Likwayo pa Ajgad, alip acel ki miya aryo ki pyeraryo wiye aryo.
Ejira 2:13 Likwayo pa Adonikam, miya abicel ki pyerabicel wiye abicel.
Ejira 2:14 Likwayo pa Bigvai, alip aryo ki pyerabic wiye abicel.
Ejira 2:15 Likwayo pa Adin, miya aŋwen ki pyerabic wiye aŋwen.
Ejira 2:16 Likwayo pa Ater, ma en aye likwayo pa Kejekia, pyeraboŋwen wiye aboro.
Ejira 2:17 Likwayo pa Bejai, miya adek ki pyeraryo wiye adek.
Ejira 2:18 Likwayo pa Jora, miya acel ki apar wiye aryo.
Ejira 2:19 Likwayo pa Kacum, miya aryo ki pyeraryo wiye adek.
Ejira 2:20 Likwayo pa Gibar, pyeraboŋwen wiye abic.
Ejira 2:21 Jo Beterekem, miya acel ki pyeraryo wiye adek.
Ejira 2:22 Jo Netopa, pyerabic wiye abicel.
Ejira 2:23 Jo Anatot, miya acel ki pyeraryo wiye aboro.
Ejira 2:24 Jo Ajimavet, pyeraŋwen wiye aryo.
Ejira 2:784 
Ejira 2:25 Jo Kiriatarim, jo Kepira, ki jo Beerot, miya abiro ki pyeraŋwen wiye adek.
Ejira 2:26 Jo Rama ki jo Geba, miya abicel ki pyeraryo wiye acel.
Ejira 2:27 Jo Mikmac, miya acel ki pyeraryo wiye aryo.
Ejira 2:28 Jo Betel ki Ai, miya aryo ki pyeraryo wiye adek.
Ejira 2:29 Jo Nebo, pyerabic wiye aryo.
Ejira 2:30 Jo Magbie, miya acel ki pyerabicel wiye abicel.
Ejira 2:31 Jo Elam mukene-ne, alip acel ki miya aryo ki pyerabic wiye aŋwen.
Ejira 2:32 Jo Karim, miya adek ki pyeraryo.
Ejira 2:33 Jo Lod, jo Kadid, ki jo Ono, miya abiro ki pyeraryo wiye abic.
Ejira 2:34 Jo Jeriko, miya adek ki pyeraŋwen wiye abic.
Ejira 2:35 Jo Cenaa alip adek ki miya abicel ki pyeradek.
Ejira 2:36 Man aye wel ajwagi: likwayo pa Jedaya, ma i dog ot pa Yecwa, miya aboŋwen ki pyerabiro wiye adek.
Ejira 2:37 Likwayo pa Imer, alip acel ki pyerabic wiye aryo.
Ejira 2:38 Likwayo pa Packur, alip acel ki miya aryo ki pyeraŋwen wiye abiro.
Ejira 2:39 Likwayo pa Karim, alip acel ki apar wiye abiro.
Ejira 2:40 Man aye wel Lulevi: Likwayo pa Yecwa ki Kadmiel, ma i kin likwayo pa Kodavia, pyerabiro wiye aŋwen.
Ejira 2:41 Luwer ma likwayo pa Acap, miya acel ki pyeraryo wiye aboro.
Ejira 2:42 Likwayo pa lugwok-doggola ma gin likwayo pa Calum, likwayo pa Ater, likwayo pa Talmon, likwayo pa Akub, likwayo pa Katita, ki likwayo pa Cobai, gin ducu onoŋo giromo miya acel ki pyeradek wiye aboŋwen.
Ejira 2:43 Magi aye lutic i ot pa Lubaŋa: likwayo pa Jika, likwayo pa Kacupa, likwayo pa Tabaot,
Ejira 2:44 likwayo pa Keroc, likwayo pa Ciaka, likwayo pa Padon,
Ejira 2:45 likwayo pa Lebana, likwayo pa Agaba, likwayo pa Akub,
Ejira 2:46 likwayo pa Kagab, likwayo pa Camlai, likwayo pa Kanan,
Ejira 2:47 likwayo pa Gidel, likwayo pa Gakar, likwayo pa Re-aya,
Ejira 2:48 likwayo pa Rejin, likwayo pa Nekoda, likwayo pa Gajam,
Ejira 2:49 likwayo pa Uja, likwayo pa Pacea, likwayo pa Becai,
Ejira 2:50 likwayo pa Acna, likwayo pa Meunim, likwayo pa Nepicim,
Ejira 2:785 
Ejira 2:51 likwayo pa Bakbuk, likwayo pa Akupa, likwayo pa Arur,
Ejira 2:52 likwayo pa Bajlut, likwayo pa Mekida, likwayo pa Arca,
Ejira 2:53 likwayo pa Barkoc, likwayo pa Cicera, likwayo pa Tema,
Ejira 2:54 likwayo pa Nejia, ki likwayo pa Atipa.
Ejira 2:55 Likwayo pa lutic pa Solomon gin ene: likwayo pa Cotai, likwayo pa Kaeoperet, likwayo pa Peruda,
Ejira 2:56 likwayo pa Jaala, likwayo pa Darkon, likwayo pa Gidel,
Ejira 2:57 likwayo pa Cepatia, likwayo pa Katil, likwayo pa Poceret-kajebaim, ki likwayo pa Ami.
Ejira 2:58 Jo ma gitiyo i ot pa Lubaŋa ki likwayo pa lutic pa Solomon onoŋo welgi romo miya adek ki pyeraboŋwen wiye aryo.
Ejira 2:59 Magi aye jo ma gubino ma gua ki i Tel-mela, Tel-karca, Kerub, Adan ki Imer, kadi bed pe gitwero nyuto dog odi pa kwarogi, ka onoŋo yam gin jo Icrael:
Ejira 2:60 gin likwayo pa Delaya, likwayo pa Tobia, ki likwayo pa Nekoda, gin ducu miya abicel ki pyerabic wiye aryo.
Ejira 2:61 Dok jo magi gitye i kin likwayo pa ajwagi: likwayo pa Kabaya likwayo pa Kakoj, ki likwayo pa Barjilai. En yam onyomo dakone ki kin anyira pa Barjilai ma jo Gilead; yam gilwoŋo en ki nyiŋgi.
Ejira 2:62 Gin gubedo ka yenyo nyiŋgi i kin lwak nyiŋ ma gicoyogi i buk me tekwaro, ento pe gunoŋo iye nyiŋgi, omiyo gikwanyogi woko ki i kin ajwagi calo jo ma komgi ki keni.
Ejira 2:63 Laloyo otito botgi ni gin pe gunywak camo cam maleŋ maka to, nio wan ma ajwaka binen ma bipenyo dog Rwot ki Urim ki Tumim.
Ejira 2:64 Lwak ma gucokke ducu welgi romo alip pyeraŋwen wiye aryo ki miya adek ki pyerabicel,
Ejira 2:65 ma pe gikwano iye lwak luticgi ki aŋecagi ma welgi romo alip abiro ki miya adek ki pyeradek wiye abiro. Onoŋo gitye bene ki luwer ma co ki ma mon miya aryo.
Ejira 2:66 Aguraguragi yam tye miya abiro ki pyeradek wiye abicel, ki kanagi maditone mi ya aryo ki pyeraŋwen wiye abic,
Ejira 2:67 kinagagi romo miya aŋwen ki pyeradek wiye abic, ki kanagi romo alip abicel ki miya abiro ki pyeraryo.
Ejira 2:68 I kare ma jo mogo ma i kin ludito wi kaka, gubino i ot pa Rwot ma tye i Jerucalem, gutyero gityer ma cwinygi opwoyo pi gero ot pa Lubaŋa, i kabedone macon kikome.
Ejira 2:786 
Ejira 2:69 Gumiyo lim i ot kano lim me tic kit macalo gitwero, darik me jabu alip pyerabicel wiye acel, mina me ryal alip abic, ki boŋŋi aruka pa ajwagi miya acel.
Ejira 2:70 Ajwagi ki Lulevi ki jo mogo mukene gubedo i Jerucalem ki i kabedo ma cok kwede; luwer, lugwok-doggola, ki lutic i ot pa Lubaŋa i gaŋigi, ki jo Icrael ducu bene gubedo i gaŋigi.
Ejira 3:1 Ka dwe me abiro oromo, onoŋo doŋ jo Icrael gubedo mot i gaŋigi, ci lwak gucokke i Jerucalem ki cwiny acel.
Ejira 3:2 Cutcut Yecwa wod pa Jojadak kacel ki ajwagi luwote, ki Jerubabel wod pa Cealtiel ki lutugi, gucako caŋo keno tyer pa Lubaŋa pa Icrael, pi tyero iye gitum awaŋa, kit macalo yam gicoyo i cik pa Moses ma dano pa Lubaŋa-ni.
Ejira 3:3 Gucano keno tyer i kabedone kikome, kadi bed lworo omakogi pi lwak jo mukene ma gitye i lobo-nu, ci gutyero iye gitum awaŋa bot Rwot, kun giwaŋo gitum odiko ki otyeno.
Ejira 3:4 Ka gukwero nino madito me Bolo, kit ma con gicoyo, kun gityero gitum awaŋa nino ducu kun welle lubo cik ma mitte pi nino acel acel.
Ejira 3:5 Ka doŋ i ne meno gimedde ki tyero gitum awaŋa nino ducu, gityer me por dwe ki me nino madito ma Rwot ociko ducu, ki gityer ma dano acel acel miyo bot Rwot kit ma iye opwoyo.
Ejira 3:6 Cakke i kom nino dwe mukwoŋo me dwe me abiro en aye gucako tyero iye gitum awaŋa bot Rwot, Ento guti me te ot pa Rwot onoŋo pud peya giketo.
Ejira 3:7 Pienno gumiyo lim bot lupa-godi ki bot lupac. Dok gumiyo cam ki ginamata-gu, ki moo bot jo Cidon ki jo Turo wek gukel yadi cedar ki i Lebanon wa i dog nam, i Jopa, pi twero ma Ciro kabaka me Percia omiyo botgi. Gicako gero ot pa Lubaŋa odoco
Ejira 3:8 I mwaka me aryone ma lubo dwogogi i Jerucalem i ot pa Lubaŋa, i dwe me aryo, en aye Jerubabel wod pa Cealtiel ki Yecwa wod pa Jojadak gucako kwede tic, kacel ki utmegigi mukene, kacel ki ajwagi ki Lulevi ki jo ducu ma yam gudok i Jerucalem ma gua ki i lobo ka ma giterogi iye i opii. Guyero Lulevi, ma mwaka me ditogi romo pyeraryo ki makato pi ketogi me bedo ludito ma giloyo tic i kom ot pa Rwot.
Ejira 3:9 Yecwa ki awobene ki lutugi, ki Kadmiel ki awo bene ma likwayo pa Juda, gin ducu guloyo lutic ma i ot pa Lubaŋa, kacel ki awobe pa Kenadad ki Lulevi, ki litinogi kacel ki lutugi.
Ejira 3:10 Ka doŋ lugedo guketo guti me te ot pa Rwot, ajwagi guruko ginaruka me tic megi gukato kwede anyim ma gumako tumgi; ki Lulevi ma likwayo pa Acap
Ejira 3:787  onoŋo gitye ki atego agoya-gu me pako Rwot, kit ma yam Daudi kabaka me Icrael ociko.
Ejira 3:11 Guwero wer kun gileyo aleya, ma gipako Rwot dok gimiyo pwoc bote, kun giwero ni, “Pien en ber, mar mere ma pe lokke bedo nakanaka bot jo Icrael.” Lwak ducu gudaŋŋe ki woo madwoŋ, ka gipako Rwot, pien doŋ giketo guti me te ot pa Rwot.
Ejira 3:12 Ento lwak jo mapol ki i kin ajwagi ki Lulevi ki ludito ma giloyo dog odi pa kwarogi, jo muteggi ma yam guneno ot pa Rwot mukwono ca, gukok matek ki dwan maloŋo i kare ma guneno ka gitye ka keto guti me te ot man, kadi ka jo mapol onoŋo gubedo ka daŋŋe ki yomcwiny;
Ejira 3:13 mumiyo dano pe gutwero poko kin dwan ma jo gidaŋŋe kwede pi yomcwiny ki dwan me daŋŋe ma jo gikok kwede akoka-ni, pien onoŋo lwak gubedo ka daŋŋe matek twatwal, dok dwangi bene owinnye wa ka mabor.
Ejira 4:1 Ka lumerok pa jo Juda ki jo pa Benjamin guwinyo ni jo ma gudwo go ki i opii i rok gitye ka gero ot pa Rwot, Lubaŋa pa Icrael,
Ejira 4:2 ci cut gubino bot Jerubabel ki ludito ma giloyo dog odi pa kwarogi kun giwaco botgi ni, “Wuwek waribbe kwedwu i gedo man, pien wan bene waworo Lubaŋawu-ni macalo wun, dok wan bene wabedo ka tyero gitum bote cakke wa i kare pa Ecar-kadon kabaka me Aciria ma yam okelowa kany-nyi.”
Ejira 4:3 Ento Jerubabel, ki Yecwa, ki ludito mukene ma giloyo dog odi pa kwarogi ma i Icrael gugamo doggi ni, “Wun pe wutwero ribbe kwedwa me gero ot mo pi Lubaŋawa; wan kenwa watwero gero ot pi Rwot, Lubaŋa pa Icrael, macalo kabaka Ciro kabaka me Percia yam ociko ki wan.”
Ejira 4:4 Ka dok lwak jo mukene ma gitye i lobo-nu gucako balo cwiny jo Juda woko, omiyo gubedo ki lworo me gedo.
Ejira 4:5 Jo meno guwilo lumi-tam pa kabaka mogo me balo ticgi woko, i kare pa Ciro kabaka me Percia, nio kwede wa i kare me loc pa Dario kabaka me Percia.
Ejira 4:6 I kare me loc pa Akacwero, i acakki me locce, gucoyo lok me adot i kom jo ma gibedo i Juda ki i Jerucalem.
Ejira 4:7 I kare me loc pa Aritakcec, jo magi Biclam ki Mitredat ki Tabcel ki ludito wadgi ducu, gucoyo waraga bot Aritakcec kabaka me Percia; yam gicoyo ki leb Aram ka giloko.
Ejira 4:8 Rekum ma en ladit me mony ki Cimcai ma karan gucoyo waraga bot kabaka Aritakcec ma tito lok i kom Jerucalem kit man ni.
Ejira 4:788 
Ejira 4:9 Rekum ma ladit me mony, ki Cimcai ma karan gucoyo waraga man kacel ki ludito wadgi ducu, luŋolkop, ki luloc me lobo, ki ludito, pa jo Percia ki jo Erek, ki jo Babilon, ki jo Cuca, ma gin aye jo Elam,
Ejira 4:10 kacel ki lwak rok mukene ducu ma yam laker madit me awora Ocnapar okobogi woko omiyo gubedo i gaŋi ma i lobo Camaria ki i kabedo mukene mapatpat ma i dul lobo ma gilwoŋo Loka Kulu Euprate.
Ejira 4:11 Man aye kopi me waraga ma gucwalo bote-ni, lokke kwanne kit man, “Bot kabaka Aritakcec: Wan luticci ma wabedo i lobo me Loka Kulu, wacwalo motwa boti.
Ejira 4:12 Wek kabaka oŋe ni Lujudaya ma gua ki boti gudwogo botwa, koni gutyeko cito woko i Jerucalem, Gitye ka gero gaŋ pa jo ma lujemo ma gin jo maraco-ni odoco; gicok doŋ ka tyeko tic i kom cel murumo gaŋ dok gitye ka yubo te gutine.
Ejira 4:13 Myero kabaka oŋe lok man ni, ka ce gaŋ man gigero odoco, ka gigero cel otum, ci pe doŋ gibimiyo ajog dok pe gibiculo kit mucoro mo. Dok lim ma gibicwalo bot kabaka bene bijwik woko.
Ejira 4:14 Kit macalo wan lutic i gaŋ kal pa kabaka, pe bedo ber ka waweko gituro twero pa kabaka woko ma kun wan waneno anena, mumiyo wacwalo lok man pi titone boti in kabaka,
Ejira 4:15 wek koŋ ginen dok giyeny lok i buk ma gicoyo iye lok mutimme i kom kwarowu. Ibinoŋo i lok ma gicoyo i buk me lok mutimme ma bimiyo iniaŋ atir ni gaŋ man kara gaŋ me jemo ada, ma miyo can ki arem i kom luker ki luloc me lobo, pi atubegi ma ocakke magwa i gaŋ meno nia wa con. Meno aye gin mumiyo yam gimuko gaŋ man woko.
Ejira 4:16 Wamito kabaka oŋe ni, ka ce gaŋ man gigero odoco, ki cel bene otum, in doŋ pe ibibedo ki twero mo i lobo ma i Loka Kulu.”
Ejira 4:17 Kabaka ocwalo botgi lagam me waraga kit man, “Bot Rekum ladit me mony ki Cimcai karan, ki lwak ducu ma gin ludito wadiwu ma gibedo i Camaria ki i lobo ducu me Loka Kulu, amotowu.
Ejira 4:18 Doŋ amito wuŋe ni waraga ma wucwalo botwa kany gikwano ducu maber i nyima.
Ejira 4:19 Ci doŋ amiyo twero, kun bene giŋiyo ma giyenyo i buk, ci ginoŋo ada ni gaŋ man nia wa i kare macon obedo ka jemo woko i kom luker ducu, dok ni jemo kacel ki atube obedo ka timme iye.
Ejira 4:20 Ki luker matego yam gubedo ka loyo Jerucalem, ma guloyo bene wa ki lobo ducu me Loka Kulu, ma lwak gubedo ka culo ajog ki mucoro ducu botgi.
Ejira 4:21 Pienno myero wuket cik wek gijuk jo meno woko, wek gaŋ man pe dok giger odoco, nio wan ma an kikoma aketo cik.
Ejira 4:789 
Ejira 4:22 Wuket cwinywu i kom lok meno, pe wubed ata ma pe wuŋeyo ticwu, Piŋo wumito weko lim pa kabaka ki twer mere balle woko ata?”
Ejira 4:23 I kare ma doŋ gikwano waraga pa kabaka Aritakcec i nyim Rekum ki Cimcai ma karan ki bot ludito wadgi ducu, gucako cito oyotoyot bot Lujudaya ma onoŋo gitye i Jerucalem ci gujukogi woko ki tek.
Ejira 4:24 Tic i kom ot pa Lubaŋa ma tye i Jerucalem ocun woko; ticce ocun nio wa i mwaka me aryo me loc pa Dario kabaka me Percia.
Ejira 5:1 I kare meno, lunebi magi, Aggai ki Jekaria wod pa Iddo, gutito lok bot Lujudaya ma gitye i Juda ki i Jerucalem, i nyiŋ Lubaŋa pa Icrael ma en aye loyogi-ni.
Ejira 5:2 Ka dok Jerubabel wod pa Cealtiel ki Yecwa wod pa Jojadak gucako gero ot pa Lubaŋa ma tye i Jerucalem odoco; onoŋo lunebi pa Lubaŋa bene tye kacel kwedgi ma konyogi ki tic.
Ejira 5:3 I kare meno kikome en aye Tatenai ma laloc me dul lobo me Loka Kulu ki Cetar- bojenai ki ludito wadgi gubino botgi ci guloko kwedgi kit man ni, “Aŋa mumiyowu twero me gero ot man ki me tyeko gedo man?”
Ejira 5:4 Gin bene gupenyogi kit man ni, “Lugedo ma gitye ka gedo-ni nyiŋgi aŋagi?”
Ejira 5:5 Ento wan Lubaŋa yam tye ka neno ludoŋo pa Lujudaya, omiyo pe gijuko ticgi nio wan ma lok ma gicwalo-ni oo bot Dario, ma kun gikuro lagam me waraga ma gibidwoko pi lok meno.
Ejira 5:6 Man aye lok ma i waraga ma Tatenai ma en laloc me dul lobo ma tye Loka Kulu ki Cetar-bojenai ki ludito wadgi ducu gucoyo ci gucwalo bot Dario;
Ejira 5:7 gucwalle lok ma gicoyo kit man ni, “Bot kabaka Dario, kuc obed boti.
Ejira 5:8 Myero kabaka oŋe ni wan wacito i lobo Juda, wao wa i ot pa Lubaŋa madit. Gitye ka gerone ki godi apaya madoŋo, ki dok giguro bao bene me umo kom ot nia ki i dye ot piny nio kwede wa i kwori me dan ot ducu; tic man tye ka wot mot maber twatwal dok ticce ye ciŋgi maber.
Ejira 5:9 Wan wapenyo ludoŋo ma kunnu ka waloko botgi kit man ni, ‘Aŋa mumiyowu twero me gero ot man ki me tyeko cel murumo ducu?’
Ejira 5:10 Ka dok wapenyo wa nyiŋgi bene, wek watit boti, ka wacoyo nyiŋ ludito ma gitelo wigi.
Ejira 5:11 Gin gugamo dogwa kit man ni, ‘Wan lutic pa Lubaŋa me polo ki lobo, wan watye ka gero ot man odoco, en ot ma yam gigero i lwak mwaka mapol mukato anec, ma con kabaka madit pa jo Icrael ogero nio ka otyeko.
Ejira 5:790 
Ejira 5:12 Ento ka kwarowa yam gumiyo kiniga omako Lubaŋa me polo i komgi, ci omiyogi i ciŋ Nebukadnejar ma Lakaldaya, kabaka me Babilon, ma obalo ot man woko ka oterogi wa I lobo Babilon.
Ejira 5:13 Ento i mwaka mukwono me loc pa Ciro kabaka me Babilon, Ciro oketo cik ma miyo twero ni ot pa Lubaŋa man myero giger odoco.
Ejira 5:14 Dok bene jami me jabu ki me ryal ma yam gitiyo kwedgi i ot pa Lubaŋa, ma yam Nebukadnejar oyako ki i ot pa Lubaŋa ma yam tye i Jerucalem ci oterogi oketogi i ot pa lubaŋa ma i Babilon, jami magi ducu kabaka Ciro acel-lu aye yam okwanyogi woko ki i ot pa lubaŋa ma tye i Babilon, ka omiyogi bot dano ma nyiŋe Cecbajar, ma yam Ciro oketo obedo laloc;
Ejira 5:15 ka dok ocike ni, “Kwany jami magi itergi iciketgi i ot pa Lubaŋa ma tye i Jerucalem, ka dok iwek giger ot pa Lubaŋa odoco i kabedone kikome.”
Ejira 5:16 Cecbajar man yam obino ci oketo te guti me ot pa Rwot Lubaŋa ma i Jerucalem; cakke wa i kare ca nio wa koni gubedo ka gerone, ma pud bene peya otum.’
Ejira 5:17 Ka ce kabaka oneno ni tye atir, wek koŋ giyeny lokke i ot kano lok ma gicoyo ma tye i Babilon, wek ginen atir ka yam kabaka Ciro oketo cik ma omiyo twero me gero ot pa Lubaŋa man ma i Jerucalem-mi odoco. Koŋ kabaka onen kit ma en ŋolo kwede lokke ci ocwal botwa.”
Ejira 6:1 Kabaka Dario omiyo twero, ci giyenyo lokke i Babilon ki i ot me kano lok ka ma gigwoko iye buk me lok ma yam gicoyo.
Ejira 6:2 Ginoŋo buk ma yam gicoyo iye lok i Ekbatana gaŋ kai me loko Media, ma gicoyo iye ni, “Lok mutimme:
Ejira 6:3 I mwaka mukwoŋo me loc pa kabaka Ciro, kabaka Ciro omiyo twero ni, lok ma mako gedo ot pa Lubaŋa ma i Jerucalem, wuwek ot meno giger odoco, en aye kabedo ka ma gityero iye gitum ki ka ma gityero iye gitum awaŋa-ni, borre obed futi pyeraboŋwen
Ejira 6:4 ki lacce futi pyeraboŋwen bene, ki godi apaya madoŋo, latyeŋ adek ma gurumo ot woko ducu ki bao tyen acel. Lim ma gibiculo pi tic bia ki i kom lim pa kabaka.
Ejira 6:5 Dok bene wuwek jami me jabu ki me ryal me ot pa Lubaŋa, ma yam Nebukadnejar oyakogi ki i ot pa Lubaŋa ma tye i Jerucalem ci okelogi i Babiloni- ni, gidwokgi cen wek giketgi i ot pa Lubaŋa ma tye i Jerucalem, kun jami acel acel giketo i kabedone kikome; ibiketogi i ot pa Lubaŋa.”
Ejira 6:6 “Pi meno in Tatenai, laloc me lobo me Loka Kulu, ki Cetar-bojenai, ki ludito wadwu luloc mukene ma gitye i lobo me Loka Kulu, wunyik woko cen ki i ot pa Lubaŋa:
Ejira 6:791 
Ejira 6:7 wuwek tic me ot pa Lubaŋa owot anyim kit ma mitte. Wuwek laloc pa Lujudaya ki ludoŋo pa Lujudaya guger ot pa Lubaŋa odoco i kom kabedone macon kikome.
Ejira 6:8 Dok acikowu me konyo ludoŋo magi pa Lujudaya pi gero ot pa Lubaŋa odoco; myero gicul lim ma mitte bot jo magi laboŋo galle, kun gikwanyo limme ki i kom lim me ker ma gijogo, mua ki i lobo me Loka Kulu.
Ejira 6:9 Ka ce gimito litino twoni, ki nyogi romi, nyo romi me gitum awaŋa me atyera bot Lubaŋa me polo, nyo ŋano, kado, ki koŋo vino, nyo moo, macalo ajwagi pa Lubaŋa ma gitye i Jerucalem gimito, myero wumi gin meno botgi nino ducu ma pe wuken.
Ejira 6:10 Wubitimo kir man wek gutyer gityer ma Lubaŋa me polo bipwoyo, ki lego pi kwo pa kabaka ki litinone.
Ejira 6:11 Dok amiyo twero ni ka ce dano mo oturo cik man, ci rii wi ot mere gibiwoto woko, gipayo girobe kwede, ode bi doko odur yugi.
Ejira 6:12 Ka kabaka mo nyo rok mo oette otemo loko cik man, nyo obalo ot pa Lubaŋa man ma tye i Jerucalem, Lubaŋa ma yam oyero kabedo meno wek eket iye nyiŋe myero otur twerogi woko. An Dario amiyo twero; giwek tic otine kakare ki mitkom kun gilubo cik man maber.” Gikwero ot pa Lubaŋa pi ticce
Ejira 6:13 Ka kabaka Dario ocwalo kop, ci Tatenai, ma laloc me dul lobo me Loka Kulu, ki Cetar-bojenai, ki ludito wadgi, gutiyo tic ki mitkom kit ma kabaka Dario ociko.
Ejira 6:14 Ludoŋo pa Lujudaya gugedo gedo ma tic bene omedde owoto anyim maber, pi lok me cuko cwiny ma lanebi Aggai ki Jekaria wod pa Iddo gutito. Gutyeko tic me gedo kit macalo ceŋ Lubaŋa pa Icrael ocikogi kwede ki pi cik pa Ciro, Dario ki pa Aritakcec kabaka me Percia.
Ejira 6:15 Gutyeko tic me gedo me ot pa Lubaŋa man i nino dwe adek me dwe me Adar, i mwaka me abicel me loc pa kabaka Dario.
Ejira 6:16 Lacen jo Icrael, ajwagi ki Lulevi, kacel ki jo mu kene ma yam gudwogo cen ki i opii i rok, gukwero ot pa Lubaŋa ki yomcwiny.
Ejira 6:17 I nino me kwero ot pa Lubaŋa kikome gutyero twoni miya acel, ki nyogi romi miya aryo, litino romi miya aŋwen, ki nyogi dyegi apar wiye aryo, ma oporo wel kaka pa jo Icrael pi gitum me bal pi jo Icrael ducu.
Ejira 6:18 Gipoko ajwagi ki Lulevi i dul, pi tic pa Lubaŋa i Jerucalem, kun gilubo gin ma gicoyo i buk pa Moses. Nino me Kato (Paska)
Ejira 6:19 Jo ma gudwogo cen ki i opii gukwero nino madit me Kato (Paska) i nino dwe apar wiye aŋwen me dwe mukwoŋo.
Ejira 6:792 
Ejira 6:20 Onoŋo ajwagi ducu kacel ki Lulevi doŋ gutyeko lonnye kekengi; gin ducu gudoko leŋ. Omiyo guneko litino romi me gitum pi jo ducu ma yam gudwogo gua ki i opii, ki pi ajwagi luwotgi, ki pigi kengi.
Ejira 6:21 Jo Icrael ma gudwogo ma gua ki i opii i rok aye gubedo ka camone, kacel ki jo ducu ma doŋ guweko kwo me kafiri ma gupokke woko ki i kin lwak ma gin wegi lobo, gubino ka woro Rwot, Lubaŋa pa Icrael.
Ejira 6:22 Ka dok gukwero nino madito me Mugati ma Tobi Pe Iye ki yomcwiny pi nino abiro; pien Rwot omiyogi yomcwiny, dok oloko cwiny kabaka me Aciria i komgi, wek okonygi ki tic me gero ot pa Lubaŋa, Lubaŋa pa Icrael.
Ejira 7:1 Lacen ki i ne lok man, ma onoŋo Aritakcec kabaka me Percia aye loyo lobo, Ejira yam oa ki i lobo Babilon ocito i Jerucalem. En yam obedo wod pa Ceraya, wod pa Ajaria, wod pa Ilkia,
Ejira 7:2 wod pa Calum, wod pa Jadok, wod pa. Akitub,
Ejira 7:3 wod pa Amaria, wod pa Ajaria, wod pa Merayot,
Ejira 7:4 wod pa Jerakia, wod pa Uji, wod pa Buki,
Ejira 7:5 wod pa Abicua, wod pa Finekaci, wod pa Eleajar, wod pa Aron ajwaka madit.
Ejira 7:6 En aye Ejira ma yam obedo karan dok laryeko i cik pa Moses ma con Rwot Lubaŋa pa Icrael omiyo ki Moses; kabaka omiye jami ducu ma yam en olego, pien Rwot Lubaŋane onoŋo tye ka konye.
Ejira 7:7 Jo ma gucito kwede i Jerucalem bene i mwaka me abiro me loc pa Aritakcec, obedo ajwagi ki Lulevi, luwer, lugwok-doggola, ki lutic i ot pa Lubaŋa.
Ejira 7:8 En oo i Jerucalem i dwe me abic, me mwaka me abiro me loc pa kabaka.
Ejira 7:9 Gua woko ki i lobo Babilon i nino dwe acel me dwe me acel bene, ci guo i Jerucalem i dwe me abic ninone acel, pien Rwot Lubaŋane onoŋo tye ka konye.
Ejira 7:10 Ejira yam oketo cwinye ka kwano ki niaŋ cik pa Rwot, kun tiyo, lubo, dok pwonyo cikke ki gin ma en ociko ducu bot jo Icrael. Lok ma kabaka Aritakcec ocwalo bot Ejira
Ejira 7:11 Man aye kopi me waraga ma kabaka Aritakcec yam omiyo bot ajwaka Ejira, ma lapwony-cik pa Lubaŋa, dano ma opwonnye i tyen lok me cik pa Rwot ki cik ma en ociko pi jo Icrael:
Ejira 7:12 ni, “An Aritakcec kabaka ma loyo luker ducu, amiyo waraga man bot ajwaka Ejira, ma lapwony-cik pa Lubaŋa me polo.
Ejira 7:793 
Ejira 7:13 An kombeddi amiyo twero ni dano mo keken ki i kom jo Icrael nyo ajwagigi nyo Lulevigi ma gitye i te locca ma oye mine kene me cito i Jerucalem, myero ocit kacel kwedi.
Ejira 7:14 An kabaka kacel ki lumi-tam ma mera abiro aye wacwalli wek icipeny lok ma tye i Juda ki i Jerucalem, me neno kit macalo cik pa Lubaŋawu, ma yam omiyo i ciŋini, gitye ka lubone kwede.
Ejira 7:15 Myero iter ryal ki jabu ma an kacel ki lumitamma wamiyo ki yomcwiny me atyera bot Lubaŋa pa Icrael, ma ode tye i Jerucalem.
Ejira 7:16 Dok bene myero iter ryal ki jabu ma in icoko ki i lobo Babilon ducu, ki gityer ma ic opwoyo ma jo Icrael kacel ki ajwagi gumiyo, ma gukwoŋo kwoŋ me miyo gin mo kit macalo cwiny dano acel acel omito pi ot pa Lubaŋagi ma tye i Jerucalem.
Ejira 7:17 Doŋ myero igwokke iti ki lim man maber me wilo twoni dyaŋi, nyogi romi, ki gityer me moko kwon ki koŋo vino, ka icak tyerogi i kom keno tyer ma i ot pa Lubaŋawu ma tye i Jerucalem.
Ejira 7:18 Dok in ki utmegi wutwero tic ki ryal ki jabu mogo ma odon kit macalo wuneno ni ber, kun wulubo cik pa Lubaŋawu.
Ejira 7:19 Dok myero iter lwak jami tic ma gimiyo boti me tic kwedgi i ot pa Lubaŋa-ni, ibiterogi ducu i nyim Lubaŋa me Jerucalem.
Ejira 7:20 Ka tye gin mo mukene ma mitte pi ot pa Lubaŋawu, ma myero in inoŋ, ci itwero wilone ki lim ma gikwanyo ki i ot kano lim pa kabaka.
Ejira 7:21 “An kabaka Aritakcec, amiyo twero bot lukan lim ducu ma gitye i lobo me Loka Kulu ni, Gin ducu ma ajwaka Ejira, ma lapwony-cik pa Lubaŋa me polo, bimito ki botwu, myero wumi bote oyotoyot ki mitkom,
Ejira 7:22 ma welle pe kato talanta me ryal miya acel, guniya ŋano miya adek, ki koŋo vino debe miya aryo, ki debe me moo miya aryo, ki kado ma welle pe ginyuto.
Ejira 7:23 Gin ducu ma Lubaŋa me polo ociko, wuti kakare kikore i tic i kom ot pa Lubaŋa me poto, wek akemo pe omake i koma ki i kom jo ma bibedo i loc i anyim ki i ŋeya.
Ejira 7:24 Dok bene wagenowu ni pe myero wujog lim me mucoro mo ki bot ajwagi, Lulevi, luwer, lugwok-doggola, ki lutic ma gitiyo i ot pa Lubaŋa, nyo lutic mukene ma gitiyo i ot pa Lubaŋa.
Ejira 7:25 “In, Ejira, ti ki ryeko ma Lubaŋani omiyi, ket luŋolkop madito ki luŋolkop matino wek gubed ka ŋolo kop pa lwak ducu ma gibedo i lobo me Loka Kulu; myero gubed jo ma ŋeyo cik pa Lubaŋawu. Jo ma pe giŋeyo cik pa Lubaŋawu, in ipwonygi wek guŋe.
Ejira 7:794 
Ejira 7:26 Ka ce ŋat mo pe bilubo cik pa Lubaŋawu kacel ki cik me lobona, myero gimiye pwod magwar, macalo kop me to, nyo kop me ryeme woko ki i lobo-ni, nyo me yako jamine woko, nyo pi tweyo en i mabuc.” Ejira opako Lubaŋa
Ejira 7:27 Gipwo Rwot, Lubaŋa pa kwarowa! En aye muketo gin maca lo man i cwiny kabaka, pi deyo ot pa Rwot ma i Jerucalem maber.
Ejira 7:28 Dok onyuto bota mar mere ma pe lokke i nyim kabaka kacel ki lumi-tamme ducu, ki i nyim ludito ma gin twoni oteka pa kabaka. Abedo ki tekcwiny pien Rwot Lubaŋana onoŋo tye ka konya dok abito ludito wi kaka pa jo Icrael adwogo kacel kwedgi.
Ejira 8:1 Magi aye nyiŋ ludito ma giloyo dog odi pa kwarogi, ma gudwogo kacel kweda ki i lobo Babilon, i kare me loc pa kabaka Aritakcec:
Ejira 8:2 ma gicoyo nyiŋgi i buk me tekwarogi: Gercom, ki i kin likwayo pa Finekaci. Daniel, ki i kin likwayo pa Itamar. Katuc, ki i kin likwayo pa Daudi,
Ejira 8:3 ma i kin likwayo pa Cekania. Jekaria, ki i kin likwayo pa Paroc, kacel jo megi ma gicoyo nyiŋgi giromo miya acel ki pyerabic.
Ejira 8:4 Eliekoenai wod pa Jerakia, ki i kin likwayo pa Pakat-moab, kacel ki jone ma welgi oromo miya aryo.
Ejira 8:5 Cekania wod pa Jakajiel, ki i kin likwayo pa Jatu, kacel ki jone miya adek.
Ejira 8:6 Ebed wod pa Yonacan, ki i kin likwayo pa Adin, kacel ki jone pyerabic.
Ejira 8:7 Jecaya wod pa Atalia, ki i kin likwayo pa Elam, kacel ki jone pyerabiro.
Ejira 8:8 Jebadia wod pa Mikael, ki i kin likwayo pa Cepatia, kacel ki jone pyeraboro.
Ejira 8:9 Obadia wod pa Jekiel, ki i kin likwayo pa Joab, kacel ki jone miya aryo ki apar wiye aboro.
Ejira 8:10 Celomit wod pa Jocipia, ki i kin likwayo pa Bani, kacel ki jone miya acel ki pyerabicel.
Ejira 8:11 Jekaria, wod pa Bebai, ki i kin likwayo pa Bebai, kacel ki jone pyeraryo wiye aboro.
Ejira 8:12 Yokanan wod pa Kakatan, ki i kin likwayo pa Ajgad, kacel kijone miya acel ki apar.
Ejira 8:13 Elipelet, Jeuel, ki Cemaya, ki i kin likwayo pa Adonikam, jo ma gucito lacen, kacel ki jo megi pyerabicel.
Ejira 8:795 
Ejira 8:14 Utai ki Jakur, ki i kin likwayo pa Bigvai, kacel ki jo megi pyerabiro. Ejira onoŋo Lulevi pi tic i ot pa Lubaŋa
Ejira 8:15 An yam acokogi kacel i dog kulu ma mol dok yo tuŋ Akava, wagony iye wabedo kunnu pi nino adek. Ka abedo ka ŋiyo dano anoŋo ni ajwagi gitye, ento Lulevi pe gitye kadi ki acel mo.
Ejira 8:16 Ka dok acwalo kwena me lwoŋo jo magi, Eliejer, Ariel, Cemaya, Elnatan, Jarib, Elnatan, Natan, Jekaria, ki Meculam, gin aye ludito wi lwakgi dok alwoŋo Joyarib ki Elnatan ma yam gin jo ma tye ki niaŋ matut,
Ejira 8:17 ka acwalogi bot Iddo, ma en ladit ma loyo kabedo me Kacipia, kun atito botgi lok ducu ma myero gin gucilok bot Iddo ki utmegine ma gin lutic i ot pa Lubaŋa ma i kabedo me Kacipia, me cwalo botwa dano ma gibitic i ot pa Lubaŋawa.
Ejira 8:18 Pi Rwot Lubaŋawa ma onoŋo tye ka konyowa omiyo gucwalo botwa Cerebia dano ma ŋeyo piny, ma en tye i kin likwayo pa Makali ma en lakwar pa Levi dok lakwar Icrael bene; en obino ki litinone kacel ki utmegine, gin ducu apar wiye aboro;
Ejira 8:19 ka dok gucwalo Kacabia ki Jecaya ma gitye i kin likwayo pa Merari, kacel ki utmegigi, ki litinogi gin ducu pyeraryo.
Ejira 8:20 Doŋ medo i kom lutic i ot pa Lubaŋa miya aryo ki pyeraryo, ma con Daudi ki luditone guketo pi tic bot Lulevi, gin ducu gicoyo nyiŋgi woko piny kikore. Ejira otelo wi lwak i kare me ri kec ki lega
Ejira 8:21 An dok aciko pi ri kec kunnu, ki i dog kulu Akava, wek wamwolle kenwa i nyim Lubaŋawa, wek waleg en omiwa wawot maber, wan kikomwa, litinowa, kacel ki jamiwa ducu.
Ejira 8:22 Kono nene apenyo kabaka ni omiya lwak askari ki wegi aguragura me gwokowa i kom lumerokwa ma iyo, lewic onoŋo twero maka; pien onoŋo doŋ watito bot kabaka woko ni, “Lubaŋawa bibedo ki jo ma giyenye pi konyogi, ki tek me akemone bedo i kom jo ducu ma gibwoto en woko.”
Ejira 8:23 Wari kec kun walego Lubaŋawa ni ogwokwa, ci en owinyo legawa bene. Mot pi ot pa Lubaŋa
Ejira 8:24 Ka dok aketo ludito magi apar wiye aryo ma giloyo ajwagi: Cerebia, Kacabia, ki jo apar mukene ma gin utmegigi kacel kwedgi.
Ejira 8:25 Ci apimo botgi ryal ki jabu ki jami me tic, amiyogi gityer me ot pa Lubaŋawa ma con kabaka ki lumi-tamme ki luditone ki jo Icrael ducu ma gitye i kare-nu gumiyo.
Ejira 8:26 Apimo ryal ma romo talanta miya abicel ki pyerabic, ki jami mukene ma romo talanta miya acel, ki jabu ma romo talanta miya acel,
Ejira 8:796 
Ejira 8:27 ki atabo jabu pyeraryo ma acel acel peke romo darik alip acel, ki atabo mola aryo ma giliyo maber ma rom ki jami me jabu.
Ejira 8:28 Awaco botgi ni, “Wun dano maleŋ i nyim Rwot, ki jami ducu bene leŋ; ryal ki jabu ducu gin aye mot me gityer ma cwiny dano opwoyo me miyone bot Rwot, Lubaŋa pa kwarowu.
Ejira 8:29 Wugwokgi, wunengi maber nio ka wupimogi i nyim ajwagi madito ki Lulevi kacel ki ludito ma giloyo dog odi pa kwarogi ma i Jerucalem, kun wupimo ki i kicika ma i ot pa Rwot.”
Ejira 8:30 Ajwagi ki Lulevi gutiŋo ryal ki jabu ma gupimo kacel ki jami mukene ducu, guterogi guketo i ot pa Lubaŋawa i Jerucalem. Wot me dok i Jerucalem
Ejira 8:31 Lacen wacako wot ki i dog kulu Akaya i nino me apar wiye aryo me dwe me acel, me cito i Jerucalem; Lubaŋawa aye obedo ka konyowa, dok ogwokowa ki i ciŋ lumerok ki i ciŋ luli bo ma gubuto ka kiyowa iyo.
Ejira 8:32 Ka wao i Jerucalem, ci wabedo kunnu pi nino adek.
Ejira 8:33 I nino me aŋwenne, wacito i ot pa Lubaŋawa, wacako pimo iye ryal ki jabu ki jami tic ducu wamiyogi i ciŋ ajwaka Meremot, ma wod pa Uria. Onoŋo en tye kacel ki Eleajar wod pa Finekaci, kacel ki Lulevi ma gitye kwedgi, ma gin aye Jojabad wod pa Yecwa ki Noadia wod pa Binui.
Ejira 8:34 Gikwano jami woko liweŋ, dok gipimogi bene ka gicoyo pekgi i buk i cawa meno.
Ejira 8:35 I kare meno jo ma yam gudwogo ki i opii i rok, gucako tyero gitum awaŋa bot Lubaŋa pa Icrael. Gutyero twoni dyaŋi apar wiye aryo pi jo Icrael ducu, ki nyogi romi pyeraboŋwen wiye abicel, ki litino nyogi romi pyerabiro wiye abiro, ki nyogi dyegi apar wiye aryo pi gitum me bal; meno ducu obedo gitum awaŋa bot Rwot.
Ejira 8:36 Gin gumiyo cik pa kabaka bot rwodi ki bot luloc ma gitye i lobo me Loka Kulu; gin bene gukonyo dano kacel ki ot pa Lubaŋa.
Ejira 9:1 I kare ma gin meno gityeko timone, ludito gubino bota gutitta ni, “Jo Icrael, ajwagi, kacel ki Lulevi, pud peya gupokke woko ki i kom jo mukene ma gibedo i lobo-nu me bedo kengi ki pi tim me kipyedagi jo Kanaan, jo Kit, jo Periji, jo Jebuc, jo Ammon, jo Moab, jo Ejipt, ki jo Amor.
Ejira 9:2 Co ma gin Lujudaya gubedo ka nyomo anyiragi mogo gubedo mongi kikomgi ki mon pa litinogi; omiyo kwa jo maleŋ pa Lubaŋa guribbe woko kacel ki jo mukene
Ejira 9:797  ma gibedo i lobo-nu ma gin jo maraco. Ludito ma giloyo lwak kacel ki rwodi aye gubedo lubal madoŋo i lok man.”
Ejira 9:3 Ka awinyo lok meno, ci ayeco ginarukana woko, ka aputo yer wiya ki i wiya ki dok aputo yer tika ki i tika bene, acako bedo ma piny orem kweda woko.
Ejira 9:4 Lacen jo ducu ma komgi omyel ka guwinyo lok pa Lubaŋa pa Icrael, pi ŋayo waŋ Lubaŋa ma jo ma gudwogo ki i opii gubedo kwede, ci gucako gurre guruma woko dyere ma abedo ma piny orem kweda woko nio wa i kare ma gityero gitum me otyeno.
Ejira 9:5 I kare meno ma gityero gitum me otyeno en aye aa woko kwede ki ka ma onoŋo abedo ka ri kec iye-ni, ma ginarukana ducu guyec woko, ka arumo coŋa piny ma ataŋo ciŋa bot Rwot Lubaŋana,
Ejira 9:6 kun awacce ni, “Ai Lubaŋa, lewic maka mada me ilo wiya ka atye i nyimi, ai Lubaŋana, pien bal ma wan watimo odurre madit lipim ma kato wiwa woko, ki alii mewa otorre madit lipim malo oo wa i polo.
Ejira 9:7 Cakke i kare pa kwarowa nio wa kombeddi wan ki lwakki wabedo ka timo lwak bal mapol, Doŋ pi balwa, omiyo wan ki lukerwa, ki ajwagiwa yam gimiyowa i Ciŋ luker ma i lobo pa lurok, ginekowa ki pala lucwan, ki i rok kunnu giyakowa, dok gitimowa ki tim me lewic, macalo watye i kare man.
Ejira 9:8 Ento pi kare manok keken Rwot Lubaŋawa, kica omaki i komwa, ci imiyo jo mukene ki i kinwa gubwot dok gubedo i kabedo maleŋ-ŋi mot maber. Lubaŋawa iweko wabwot ki i opii dok imiyowa kwo manyen.
Ejira 9:9 Onoŋo wan opii, ento in Lubaŋawa pe yam iwekowa ata i kare ma watye i opii, Dok inyuto mar meri ma pe lokke i nyim luker me Percia, omiyo guwekowa makwo dok guye ni wager ot pa Lubaŋawa odoco, ki yubo jami muballe i oburre, gumiyo gigwokowa bene maber i Judaya ki i Jerucalem.
Ejira 9:10 “Kombeddi ai Lubaŋawa, wan dok wawaco aao ki i ŋe lok man mutyeko timme- ni? Doŋ wabwoto lubo cikki woko ducu,
Ejira 9:11 gin cik ma yam iciko dok imiyo owok ki i dog luticci ma lunebi, kun iwacci, ‘Lobo ma wubidonyo iye ka camone me bedo mewu matwal-li, en aye lobo pa jo ma komgi ki keni, pien jo ma gibedo iye gupoŋo lobo meno woko ki tim me kipyeda nia tuŋcel nio kwede i agik lobo tuŋcel dok gubedo jo ma komgi ki keni.
Ejira 9:12 Mumiyo wun pe wumi litinogi gunyom anyirawu, ki litinowu bene pe gunyom anyiragi, wun pe myero wuyeny kuc ki lonyogi ma gitye kwede; wek wubed jo matego, ki dok wucam gin maber ma i lobo, ma wubiweko bene bot litinowu me bedo ginaleyagi matwal.’
Ejira 9:13 Lacen i ŋe lok magi ducu ma opoto i komwa pi balwa ma watimogi ki pi alii madit ma watiŋo, kadi bed in, ai Lubaŋawa ineno maber, ci doŋ iketo can i
Ejira 9:798  komwa manok ma pe oporo lwak bal ma watimo, dok ikonyowa omiyo wabwot watye makwo-ni.
Ejira 9:14 Wan dok pud wabituro cikki aye kun wamedde ki nyom i kinwa ki jo ma gitiyo bal kipyeda-ni? Ka watimo meno, kiniga pe bimaki i komwa matek nio ka Ityekowa ducu, ma dano mo acel i kinwa pe bibwot?
Ejira 9:15 Ai Rwot Lubaŋa pa Icrael, in iporre, pien imiyo wabwot ki i lak to. Nen, watuco bal aliiwa boti, pe watye ki kit twero mo me cuŋ i nyimi pi bal man.”
Ejira 10:1 I kare ma Ejira tye i ot ka lega kun tuco bal, kun kok, poto kwede piny, dok Lwak jo Icrael mapol, co, mon ki litinogi gucokke gukok matek twatwal.
Ejira 10:2 Cutcut Cekania wod pa Jekiel, ma i kin likwayo pa Elam, owaco bot Ejira ni, “Waŋayo waŋ Lubaŋawa woko pi nyomo mon ma gin lurok ma gitye i lobo-ni, ento kadi bed kumeno jo Icrael pud gitye ki gen i kom Lubaŋa kadi lok meno otimme.
Ejira 10:3 Wan koŋ doŋ waketu gicikke ki Lubaŋawa me ryemo mon magi woko ducu kacel ki litinogi. Wabitiyo gin ma in kacel ki jo mukene ma giworo cik pa Lubaŋawa wutito botwa ni wati; wabitiyo gin ducu ma cik pa Lubaŋa mito.
Ejira 10:4 In ia malo, pien man ticci, wan bene wacuŋ i ŋeyi; myero ibed tek dok itim kumeno.”
Ejira 10:5 Ka Ejira oa malo ci omiyo lutel pa ajwagi ki pa Lulevi ki pa jo Icrael ducu gukwoŋo kwoŋ ni gibitiyo gin ma Cekania doŋ oyubo ni giti. Kit meno gucako kwoŋo kwoŋ.
Ejira 10:6 Ejira oa woko ki i nyim ot pa Lubaŋa, odonyo i kicika pa Yekokanan wod pa Eliacib, obuto kunnu nino acel, kun pe camo gin mo kadi wa mato pii bene. Dok obedo ka kumo pi jo ma gua ki i opii ma guŋayo waŋ Lubaŋa woko.
Ejira 10:7 Ka doŋ gitito lok oromo i lobo Juda ki Jerucalem ki bot jo ducu ma cen gudwogo ki i opii ni gin ducu myero gucokke i Jerucalem.
Ejira 10:8 Giciko ni ka dano mo pe obino i kin nino adek-ki, ludito ma giloyo lwak ki ludoŋo guwacci jamine ducu myero giyak gidyer ki Lubaŋa, ki en kikome bene myero giryeme oa woko ki i kin lwak ma gudwogo ki i opii.
Ejira 10:9 Cutcut jo Juda ki jo Benjamin ducu gucokke i Jerucalem i kin nino adek-ki, i nino dwe pyeraryo me dwe me aboŋwen, Lwak ducu gubedo i dyekal ma i nyim ot pa Lubaŋa. Onoŋo kot obedo ka cwer matek; pi lok man ma pire tek ki pi ŋico, omiyo kom dano acel acel obedo ka myel amyela.
Ejira 10:799 
Ejira 10:10 Ajwaka Ejira oa Ocuŋ owaco bot lwak ni, “Wun wuturo cik pa Lubaŋa omiyo wukelo alit wumedo i kom bal alii pa jo Icrael pi nyomo mon ma gin lurok.
Ejira 10:11 Wutuc balwu kombeddi i nyim Rwot Lubaŋa pa kwarowu, kun wutiyo gin ma en mito; dok myero wupokke woko pat ki i kom jo ma gibedo i lobo-ni, wuryem monwu ma gin lurok-ki bene woko.”
Ejira 10:12 Lwak ducu gugamo ki dwan maloŋo ni, “Obed kit meno, wabitiyo gin ducu ma doŋ iwaco-ni.”
Ejira 10:13 Gin gumedde guwacce ni, “Lwak tye dwoŋ mada dok bene obedo kare ma kot cwer iye madwoŋ; pe watwero cuŋ i dyekal ata kit man. Man pe gin ma gitwero tiyo nino acel nyo aryo keken, pien wan watyeko timo bal madit twatwal i lok man.
Ejira 10:14 Wek ludito ma giloyowa aye gucuŋ pi nyiŋ lwak ducu ma gucokke; wek gicik jo ducu ma gibedo i gaŋiwa ma gunyomo mon ma gin lurok gubin i nino mo ma giciko, kacel ki ludoŋo ma loyogi ki luŋolkop ma i gaŋi ducu, nio waŋ ma gikwanyo kiniga pa Lubaŋa mager ki i komwa pi lok man.”
Ejira 10:15 Ŋat mo onoŋo pe okwero yub man, ento kono Yonacan wod pa Acakel ki Jakijeya wod pa Tikva keken aye gukwero, dok Meculam ki Cabetai ma gin Lulevi bene gukonyo korgi iye.
Ejira 10:16 Jo ma gudwogo ki i opii gutimo kit meno. Ajwaka Ejira oyero dano, ludito ma loyo dog odi pa kwarogi, dano acel acel ma giyero en ocoyo nyiŋe woko piny, kun lubo dog odi pa kwarogi. I kom nino dwe acel me dwe me apar en aye gubedo iye piny ka neno lok meno;
Ejira 10:17 i nino dwe acel me dwe me acel onoŋo doŋ gutyeko yenyo lok i kom co ducu ma yam gunyomo mon ma gin lurok.
Ejira 10:18 Magi aye nyiŋ co ma yam gunyomo mon ma gin lurok ma gitye i kin likwayo pa ajwagi, gin aye Maceya, Eliejer, Jarib, ki Gedalia, ma gitye i kin likwayo pa Yecwa wod pa Jojadak kacel ki utmegine.
Ejira 10:19 Gin gucikke pigi kengi me ryemo mongi woko, ki dok gutyero gitum pi tiŋo aliigi ma obedo nyok romo ma gukwanyo ki i kom romigi pi tino aliigi.
Ejira 10:20 Ki i kin likwayo pa Imer gin aye Kanani ki Jebadia.
Ejira 10:21 Ki i kin likwayo pa Karim: gin aye Maceya, Elija, Cemaya, Jekiel, ki Ujia.
Ejira 10:22 Ki i kin likwayo pa Packur gin aye Elioenai, Maceya, Icmael, Natanel, ki Elaca.
Ejira 10:23 Jo ma i kin likwayo pa Lulevi: gin aye Jojabad, Cimei, Kelaya ma gilwoŋo bene ni, Kelita, ki Petakia, Juda, ki Eliejer.
Ejira 10:24 Ki i dul pa luwer gin aye Eliacib. Ki i dul pa lugwokdoggola gin aye Calum, Telem, ki Uri.
Ejira 10:800 
Ejira 10:25 Ki i kom likwayo pa jo Icrael: Ki i kin likwayo pa Paroc gin aye Ramia, Ijia, Malkija, Mijamin, Eleajar, Kacabia, ki Benaya.
Ejira 10:26 Ki i kin likwayo pa Elam gin aye Matania, Jekaria, Jekiel, Abdi, Jeremot, ki Elija.
Ejira 10:27 Ki i kin likwayo pa Jatu gin aye Elioenai, Eliacib, Matania, Jeremot, Jabad, ki Ajija.
Ejira 10:28 Ki i kin likwayo pa. Bebai gin aye Yekokanan, Anania, Jabai, ki Atlai.
Ejira 10:29 Ki i kin likwayo pa Bani gin aye Meculam, Maluk, Adaya, Jacub, Ceal, ki Jeremot.
Ejira 10:30 Ki i kin likwayo pa Pakatmoab: gin aye Adna, Celal, Benaya, Maceya, Matania, Bejalel, Binui, ki Manace.
Ejira 10:31 Ki i kin likwayo pa Karim gin aye Eliejer, Icija, Malkija, Cemaya, Cimeon.
Ejira 10:32 Benjamin, Maluk, ki Cemaria.
Ejira 10:33 Ki i kin likwayo pa Kacum gin aye Matenai, Matata, Jabad, Elipelet, Jeremai, Manace, ki Cimei.
Ejira 10:34 Ki i kin likwayo pa Bani gin aye Madai, Amram, Uel,
Ejira 10:35 Benaya, Bedeya, Keluki,
Ejira 10:36 Vania, Meremot, Eliacib,
Ejira 10:37 Matania, Matenai, ki Jacu.
Ejira 10:38 Ki i kin likwayo pa Binui gin aye Cimei,
Ejira 10:39 Celemia, Natan, Adaya,
Ejira 10:40 Maknadebai, Cacai, Carai,
Ejira 10:41 Ajarel, Celemia, Cemaria,
Ejira 10:42 Calum, Amaria, ki Yucepu.
Ejira 10:43 Ki i kin likwayo pa Nebo gin aye Jeyel, Matitia, Jabad, Jebina, Jadai, Joel, ki Benaya.
Ejira 10:44 Jo magi ducu onoŋo yam gunyomo mon ma gin lurok, ci guryemogi woko kacel ki litinogi ducu.
Ejira 10:801  Nekemia
Nekemia 1:1 Man lok pa Nekemia wod pa Kakalia. I dwe me Kiclev, i mwaka me pyeraryo me loc pa kabaka Aritakcec, an Nekemia onoŋo atye i gaŋ madit me Cuca,
Nekemia 1:2 ci Kanani, ma ŋat acel ma i kom utmegina, obino bota kacel ki jo mogo ma gua ki i Juda. An apenyogi lok i kom Jerucalem ki i kom jo ma gubwot, ma yam giterogi i opii ci gudok cen kunnu.
Nekemia 1:3 Gm guwacca ni, “Jo ma gitye i lobowa kunnu ma gubwot ma yam giterogi i opii gitye ki peko madit ma jo mukene cayogi bene; ki dogcel me Jerucalem gimuko opoto woko piny, dok dog gaŋŋe ducu giwaŋo woko ki mac.”
Nekemia 1:4 Ka awinyo lok meno ducu, ci abedo piny akok matek. Abedo ka kumo pi nino mapol; kun ari kec ma pe acamo cam ento abedo ka lego Lubaŋa me polo.
Nekemia 1:5 Alego kun awacci, “Ai Rwot Lubaŋa me polo, in idit, dok wabedo ki lworo i nyimi. In Lubaŋa me ada dok igwoko gicikkeni ki mar meri ma pe lokke pi jo ma gimari dok ma gilubo cik meri.
Nekemia 1:6 Rwot, nen an, dok iwiny legana, ma atye ka legone dyeceŋ ki dyewor pi luticci, lwak me Icrael. Atuco balwa i nyimi ni, wan jo Icrael, watyeko timo bal i nyimi. Iyo, an ki jo me doggola pa kwara watimo bal.
Nekemia 1:7 Wan watimo gin marac mada nyimi, pe wabedo ka tiyo gin ma iciko, pe walubo cik meri ma yam imiyo botwa kun wok ki bot laticci Moses.
Nekemia 1:8 Po i kom lok ma yam iciko ki laticci Moses, kun iwacci, ‘Ka pe wulubo cikka; ci abikeyowu woko ata i kin lurok;
Nekemia 1:9 ento ka wulokke wudwogo bota kun wulubo cikka, kadi bed gikeyowu giketowu woko ata nio wa i agikki piny, an abicokowu adwokowu cen wa i kabedo ma doŋ atyeko yerone pi nyiŋa wek wuwora iye.’
Nekemia 1:10 Rwot, jo man gin luticci, dok gin lwakki ma yam ilarogi ki tweroni madwoŋ dok ki tekki.
Nekemia 1:11 Ai Rwot, kombeddi winy legana ki lega pa luticci mukene-gu ma gitye ki cwiny me woro in, Mina gum tin, imi kica omak kabaka i koma.” Nekemia ocito Jerucalem I kare meno onoŋo an abedo ladit ma loyo lok i kom kono yino ma kabaka mato.
Nekemia 2:802 
Nekemia 2:1 I dwe me Nican, i mwaka me pyeraryo meloc pa kabaka Aritak cec, ma onoŋo kabaka tye ka cam, akwanyo koŋo vino atero bote. Onoŋo yam peya abedo ki cwercwiny mo i nyime.
Nekemia 2:2 Kabaka ocako penya ni, “Piŋo waŋi nen ki can, inen calo komi yot do? Man can mo aye tye i cwinyi.” Cutcut lworo ocako maka woko marac.
Nekemia 2:3 Ci agamo dog kabaka ni, “Kabaka obed kwo nakanaka! Waŋa pe twero nen ki can piŋo, ma kun kono gaŋ kal ka ma giyiko iye kwarowa ducu doŋ odoko obur, ma dog gaŋŋe giwaŋo woko liweŋ ki mac?”
Nekemia 2:4 Kabaka dok openya ni, “Doŋ imito gin aŋo kono?” Cutcut alego Lubaŋa me polo.
Nekemia 2:5 Ka doŋ agamo dog kabaka ni, “Ka ce ineno ni ber, laditta kabaka, ka itwero ye legana, wek acit i lobo me Juda i gaŋ kal ka ma kwarowa giyikogi iye, wek aciyub gaŋ meno odoco.”
Nekemia 2:6 Kabaka odokka iye ma onoŋo daker mere obedo ka ŋete, owacci, “Wot meno biteri kare ma rom mene, dok ibidwogo awene?” Ci atitte bene nino ma abia iye kikome; kabaka oye pi citona kunnu.
Nekemia 2:7 Ka dok awaco bot kabaka ni, “Ka ce ineno ni ber, myero gico waraga ci imiya ater bot luloc ma i lobo ma tye Loka Kulu, ma tito botgi ni myero guye akat acit i Juda.
Nekemia 2:8 Dok apenyo kabaka bene ni myero oco waraga omiya ater bot Acap, ma lagwok buŋa pa kabaka, wek omiya yadi wek giti ki bao pi dogcel me gogo ma gwoko ot pa Lubaŋa, ki pi cel ma orumo gaŋ, ki pi ot ma an abibedo iye.” Kabaka oye ci omiya gin ducu ma alege pire, pien Lubaŋa onoŋo tye ka konya.
Nekemia 2:9 Kabaka ocwalo an kacel ki ludito me mony ki dul pa wegi aguragura, ci acito i lobo ma tye Loka Kulu tuŋ potoceŋ, ci amiyo waraga pa kabaka bot luloc me lobo.
Nekemia 2:10 Ento Canbalat ma jo Bet-koron, ki Tobia ma en jo Ammon, ka guwinyo lok man, ci gubedo ki keco i cwinygi matek pien guŋeyo ni dano mo obino pi konyo kor jo Icrael. Nekemia ocuko cwiny lwak me gero cel odoco
Nekemia 2:11 Acito i Jerucalem ci ari kunnu pi nino adek,
Nekemia 2:12 ma pe atito bot ŋat mo tam ma Lubaŋa otyeko keto i cwinya ma myero ati kwede pi Jerucalem. Cutcut i cwiny dyewor aa malo wacako wot kacel ki lurema mogo. Pe onoŋo watye ki lee mo mukene kono kana ma abedo i wiye-ni keken.
Nekemia 2:13 Akato acito woko i dyewor kun awok i dogcel me cito i nota nio kwede i waŋ It pa Too ki i dogcel ma cito wi odur, ci acako ŋiyo cel me Jerucalem ducu ma yam gimuko opoto woko piny, kacel ki dogcel ducu ma yam giwaŋo woko liweŋ ki mac-ci.
Nekemia 2:803 
Nekemia 2:14 Ka dok alokke acito i Dogcel me Wan It ki i Kut pa Kabaka. Kana ma abedo i wiye-ni onoŋo pe twero noŋo yo mo ma myero ekat ki iye.
Nekemia 2:15 Kit meno aa i dyewor acito ka ŋiyo cel kun awok ki i nota; ka adok cen i gaŋ ki i dogcel ma ci to i nota, ki yo ma acito kwede.
Nekemia 2:16 Pe tye ŋat mo i kin ludito ma giloyo lwak ma oŋeyo ka ma acito iye ki gin ma abedo ka tiyone. Onoŋo peya atito gin mo bot Lujudaya, ajwagi, ludito ma giloyo lwak ducu, kadi ki bot jo mukene ma onoŋo myero guti tic meno.
Nekemia 2:17 Ka doŋ awaco botgi ni, “Wunen kit ayela ma watye kwede kombeddi, wunen Jerucalem doŋ odoko obur, wa dog celle ducu giwaŋo woko. Wubin wacaku gero cel me Jerucalem odoco, wek lewic pe obed ka makowa.”
Nekemia 2:18 Ka dok atitogi kit macalo Lubaŋa obedo kweda dok okonya maber, kacel ki lok ducu ma cen kabaka owacca. Gin gugamo ni, “Wacaku gerone odoco.” Ci guyubbe me cako tic cut, gujiŋo badgi me tiyo tic maber.
Nekemia 2:19 Ento ka Canbalat ma jo Bet-koron, Tobia ma latic, ma jo Ammon, ki Gecem ma Laarab guwinyo pi gin ma watye ka tiyone, gucako nywarowa kun gicayowa bene ma giwacci, “Man gin aŋo ma wutye ka tiyone-rii? Wun wumito jemo i kom kabaka?”
Nekemia 2:20 An adok iye botgi ni, “Lubaŋa me polo aye bikonyowa, wan luticce, wabicako gedo. Ento pe tye dul mo ma gipoko ki wun i Jerucalem, kadi wa twero mo, nyiŋwu bene pe gipo pire.”
Nekemia 3:1 Eliacib ma ajwaka madit, ki ajwagi ma gin utmegine, gugero Dogcel me Romo, Gukwero wek obed maleŋ dok guketo kikane. Gugero nio wa i lubele me Miya ki Lubele ma gilwoŋo Kananel.
Nekemia 3:2 Jo Jeriko gugero dul mukene ma cok kwede ki Jakur wod pa Imri ogero bene dul ma lubo enno.
Nekemia 3:3 Likwayo pa Acena gugero dogcel me Rec; guriyo baone ka guketo kikane, bolti, ki rii me doggola me lorone.
Nekemia 3:4 Dano ma olubogi obedo Meremot wod pa Uria, ma wod pa Kakoj, ma oyubo dul ma i ŋete. Dano ma oyubo dul ma i ŋete obedo Meculam wod pa Berekia ma wod pa Mecejabel. Dano mukene ma oyu bo dul ma i ŋete obedo Jadok wod pa Baana.
Nekemia 3:5 Jo ma guyubo dul mukene ma i ŋete malubo gin aye jo Tekoa, ento luditogi me awora pe guye tiyo tic mapek ma jo ma loyogi gumiyogi.
Nekemia 3:6 Ka dok Joyada wod pa Pacea, ki Meculam wod pa Beeodeya guyubo Dogcel Macon: guriyo baone ka guketo kikane, ki bolti ki rii me doggola me lorone.
Nekemia 3:804 
Nekemia 3:7 Jo ma guyubo dul mukene ma i ŋete obedo Melatia jo Gibeon, ki Jadon jo Meronot kacel ki jo ma i gaŋi me Gibeon ki Mijpa, ma gitye i te loc pa laloc me lobo ma Loka Kulu.
Nekemia 3:8 Ujiel wod pa Karaya ma en latet jabu bene oyubo dul mukene ma i ŋete. Ŋat mukene ma olube obedo Anarua ma layub moo ma ŋwece kur, oyubo dul mukene; ci guroco Jerucalem odwogo kakare nio kwede wa i kom cel malacce.
Nekemia 3:9 Ŋat mukene ma olubogi en aye Repaya wod pa Kur, ma en loyo nucu lobo ma orumo Jerucalem, en bene oyu bo dul nukene.
Nekemia 3:10 Ŋat mukene ma olubo obedo Jedaya wod pa Karumap, en oyubo mere dul ma okemo ode; ki ŋat ma olube obedo Katuc wod pa Kacabneya, en oyubo dul mukene.
Nekemia 3:11 Ki Malkija wod pa Karim ki Kacub wod pa Pakat-moab guyubo dul mukene ki cel Gogo me Keno me tedo mugati ducu.
Nekemia 3:12 Ŋat mukene ma olubo obedo Calum wod pa Kalokeci, ma loyo nucu lobo ma orumo Jerucalem, en oyu bo dul mukene ki anyirane bene gukonye.
Nekemia 3:13 Kanun ki jo ma gibedo i Janoa guyubo dogcel ma cito i nota. Guroco cel odok kakare ka guketo kikane, ki bolti ki rii me doggola me lorone, ka guyubo cel gogo ma borre romo yadi miya abic, nio kwede wa i dogcel ma cito wi odur.
Nekemia 3:14 Malkija wod pa Recab, ma laloc me lobo ma orumo Bet-akerem, oyubo dogcel ma cito wi odur; ogero odoco ka oketo kikane, ki bolti ki rii me doggola me lorone ducu.
Nekemia 3:15 Calum wod pa Kolkoje, laloc me lobo Mijpa, oyubo Dogcel me Waŋ It; ogero odoco dok oumo wiye ka oketo kikane, ki bolti ki rii me doggola me lorone ducu; ka dok en ogero cel orumo Kut Cela ma cok ki po to pa kabaka, nio kwede wa i rwom ma lor piny nia ki i gaŋ kal pa Daudi.
Nekemia 3:16 Ŋat ma olubo en obedo Nekemia wod pa Ajbuk, ma laloc me nucu lobo Bet-jur; en oyubo ka ma okemme ki Lyel pa Daudi, ma cok ki kut ma gikwinyo akwinya ki ciŋ, yo tuŋ odi pa twoni oteka lweny. Lulevi ma gubedo ka tiyo tic i kom cel
Nekemia 3:17 Jo ma olubo en obedo Lulevi magi: Rekum wod pa Bani, ki ŋat ma olube obedo Kacabia, ma laloc me nucu lobo ma orumo Keila; guyubo pi nyiŋ lobone.
Nekemia 3:18 Lacen utmegigi bene guyubo, gin ene: Bavai wod pa Kenadad, ma laloc me nucu lobo ma orumo Keila.
Nekemia 3:19 Ŋat ma lubo en obedo Ejer wod pa Yecwa, ma laloc me Mijpa; en oyubo dulle me aryone mukene mukemme ki ot kano jami lweny me mony ma i twok cel.
Nekemia 3:20 Dano ma olubo en obedo Baruk wod pa Jabai; en oyubo dulle mukene nia ki i twokke ma yo tuŋ doggola me ot pa Eliacib ajwaka madit.
Nekemia 3:805 
Nekemia 3:21 Dano ma olubo en obedo Meremot wod pa Uria, ma wod pa Kakoj; oyubo dul ot mukene nia ki i doggola me ot pa Eliacib nio wa i agikki ot. Ajwagi ma gutiyo tic i kom cel
Nekemia 3:22 Jo ma gulube obedo ajwagi, jo ma gibedo i lobo bar; guyubo dul mukene.
Nekemia 3:23 Jo ma olubogi obedo Benjamin ki Kacub; guyubo dul mukemo ot megi. Ŋat ma olubogi obedo Ajaria wod pa Maceya, ma wod pa Anania ma oyubo mere ki yo tuŋ ode kikome.
Nekemia 3:24 Dano ma olubo en obedo Binui wod pa Kenadad; en oyubo dul mukene, nia ki i kom ot pa Ajaria nio kwede i twok cel
Nekemia 3:25 nio kwede ka ma ogonne. Ka Palal wod pa Ujai oyu bo gulle ma i iye, kacel ki cel ma ocudo malo mukemo ot pa kabaka ma i dyekal pa: lukur-piny, Dano ma olubo en obedo Pedaya wod pa Paroc.
Nekemia 3:26 Lutic i ot pa Lubaŋa ma gibedo i kom Opel, guyubo dulle mu kene mukemo Dogcel me Pii tuŋ wokceŋ, mukemo dul cel ma ocudo malo Lugedo mukene
Nekemia 3:27 Jo ma gulubo en obedo jo Tekoa; guyubo dul mukene mukemo cel gogo madit ma wiye ocudo malo likuŋ nio kwede wa i kom cel ma cok ki Opel.
Nekemia 3:28 Ajwagi guyubo ka wi Dogcel me Aguragura, kun ŋat acel acel yu bo mukemo tuŋ ode kikome.
Nekemia 3:29 Ŋat ma olubogi obedo Jadok wod pa Imer ma oyubo mere ka ma okemo ode kikome. Ŋat ma olubo en obedo Cemaya wod pa Cekania, ma lagwok dogcel ma tuŋ wokceŋ: en oyubo bene dul mu kene.
Nekemia 3:30 Jo ma gulube obedo Anania wod pa Celemia, ki Kanun wod pa Jalap me abicelle; guyubo dul mukene, ŋat ma olubo en obedo Meculam wod pa Berekia ma oyubo ka ma okemo kicikane.
Nekemia 3:31 Ŋat mulubo en obedo Malkija, ŋat acel i kom lutet jabu; en oyubo dul mu kene nia ki i ot pa lutic i ot pa Lubaŋa ki pa lucat-wil, ma okemo dogcel me coyo nyiŋ jo nio kwede wa i kicika ma malo ma i twoke.
Nekemia 3:32 I kin kicika ma malo ma i twoke ki Dogcel me Romo, jo ma giliyo jabu, ki lucatwil aye guyubo dul mukene.
Nekemia 4:1 I kare-nu ka Canbalat owinyo ni wan Lujudaya watye ka gero cel me Jerucalem odoco, ci kiniga ki akemo madwoŋ omake, ocako cayowa.
Nekemia 4:806 
Nekemia 4:2 Ki kinigane-ni en ocako nywarowa ki i nyim luwote ki i nyim mony me Camaria kun waco ni, “Man Lujudaya ma gigoro-ni gitye ka tiyo aŋo kaa? Gitamo ni gitwero gero gaŋ man odoco? Gibityero gitum mo? Gitwero tyeko tic man i nino acel keken? Gitwero payo godi me gedo ducu ki i kom godi ma gudurre i wi odur yugi ma giwaŋo-ni?”
Nekemia 4:3 Tobia ma Laammon onoŋo ocun ka ŋete, owacci, “Kit cel aŋo ma gin twero gerone? Kadi too mamwa-ni ka owoto ki i wiye, ci muko cel gotgi-ni reto woko piny!”
Nekemia 4:4 Ai Lubaŋawa, winy ka gicayowa ba; lok cac ma gicayo ki wan odok i wigi, imi giyak jamigi woko ducu dok gimakgi gitergi i opii i lobo pa lurok.
Nekemia 4:5 Pe iwek bal megi, dok wii pe myero owil i kom balgi, pien guyetowa wan ma watye ka gedo-ni.
Nekemia 4:6 Kit meno wan wamedde ki gero cel; ci watyeko gero cel woko oyotoyot oo wa malo i nucu me borre ma yam con ca, Man otimme pien lwak onoŋo gitye ki cwiny me tic kikome.
Nekemia 4:7 Ento i kare ma Canbalat ki Tobia ki jo Arab, jo Ammon ki jo Acidod guwinyo ni watye ka wot anyim ki tic me yubo cel me Jerucalem ki dok ni wacako culo ka ma twolone woko ducu, ci kiniga omakogi matek.
Nekemia 4:8 Ci gucokke kacel ka piro lok me cito ka lweny i kom Jerucalem, ki kelo anyobanyoba bot dano ma gitye kunnu.
Nekemia 4:9 Ento wan wamedde ki lego Lubaŋawa, dok waketo co me kuro piny me gwokowa dyeceŋ ki dyewor ki i komgi.
Nekemia 4:10 Ento jo Juda gubedo ka wacci, “Kero kom luywek godi doŋ otum woko; dok yugi bene odurre iye lipim; pe doŋ watwero gero cel.”
Nekemia 4:11 Lukworwa gutamo ni wan pe wabitwero nenogi dok pe wabitwero ŋeyo gin ma tye ka timme, nio ka gibio wa botwa kany, ci ginekowa dok gigiko ticwa woko.
Nekemia 4:12 Lujudaya ma gibedo i kin lumerokwa gubedo ka bino botwa kare ki kare kun gitito botwa tyen ma romo apar kulu yub ma lumerokwa gitye kwede i komwa; kun gibino ma gia ki i kabedo ducu ka ma gibedo iye.
Nekemia 4:13 Oyotoyot acako poko jami lweny magi bot lwak, pala lucwan, toŋi ki atum, ci aketogi gubedo i kabedo mo ma i ŋe cel kun lubo doggolagi, ka ma pud odoŋ twolo.
Nekemia 4:14 Aneno gin ma tye ka timme, ci aa malo awaco bot ludito ma gin lutel wic, ki ludito ma giloyo lwak, ki bot lwak ducu ni, “Pe wubed ki lworo mo i kom lukworwa. Wupo ni Rwot dit dok gilworo; pienno wun wulweny matek pi jo me lobowu, pi litinowu, pi monwu, ki pi pacowu.”
Nekemia 4:807 
Nekemia 4:15 Ka lumerokwa guwinyo ni lok me yubgi otyeko winnye botwa ci guniaŋ ni Lubaŋa oturo yubgi woko, ci wan ducu wacako dok cen ka tic i kom cel, dano acel acel odok i dog ticce.
Nekemia 4:16 Cakke i kare meno nucu pa lwakka gubedo ka gedo, ki nucugi mukene gumako toŋi, kwodi, ki atum-gu, ka guruko koti me nyonyo pi lweny, kun ludoŋo pa lwak gucwako jo me ot pa Juda ducu,
Nekemia 4:17 ma onoŋo gitye ka gero cel odoco. Jo ma gin lutiŋ yec bene gabedo ka tic kit man, dano acel acel tiŋo jami ma mitte pi gedo ki ciŋe acel, ki jami lwennye noŋo omako i ciŋe tuŋ cel.
Nekemia 4:18 Ka dok dano acel acel i kinjo ma gin lugedo bedo ki pala lucwanne ma otweyo woko i pyere kun noŋo tye kwede ka gedo. Dano ma en lakut tum onoŋo bedo mere cok ka ŋeta.
Nekemia 4:19 Atito ki rwodi kacel ki ludito ma giloyo lwak i dog tic ni, “Tic doŋ onya odoko dwoŋ twatwal, omiyo kinwa odon malac ki kinwa opokke woko ki i kom cel, kin dano odoko bor ki lawote.
Nekemia 4:20 I kabedo ma wuwinyo tum okok iye, myero wucokke botwa kunnu. Lubaŋawa bilweny piwa.”
Nekemia 4:21 Kit meno nino ducu cakke okogweno nio i dyewor ka lakalatwe otuc wabedo ka tic i kom cel, ma noŋo nucu pa lwakwa mukene gucuŋ ki toŋi i ciŋgi gikuro piny.
Nekemia 4:22 An dok awaco ki lwak i kare-nu ni, “Wek dano acel acel ki laticce gudoŋ gubut i Jerucalem, ci gubed ka kuro piny piwa i dyewor ka dok guti tic i dyeceŋ.”
Nekemia 4:23 Pe tye dano mo i kinwa, kadi an kikoma nyo utmegina nyo lukur-piny ma gulubo kora ma olunyo boŋŋine. Dano acel acel obedo ki jami lwennye i ciŋe.
Nekemia 5:1 Lacen jo mapol, co kacel ki mongi, gucako ŋur i kom Lujudaya wadigi.
Nekemia 5:2 Jo mogo guwacci, “Wan kacel ki litino awobewa ki anyirawa doŋ wadoko dwoŋ; wamito kal me acama wek wabed kwo.”
Nekemia 5:3 Jo mukene bene guwacci, “Wan wajeŋo pottiwa, potti olokwa, kacel ki odiwa ducu, wek wanoŋ kal wacam, pien kec tye marac.”
Nekemia 5:4 Dok jo mukene bene guwacci, “Wan doŋ watyeko deno lim me culo mucoro pa kabaka kun wajeŋo pottiwa ki potti olokwa pire.
Nekemia 5:5 Wan mono pe wamito jami ma rom aroma ki jami ma Lujudaya wadiwa gimito? Litinowa kono pe giber ma rom ki litinogi? Ento watye ka miyo litinowa gibedo opii. Doŋ watyeko cato anyirawa mukene woko macalo opii. Wan pe watye ki twer mo, pien doŋ gityeko kwanyo pottiwa ki potti olokwa woko ducu ki botwa.”
Nekemia 5:808 
Nekemia 5:6 I kare ma an Nekemia awinyo koko megi kacel ki lok pa lwak,
Nekemia 5:7 kiniga omaka matek, abedo ka lwodo lok ki i cwinya kekena, acako laro lok ki rwodi kacel ki ludito ma giloyo lobo, kun awaccigi ni, “Wun wutye ka noŋo magoba i kom omegiwu.” Alwoŋo cokke madit me neno lok i komgi,
Nekemia 5:8 kun awaco botgi ni, “Wabedo ka koko omegiwa ma gin Lujudaya ki lim kit macalo watwero, ma yam gicatogi woko bot lurok. Ento wun wutye ka cato omegiwu kikome ni wan Lujudaya wadigi aye dok wawilgi!” Ludito guliŋ aliŋa litik, ma pe gitwero noŋo lok mo ma myero guwaci.
Nekemia 5:9 Ka dok awaccigi ni, “Gin ma wutye ka tiyone-ni pe ber. Wun pe myero wulwor Lubaŋawa i timwu ducu? Ka pe wulworo Lubaŋawa, ci miyo lumerokwa gicayowa.
Nekemia 5:10 Ento an kacel ki utmegina ki luticca ducu wamiyo gideno lim ki kai ki botwa. Wan waweku tam ducu me limo magoba-ni obedi.
Nekemia 5:11 Tin wudwok pottigi odok i ciŋgi, potti olokgi, potti jeitunigi kacel ki odigi ducu, Dok wuŋol banya ma gitye kwede botwu macalo me lim ryalgi, kai, kono vino, nyo moogu ma wubedo ka jogone ki botgi-ni.”
Nekemia 5:12 Ludito gugamo ni. “Wan wabitiyo kit ma iwaco-ni, wabidwoko jami magi ducu botgi, dok pe wabipenyogi ni gucul banyawa.” Alwoŋo ajwagi, ci amiyo ludito gukwoŋo kwoŋ ma moko ni gibigwoko cikkegi.
Nekemia 5:13 Acako yeŋo kitambara ki i pyera kun adoŋo taca ma awacci, “Man aye kit ma Lubaŋa biyeŋo kwede dano mo ma i kinwu ma pe bicobo kwoŋ kun gwoko cikke. Ci Lubaŋa biyeŋo odiwu ki jami ducu ma wutye kwede, biweko wudoŋ noŋo laboŋo gin mo.” Jo ducu ma onoŋo gitye i cokke gugamo ni, “Amen” dok gupako Rwot. Lwak gutiyo kit macalo gucikke kwede.
Nekemia 5:14 Pi mwaka apar wiye aryo ma onoŋo an laloc me lobo Juda, cakke i mwaka me pyeraryo nio kwede i mwaka pyeradek wiye aryo me loc pa kabaka Aritakcec, pe tye utmegina mo kadi ki an mucamo kit cam ma giyubo ni gimi bota macalo laloc me lobo.
Nekemia 5:15 Luloc ma yam gubedo i loc ma gutelo nyima guketo peko madwoŋ i kom lwak pi jogo lim me ryal pyeraŋwen, ki koŋo vino, ki cam. Luticgi guloko lwak gudoko opiigi, guketo peko madwoŋ bene i kom lwak. Ento an pe atimo kumeno, pien an abedo ka lworo Lubaŋa.
Nekemia 5:16 An aketo tekona ducu ka tero cel meno odoco, pe alimo dullobo mo me bedona. Dok luticca ducu gucokke kunnu gubedo megi ka tiyo tic me gedo.
Nekemia 5:17 Dok onoŋo atye ki jo ma romo miya acel ki pyerabic, ma gin Lujudaya ki ludito ma loyo lwak, ma wabedo kwedgi dok ma wacamo kwedgi cam kacel i wi me jana, medo i kom jo ma gubino bota ma gua ki i kin lurok ma gurumowa.
Nekemia 5:809 
Nekemia 5:18 Nino acel acel onoŋo aneko twon acel, ki romi mabeco abicel, ki dok gineko gweni mapol pira kit meno dok pi nino apar apar aonyo koŋo vino manyen. Ento i kom jami magi ducu ma atiyo pe abedo ki miti mo ni gim iya dul cam mo ma giciko ni laloc myero onoŋ, pien onoŋo lwak doŋ gitye ki peko madwoŋ atika ma obwoyo komgi woko.
Nekemia 5:19 Alegi, ai Lubaŋana, po pi gin ducu ma atiyo pi lwak man, wek anoŋ pwoc pire.
Nekemia 6:1 Ka Canbalat, Tobia, Gecem, kacel ki jo ducu ma gin lukworwa guwinyo ni atyeko gero cel woko, dok ni ka mo ma omuk ma twolone doŋ pe, i kare meno onoŋo pud peya aketo rii me doggola me loro dog gaŋ ducu,
Nekemia 6:2 ci Canbalat ki Gecem gucwalo lok bota, kun giwacci, “Bin wek wabed kacel i gaŋ mo ma i bar me Ono.” Ento gin onoŋo gimito timma marac.
Nekemia 6:3 An acwalo kwena botgi kun awaccigi ni, “An atye ka tiyo tic mo ma pire dit mada, pe atwero bino kunnu ka rwatte kwedwu. Pe atwero weko tic man cuŋ pi bino me nenowu keken.”
Nekemia 6:4 Gubedo ka cwalo kwena bota ma rom kit meno tyen aŋwen kulu, an bene adwoko botgi lagam lakite acel.
Nekemia 6:5 Dok Canbalat ocwalo laticce bota ki waraga i ciŋe ma pe gimwono doge lakite acel-lu pi tyen me abicce.
Nekemia 6:6 Lok ma gicoyo iye tye kit man ni, “Gecem otitta ni cwinyo lok tye ka wot i kin lwak ma gicok kwedwa ni meno, in kacel ki lwak pa Lujudaya wumito jemo; meno aye gin mumiyo wutye ka gero cel odoco-ni. Lok man tito bene ni in ikette keni me bedo kabakagi.
Nekemia 6:7 Dok bene lok man otittiwa ni in doŋ ityeko keto lunebi me tuco lok atyer i Jerucalem i komi ni, ‘Kabaka doŋ tye i Juda.’ Lok meno doŋ gibitito bot kabaka, Pienno ber ibin warib tam wayub lokke kacel kwedi.”
Nekemia 6:8 An dok adwoko lok bote, kun awacce ni, “Pe tye gin mo macalo meno ma otimme, lok meno wun wunwaro ki wiwu.”
Nekemia 6:9 Onoŋogutemme me burowa wek wagik tic, kun gitamo ni, “Komgi bidoko nyap i tic, ci bimiyo tic doŋ pe bitine.” Ento kombeddi, ai Lubaŋa, doŋ imiya abed matek.
Nekemia 6:10 Ka acito wa i ot pa Cemaya wod pa Delaya, ma wod pa Meketabel, ma pe twero weko ode, ci cut an acito ka Lime. En owacca ni, “Wek wacit kwedi kacel i kabedo maleŋ ma i ot pa Lubaŋa, ci walor doggola me ot pa Lubaŋa woko; pien gin bibino ka neki woko. I dyewor mo keken gibibino gineki woko.”
Nekemia 6:810 
Nekemia 6:11 Ento an agamo doge ni, “An pe acal ki dano ma riŋo lawote ci kanne woko. In itamo ni abitemo laro kwana ki kanne i ot pa Lubaŋa? Pe atwero cito.”
Nekemia 6:12 Ka abedo ka tamo lok man, lacen, ci aniaŋ atir ni Lubaŋa onoŋo pe oloko kwede, ento onoŋo Tobia ki Canbalat aye kara guwile ki lim wek otit lok macalo meno me bito an.
Nekemia 6:13 Guwile ki lim wek obur an abed ki lworo apot i bal, wek gicak balo nyiŋa kun gicaya kwede-gu.
Nekemia 6:14 Ai Lubaŋana, po i kom Tobia ki Canbalat, pi gin ma gubedo ka timone i koma, ci iket can i komgi. Dok ipo i kom lanebi ma dako ma nyiŋe Noadia kacel ki lwak lunebi mukene ducu ma yam gutemo buro an ki miya lworo. Agikki me tic
Nekemia 6:15 I ŋe tic pi nino pyerabic wiye aryo tic me gero cel otum woko, i nino dwe pyeraryo wiye abic me dwe me Elul .
Nekemia 6:16 I kare ma lumerokwa ma gibedo i rok murumowa guwinyo lok man, ci lworo omakogi ma komgi oto woko lirut; pien dano acel acel onoŋo oŋeyo atir ni tic man otine pi kony pa Lubaŋa.
Nekemia 6:17 Ento i kare-nu ducu ludito pa Lujudaya gubedo ka coyo waraga mapol gucwalo bot Tobia, ki Tobia bene coyo waraga cwalo botgi.
Nekemia 6:18 Lwak mapol ma i Juda onoŋo gitye tuŋ bote ma gucikke bote ki kwoŋo kwoŋ, dok en onoŋo obedo oro Cekania ma wod pa Ara. Dok wode Yekokanan bene onoŋo yam onyomo nya pa Meculam wod pa Berekia.
Nekemia 6:19 Jo mogo bene guloko i nyima lok kom tic maber ma Tobia yam otiyo, ka gidwoko bote lok ducu ma an awaco botgi, Tobia yam omedde ki cwalo waraga bota pi miyo lworo bota.
Nekemia 7:1 Ka tic me gero cel doŋ otum, ma aketo doggola lalor dogcel ducu, aketo lugwok- doggola, ki luwer, ka dok ayero Lulevi aketogi i dog ticgi,
Nekemia 7:2 ci aketo jo aryo me loyo gaŋ me Jerucalem, omera Kanani, ki Anania, ma ladit wi mony ma loyo gaŋ me cel gogo. Anania obedo dano ma genne, dok ŋat ma lworo Lubaŋa makato lwak mukene-gu ducu.
Nekemia 7:3 Ci awaco botgi ni, “Pe wuwek giyab dogcel me Jerucalem nie ka ceŋ doŋ odoko lyet, ka dok gilor dogcel woko giceggi ki rii ma noŋo pud peya lukur-piny guweko dog ticgi ma ceŋ cito ka poto. Ka dok bene atito botgi ni guyer lukur-piny ki i kin lwak ma gibedo i Jerucalem, ci guketgi i dog tic ma mitte, dano acel acel myero obed i kabedone, kun kuro piny ka ma okemme ki ode kikome.”
Nekemia 7:811 
Nekemia 7:4 Gaŋ meno onoŋo lac dok dit mada, ento jo ma gibedo iye onoŋo pe gidwoŋ, dok onoŋo pud peya gigero odi mapol iye. Wel dano ma gudwogo cen ki opii (Ejira 2.1-70)
Nekemia 7:5 Lubaŋa dok oketo tam i cwinya me guro lwak, rwodi ki ludito ma giloyo wi lwak kacel, wek gico nyiŋgi i buk me tekwarogi. Ci anoŋo i buk me tekwaro nyiŋ jo ma gilubo jo mukwoŋo dwogo cen ki i opii, anoŋo gicoyo nyiŋgi kit man:
Nekemia 7:6 Magi gin aye lwak ma gibedo i lobo Juda ma ceŋ gudwogo cen ki i opii ka ma yam Nebukadnejar kabaka me Babilon oterogi iye macalo lumabuc.
Nekemia 7:7 Gin gudwogo kacel ki Jerubabel, ki Yecwa, Nekemia, Ajaria, Raamia, Nakamani, Mordekai, Bilcan, Micperet, Bigvai, Nekum, ki Baana. Man aye wel co ma i kin jo Icrael.
Nekemia 7:8 Likwayo pa Paroc, alip aryo ki miya acel ki pyerabiro wiye aryo.
Nekemia 7:9 Likwayo pa Cepatia, miya adek ki pyerabiro wiye aryo.
Nekemia 7:10 Likwayo pa Ara, miya abicel ki pyerabic wiye aryo.
Nekemia 7:11 Likwayo pa Pakat-moab, ma gin aye likwayo pa Yecwa ki Joab, alip aryo ki miya aboro ki apar wiye aboro.
Nekemia 7:12 Likwayo pa Elam, alip acel ki miya aryo ki pyerabic wiye aŋwen.
Nekemia 7:13 Likwayo pa Jatu, miya aboro ki pyeraŋwen wiye abic.
Nekemia 7:14 Likwayo pa Jakaj, miya abiro ki pyerabicel.
Nekemia 7:15 Likwayo pa Binui, miya abicel ki pyeraŋwen wiye aboro.
Nekemia 7:16 Likwayo pa Bebai, miya abicel ki pyeraryo wiye aboro.
Nekemia 7:17 Likwayo pa Ajgad, alip aryo ki miya adek ki pyeraryo wiye aryo.
Nekemia 7:18 Likwayo pa Adonikam, miya abicel ki pyerabicel wiye abiro.
Nekemia 7:19 Likwayo pa Bigvai, alip aryo ki pyerabicel wiye abiro.
Nekemia 7:20 Likwayo pa Adin, miya abicel ki pyerabic wiye abic.
Nekemia 7:21 Likwayo pa Ater, ma en aye likwayo pa Kejekia, pyeraboŋwen wiye aboro.
Nekemia 7:22 Likwayo pa Kacum, miya adek ki pyeraryo wiye aboro.
Nekemia 7:23 Likwayo pa Bejai, miya adek ki pyeraryo wiye aŋwen.
Nekemia 7:24 Likwayo pa Karip miya acel ki apar wiye aryo.
Nekemia 7:25 Likwayo pa Gibeon, pyeraboŋwen wiye abic.
Nekemia 7:26 Jo Beterekem kacel ki jo Netopa, miya acel ki pyeraboro wiye aboro.
Nekemia 7:812 
Nekemia 7:27 Jo Anatot, miya acel ki pyeraryo wiye aboro.
Nekemia 7:28 Jo Betajimavet, pyeraŋwen wiye aryo.
Nekemia 7:29 Jo Kiriatarim, jo Kepira, ki jo Beerot, miya abiro ki pyeraŋwen wiye adek.
Nekemia 7:30 Jo Rama ki jo Geba, miya abicel ki pyeraryo wiye acel.
Nekemia 7:31 Jo Mikmac, miya acel ki pyeraryo wiye aryo.
Nekemia 7:32 Jo Betel ki jo Ai, miya acel ki pyeraryo wiye adek.
Nekemia 7:33 Jo Nebo mukene-ne, pyerabic wiye aryo.
Nekemia 7:34 Jo Elam mukene-ne, alip acel ki miya aryo ki pyerabic wiye aŋwen.
Nekemia 7:35 Likwayo pa Karim, miya adek ki pyeraryo.
Nekemia 7:36 Jo Jeriko, miya adek ki pyeraŋwen wiye abic.
Nekemia 7:37 Jo Lod, jo Kadid, ki jo Ono, miya abiro ki pyeraryo wiye acel.
Nekemia 7:38 Jo Cenaa, alip adek ki miya aboŋwen ki pyeradek.
Nekemia 7:39 Man aye wel ajwagi: likwayo pa Jedaya, ma i dog ot pa Yecwa, miya aboŋwen ki pyerabiro wiye adek.
Nekemia 7:40 Likwayo pa Imer, alip acel ki pyerabic wrye aiyo.
Nekemia 7:41 Likwayo pa Packur, alip acel ki miya aryo ki pyeraŋwen wiye abiro.
Nekemia 7:42 Likwayo pa Karim, alip acel ki apar wiye abiro.
Nekemia 7:43 Man aye wel Lulevi: likwayo pa Yecwa ki Kadmiel, ma i kin likwayo pa Kodeva, pyerabiro wiye aŋwen.
Nekemia 7:468 
Nekemia 7:44 Luwer ma gin likwayo pa Acap, miya acel ki pyeraŋwen wiye aboro.
Nekemia 7:45 Likwayo pa lugwok-doggola ma gin aye likwayo pa Calum, likwayo pa Ater, likwayo pa Talmon, likwayo pa Akub, likwayo pa Katita, likwayo pa Cobai, gin ducu onoŋo giromo miya acel ki pyeradek wiye aboro.
Nekemia 7:46 Magi gin aye lutic i ot pa Lubaŋa: likwayo pa Jika, likwayo pa Kacupa, likwayo pa Tabaot,
Nekemia 7:47 likwayo pa Keroc, likwayo pa Cia, likwayo pa Padon,
Nekemia 7:48 likwayo pa Lebana, likwayo pa Agaba, likwayo pa Camlai,
Nekemia 7:49 likwayo pa Kanan, likwayo pa Gidel, likwayo pa Gakar,
Nekemia 7:50 likwayo pa Reaya, likwayo pa Rejin, likwayo pa Nekoda,
Nekemia 7:51 likwayo pa Gajam, likwayo pa Uja, likwayo pa Pacea,
Nekemia 7:813 
Nekemia 7:52 likwayo pa Becai, likwayo pa Meunim, likwayo pa Nepucecim,
Nekemia 7:53 likwayo pa Bakbuk, likwayo pa Akupa, likwayo pa Arur,
Nekemia 7:54 likwayo pa Bajlit, likwayo pa Mekida, likwayo pa Arca,
Nekemia 7:55 likwayo pa Barkoc, likwayo pa Cicera, likwayo pa Tema,
Nekemia 7:56 likwayo pa Nejia, ki likwayo pa Katipa.
Nekemia 7:57 Likwayo pa lutic pa Solomon gin ene: likwayo pa Cotai, likwayo pa Coperet, likwayo pa Perida,
Nekemia 7:58 likwayo pa Jaala, likwayo pa Darkon, likwayo pa Gidel,
Nekemia 7:59 likwayo pa Cepatia, likwayo pa Katil, likwayo pa Poceret-kajebaim, ki likwayo pa Amon.
Nekemia 7:60 Jo ma gitiyo i ot pa Lubaŋa ki likwayo pa lutic pa Solomon, onoŋo welgi romo miya adek ki pyeraboŋwen wiye aryo.
Nekemia 7:61 Magi aye gin jo ma gubino ma gua ki i Tel-mela, Tel-karca, Kerub, Adon ki Imer, ento onoŋo pe gitwero nyuto dog odi pa kwarogi, ka ce onoŋo yam gin jo Icrael:
Nekemia 7:62 likwayo pa Delaya, likwayo pa Tobia, ki likwayo pa Nekoda, gin ducu miya abicel ki pyeraŋwen wiye aryo.
Nekemia 7:63 Dok jo magi gitye i kin likwayo pa ajwagi: likwayo pa Kobaya, likwayo pa Kakoj, likwayo pa Baŋilai ma yam onyomo dakone ki i kin anyira pa Baŋilai ma jo Gilead; yam gilwoŋo en ki nyiŋgi.
Nekemia 7:64 Gin gubedo ka yenyo nyiŋgi i kin lwak nyiŋ ma gicoyogi i buk me tekwaro, ento pe gunoŋo iye nyiŋgi, omiyo gikwanyogi woko ki i kin ajwagi calo jo ma komgi ki keni.
Nekemia 7:65 Laloyo otito botgi ni gin pe gunywak camo cam maleŋ makato, nio waŋ ma ajwaka binen ma bipenyo dog Rwot ki Urim ki Tumim.
Nekemia 7:66 Lwak ma gucokke ducu welgi romo alip pyeraŋwen wiye aryo ki miya adek ki pyerabicel,
Nekemia 7:67 ma pe gikwano iye lwak luticgi ki aŋecagi ma welgi romo alip abiro ki miya adek ki pyeradek wiye abiro. Onoŋo gitye bene ki luwer ma co ki ma mon miya aryo ki pyeraŋwen wiye abic.
Nekemia 7:68 Aguraguragi yam tye miya abiro ki pyeradek wiye abicel, ki kanagi maditone miya aryo ki pyeraŋwen wiye abic
Nekemia 7:69 kinagagi romo miya aŋwen ki pyeradek wiye abic, ki kanagi romo alip abicel ki miya abiro ki pyeraryo.
Nekemia 7:814 
Nekemia 7:70 I kare meno jo mogo ma i kin ludito wi kaka ma giloyo dog odi pa kwarogi gumiyo kony me lim pi gero ot pa Lubaŋa. Laloyo omiyo lim i ot kano lim ma romo darik me jabu alip acel, becen pyerabic, ki boŋŋi aruka pa ajwagi ma romo miya abic ki pyeradek.
Nekemia 7:71 Jo mogo ma i kin ludito wi kaka ma giloyo dog odi pa kwarogi bene gumiyo lim i ot kano lim pi tic, lim ma roino darik me jabu alip pyeraryo ki mina me ryal alip aryo ki miya aryo.
Nekemia 7:72 Jo mukene mudoŋŋe gumiyo lim ma romo darik me jabu alip pyeraryo, ki mina me ryal alip aryo, ki boŋŋi aruka pa ajwagi ma romo pyerabicel wiye abiro.
Nekemia 7:73 Ajwagi, Lulevi, ki lugwok-doggola, luwer, ki jo mogo mukene, lutic i ot pa Lubaŋa ki jo Icrael ducu gubedo i gaŋigi.
Nekemia 8:1 I kare ma dwe me abiro oromo, onoŋo jo Icrael doŋ gitye i gaŋigi. Ci lwak gucokke ki cwiny acel i dyekal ma i nyim Dogcel me Pii; ci gutito bot Ejira ma lapwony-cik pa Lubaŋa ni okel buk me cik pa Moses ma yam Lubaŋa omiyo bot jo Icrael.
Nekemia 8:2 Ci Ejira okelo buk me cik i nyim cokke, ma tye iye co ki mon ki jo ducu ma yam giromo winyone ki niaŋ iye maber, i nino dwe mukwoŋo me dwe me abiro.
Nekemia 8:3 Ejira ocako kwanone i nyimgi, kun ocuŋ okemo dyekal ma i nyim Dogcel me Pii- ni, ocako kwanone odiko nio wa dyeceŋ, kun kwano i nyim co ki mon ducu ki jo ma gitwero niaŋ lokke maber, kun dano ducu guciko itgi ka winyo lok ma i buk me cik.
Nekemia 8:4 Ejira ma lapwony-cik pa Lubaŋa ocuŋ i wi abam bao ma gitiyo pi kwano lok meno, Jo magi yam gucuŋ ka ŋete tuŋ lacuc, Matitia, Cema, Anaya, Uria, Ilkia, ki Maceya; ka dok jo magi gucuŋ ka ŋete tuŋ lacam, Pedaya, Micael, Malkija, Kacum, Kacbadana, Jekaria, ki Meculam.
Nekemia 8:5 I kare ma Ejira ocuŋ malo ka maleŋ i kabedo me kwano buk, lwak ducu guciko waŋgi i kome, Oyabo buk ci dano ducu gua malo gucuŋ.
Nekemia 8:6 Ejira okwoŋo ki pwoyo Rwot, Lubaŋa madit; ci lwak ducu gugamo ni, “Amen, Amen,” kun giriŋo ciŋgi malo; ka dok guryebbe piny, ci guworo Rwot ma gukulo wigi piny i ŋom.
Nekemia 8:7 Ka dok lwak gucuŋ i kabedogi, ci Lulevi magi: Yecwa, Bani, Cerebia, Jamin, Akub, Cebetai, Kodia, Maceya, Kelita, Ajaria, Jojabad, Kanan, ki Pelaya, gukonyo lwak me niaŋ te cik maber, kun onoŋo lwak gubedo i kabedogi mot.
Nekemia 8:8 Gukwano lok me cik nia ki i buk me cik, en aye buk me cik pa Lubaŋa, dok gugonyo te lokke matir bot lwak, wek guniaŋ lok ma gikwano.
Nekemia 8:815 
Nekemia 8:9 Ka lwak doŋ guwinyo lok ma gikwano ki i buk me cik, gucako koko cut. Ci Nekemia ma onoŋo en laloc, ki Ejira ma onoŋo ajwaka dok bene lapwony-cik pa Lubaŋa, kacel ki Lulevi ma gupwonyo lwak guwaco bot lwak ni, “Man aye nino maleŋ bot Rwot Lubaŋawa; pe wukum dok bene pe wukoki.”
Nekemia 8:10 Dok owaco botgi ni, “Doŋ wuwot, wucit wucam moo ki wumat koŋo vino maliŋo, wucwal cam mogo bot dano mo ma pe ki cam; pien tin aye nino maleŋ bot Rwotwa; pien yomcwiny pa Rwot en aye tek mewu.”
Nekemia 8:11 Lulevi gujuko dano guliŋ mot, kun giwacci “Wubed mot laliŋ, pien man aye nino maleŋ; pe wubed ki cwercwiny.”
Nekemia 8:12 Lwak guket gucito i gaŋigi ka cam ki ka mat, dok gucwalo cam mogo ma gitye kwede bot luwotgi mukene, pi bedo ki yomcwiny madwoŋ, pien guwinyo lok ma gikwano gitito botgi ci guniaŋ maber.
Nekemia 8:13 I kom nino me aryone ludito ma giloyo dog odi pa kwarogi ma i kin lwak ducu, kacel ki ajwagi ki Lulevi, gucito bot Ejira ma lapwony-cik pa Lubaŋa pi ŋiyo lok ducu ma tye i buk me cik.
Nekemia 8:14 Ci gunoŋo ka ma gicoyo i buk me cik ni Rwot yam ociko Moses ni jo Icrael myero gubed i bolo pi kwero nino madito me dwe me abirone,
Nekemia 8:15 dok myero guywek lokke wek gutit i gaŋigi ducu ki i Jerucalem, kun giwacci, “Wucit i wi godi ka kela jaŋ jeituni, ki jeituni ma i tim, ki yadi ma ŋwecgi kur, yat otit ki yadi ma potgi oluk wek wayub bolo mapol, kit ma gicoyo i buk me cik.”
Nekemia 8:16 Lwak ducu gucito ka kelo jami ma gitito pire-ni ci gutiyo bolo mapol me bedogi, kun dano acel acel timo mere, i wi odigi, i dyekalgi, ki i dyekal me ot pa Lubaŋa, ki i dyekal ma i Dogcel me Pii, ki i dyekal ma i dogcel ma gilwoŋo ni pa Epraim.
Nekemia 8:17 Ki cokke pa lwak ma con gudwogo ki i opii i rok mukene gutiyo bologi ci gubedo iye; cakke i kare pa Yocwa wod pa Nun nio kwede wa i nino meno jo Icrael pe gutiyo kit meno. Ci gubedo ki yomcwiny madit twatwal.
Nekemia 8:18 Dok nino ki nino gikwano lok ma tye i buk me cik pa Lubaŋa i kom nino mukwoŋo nio kwede wa i nino me agikkine. Gukwero nino me cokke maleŋ pi nino abiro; i kom nino me aborone ci gubedo ki cokke maleŋ, ma lubo cik kikome.
Nekemia 9:1 I dwe man ninone pyeraryo wiye aŋwen jo Icrael gucokke, kun giri kec ma guruko boŋo cola, ma gunywano wigi ki lobo ma nyuto cwercwinygi.
Nekemia 9:2 Jo Icrael gupokke woko kengi ki i kom lurok ducu, ka gucuŋ ka tuco balgi kacel ki bal pa kwarogi ma yam gutimo.
Nekemia 9:816 
Nekemia 9:3 Gucuŋ i kabedogi, kun gikwano botgi lok ma tye i buk me cik pa Rwot Lubaŋagi pi cawa adek; ka i ŋeye gutuco balgi ci guworo Rwot Lubaŋagi pi cawa adek mukene.
Nekemia 9:4 Lulevi magi gucuŋ i wi abam, Yecwa, Bani! Kadmiel, Cebania, Buni. Cerebia, Bani ki Kenani; gin ducu gudaŋŋe ki dwan maloŋo bot Rwot Lubaŋagi.
Nekemia 9:5 Dok gin Lulevi magi, Yecwa, Kadmiel, Bani, Kacabneya, Cerebia, Kodia, Cebania ki Petakia guwacci, “Wua malo wupak Rwot Lubaŋawu; wupake nakanaka. Wek dano acel acel opak nyiŋi me deyo makato ducu, ai Rwot, kadi bed pwoc ki pak pa dano pe rom ki ditti.” Lega me tuco bal
Nekemia 9:6 Ka doŋ gulego lega man ni, “In aye i Rwot, in keni; in ma iketo polo ma malo makato ducu, ki lwak lakalatwe ma tye i polo-gu ducu, dok iketo lobo ki nam ki jami ducu ma tye i igi; in aye imiyo kwo botgi ducu; ki mony me polo ducu giryebbe piny ka woro in.
Nekemia 9:7 In aye i Rwot, Lubaŋa ma yam iyero Abram ci ikwanyo en woko ki Or lobo pa Lukaldaya, ka icako miyo bote nyiŋ man Abraim.
Nekemia 9:8 Dok con inoŋo ni en ŋat ma lagen, ka doŋ iketo gicikke kwede pi miyo lobo pa jo Kanaan, lobo pa jo Kit, lobo pa jo Amor, lobo pa jo Periji, lobo pa jo Jebuc ki lobo pa jo Girgac, me bedo lobo ma likwaye gibibedo iye, In ico bo lok ma iciko, pien in Lubaŋa muporre.
Nekemia 9:9 “In yam ineno atwom ma kwarowa gubedo kwede i Ejipt, dok bene iwinyo kokogi ki i dog Nam Makwar,
Nekemia 9:10 in itiyo bene lanyut ki taŋo me aura i kom Parao ki luticce ducu, ki i kom jo ducu ma i lobone, pien in onoŋo iŋeyo kit ma gubedo kwede ka uno kwarowa; ma omiyo in ilimo iye yweka, macalo tye kwede nio wa onyoo.
Nekemia 9:11 In yam ipoko i dye nam pi lwakki, ka itelogi imiyo gukato ki iye i wi ŋom mutwo. Dok ibolo merok ma gulubo korgi woko i pii, imiyo gumwony ci gulwiny woko i kut matut, macalo gweŋ ma lwiny piny i i pii mager.
Nekemia 9:12 In yam itelo nyimgi i dyeceŋ ki pol mucuŋ macalo wir, ka dok itelo wigi i dyewor ki mac mucuŋ macalo wir me menyo botgi yo ka ma myero guwot gucit iye.
Nekemia 9:13 In ilor ibino piny i kom got Cinai, ci iloko ki lwakki ki kunnu ki i polo; ka imiyo botgi cik maber ki pwony ma myero gin gulubi kacel ki gin ma iciko ducu.
Nekemia 9:14 In ipwonyogi ni gugwok cabitti obed maleŋ, ka dok imiyogi cik kacel ki gin ma in iciko ni gugwoki, kun wok ki bot laticci Moses.
Nekemia 9:817 
Nekemia 9:15 I kare ma kec onekogi in ipitogi ki kwon mua ki i polo, ka dok imiyo gumato pii mua ki i kom pata got i kare ma orwo pii onekogi. Itito botgi bene ni gudony gucam lobo ma yam ikwoŋo pire ni ibimiyo botgi.
Nekemia 9:16 “Ento gin kacel ki kwarowa wigi obedo tek ci gubedo ki wakke, omiyo gukwero lubo cikki.
Nekemia 9:17 Gukwero lubone; dok wigi owil woko i kom taŋo mapol me aura ma ibedo ka tiyo i kingi; wigi obedo tek ci guyero dano mo acel me bedo laditgi wek otel wigi odwokgi cen i opii i Ejipt. Ento in Lubaŋa ma weko bal pa danoi in iber dok lakica, kiniga pe maki oyot, mar meri dwoŋ ma pe lokke, yam pe ibwotogi ata.
Nekemia 9:18 Kadi bed yam gucweyo cal wod twon dyaŋ ma giliyo aliya, kun giwacci, ‘Man aye Lubaŋawa mukwanyowa woko ki i Ejipt,’ gin ma gutiyo gutiyo me yeto in,
Nekemia 9:19 ento in pe ibwotogi ata Him pi kicani; ki pol mucuŋ macalo wir ma obedo ka telo wigi iyo-ni, onoŋo pe orwenyo woko ki botgi i dyeceŋ, kadi mac mucuŋ macalo wir ma obedo ka menyo botgi yo ma giwoto iye i dyewor bene pe orwenyo woko ki botgi.
Nekemia 9:20 In imiyo Cwiny meri maber me pwonyogi, dok pe iweko pitogi ki manna, imiyogi bene gumato pii me kweyo orwo.
Nekemia 9:21 In yam igwokogi maber i tim pi mwaka pyeraŋwen, kun imiyo botgi gin ducu ma gin mito, dok boŋŋigi yam pe guti guyec woko ducu, ki tyengi bene yam pe okwot.
Nekemia 9:22 In imiyo gulwenyo ci guloyo lwak rok mapol, ipoko botgi lobo ma cok ki wan apokki lobogi, kun gumayo lobo pa Cikon kabaka me Kecibon kacel ki lobo pa Og kabaka me Bacan.
Nekemia 9:23 In imiyo likwayogi gunya mapol gudoko macalo lwak lakalatwe ma i polo, in yam imiyogi lobo ma myero gubed iye, en lobo ma yam ikwoŋo pire ni ibimiyo bot kwarogi wek gucam obed megi.
Nekemia 9:24 Likwayogi gudonyo ci gumayo lobo pa jo Kanaan woko; dok in iloyo wegi lobo ma gibedo kunnu, ci i niyogi i ciŋgi gin kacel ki lukergi ki lwakgi ducu wek guti kwedgi gin ma gimito.
Nekemia 9:25 Lwakki yam gumako gaŋi cel gogo kacel ki lobo ma ceko cam, ka gukwanyo odi ki lonyo ducu ma tye iye, ki bur pii ma gituco odonyo i nom piny, ki potti me yadijeituni ki lwak yadi ducu ma nyako nyiggi, kacel ki potti olok ma ginyako nyiggi madwoŋ; ma yam gucamo guyeŋ kwede ka gucako cwe ma cwinygi obedo yom twatwal pi jami mapol mabeco ma imiyogi-ni.
Nekemia 9:26 “Ento lwakki gujemo dok gukwero lubo cikki; gubolo cikki odok yo tuŋ i ŋegi, kun gineko lunebini, ma gujukogi ni gulokke gudwog boti, ci pe guwinyo, gubedo ka yeti kare ducu.
Nekemia 9:818 
Nekemia 9:27 Pi meno omiyo iweko lukworgi oloyogi i lweny, dok gudiyogi matek; gukok boti i kare ma gitye i can ni ikonygi bene, ci in iwinyo kokogi ki i polo. Doŋ pi kicani madwoŋ omiyo icwalo botgi jo ma myero otel wigi, gin jo ma yam olarogi ki i ciŋ lumerokgi-ni.
Nekemia 9:28 Ento i kare ma kuc dok odwogo botgi, gin gucako timo bal dok aye i nyimi, oweko in dok imiyogi i ciŋ lumerokgi, guloyogi. Kadi bed kumeno i kare ma guŋut gulokke gudwogo gukok boti, ci iwinyo kokogi ki i polo pi tyen mapol ci ilarogi pi kicani madwoŋ.
Nekemia 9:29 In itito botgi ni gulokke gudwog cen boti dok gulub cikki. Ento gin gubedo ki wakke ci gukwero lubo cikki ducu, kadi bed nene atir ni mako cikki aye miyo dano bedo ki kwo, ento gin gutimo bal i kom gin ma in iciko. Gubedo ki tekwic gukwero lubo cikki.
Nekemia 9:30 Ibedo ka jukogi pi mwaka mapol, kun ijukogi ki Cwiny meri ma con otiyo i i lunebini; ento gin pe guwinyo. Omiyo iwekogi gubedo i te loc pa lwak me lobo me rok mukene.
Nekemia 9:31 Ento pi kicani madwoŋ omiyo pe ityekogi woko, dok bene pe ibwotogi ata; pien onoŋo in Lubaŋa ma i won kica madwoŋ, ma kica maki twatwal.
Nekemia 9:32 “Kombeddi, ai Lubaŋawa madit, ma won twero, dok in Lubaŋa ma gilworo, pien igwoko gicikkeni ki mar meri ma pe lokke, can mapek twatwal-li pe iwek obed gin matidi mo ki tuŋ boti, can meno opoto i komwa, ki i kom lukerwa, ki i kom rwodiwa, ki i kom ajwagiwa, ki i kom lunebiwa, ki i kom kwarowa, ki i kom lwakki ducu, nia wa i kare pa luker me Aciria nio kwede wa onyoo.
Nekemia 9:33 Ento in itimo gin ma tye atir pi pwodowa kit meno; in ibedo ka tic kwedwa ki ada, ento wan aye ma watyeko timo bal.
Nekemia 9:34 Lukerwa, rwodiwa, kacel ki ajwagiwa, ki kwarowa ducu yam pe gugwoko cikki, dok, pe gulubo gin ma iciko kadi wa jukki ducu ma onoŋo ijukogi kwede.
Nekemia 9:35 Luker guloyo lwakki pi gum madit ma imiyo botgi, i kare ma gubedo ka malac i ŋom maber ma ceko cam ma imiyo botgi, ento gin pe gulokke, pe guweko timgi marac wek guti gin ma imito.
Nekemia 9:36 Nen, kombeddi wan doŋ wadoko opii i lobo ma yam imiyowa ni wacam gin ma ocek i potone ki yomcwiny, kacel ki jami ducu mabeco ma noŋŋe iye.
Nekemia 9:37 Lonyo me lobo ducu wamiyo bot luker ma in iketogi me loyowa pi balwa; gin gitye ki tek me loyo komwa ki Umwa makwo ducu, kit ma gimito, omiyo wan kombeddi watye ki atwom madwoŋ.” Lwak guketo ciŋgi i cikke
Nekemia 9:38 Pi gin ducu ma doŋ otyeko timme, wan Lujudaya kombeddi waketo ciŋwa i cikke ma wacoyo acoya i buk, dok rwodiwa, Lulevi ki ajwagiwa ducu guketo ciŋgi i cikke man me mokone matwal.
Nekemia 9:819 
Nekemia 10:1 Ŋat mukwoŋo keto ciŋe obedo Nekemia wod pa Kakalia, ma en laloc me lobo, ka i ŋeye Jedekia bene oketo ciŋe.
Nekemia 10:2 Jo ma guketo ciŋgi bene obedo ajwagi magi: Ceraya, Ajaria, Jeremia,
Nekemia 10:3 Packur, Amaria, Malkija,
Nekemia 10:4 Katuc, Cebania, Maluk,
Nekemia 10:5 Karim, Meremot, Obadia,
Nekemia 10:6 Daniel, Gineton, Baruk,
Nekemia 10:7 Meculam, Abija, Mijamin,
Nekemia 10:8 Maajia, Bilgai, Cemaya.
Nekemia 10:9 Lulevi ma guketo ciŋgi obedo Yecwa wod pa Ajania, Binui ma i kin likwayo pa Kenadad, Kadmiel;
Nekemia 10:10 ki utmegigi, Cebania, Kodia, Kelita, Pelaya, Kanan,
Nekemia 10:11 Mika, Rekob, Kacabia,
Nekemia 10:12 Jakur, Cerebia, Cebania,
Nekemia 10:13 Kodia, Bani, Beninu.
Nekemia 10:14 Jo magi aye gubedo ludito ma loyo lwak: Paroc, Pakat-moab, Elam, Jatu, Bani,
Nekemia 10:15 Buni, Ajgad, Bebai,
Nekemia 10:16 Adoniya, Bigvai, Adin,
Nekemia 10:17 Ater, Kejekia, Ajur,
Nekemia 10:18 Kodia, Kacum, Bejai,
Nekemia 10:19 Karip, Anatot, Nebai,
Nekemia 10:20 Magpiac, Meculam, Kejir,
Nekemia 10:21 Mecejabel, Jadok, Jadua,
Nekemia 10:22 Pelatia, Kanan, Anaya,
Nekemia 10:23 Kocea, Anania, Kacub,
Nekemia 10:24 Kalokeci, Pilka, Cobek,
Nekemia 10:25 Rekum, Kacabna, Maaceya,
Nekemia 10:26 Akia, K anan, Anan,
Nekemia 10:27 Maluk, Karim, Baana.
Nekemia 10:820  Cikke
Nekemia 10:28 Wan jo Icrael, ajwagi, Lulevi, lugwok-doggola me ot pa Lubaŋa, luwer, ki lutic i ot pa Lubaŋa ki jo mukene ducu ma wapokke woko kenwa ki i kom jo ma gibedo i lobo meno, wek walub cik pa Lubaŋa, wan kacel ki monwa ki litinowa awobe ki anyira ducu ma doŋ gin dito ma giromo niaŋ lok,
Nekemia 10:29 kombeddi waribbe ki utmegiwa, ki luditowa kun wakwoŋo kwoŋ ma walamme kekenwa ni wek can opot i komwa ka ce pe wabilubo cik man, kun pe walubo cik pa Lubaŋa ma yam Moses latic pa Lubaŋa omiyo botwa. Wakwoŋo ni wabibedo kun watiyo gin ma Rwot ma en R wotwa yam ociko, ki dok ni wabigwoko cikke ducu ki gin ma en mito.
Nekemia 10:30 Wan pe wabimiyo lurok ma gibedo i lobowa ginyomo anyirawa, ki wan bene pe wabinyomo anyiragi bot awobewa.
Nekemia 10:31 Ka ce lurok ma gitye i lobo man gukelo jamigi mo nyo kai, nyo kit nyig cam mo me catone botwa i nino me cabit, nyo i nino mo maleŋ, ci wan pe wabiwilo jamigi. Dok pe wabipuro pur i mwaka me abirone, i kare meno bene wabiŋolo banya ducu ma myero gicul.
Nekemia 10:32 Wan waye me miyo dul me adek i cekel acel mwaka ki mwaka me konyo tic i ot pa Lubaŋawa.
Nekemia 10:33 Wabimiyo jami magi pi woro Lubaŋa; mugati me aketa i nyim Rwot, gityer me moko kwon pi nino ducu, ki gityer me gitum awaŋa me nino ducu, gityer maleŋ pi nino me cabit ducu, nino madito me por dwe, nino madito ma giciko ducu, jami maleŋ-gu ducu, ki gitum me bal pi kwanyo bal pa jo Icrael, ki jami ma mitte pi tic ducu ma gitiyo i ot pa Lubaŋa.
Nekemia 10:34 Wan lwak, kacel ki ajwagi, ki Lulevi, wabibolo kwir mwaka ki mwaka me moko kaka mene ma myero gukel yen i ot pa Lubaŋa me wano gitum awaŋa ma gityero bot Rwot Lubaŋawa, kit macalo cik mito, kun gilubo dog odi pa kwarogi, i kare ma giciko.
Nekemia 10:35 Wan waye me tero kai manyen ma wakayo, kacel ki nyig yadi ducu mukwoŋo cek, macalo gityer i ot pa Lubaŋa mwaka ki mwaka.
Nekemia 10:36 Dok bene ŋat acel acel i kinwa bitero latin laco ma en latin me kayone, miyo bot ajwagi gin lutic i ot pa Lubaŋa, me dyerone bot Lubaŋa, ki dok bene wabimiyo litino dyaŋiwa me kayo ma dyaŋiwa gunywalo ki litino kayo romi nyo dyegi ma romiwa nyo dyegiwa gunywalo, kit macalo cik mito.
Nekemia 10:37 Wabitero mo ko kwon me kai manyen mukwoŋo cek wamiyo bot ajwagi, kacel kijami me kony mewa ma wamiyo, ki gityer mukene ducu macalo me koŋo vino, moo nyig yat jeituni ki kit kwa nyig yadi ducu mapatpat, mwaka ki ki mwaka, kun waketo i kicika odi matino me ot pa Lubaŋa, Wabimiyo dul acel me apar me kwa cam mapatpat ma wapuro bot Lulevi ma gin lujog dul acel me apar ki bot lupur ma tye i gaŋiwa.
Nekemia 10:821 
Nekemia 10:38 Ajwagi ma gin likwayo pa Aron gubed kacel ki Lulevi i kare ma noŋo gigamo dul acel me apar. Lulevi myero gutyer dul acel me apar me jami ma gijogo i ot pa Lubaŋa, i kicika me odi matino, ki i odi me kano jami.
Nekemia 10:39 Jo Icrael kacel ki Lulevi myero gumi kai, koŋo vino, ki moo me nyig jeituni gukel i odi me kano jami, ka ma gigwoko iye jami ma gitiyo kwedgi i kabedo maleŋ, ka ma ajwagi gitye iye i dog tic, lugwok-doggola, ki dul pa luwer. Wan pe wabibwoto ot pa Lubaŋawa ata.
Nekemia 11:1 Lutel wi lwak onoŋo gibedo i Jerucalem, ki lwak mukene-gu gubolo kwir me yero ŋat acel i kom jo apar me cito ka bedo i gaŋ maleŋ me Jerucalem, ma kun noŋo jo mukene mudoŋŋe gibedo i gaŋi mukene.
Nekemia 11:2 Lwak gupwoyo jo ma gumine pigi kengi me bedo i Jerucalem.
Nekemia 11:3 Magi aye ludito me lobo Juda ma gubedo i Jerucalem. Ento i gaŋi mukene ducu ma i Juda dano acel acel con obedo i lobone ma i gaŋigi, jo Icrael, ajwagi, Lulevi, lutic i ot pa Lubaŋa, ki likwayo pa lutic pa Solomon.
Nekemia 11:4 Likwayo pa Juda ki likwayo pa Benjamin bene gubedo i Jerucalem. Magi aye likwayo pa Juda ma gubedo i Jerucalem: Ataya ma wod pa Ujia, ma wod pa Jekaria, ma wod pa Amaria, ma wod pa Cepatia, ma wod pa Makalalel, ma i kin likwayo pa Perej;
Nekemia 11:5 ki Maaceya wod pa Baruk, ma wod pa Kolkoje, ma wod pa Kajaya, ma wod pa Adaya, ma wod pa Joyarib, ma wod pa Jekaria, ma i kin likwayo pa Cela.
Nekemia 11:6 Likwayo pa Perej ducu ma gubedo i Jerucalem onoŋo giromo miya aŋwen ki pyerabicel wiye aboro ma gin twoni oteka.
Nekemia 11:7 Magi aye likwayo pa Benjamin: Calu wod pa Meculam, ma wod pa Joed, wod pa Pedaya, ma wod pa Kolaya, ma wod pa Maaceya, ma wod pa Itiel, ma wod pa Jecaya.
Nekemia 11:8 Jo ma gulubo en obedo Gabai, Calai, ki jo miya aboŋwen ki pyeraryo wiye aboro.
Nekemia 11:9 Joel wod pa Jikri obedo laditgi: ki Juda wod pa Kacenua obedo ladit me aryo ma loyo gaŋ.
Nekemia 11:10 Magi aye likwayo pa ajwagi: Jedaya wod pa Joyarib, Jakin,
Nekemia 11:11 Ceraya wod pa Ilkia ma wod pa Meculam ma wod pa Jadok, ma wod pa Merayot, ma wod pa Akitub, laloc me ot pa Lubaŋa,
Nekemia 11:822 
Nekemia 11:12 ki utmegigi ma gutiyo tic i kom ot, gin ducu miya aboro ki pyeraryo wiye aryo; ki Adaya wod pa Jerokam, ma wod pa Pelalia, ma wod pa Amji, ma wod pa Jekaria, ma wod pa Packur, ma wod pa Malkija,
Nekemia 11:13 ki utmegine, ma giloyo dog odi pa kwarogi, gin ducu giromo miya aryo ki pyeraŋwen wiye aryo; ki Amacai, ma wod pa Ajarel, ma wod pa Imer,
Nekemia 11:14 ki utmegigi, ma gin twoni oteka ma nene, gin ducu giromo miya acel ki pyeraryo wiye aboro. Jabdiel wod pa Kagedolim aye obedo laditgi.
Nekemia 11:15 Magi aye likwayo pa Lulevi: Cemaya wod pa Kacub, ma wod pa Ajrikam, ma wod pa Kacabia, ma wod pa Buni;
Nekemia 11:16 ki Cabetai, ki Jojabad, ma gin ludito i kin ludito pa Lulevi, ma gubedo ka loyo dano i dog tic ma yo tuŋ woko ma gitiyo i kom ot pa Lubaŋa;
Nekemia 11:17 ki Matania wod pa Mika, ma wod pa Jabdi, ma wod pa Acap, ma obedo latel ma cako lega me pwoc, ki Bakbukia, ma en dano me aryone i kin utmegine; ki Abda wod pa Camua, ma wod pa Galal, ma wod pa Jedutun.
Nekemia 11:18 Lulevi ducu ma gubedo i gaŋ maleŋ giromo miya aryo ki pyeraboro wiye aŋwen.
Nekemia 11:19 Lugwok-doggola me ot pa Lubaŋa obedo Akub, Talmon ki utmegigi ma yam gigwoko doggola; onoŋo giromo miya acel ki pyerabiro wiye aryo.
Nekemia 11:20 Jo Icrael mukene ma gudoŋ kacel ki Lulevi ki ajwagi gubedo i dul lobo ma yam gimiyo me bedo megi matwal i gaŋi mukene ma tye i Juda.
Nekemia 11:21 Ento lutic i ot pa Lubaŋa gubedo i kabedo ma tye i Jerucalem ma gilwoŋo ni Opel; kun ludito ma loyogi i dog tic gin aye Jika ki Gicpa.
Nekemia 11:22 Ladit ma obedo lanen ma onoŋo loyo Lulevi i dog tic i Jerucalem obedo Uji wod pa Bani, ma wod pa Kacabia, ma wod pa Matania, ma wod pa Mika, ma i kin likwayo pa Acap, ma gin yam luwer pi tic ma i ot pa Lubaŋa.
Nekemia 11:23 Kabaka onoŋo oketo cik ma t iko gin luwer kun tito botgi kit macalo kaka mapatpat myero guwer kwede wer i ot pa Lubaŋa, kun gileyo aleya nino ki nino.
Nekemia 11:24 Petakia wod pa Mecejabel, ma en ŋat acel i kin likwayo pa Jera ma i kaka pa Juda, yam obedo lami-tam pa kabaka i kom lok ducu ma mako lwak.
Nekemia 11:25 Jo mapol ma i kom lwak gubedo i gaŋi matino ma cok kipottigi. Jo Juda gubedo i gaŋ ma gilwoŋo ni Kiriat-arba ki i gaŋi matino ma i ŋete, ki i Dibon ki i gaŋi matino ma i ŋete, ki i Jekabjeel ki i gaŋi matino ma i ŋete.
Nekemia 11:26 Gin bene gubedo i gaŋi magi: Yecwa, Molada ki Bet-pelet,
Nekemia 11:27 Kajacual ma i Beer-ceba ki i gaŋi matino ma i ŋete,
Nekemia 11:28 Jiklag Mekona ki gaŋi matino ma i ŋete,
Nekemia 11:823 
Nekemia 11:29 En-rimmon, Jora, Jarmut,
Nekemia 11:30 Janoa, Adulam ki gaŋi matinoma i ŋetgi ducu, Lakic ki poto ma i ŋete, ki Ajeka ki gaŋi matino ma i ŋete. Gin gugony gubedo nia Beer-ceba nio kwede wa i no ta pa Kinom.
Nekemia 11:31 Jo Benjamin bene gubedo i Geba nio kwede yo tuŋ anyim, i Mikmac, Aija, Betel ki gaŋi matino ma i ŋete.
Nekemia 11:32 Anatot, Nob, Anania,
Nekemia 11:33 Kajor Rama, Gitaim,
Nekemia 11:34 Kadid, Jeboim, Nebalat,
Nekemia 11:35 Lod, ki Ono, nota pa lutic diro.
Nekemia 11:36 Dok dul jo pa Lulevi mukene ma i Juda giribogi woko i kom jo Benjamin.
Nekemia 12:1 Magi aye ajwagi pa Lubaŋa ki Lulevi ma yam gua ki i opii ma gudwogo kacel ki Jerubabel wod pa Cealtiel ki Yecwa: Ceraya, Jeremia; Ejira,
Nekemia 12:2 Amaria, Maluk, Katuc,
Nekemia 12:3 Cekania, Rekum, Meremot,
Nekemia 12:4 Iddo, Ginetoi, Abija,
Nekemia 12:5 Mijamin, Maadia, Bilga,
Nekemia 12:6 Cemaya, Joyarib, Jedaya,
Nekemia 12:7 Calu, Amok, Ilkia, Jedaya. Jo magi aye gubedo ludito pa ajwagi ki pa utmegigi i kare pa Yecwa.
Nekemia 12:8 Jo magi aye Lulevi: Yecwa, Binui, Kadmiel, Cerebia, Juda, ki Matania, ma en ki utmegine obedo ŋat acel ma loyo lok i kom wer me lega me pwoc ma giwero bot Lubaŋa.
Nekemia 12:9 Bakbukia, ki Uno ma utmegigi bene gicuŋ tuŋcel ma gikemme kwedgi i kare me lega.
Nekemia 12:10 Yecwa onywalo Joyakim, Joyakim onywalo Eliacib, Eliacib onywalo Joyada,
Nekemia 12:11 Joyada onywalo Yonacan; ki Yonacan onywalo Jadua. Ludito ma giloyo doggola pa ajwagi
Nekemia 12:12 I kare ma Joyakim obedo ajwaka madit, ajwagi magi aye onoŋo gin ludito ma loyo doggola pa kwarogi: i kaka pa Ceraya, Meraya, i kaka pa Jeremia, Anania;
Nekemia 12:824 
Nekemia 12:13 i kaka pa Ejira, Meculam, i kaka pa Amaria, Yekokanan;
Nekemia 12:14 i kaka pa Maluki, Yonacan; i kaka pa Cebania, Yucepu;
Nekemia 12:15 i kaka pa Karim, Adna; i kaka pa Merayot, Kelkai;
Nekemia 12:16 i kaka pa Iddo, Jekaria; i kaka pa Gineton, Meculam;
Nekemia 12:17 i kaka pa Abija, Jikri; i kaka pa Miniamin, i kaka pa Moadia, Peletai;
Nekemia 12:18 i kaka pa Bilga, Camua; i kaka pa Cemaya, Yekonatan;
Nekemia 12:19 i kaka pa Joyarib, Matenai; i kaka pa Jedaya, Uji;
Nekemia 12:20 i kaka pa Calai, Kalai; i kaka pa Amok, Eber;
Nekemia 12:21 i kaka pa Ilkia, Kacabia; i kaka pa Jedaya, Netanel. Ludito ma giloyo doggola pa Lulevi
Nekemia 12:22 Gicoyo nyiŋ ludito ma giloyo jo me doggola pa kwaro pa Lulevi woko ducu kikore, i kare me kwo pa Eliacib, Joyada, Yokanari, ki Jadua. Dok bene gicoyo nyiŋ ajwagi ducu nio wa i kare me loc pa kabaka Dario me Percia.
Nekemia 12:23 Likwayo pa Levi ma giloyo doggola pa, kwarogi gicoyo nyiŋgi woko i buk me Tekwaro nio wa i kare pa Yokanan wod pa Eliacib. Poko tic ma myero giti i ot pa Lubaŋa kikore
Nekemia 12:24 Lulevi onoŋo giribogi woko gubedo i dul mapatpat ma lulocgi i dog tic obedo Kacabia, Cerebia, ki Yecwa wod pa Kadmiel. Dul aryo gipako Lubaŋa ki wer lawaŋacel kun giloco wer aloca, ma gimiyo pwoc bot Lubaŋa, kun gilubo cik ma kabaka Daudi ma en dano pa Lubaŋa yam ociko.
Nekemia 12:25 Jo magi aye gubedo lugwok-doggola me ot: pa Lubaŋa, dok bene onoŋo gikuro ot kano jami ki i doggola me ot pa Lubaŋa: Matania, Bakbukia, Obadia, Meculam, Talmon, ki Akub.
Nekemia 12:26 Jo magi gubedo i kare pa Joyakim, wod pa Yecwa ma en wod pa Yekojadak, ki i kare pa Nekemia ma obedo laloc, ki i kare pa Ejira ma en obedo ajwaka dok bene obedo lapwony-cik pa Lubaŋa. Kwero cel me gaŋ ma giyubo
Nekemia 12:27 I kare me kwero cel me Jerucalem, gikelo Lulevi ducu ki i kabedo ducu ma yam gibedo iye, wek dano acel acel okwer nino man ki yomcwiny, ki wer me miyo pwoc, kacel ki wer ma gigoyo ki atego agoya-gu, ki naŋa ki opuk-gu.
Nekemia 12:28 Jo me doggola pa luwer gua ki i kabedo ducu murumo Jerucalem, ki i gaŋi ducu pa jo Netopa;
Nekemia 12:29 ki jo mukene gua ki i Bet-gilgal ki i lobo murumo Geba ki Ajimavet, ka ma onoŋo yam doŋ gugero iye pacogi murumo Jerucalem.
Nekemia 12:825 
Nekemia 12:30 Ajwagi kacel ki Lulevi gulonnye kekengi; ka dok gulonyo lwak ki dogcel ducu ki cel me gaŋ bene.
Nekemia 12:31 An akelo rwodi me Juda aketo gucuŋ malo i wi cel me gaŋ, ka acako ketogi i dul madito aryo guwoto gurumo gaŋ, kun giwero wer me miyo pwoc bot Lubaŋa. Jo ma i buca acel guwoto ki i wi cel me gaŋ nio kwede wa i dogcel ma cito wi odur;
Nekemia 12:32 ki Kocaya owoto kun lubo ŋegi, ka dok nucu pa rwodi me Juda gulube.
Nekemia 12:33 Ajwagi magi ma gubedo ka kuto tum aye dok gulubo: Ajaria, Ejira, Meculam,
Nekemia 12:34 Juda, Benjamin, Cemaya, ki Jeremia.
Nekemia 12:35 Ka dok ajwagi ma gubino gulubogi ma gubedo ka kuto tum obedo Jekaria wod pa Yonacan, ma wod pa Cemaya, ma wod pa Matania, ma wod pa Mikaya, ma wod pa Jakur, ma wod pa Acap,
Nekemia 12:36 kacel ki jo magi ma gin jo me kaka ne ma gulube: Cemaya, Ajarel, Milalai, Gilalai, Maai, Netanel, Juda ki Kanani; gubino ma gumako jami me wer pa Daudi ma en dano pa Lubaŋa. Ejira ma en lapwony-cik pa Lubaŋa owoto mere anyim obedo ka telo wigi.
Nekemia 12:37 Ka guo i Dogcel me Waŋ It guwoto atir guito i kom rwom ma cito i gaŋ kai pa Daudi, ci gukato ot kai pa Daudi woko guwok ki malo, ka gudok cen i kom cel ma cok ki Dogcel me Pii ma tye yo tuŋ wokceŋ me Jerucalem.
Nekemia 12:38 Jo ma i dul mu kene ma gubedo ka miyo pwoc bot Lubaŋa guwoto gudok yo tuŋ lacam, ka doŋ an, kacel ki nucu pa lwak wacako lubogi. Wawoto ki i wi cel ma malo i nyim Lubele me Keno, wao kwede i kom cel malac,
Nekemia 12:39 ki kunnu wawoto wakato ki i wi dogcel pa Epraim wawok ki i dog gaŋ macon, ka wao kwede i Dogcel me Rec, ka wawok ki i ŋet Lubele ma gilwoŋo Kananel ki i ŋet Lubele ma gilwoŋo Miya, ka wacito wao kwede wa i Dogcel me Romo; ka doŋ wabino wagiko wotwa cok ki dogcel pa lukurpiny.
Nekemia 12:40 Kit meno lwak ducu ma gitye i dul aryo-ni ma gubedo ka miyo pwoc bot Lubaŋa guo i kabedo ka ma ot pa Lubaŋa tye iye, an kacel ki nucu ludito pa lwak onoŋo watye kacel.
Nekemia 12:41 Ajwagi magi onoŋo gitye i dul ma mera: Eliakim, Maaceya, Miniamin, Mikaya, Elioenai, Jekaria ki Anania, ma gumako tum;
Nekemia 12:42 ki Maaceya, Cemaya, Eleajar, Uji, Yekokanan, Malkija, Elam ki Ejer, Luwer guwero wer ki dwangi maloŋo adada ma Jejrakia aye obedo ka telogi ki wer.
Nekemia 12:43 I nino meno gityero gitum mapol, dok lwak bene gubedo ki yomcwiny madwoŋ, pien Lubaŋa omiyo cwinygi obedo yom twatwal. Mon kacel ki litino bene cwinygi obedo yom matek i kare meno me kwero cel me gaŋ. Mumiyo woo me yomcwiny ma jo gubedo ka daŋŋe kwede i Jerucalem owinnye wa i kabedo ma tye ka mabor.
Nekemia 12:826  Jami ma gimiyo pi ajwagi ki Lulevi
Nekemia 12:44 I kom nino meno giyero jo ma giloyo kicika odi me kano jami, ka ma gigwoko iye jami ma gimiyo me kony pi ot pa Lubaŋa, kal manyen ki nyig yat mukwoŋo cek i mwaka acel acel, kacel ki dul acel me apar, me keto i igi jami ducu kit macalo cik mito pi konyo ajwagi ki Lulevi, kun lubo kit wei potti ma i gaŋi matino. Jo Juda cwinygi obedo yom twatwal i kom ajwagi ki Lulevi ma gubedo ka tic.
Nekemia 12:45 Gin gutiyo gin ma Lubaŋagi ocikogi, dok bene gutiyo tic me lonyo dano, kit macalo yam luwer ki lugwok-doggola gutimo, kit macalo con Daudi ki wode Solomon guciko.
Nekemia 12:46 I kare pa Daudi ki Acap ma onoŋo ladit me wer, luwer onoŋo giwero wer me pak ki me miyo pwoc bot Lubaŋa.
Nekemia 12:47 I kare pa Jerubabel ki i kare pa Nekemia jo Icrael ducu gubedo ka miyo jami macalo mot nino ducu pi konyo luwer me ot pa Lubaŋa, ki pi lugwok ot pa Lubaŋa. Lwak gumiyo gityer maleŋ bot Lulevi, ki Lulevi Pene gumiyo dul ma mitte bot ajwagi ma gin likwayo pa Aron.
Nekemia 13:1 I kare meno gikwano cik pa Moses bot lwak wek guwiny; ci gunoŋo i dul mo ka ma gicoyo ni pe giye dano mo ma en jo Ammon kadi ki jo Moab mo me donyo i cokke pa lwak ma gin jo pa Lubaŋa.
Nekemia 13:2 Lok man gicoyo pien onoŋo jo Ammon ki jo Moab yam gukwero miyo cam ki pii bot jo Icrael i kare ma gia woko ki i Ejipt. Gin guwilo Balaam me ceno jo Icrael, ento Lubaŋawa oloko cenowaŋi odoko gum botwa.
Nekemia 13:3 I kare ma jo Icrael doŋ guwinyo gikwano cik, ci gucako poko jo ma gin likwayo pa lurok woko ducu ki i kom jo Icrael.
Nekemia 13:4 I kare ma lok man peya otimme, onoŋo ajwaka Eliacib ma yam giketo en me loyo kicika ma i ot pa Lubaŋa, omako larem gin ki Tobia.
Nekemia 13:5 En oyu bo kicika acel malac pi Tobia, ma yam onoŋo obedo me gwoko jami macalo gityer me moko kwon ki odok luban ma gityero, jami ma gitiyo kwedgi i ot pa Lubaŋa, ki dul acel me apar me kal, koŋo vino ki moo ma yam gimiyo bot Lulevi ki luwer ki lugwok-doggola pi lubo cik, kacel ki jami me mot pi konyo ajwagi.
Nekemia 13:6 I kare ma lokke timme onoŋo an ape i Jerucalem, pien i mwaka me pyeradek wiye aryo me loc pa Aritakcec kabaka me Babilon onoŋo acito ka tito lok man bot kabaka. I kare mo alego kabaka ni adok cen,
Nekemia 13:7 ci en oye omiyo adok cen i Jerucalem, ci cut anoŋo ni Eliacib otimo bal me ye ni Tobia obed i kicika acel i dyekal ma i ot pa Lubaŋa.
Nekemia 13:827 
Nekemia 13:8 Kiniga omaka matek, ci abolo jami pa Tobia me ot woko ducu ki i kicika meno.
Nekemia 13:9 Dok amiyo cik cut me lonyo kicika ducu; ka doŋ acako dwoko iye jami ma gitiyo kwedgi i ot pa Lubaŋa, kacel ki gityer me moko kwon ki odok luban.
Nekemia 13:10 Dok bene anoŋo ni Lulevi kacel ki luwer ma gubedo ka tic gua woko ki i Jerucalem gudok cen i pottigi, pien lwak pe gumiyo dul ma giciko me amiya ki Lulevi.
Nekemia 13:11 Ci an acako da i kom ludito ma giloyo lwak kun awacci, “Piŋo wuweko gibwoto ot pa Lubaŋa?” Acako coko Lulevi kacel ki luwer adwokogi cen i ot pa Lubaŋa ci aketogi i dog ticgi i kabedogi.
Nekemia 13:12 Jo Juda ducu gukelo dul acel me apar me kai, kono yino ki moo i kicika odi me kano jami.
Nekemia 13:13 Aketo jo magi me loyo tic i kom kicika odi me kano jami: Celemia ma en ajwaka, Jadok ma lapwony-cik ki Pedaya ma en Lalevi. Dok aketo Kanan wod pa Jakur, ma wod pa Matania, me bedo lakonygi, pien onoŋo dano ducu giŋeyo ni gin jo ma lugen; ticgi obedo me poko jami bot utmegigi.
Nekemia 13:14 Ai Lubaŋana, po pira i kom lok man, pe ijwa ticca mabeco ma doŋ atyeko tiyone me yubo ot pa Rwot Lubaŋana ki pi ticce woko.
Nekemia 13:15 I kare meno abedo ka neno jo mapol ma i Juda gubedo ka biyo kono yino i bur ka ma gibiyo iye i nino me cabit, kun jo mukene guyweko nyig kai, kono yino, nyig olok, nyig oduro ki kit kwa yec ducu mapatpat gutweyo i wi kana gutero i Jerucalem, i nino me cabit. Ci an ajukogi bene ni pe gucat cam i nino meno.
Nekemia 13:16 Jo mogo ma gua ki i lobo ma orumo lobo Turo onoŋo bene yam gibedo i Jerucalem, ci gukelo rec ki kwa jami ducu me acata, ci gucato bot jo Juda ki i Jerucalem i nino me cabit.
Nekemia 13:17 Omiyo akeco matek i kom ludito me Juda kun awaco botgi ni, “Man kit gin marac aŋo ma wutye ka tiyone-ni, ma wupyedo kwede cen cabit-ti?
Nekemia 13:18 Lubaŋawa mo no pe okelo can man i komwa ki i kom gaŋ man ni pien kwarowa bene yam gutiyo kit meno? Wun dok wutye ka medo akemo pa Lubaŋa ni obin i kom jo Icrael pi pyedo cen cabit.”
Nekemia 13:19 Amiyo cik ni i acakki cabit ducu, tekke piny doŋ mito yuto, dogcel ducu myero gilor woko, ma pe dok myero giyabgi nio wan ma nino me cabit oka to, Aketo jona mogo ka kuro dog gaŋi me neno ni yec mo pe gikelogi i gaŋ i cen cabit.
Nekemia 13:20 Lucat-wil ki lucat jami ducu ma kitgi patpat ma gukelo jamigi gubuto i ne gaŋ me Jerucalem, kicel nyo kiryo.
Nekemia 13:21 Ento ajukogi kun apenyogi ni, “Piŋo wun wubuto woko i ne gaŋ i nyim cel? Ka dok wumedde ka timo kit meno ci abilweny kwedwu ki tek.” Nia i kare meno pe dok gudwogo cen i cen cabit.
Nekemia 13:828 
Nekemia 13:22 Amiyo cik bot Lulevi ni myero gulonnye kekengi ci gucit ka kuro dogcel ducu, me neno ni gigwoko nino me cabit obedo maleŋ. Ai Lubaŋana, po pira, ki pi lok man bene, dok ilar kwona pi dit me mar meri ma pe lokke.
Nekemia 13:23 I kare-nu bene aneno co mapol ma gin Lujudaya gunyomo anyira Acidod, Ammon ki Moab, gudoko mongi.
Nekemia 13:24 Omiyo nucu pa litinogi gubedo ka loko leb pa jo Acidod, ki leb oa jo mukene ma doŋ pe gitwero loko, Leb Ibru ma en leb pa jo Juda.
Nekemia 13:25 Akeco i komgi omiyo acenogi woko kun apwodo jo mogo ki i kingi, dok aputo yer wigi woko; amiyo gukwoŋo kwoŋ i nyiŋ Lubaŋa, kun awacci, “Wun pe wubimiyo anyirawu bot awobegi ni gunyom, dok gin bene pe gukwany anyirawu me anyoma pi awobegi kadi wun pe myero wunyomme kwedgi.
Nekemia 13:26 Solomon yam pe otimo bal pi lok pa mon ma gin anyira rok? I kin rok mapol onoŋo pe tye kabaka mo macalo Solomon pien Lubaŋa omaro Solomon makato omiyo Lubaŋa oketo en obedo kabaka ma loyo Icrael; ento kadi bed kumeno mon ma gin anyira rok mukene gumiyo en opoŋo i bal.
Nekemia 13:27 Wun bene wumito wan walub lanen me gin marac ma wun wutimo, wek pe walub cik pa Lubaŋawa, pi nyomo anyira pa lurok me bedo monwa?”
Nekemia 13:28 Dok dano mo acel i kom likwayo pa Yekoyada, wod pa Eliacib ajwaka madit, onoŋo onyomo nya pa Canbalat ma jo Bet-koron, ci aryemo en woko ki bota.
Nekemia 13:29 Ai Lubaŋana, in ipo pigi, pien doŋ gubalo nyiŋgi woko me bedo ajwagi, dok bene gubalo gicikke ma iketo i kin in ki ajwagi kacel ki Lulevi.
Nekemia 13:30 An doŋ alonyo jo Icrael woko kit meno i kom gin ducu ma obedo pa lurok, ka acako moko tic pa ajwagi ki Lulevi, kun dano acel acel ŋeyo dog ticce ma myero eti.
Nekemia 13:31 Ka dok ayubo kit ma myero gikel iye yen me gityer i kare ma mitte kikome, kacel ki gityer me cam me wi mwaka ma okwoŋo cek. Ai Lubaŋana, doŋ ipo pira, itima maber.
Nekemia 13:829  Esta
Esta 1:1 Man lok mutimme i kare pa Akacwero ma yam loyo piny nia ki i India nio kwede wa i lobo Etiopia, kun loyo dul lobo mapat-pat ma romo miya acel ki pyeraryo wiye abiro kulu.
Esta 1:2 I kare meno kabaka Akacwero obedo i wi kom kerre i gaŋ kalle i Cuca.
Esta 1:3 I mwaka me adek me locce en ocako tedo karama pi rwodine ki ludito wi ticce ducu; ludito wi mony me Percia ki me Media gubino iye, kacel ki ludito me awora ki lulo dullobo mapatpat ducu.
Esta 1:4 En obedo ka nyuto botgi lonyo ki deyo ma tye i te kerre ki dit me locce, ki woro ma lwak omiye, pi lwak nino mapol, nino miya acel ki pyeraboro kulu.
Esta 1:5 Ka kare meno ducu doŋ otum, kabaka ocako tedo karama pi jo ducu ma gibedo i gaŋ madit me Cuca, jo madoŋo ki matino. Obedo kwedgi pi nino abiro i dyekal ki i poto me ka nam ma tye i ŋet ot mere.
Esta 1:6 Dyekalle gidero ki cuka boŋo pamba matarre ki boŋo ma bulu ma gitweyo ki tol uci camanini ki tol ma lamar lamar ma girwako i agit me ryal ma i kom wir ma gitiyo ki got mapwot me wel. Gi-bedo onoŋo tye ma gitiyo ki jabu ki ryal. Ka ma gicibogi iye onoŋo gipeto iye godi ma gidero ki kidi matino makwar ki matar, ki gin mukene ma ryeny ki ki di matino me wel.
Esta 1:7 Gikelo ginamata i kikopo mejabu ma kitgi patpat; kabaka onoŋo omiyo gionyo koŋo vino mabup twatwal muporo lonyone.
Esta 1:8 Koŋo vino bene gimato ma lubo cik, kun pe gidiyo dano mo tektek; pien onoŋo kabaka omiyo cik bot ludito tic ducu ma i gaŋ kalle ni dano acel acel omat kit ma cwinye mito.
Esta 1:9 Vasti ma en aye daker otedo karama bene pi mon, obedo kwedgi i gaŋ kal pa kabaka Akacwero.
Esta 1:10 I nino me abiro me karama meno, ma cwiny kabaka doŋ odoko yom ki mat, en ociko Meuman, Bijita, Karbona Bigita, Abagita, Jetar ki Karkac, ma gin aye ludito kal abiro ma gikologi ma gitiyo bot kabaka Akacwero,
Esta 1:11 ni myero gukel Vasti ma daker mere i nyime, kun girwako lalukanane me ker i wiye, wek onyute bot lwak jo ma rokgi patpat ki bot rwodi wek gunen kit ma dakone ber kwede, pien mwonya mada me anena.
Esta 1:12 Ento Vasti okwero lubo cik pa kabaka ma onoŋo ooro ludito kalle bote-ni, ci pe obino. Pienno omiyo kiniga omako kabaka mada, cwinye owaŋ matek.
Esta 1:830 
Esta 1:13 Ci kabaka ocako lok ki luryeko ma giŋeyo lok me kare mapatpat, pien meno obedo kit pa kabaka; kare ducu en penyo lok bot jo ma giŋeyo cik ki kit me ŋolo kop.
Esta 1:14 Jo ma cok kwede gin aye Karcena, Cetar, Adimata, Tarcic, Merec, Marcena ki Memukan, ma gin rwodi pa jo Percia ki Media ma gitye ki twero me bino bot kabaka i kare mo keken, ludito ma gikwoŋo nyim jo mukene ducu ma i kerre pi ditogi.
Esta 1:15 Openyogi ni, “I te cik myero gitim gin aŋo i kom daker Vasti, pien pe olubo cik pa kabaka Akacwero ma onoŋo ooro ludito kalle bote pi lwoŋe?”
Esta 1:16 Ci Memukan odok iye i nyim kabaka ki rwodi ni, “Daker Vasti pe otimo bal bot kabaka keken, ento bot rwodi ducu me rok ducu ma i dul lobo ducu ma kabaka Akacwero loyo-ni;
Esta 1:17 pien tim man ma daker otimo-ni lokke biŋene bot mon ducu, miyo gibicayo coggi ki i waŋgi atyer kun giwacci, ‘Kabaka Akacwero owacci gikel daker bote, ento dako okwero bino woko.’
Esta 1:18 Wa tin kikome mon madito pa jo Percia ki Media ma gutyeko winyo tim pa daker gibitito pire bot rwodi ma i te locpa kabaka, ci meno binyayo cac ki kiniga madwoŋ mada.
Esta 1:19 Ka ce ineno ni ber, wek gicwal cik ma iketo pi ditti in kabaka, dok wek gico i kin cik pa jo Percia ki jo Media ma pe doŋ gitwero lokoneni, daker Vasti doŋ pe myero oo i nyim kabaka Akacwero. Dok wek kabaka omi ditte me bedo daker bot dako mukene ma dok ber kato en woko.
Esta 1:20 Ka cik ma kabaka biketo-ni gibitito pire romo lobo ducu ma i te kerre, kit macalo ditte tye kwedeni, ci bimiyo mon ducu woro coggi, jo me rwom ma malo ki me rwom ma piny.”
Esta 1:21 Lok meno oyomo cwiny kabaka ki rwodi, ci kabaka otiyo kit macalo Memukan owaco.
Esta 1:22 Ocwalo waraga i kabedo ducu ma en loyo, kun onoŋo gicoyo bot jo me dul lobo acel acel ki kit nukuta ma jo kunnu giŋeyo, ki i leb mapatpat ma oporo rok mapatpat ducu. Ocoyo ni laco acel acel myero obed rwot i ode, dok ni olok lok kun lubo leb pa lutugi.
Esta 2:1 Lacen ki i ŋe lok man, i kare ma kiniga pa kabaka Akacwero doŋ opye, en ocako po pi Vasti ki gin ma ceŋ otimo, ki gin ma giciko i kome.
Esta 2:2 Ci lutic pa kabaka ma gitiyo bote guwacci, “Myero giyeny anyira pi kabaka, anyira ma mwonya ma pud gudoŋo adoŋa.
Esta 2:831 
Esta 2:3 Wek kabaka oyer ludito oketgi i dul lobo acel acel ma en loyo, gucok anyira magi ducu i ot pa mon i gaŋ kalle Cuca, gibed i te Loc pa Egai ladit kai ma gwoko mon pa kabaka. Myero gipok botgi moo ma ŋwece kur me wirregi,
Esta 2:4 ci wek nyako mo ma oye waŋ kabaka odok daker ma ka Vasti.” Lok man oyomo cwiny kabaka, ci otimo kumeno.
Esta 2:5 Onoŋo tye Lajudaya mo ma bedo i gaŋ madit me Cuca ma nyiŋe Mordekai. Wonne obedo Jair, wod pa Cimei ma wod pa Kic me kaka pa jo Benjamin.
Esta 2:6 I kare ma Nebukadnejar kabaka me Babilon otero Yekonia kabaka me Juda i opii, kun otere i kin lwak jo mukene ma okwanyogi ki i Jerucalem onoŋo Mordekai obedo i kin jo ma gitero.
Esta 2:7 En onoŋo opito Adaca, ma en aye Esta, nya omin wonne, pien onoŋo pe tye ki wonne kadi minne. Nyako-ni onoŋo ber dok mwonya mada; i kare ma wonne ki minne guto woko Mordekai oloko en odoko macalo nyare.
Esta 2:8 Doŋ i kare ma kabaka oketo cikke lokke oywek, ma doŋ gicoko anyira mapol i gaŋ madit me Cuca, giketogi i cin Egai ma lagwok mon pi kabaka, Esta bene gitero i gaŋ kai kunnu, gikete i cin Egai.
Esta 2:9 Ci nyako-ni oyomo cwinye twatwal, cwinye opwoye mada, omiyo en omine moo wirre mapatpat oyotoyot, kacel ki cam muromo pi en, dok oyero aŋeca abiro ki i gaŋ kal pa kabaka pi konyo en, ci omiyo en ki aŋecane kabedo maber makato i gaŋ pa mon pa kabaka.
Esta 2:10 Esta pe onyuto rokke, kadi ki wat mere, pien Mordekai ociko en ni pe onyuti.
Esta 2:11 Doŋ nino ducu Mordekai woto i ŋe cel me gaŋ pa mon wek ene kit ma Esta tye kwede ki gin ma timme ikome.
Esta 2:12 Kare ma giciko pi gwoko mon pi yubo bergi oromo mwaka acel kulu; pi dwe abicel giwirre ki moo murra, dok pi dwe abicel mukene gitiyo ki moo mapatpat ma ŋwecgi kur ki moo ma mon wirre kwede. Ka lacen gitero nyako acel acel bot kabaka Akacwero ka karene oromo.
Esta 2:13 Ka kare pa nyako mo oromo me cito ka nenne ki kabaka, giye en tero kit jami ducu ma iye mito ma en a kwede ki ka ma gigwoko iye mon cito kwede i gaŋ kai pa kabaka.
Esta 2:14 En ci to otyeno ci dwogo cen odiko cito i kabedo me aryo ma gigwoko iye mon, ma lagwok mon ma kakany nyiŋe Ca-acgaj. En dano ma gikolo ma gwoko mon aŋeca pa kabaka. Ka nyako doŋ odwogo pe dok dok cen bot kabaka, kono nyo ka kabaka doŋ mito en ce olwoŋo en ki nyiŋe.
Esta 2:15 Ka nino pa Esta nya pa Abikail omin won Mordekai, ma Mordekai oloko en odoko nyare, oromo me cito ka neno kabaka en pe ocokke ki gin mo openyo mere
Esta 2:832  ladit Egai ma gikolo ma en aye lagwok mon pa kabaka, ci olubo tamme. Dano ducu ma guneno Esta gupwoye mada.
Esta 2:16 I kare ma gitero Esta bot kabaka Akacwero i gaŋ kai kerre i dwe me apar, ma en aye dwe me Tebet , i mwaka me abiro me loc pa kabaka,
Esta 2:17 kabaka ocako maro Esta makato mon mukene-gu ducu. Esta onoŋo kica ki gum madit mada ki bote, makato anyira mukene ducu. Ci doŋ kabaka otugi kwanyo lalukana oruko i wiye, oketo en me bedo daker ka-ka Vasti.
Esta 2:18 Ci kabaka otedo karama madit mada ki rwodine ki ludito wi ticce ducu; man obedo karama me woro Esta, Omiyo bene yweyo i dul lobo ducu ma en loyo, dok opoko mot kit macalo lonyo me kerre tye kwede. Mordekai onyuto lok ma gipiro pi neko kabaka
Esta 2:19 I kare ma gicoko anyira kacel tyen me aryone, gimiyo bot Mordekai dit i te loc pa kabaka.
Esta 2:20 Esta onoŋo pe otito kit watte nyo rokke, kit ma Mordekai onoŋo ocike kwede; pien Esta onoŋo winyo Mordekai kit ma yam opite kwede.
Esta 2:21 I nino mo onoŋo Mordekai obedo i dog tic pa kabaka, Bigitan ki Terec, jo aryo ma gikologi ma gigwoko doggola pa kabaka gubedo ki kiniga, ci guyenyo yo me neko kabaka Akacwero woko.
Esta 2:22 Lok man Mordekai oŋeyo woko ci otito woko ki Esta daker, ci Esta otito ki kabaka kun waco ni Mordekai aye otitte.
Esta 2:23 Ka giyenyo tyen lok man ginoŋo ni ada, ci jo aryonu ducu giyutogi woko i yat me deyo dano. Lok man gicoyo i buk me Lok Mutimme i nyim kabaka.
Esta 3:1 Lacen ki i ŋe meno kabaka Akacwero omiyo dit ki Aman ma jo Agag, wod pa Amedata, omedo rwomme omiye tic me loyo rwodi ducu ma i te locce.
Esta 3:2 Doŋ lutic pa kabaka ma gitiyo tic i te locce gikulle piny giworo Aman, pien kabaka onoŋo ociko kumeno. Ento Mordekai pe okulle piny pi wore.
Esta 3:3 Ci lutic ma gitiyo i te loc pa kabaka gupenyo Mordekai ni, “Piŋo ituro cik pa kabaka?”
Esta 3:4 Gubedo ka lok bote nino ki nino ento en pe owinyo, mumiyo gucako tito bot Aman me neno ka en twero ye ni Mordekai otim kumeno, pien Mordekai onoŋo otito botgi ni en Lajudaya.
Esta 3:5 Ka Aman oneno ni Mordekai pe kulle piny pi wore, kiniga ocako make mada.
Esta 3:833 
Esta 3:6 Ento pe omito ni enek Mordekai kene; macalo doŋ oniaŋ ni Mordekai Lajudaya, omito ni enoŋ yo me neko Lujudaya ducu ma i te loc pa kabaka Akacwero.
Esta 3:7 I dwe mukwoŋo, ma en aye dwe me Nican, i mwaka me apar wiye aryo me loc pa kabaka Akacwero, gicako bolo kwir ma gilwoŋo ni Pur i nyim Aman nino ki nino, Gibedo ka bolone dwe ki dwe, nio ka ogik i kom dwe me apar wiye aryo, ma en aye dwe me Adar.
Esta 3:8 Ci Aman ocako tito bot kabaka Akacwero ni, “Tye rok mo ma guket woko ata i kin rok mu kene mapatpat ma i dul lobo ducu ma i te kerri. Cikgi pat ki cik pa rok mukene ducu, dok pe gigwoko cikki, in kabaka; doŋ kony mo pe boti me weko ni jo meno gubedi.
Esta 3:9 Ka kabaka oye, myero oket cik me tyekogi woko, ci abiculo talanta alip apar me ryal bot jo ma giloyo tic pa kabaka, wek guket i ot kano lim pa kabaka.”
Esta 3:10 Ci kabaka owoto agit ki i ciŋe, omiyo bot Aman ma jo Agag, wod pa Amedata, lamerok pa Lujudaya.
Esta 3:11 Ci kabaka owaco bot Aman ni, “Lim ducu gibimini, ki rok meno bene, wek iti kwedgi kit ma ii mito.”
Esta 3:12 Gicako lwoŋo lukaran pa kabaka i nino dwe apar wiye adek me dwe mukwoŋo, ci gucako coyo cik kitmacalo Aman ociko ducu bot luloyo madoŋo pa kabaka, ki bot lulo dul lobo mapatpat ducu, ki bot rwodi ma loyo rok mapatpat ducu, kun onoŋo gicoyo bot jo me dul lobo acel acel ki kit nukuta ma jo kunnu giŋeyo, ki i leb mapatpat ma oporo rok mapatpat ducu. Gicoyo i nyiŋ kabaka Akacwero, ci gimwono kun gidiyo agit pa kabaka i kom odok.
Esta 3:13 Gimiyo luter-waraga guriŋo ki waraga i dul lobo ducu ma i te loc pa kabaka ni myero ginek, gityek dok gijwer Lujudaya wo ko ducu, jo matino ki madoŋo, mon wa litino, i nino acel keken, i nino dwe apar wiye adek me dwe me apar wiye aryo, ma en aye dwe me Adar, ci giyak jamigi woko bene.
Esta 3:14 Gipoko kopi me waraga meno i dul lobo acel acel me yeko lok man doŋ obed macalo cik, wek rok ducu gubed ma guterre pi nino meno.
Esta 3:15 Luterwaraga guriŋo oyotoyot mada pi cik pa kabaka, dok cik meno gimiyo oŋene i gaŋ madit me Cuca bene, Aman ki kabaka gubedo megi piny ka mat, ento jo ma tye i gaŋ me Cuca gubedo ka cabbe megi acaba.
Esta 4:1 Ka Mordekai oŋeyo gin mutimme ducu, oyeco boŋŋine woko ci ocako ruko boŋo cola ki onyo buru i wiye, ocito kwede i dye gaŋ madit, kun daŋŋe ki koko ki cwercwiny.
Esta 4:834 
Esta 4:2 Ocito kwede wa i dogcel pa kabaka; noŋo cik okwero ni dano ma oruko boŋo cola pe odony i cel pa kabaka.
Esta 4:3 I dul lobo acel acel, ma lok pa kabaka oo botgi ki cik man, obedo kumo madit mada i kin Lujudaya, Guri kec, gukok, gukumo, ci polgi guruko boŋo cola kun gubuko wigi ki buru.
Esta 4:4 I kare ma aŋeca pa Esta ki luticce ma gikolo gubino gutitte, daker oninnye mada ki cwercwiny, ci en ocwalo boŋŋi ni Mordekai oruki wek oluny boŋo cola woko, ento Mordekai pe ogamogi.
Esta 4:5 Lacen Esta olwoŋo Atak, ŋat acel i kom lutic pa kabaka ma gikolo, ma onoŋo gimiyo bote me bedo laor, ci ocwale ka penyo Mordekai gin aŋo mutimme, piŋo en timo kumeno.
Esta 4:6 Atak ocito bot Mordekai i dye bar malac me gaŋ madit, i nyim dogcel pa kabaka.
Esta 4:7 Mordekai otitte gin ducu mutimme i kome, ki wel lim kikome ma Aman ocikke me culone i ot kano lim pa kabaka pi neko Lujudaya.
Esta 4:8 Mordekai bene omine kopi me waraga me cik ma gipoko i Cuca pi nekogi, wek en onyut ki Esta, oniaŋ lok meno, wek ocik Esta ni ocit bot kabaka obak doge, wek kabaka otim kica ki jo me rokke.
Esta 4:9 Ci Atak ocito otito lok man ki Esta kit ma Mordekai owacce-ni.
Esta 4:10 Cutcut Esta oloko ki Atak kun cwalo kwena bot Mordekai ni,
Esta 4:11 “Lutic pa kabaka ducu ki dano ma i dul lobo ducu ma i te locce giŋeyo ni kit dano mo, laco nyo dako, ma ocito bot kabaka, ka odonyo wa i dyekal ma i iye ma pe gilwoŋe alwona, tye mere cik acel keken ma omako dano ducu, ni, dano-nu myero ginek woko, kono nyo ka kabaka oilo odoo kerre me jabu tuŋ bote, en aye twero kwo, Ento an pud peya gilwoŋa i nyim kabaka pi nino pyeradek kulu.”
Esta 4:12 Ci gitito ki Mordekai lok ma Esta owaco.
Esta 4:13 Mordekai odwoko lok ni gitit bot Esta ni, en pe otam ni etye i gaŋ kal pa kabaka nyo miyo ebiloyo makato Lujudaya mukene ducu.
Esta 4:14 Pien ka eliŋ i kare ma kit man kony ki lar bibino bot Lujudaya ki i kabedo mukene, ento en ki ot pa wonne gibito woko. Aŋa kono ma ŋeyo ka nyo gimiyo en odoko daker pi kare macalo man?
Esta 4:15 Esta owacci, “Titu ki Mordekai ni,
Esta 4:16 ocit ogur Lujudaya ducu ma gitye i Cuca kacel, gucak ri kec pira, pe gucam gin mo dok pe gumat gin mo pi nino adek dyewor ki dyeceŋ. An bene ki aŋecana wabiri kit macalo gin giri-ni. Ci doŋ abicito bot kabaka kadi bed cik okwero. Ka doŋ ato, ci wek ato.”
Esta 4:17 Mordekai ocito otiyo ducu kit ma Esta ocike kwede, kwede.
Esta 4:835 
Esta 5:1 I nino me adekke Esta oruko jor me kerre ocuŋ kwede i dyekal ma iye ma i gaŋ kal pa kabaka, ma opimme ki ot malac me cokke, En kabaka kono obedo i wi komkerre i gaŋ kalle ma opimme ki dog cel me gaŋ kal.
Esta 5:2 I kare ma kabaka oneno daker Esta ocuŋ i dyekal, obedo ki yomcwiny madit twatwal, oilo odoo kerre me jabu ma onoŋo tye i ciŋe tuŋ bot Esta. Ci Esta onyiko oboŋo wi odoo ker.
Esta 5:3 Kabaka ocako penye ni, “Kop aŋo, daker Esta? Imito atimmi gin aŋo? Gitwero mini kadi bed nucu kerra.”
Esta 5:4 Ci Esta owaco ni, “Ka onoŋo ber piri, kabaka, amito ni wubin wun ki Aman i cam ma ayubo piri tin.”
Esta 5:5 Ci kabaka owacci, “Wukel Aman oyot, wek, wati gin ma Esta mito-ni.” Ka kabaka gin ki Aman gucako bino ka cam ma Esta oyubo.
Esta 5:6 I ka re ma gucako mato koŋo vino, kabaka openyo Esta ni, “Gin aŋo ma myero piri? Gitwero mini. Gin aŋo ma ilego? Kadi wa nucu kerra, jami ducu gitwero cobo kakare.”
Esta 5:7 Ento Esta owacci, “Legana ki gin ma apenyo en aye ni,
Esta 5:8 ka in kabaka itwero tima ber me ye lokka ki cobo gin ma alego, myero in kabaka idwog kany wun ki Aman diki ka cam ma abiyubo piwu, ci diki abitimo macalo in kabaka iwaco.”
Esta 5:9 Ci Aman ocito ma cwinye yom mada i nino meno, Ento Aman ka oneno Mordekai i dogcel pa kabaka pe oa malo, pe kome bene oryaŋŋe pire, kiniga omake matek twatwal ri kom Mordekai.
Esta 5:10 Kadi bed kit ennu, Aman ociro dok odiyo cwinye, ci ocito paco. Ooro dano ka lwoŋo lureme ki dakone Jerec.
Esta 5:11 Aman ocako boko pi lonyone kit ma dwoŋ kwede, ki kwano wel awobene, rwom mapatpat ma, kabaka omiye me wore, ki kit ma omiye kwede twero mamalo ma kato rwodi ki lutic pa kabaka mukene ducu.
Esta 5:12 Aman omedo doki ni, “Wa cam ma daker Esta oyubo pe oye ŋatti mo me bi no iye, kono wan ki kabaka keken. Dikini doki olwoŋa ka cam aye wan ki kabaka.
Esta 5:13 Ento magi ducu pud peya berra kit macalo aneno Mordekai Lajudaya pud bedo i dogcel pa kabakani.”
Esta 5:14 Ci dakone Jerec ki lureme ducu guwacci, “Yub yat me deyo dano mabor twatwal ma romo futi pyerabiro wiye abic, wek di ki odiko itit ki kabaka ni myero gide
Esta 5:836  Mordekai iye; ka wek icit ki yomcwiny ka cam ma giyubo piwu wun ki kabaka.” Tam man oyomo i Aman twatwal; otugi yubo yat me deyo dano wok cut.
Esta 6:1 I dyewor meno kabaka pe onino; ci en omiyo cik ni myero gikel buk me po gin mabeco ma jo mogo gutiyo, buk me tekwaro, ci gikwano i nyim kabaka.
Esta 6:2 Ci gucako noŋo ka ma yam Mordekai otito iye lok i kom Bigitana ki Terec, jo aryo ma gikologi ma gigwoko doggola pa kabaka ma guyenyo yo me neko kabaka Akacwero.
Esta 6:3 Ci kabaka openyo ni, “Woro aŋo nyo dit aŋo ma gimiyo ki Mordekai pi gin ma en otiyo-ni?” Lutic pa kabaka gugamo ni, “Pe gimiye gin mo.”
Esta 6:4 Ci kabaka openyo ni, “Aŋa ma tye i dyekal?” Aman aye pud odonyo i dyekal ma woko i gaŋ kal kun mito tito ki kabaka pi deyo Mordekai, i yat ma en oyubo pi deyone.
Esta 6:5 Lutic pa kabaka gugamo ni, “Aman ocuŋ i dyekal ca.” Kabaka owacci, “Wulwoŋe obin kany.”
Esta 6:6 Ci Aman obino, kabaka openye ni, “Myero gitim aŋo ki dano ma kabaka maro keto deyo i kome?” Aman otamo ni, “Man aŋa ma kabaka twero maro miye deyo makato an-ni?”
Esta 6:7 Aman odok iye ki kabaka ni, “Dano ma kabaka maro kelo deyo i kome,
Esta 6:8 myero gikel jor me ker ma kabaka oruko ki aguragura me ker ma kabaka riŋo kwede, ma giruko lalukana i wiye giruke kwede.
Esta 6:9 Jor ki aguragura myero giket i ciŋ dano madit me awora pa kabaka, wek en oruk dano ma kabaka maro keto deyo i kome-ni, ci ocit kwede i dye bar malac me gaŋ madit, kun noŋo obedo i wi aguragura, ka tito i nyim dano ducu ni, ‘Man aye kit ma gibitimo ki dano ma kabaka maro keto deyo i kume.’ “
Esta 6:10 Kabaka owacci, “Rune oyot, Aman, iom jor ki aguragura kit macalo iwaco, tugi tiyo kit meno i kom Mordekai Lajudaya ma bedo i dog ticca-ni, Pe iwek gin mo odoŋ i kom jami ducu ma ikwanogini.”
Esta 6:11 Ci Aman okwanyo jor ki aguragura, ocako ruko Mordekai, ocito kwede i aye bar malac me gaŋ madit, kun Mordekai obedo wi aguragura, ci obedo ka tito ki dwan maloŋo ni, “Man kit ma gibitimo ki dano ma kabaka maro keto deyo i kome!”
Esta 6:12 Lacen Mordekai odok i dogcel pa kabaka. Ento Aman orune me dok i gaŋe kun kumo, ma oumo wiye woko.
Esta 6:13 Ci Aman ocako tito ki dakone Jerec ki bot lureme ducu gin ducu mutimme i kome. Lacen jo ma miye ryeko, kacel ki ki dakone, guwacce ni, “Ka Mordekai ma
Esta 6:837  koni doŋ ocako loyi ki dit obedo Lajudaya, pe itwero pyem kwede, ento ibipoto i rwom ma piny twatwal i nyime.”
Esta 6:14 Ma pud giloko kwede, cutcut luor pa kabaka ma gikologi gutuc guwacci, “Gimiti oyot twatwal pi karama ma Esta oyubo piri.”
Esta 7:1 Kabaka gin ki Aman gucito i karama bot daker Esta.
Esta 7:2 Doŋ i nino man me aryone doki, ka gitye ka mato koŋo vino, kabaka dok openyo Esta ni, “Gin aŋo ma myero piri, daker Esta? Gin aŋo ma ilego? Kadi wa nucu kerra, jami ducu gitwero cobo kakare.”
Esta 7:3 Ci daker Esta owacci, “Ka in kabaka itwero tima ber me ye lokka, abako doga ni pe ineka, dok pe inek jo me rokka, Man aye gin ma alego ki boti.
Esta 7:4 Pien wan doŋ gicatowa woko, an ki jo me rokka, ni myero ginekwa woko, gityekwa, gijwerwa woko. Kono nene gicatowa woko, co ki mon, macalo opii, kono pe awaco lok mo, pien can wa pe myero gipor ki rwenyo lim pa kabaka.”
Esta 7:5 Ci kabaka Akacwero openyo daker Esta ni, “Aŋa ma owaco lok meno? En kono tye kwene ma ette ka timo lok ma kit meno-ni?”
Esta 7:6 Ci Esta owacci, “A wayi latim aranyi, lamerok! Aman ma kite rac-ci yo!” I kare meno Aman obedo ki lworo madit mada i nyim kabaka ki daker.
Esta 7:7 Kabaka oa woko ki i karama ki kiniga madit mada, okato wa i dyekal ma i ŋet ot ker; ento Aman odoŋ ka lego pi kwone bot daker Esta, pien oneno ni kabaka doŋ oyubbe me keto can i kome.
Esta 7:8 Ka kabaka odwogo ki i dyekal i ŋet ot ker, ka odonyo i ot ka ma onoŋo gubedo iye ka mato koŋo vino, onoŋo Aman orumo coŋe i ŋet ki tanda ka ma Esta obedo iye. Ci kabaka owacci, “Imito timo anywar i kom daker ki i waŋa, wa i oda kikoma?” Ma pud kabaka loko aloka, gitweyo wan Aman woko cut.
Esta 7:9 Ci Karbona ma en aye ŋat acel i kin dano ma gikologi ma lugwok kabaka owacci, “Tye yat me deyo dano ma Aman oyubo pi deyo Mordekai, dano ma lokke olaro kwo pa kabaka-ni, tye ocuŋ i gaŋ pa Aman, borre romo futi pyerabiro wiye abic kulu.”
Esta 7:10 Kabaka owacci, “Wude en iye.” Ci gucako deyo Aman i wi yat meno ma en oyubo pi deyo Mordekai. Ci kiniga pa kabaka doŋ ocako kec.
Esta 9:838 
Esta 9:1 Ci nino dwe apar wiye adek me dwe me apar wiye aryo oromo, ma en aye dwe me Adar. Meno aye nino kikome ma lumerok pa Lujudaya gimito ni gilogi iye pi lok me cik ma kabaka oketo, ento onoŋo olokke odoko nino ma Lujudaya aye myero gulo iye lumerokgi.
Esta 9:2 I nino meno Lujudaya gucokke kacel i gaŋgi i dul lobo ducu liweŋ ma i te loc pa kabaka Akacwero, me neko jo-nu ma onoŋo mito timo aranyi i komgi. Pe tye ŋatti mo ma romo cuŋ i nyimgi, pien lworo omako rok ducu i komgi.
Esta 9:3 Rwodi ducu me dul lobo mapatpat, ki luloyo madoŋo, ki lulo dano, ki lutic pa kabaka, gukonyo Lujudaya, pien lworo madit mada omakogi i kom Mordekai.
Esta 9:4 Pien onoŋo Mordekai odoko dano me awora mada i ot pa kabaka, doŋ ywekane oromo dul lobo ducu, Twero pa Mordekai owoto ki medde mada.
Esta 9:5 Ci Lujudaya gucako lweny i kom lumerokgi ducu; gunekogi ki pala lucwan, gutyekogi woko, gutimo gin ma igi mito i kom jo ma onoŋo gidag wangi-ni.
Esta 9:6 I gaŋ kal madit me Cuca kikome, Lujudaya guneko dano ma romo miya abic, gutyekogi woko.
Esta 9:7 Guneko bene Parcandata, Dalpon ki Acapata,
Esta 9:8 Porata, Adalia ki Aridata,
Esta 9:9 Parmacata, Aricai, Aridai ki Vaijata,
Esta 9:10 ma gin aye awobe apar pa Aman wod pa Amedata, lamerok pa Lujudaya; ento pe guyako jami mo.
Esta 9:11 I nino-nu kikome jo ma ginekogi i gaŋ kai me Cuca ginyuto welgi ki kabaka.
Esta 9:12 Kabaka otito ki daker Esta ni, “Lujudaya guneko lumerokgi miya abic i gaŋ kai me Cuca ki awohe apar pa Aman bene, Gin doŋ gutimo gin aŋo i dul lobo mukene ma i te kerra-ni? Gin aŋo ma myero piri? Gitwero mini, Gin aŋo ma pud ipenyo? Gitwero cobone.”
Esta 9:13 Ci Esta ogamo ni, “Ka kabaka oye, myero giket cik ni diki doki Lujudaya ma tye i Cuca gutim macalo tin-ni. Ki awobe apar pa Aman doki myero gilyer komgi i wi yat me deyo dano.”
Esta 9:14 Kabaka oye ni myero gitim kumeno; girriiyo cik meno oŋene i Cuca ci gulyero kom awobe apar pa Aman i wi yat me deyo dano.
Esta 9:15 Lujudaya ma onoŋo gitye i Cuca gucokke kacel doki i nino dwe apar wiye aŋwen me dwe me Adar, ci guneko dano miya adek i Cuca, ento pe guyako jami mo. Nino madito me Purim
Esta 9:839 
Esta 9:16 Lujudaya mukene ma gibedo i dul lobo mapatpat ma i te Loc pa kabaka guŋbbe kacel bene pi gwoko komgi. Guneko dano alip pyerabiro wiye abic i kom jo ma daggi-ni, mumiyo gunoŋo yweyo i kom lumerokgi; ento pe guyako jami mo.
Esta 9:17 Meno otimme i nino dwe apar wiye adek me dwe me Adar. I nino dwe apar wiye aŋwen en aye guywe iye, ci giloko odoko nino me tedo karama ki me yomcwiny.
Esta 9:18 Ento Lujudaya ma onoŋo gitye i Cuca gukkeco i nino dwe apar wiye adek ki apar wiye aŋwen, mumiyo gin guywe i nino dwe apar wiye abic, ci guloko nino meno odoko nino me tedo karama ki me yomcwiny.
Esta 9:19 Pi meno Lujudaya ma gibedo i caro, i kin gaŋ, gikwero nino dwe apar wiye aŋwen me dwe me Adar macalo nino me yomcwiny ki me tedo karama ki me yweyo, ki nino ma dano poko iye mot me jami mabeco bot luwotgi.
Esta 9:20 Mordekai ocoyo lok magi ducu, ocwalo waraga bot Lujudaya ducu ma gibedo i dul lobo ducu ma i te loc pa kabaka Akacwero, ma gitye cok ki ma gitye ka mabor.
Esta 9:21 Ocikogi ni myero gikwer nino dwe apar wiye aŋwen me dwe me Adar, ki nino dwe apar wiye abic bene me dwe meno, mwaka ki mwaka,
Esta 9:22 ni gin aye nino ma Lujudaya gunoŋo iye yweyo i kom lumerokgi, dwe ma gua kwede ki i cwercwiny medwogo kwede i yomcwiny, ma gua kwede ki i kumo me dwogo kwede i kuc; wek gulok nino magi gubed nino me tedo karama ki me yomcwiny, nino me cwalo jami mabeco bot luwotgi, ki me cwalo mot bot lucan.
Esta 9:23 Lujudaya guye me timo kit ma onoŋo doŋ gucako kwede ki kit ma Mordekai ocoyo botgi-ni.
Esta 9:24 Pien Aman ma jo Agag wod pa Amedata, lamerok pa Lujudaya ducu, opiro lok i kom Lujudaya me nekogi woko, ci obolo kwir ma gilwoŋo ni Pur me loyo tekogi wek etyekgi woko.
Esta 9:25 Ento ka Esta obino i nyim kabaka omiyo twer i coc ni lok marac ma en opiro i kom Lujudaya myero gidwok i wiye, dok ni awobe pa Aman myero gidegi woko i wi yat me deyo dano.
Esta 9:26 Pienno nino-ni gilwoŋo ni Purim, pi lubo nyiŋ kwir ma gilwoŋo ni Pur. Pienno, pi lok ducu ma gicoyo i waraga-nu dok pi can ma gineno pi lok meno ki gin ma otimme i komgi.
Esta 9:27 Lujudaya guye lok man ni myero obed i wigi, ki i wi likwayogi, ki i wi jo ducu ma gibiribbe kwedgi; myero gikwer nino magi aryoni, kun gilubo lok ma gicoyo i kare ma giciko mwaka ki mwaka ma pe gikeŋ.
Esta 9:28 Nino magi myero gipo pigi dok gikwergi wa i kare pa likwayogi ducu i doggola acel acel, i dul lobo ducu ki i gaŋ madito ducu. Lujudaya pe myero guwek gwoko nino magi me Purim, po iye pe myero ogiki i kin likwayogi.
Esta 9:840 
Esta 9:29 Ci daker Esta nya pa Abikail, ocoyo waraga gin ki Mordekai ma Lajudaya, kun moko waraga man me aryo-ni i kom Purim ki twerone ducu.
Esta 9:30 Gicwalo waraga bot Lujudaya ducu ma i dul lobo miya acel ki pyeraryo wiye abiro ma i te loc pa kabaka Akacwero ki lok me kuc ki ada,
Esta 9:31 ni meno nino magi me Purim myero gikwer i kare ma giciko, kit ma Mordekai Lajudaya ki daker Esta guciko bot Lujudaya, ki kit ma Lujudaya onoŋo guciko pigi kengi ki pi likwayogi i kom lok ma mako kare me ri kecgi ki kokogi.
Esta 9:32 Cik pa daker Esta omoko lok man me Purim, ci gicoyo gigwoko i buk.
Esta 10:1 Kabaka Akacwero oketo tic muroni i lobo ki i dog nam.
Esta 10:2 Gin ducu ma Akacwero otiyo pi twerone ki tekone, ki lok ducu i kom deyo madit ma kabaka omiyo ki Mordekai pi medo rwomme gityeko coyone i buk me Tekwaro pa luker me Percia ki Media.
Esta 10:3 Pien Mordekai Lajudaya obedo dano me aryo ma lubo kabaka Akacwero. Obedo dano madit mada i kin Lujudaya, pol lutugi gimare, pien obedo ka yenyo yo me medo berbedo pa jo me rokke, doki loko pi kuc keken i kin lutugi ducu.
Esta 10:841  Yobu
Yubu 1:1 Yam tye dano mo ma i lobo Uj ma nyiŋe Yubu. Dano man onoŋo pe ki bal mo, dok dano ma cwinye leŋ; en lalwor Lubaŋa, ma dag tim marac.
Yubu 1:2 En onywalo awobe abiro ki anyira adek.
Yubu 1:3 Lim ma yam tye bote obedo romi ki dyegi alip abiro, kinaga alip adek, twoni pur alip acel, megi kana miya abic, kacel ki lwak luticce mapol mada; en obedo dano madit makato jo ducu ma yo tuŋ wokceŋ.
Yubu 1:4 A wobene yam gimaro cito ka camo karama i ot pa ŋat acel acel i ninone; ci gicwalo kwena gilwoŋo nyimegigi adek-ki ka cam ki ka mat kwedgi.
Yubu 1:5 Ka kare me karamagi otum, ci Yubu yam cwalo kwena, lwoŋogi ci lonyogi. En a malo odiko con, tyero gitum awaŋa muporo welgi ducu, pien Yubu noŋo tamo ni, gwok nyo awobene gubalo, pi yeto Lubaŋa la i cwinygi. Yubu yam timo kit meno jwijwi.
Yubu 1:6 I nino mo acel awobe pa Lubaŋa gubino gucuŋ i nyim Rwot, ci Catan bene obino i kingi.
Yubu 1:7 Rwot owaco bot Catan ni, “In ia ki kwene?” Catan ogamo dog Rwot kun wacci, “An aa ka wirre wi lobo, ki ka wot i kin piny i lobo.”
Yubu 1:8 Ci Rwot dok owaco bot Catan ni. “Itamo pi maticca Yubu ni meno pe tye ŋat mo macalo en i wi lobo, dano ma pe ki bal mo, dano ma cwinye atir, ma lworo Lubaŋa, dok dag tim marac?”
Yubu 1:9 Catan ogamo dog Rwot kun wacci, “Itamo ni Yubu lworo Lubaŋa noŋo?
Yubu 1:10 Pe in aye irumo kome ki cel, ki ode, ki gin ducu ma en tye kwede, tuŋŋi ki tuŋŋi? In imiyo gum i kom tic me ciŋe, limme bene omedde i lobo.
Yubu 1:11 Ento tugi keto ciŋi cut koni, igud gin ducu ma en tye kwede, ci en yeti ki i nyimi.”
Yubu 1:12 Ci Rwot owaco bot Catan ni, “Nen, gin ducu ma en tye kwede tye i tweroni; kono nyo i kom en keken aye pe iket ciŋi.” Kumeno Catan oa ocito woko ki i nyim Rwot.
Yubu 1:13 Onoŋo tye nino mo ma awobe ki anyira pa Yubu gubedo ka cam ki ka mato koŋo vino i ot pa omingi maditte;
Yubu 1:14 ci fakwena mo obino bot Yubu ma wacci, “I kare ma twoni gitye ka pur, ki kana bene gicamo ka ŋetgi,
Yubu 1:842 
Yubu 1:15 ci jo Ceba gupoto i komgi, guyakogi, guneko lukwat woko ki pala lucwan: ci an kena aye abwot me bino ka titti.”
Yubu 1:16 Ka onoŋo pud tye ka lok, ŋat mukene dok obino ma wacci, “Mac pa Lubaŋa oa ki i polo, ci owaŋo romi ki lukwat, otyekogi woko ducu; ci an kena aye abwot me bino ka titti.”
Yubu 1:17 Ka onoŋo en pud tye ka lok, ŋat mukene dok obino ma wacci, “Jo Kaldaya gupokke i buca adek, ci guturre i kom kinaga, guyakogi, ci guneko lukwat ki pala lucwan; ci an kena aye abwot me bino ka titti.”
Yubu 1:18 Ka en pud tye ka lok, ŋat mukene dok obino ma wacci, “Awobeni ki anyirani onoŋo gitye ka cam ki ka mato koŋo yino i ot pa omingi maditte,
Yubu 1:19 ci nen, yamo madit obino, oŋolle ki tuŋ tim, oyoko twok ot aŋwen, ot opoto i kom litino omiyo guto; ci an kena aye abwot me bino ka titti.”
Yubu 1:20 Yubu oa malo, oyeco jorre, olyelo wiye, opoto piny i ŋom, oworo Lubaua.
Yubu 1:21 Ci owaco ni, “Yam abino noŋo nia ki i i maa, dok abidok bene noŋo. Rwot ceŋ omiyo, ci Rwot otyeko kwanyo gire; gipwo nyiŋ Rwot.”
Yubu 1:22 I kom lok man ducu, Yubu pe obalo, pe owaco ni Lubaŋa otimo rac.
Yubu 2:1 I nino mo mukene awobe pa Lubaŋa dok gubino gucuŋ i nyim Rwot, ci Catan bene obino i kingi ka cuŋ i nyim Rwot.
Yubu 2:2 Rwot owaco bot Catan ni, “In ia ki kwene?” Catan ogamo dog Rwot kun wacci, “Aa ka wirre wi lobo, ki ka wot i kin piny i lobo.”
Yubu 2:3 Ci Rwot dok owaco bot Catan ni, “Itye ka tamo pi laticca Yubu, ni meno, pe tye ŋat mo macalo en i wi lobo, dano ma pe ki bal mo, dano ma cwinye leŋ, ma lworo Lubaŋa, dok dag tim marac? En pud ocuŋ matek laboŋo bal mo, kadi bed ipiya i kome wek it yeke woko laboŋo tyen lok mo.”
Yubu 2:4 Catan ogamo dog Rwot kun wacci, “Del pi del! Gin ducu ma dano tye kwede en bimiyo pi kwone.
Yubu 2:5 Ento tugi keto ciŋi koni, igud cogone ki riŋo kome, ci en yeti ki i nyimi.”
Yubu 2:6 Ci Rwot owaco bot Catan ni, “Nen, en doŋ tye i tweroni; ento myero igwok kwone keken.”
Yubu 2:7 Kumeno Catan oa ocito woko ki i nyim Rwot, ocako yelo Yubu ki bur maraco muonyo cakke ki i dye tyene nio kwede wa i cwiny wiye.
Yubu 2:8 Ci en okwanyo labaltak me cwero kome, ocito obedo i buru.
Yubu 2:9 Mumiyo dakone owacce ni, “Pud ibicuŋ matek ma pe ibalo bal mo? Yet Lubaŋa, ci ito.”
Yubu 2:843 
Yubu 2:10 Ento Yubu ogamo dog dakone ni, “In aye iloko lok macalo mon mamiŋ ma pe giŋeyo Lubaŋa. Wabigamo gin maber ki i cin Lubaŋa, ci pe wagamo gin marac?” I can man ducu Yubu pe obalo ki doge.
Yubu 2:11 Ka lurem Yubu adek guwinyo pi gin marac man ducu mubino i kome gubino kun ŋat man a ki i kabedone, Erifaji Lateman, Bildad Lacua ki Jopar Lanaamat. Kumeno gurwatte kacel wek gucinyut cwercwinygi bot Yubu ki kweyo cwinye.
Yubu 2:12 Ci guilo waŋgi ka pud gitye ka mabor, pe guniaŋ maber ka dano ma gineno-nu aye Yubu; ci gucako koko ki dwan maloŋo, guyeco jorgi, gujuko wigi ki ŋom.
Yubu 2:13 Ci gubedo piny i ŋom guri bote nino abiro dyeceŋ ki dyewor, ŋat mo ma loko kwede pe, pien guneno ni aremme onoŋo dit mada.
Yubu 3:1 Ka man otum Yubu oŋamo doge, olamo nino ma yam ginywale iye
Yubu 3:2 Yubu owacci,
Yubu 3:3 “Wek nino ma yam ginywala iye orweny woko matwal, ki wor ma yam giloko iye ni, ‘Doŋ gigamo latin laco.’
Yubu 3:4 Wek en nino ca obed macol! Lubaŋa ma tye malo pe oyeny, leŋpiny mo pe omeny nino-nu.
Yubu 3:5 Wek mutu ki piny ma ocido licuc aye ogam. Wek pol obed i wiye, cido piny me dyeceŋ bene omiye lworo.
Yubu 3:6 Wor meno, wek piny ma ocido licuc omake, wek pe olim yomcwiny i kin nino me mwaka, pe obin i kin wel dwe.
Yubu 3:7 Eyo, wek wor meno obed lalur, dwan daŋŋe me yomcwiny pe owinnye iye.
Yubu 3:8 Wek jo ma gilamo nino gulam en, gin jo ma gitwero lwoŋo Min Kulu .
Yubu 3:9 Wek lakalatwe me kwarpiny gudok col, okur leŋpiny ento pe onoŋ, pe onen waŋ cen me odiko;
Yubu 3:10 pien yam pe oloro doggola ma i i maa woko, kadi kano ayelayela ki i waŋa.
Yubu 3:11 “Piŋo pe ato i kare me nywala? Piŋo kwona pe otum cut ka aa ki i ic?
Yubu 3:12 Piŋŋ yam apoto i wi coŋ maa? Piŋo tunone ogama, wek adote?
Yubu 3:13 Pienno do kono ceŋ abuto piny mot lilwe, kono anino, dok kono noŋo atye ka yweyo,
Yubu 3:14 kacel ki luker ki luryeko me lobo, ma yam gugero odigi mabeco,
Yubu 3:15 nyo ki rwodi ma yam gitye ki lonyo, ma gupoŋo odigi ki limo
Yubu 3:844 
Yubu 3:16 Piŋo yam pe abedo macalo latin abwoga ma gikano, macalo latin ma pe oneno der cen?”
Yubu 3:17 Ki kunnu jo maraco pe doŋ gikelo ayela, ki kunnu jo muol gitye ka yweyo.
Yubu 3:18 Kunnu lumabuc gibedo mot kacel, ma pe doŋ giwinyo dwan ladit tic.
Yubu 3:19 Jo matino ki ludito gitye kunnu, opii noŋo gigonyo woko ki i twer pa rwotgi.
Yubu 3:20 “Piŋo gimiyo leŋpiny bot ŋat ma tye ki can, piŋo gimiyo kwo bot jo ma cwinygi kec?
Yubu 3:21 Giparo pi to, ento to pe bino, gikwinyo ŋom pire makato pi lim mukanne.
Yubu 3:22 Jo-nu cwinygi kwe atika, ci cwinygi bedo yom ka giyikogi i lyel.
Yubu 3:23 Piŋo gimiyo leŋpiny bot dano ma yo orwenye, ma Lubaŋa orume ki cel?
Yubu 3:24 Pien aomo cwinya macalo acamo kwon, curra mol woko macalo pii.
Yubu 3:25 Pien gin maca ma alworo-ni bino i koma, kit giri ma poto cwinya oetimme i koma.
Yubu 3:26 Kwecwiny pe bota, kadi bedo mot; pe atye ki yweyo, ento ayelayela aye bino teretere.”
Yubu 4:1 Erifaji Lateman ogamo doge ni,
Yubu 4:2 “Ka ŋat mo otemo lok kwedi, ibijul? Ento aŋa ma twero jukke owek lok?
Yubu 4:3 Nen, in ibedo ka pwonyo jo mapol, ci ibedo ka jiŋo ciŋ jo manyap.
Yubu 4:4 Dano ma oyokke mito poto in yam ijolo ki lokki, ci ibedo ka yubo dano muloc obed matek.
Yubu 4:5 Ento koni can doŋ obino i komi, ci pe idiyo cwinyi; ogudi, ci doŋ ibaŋŋe woko.
Yubu 4:6 Lworoni i kom Lubaŋa pe kwanyo par woko ki i cwinyi mono? Leŋcwinyi pe miyo ibedo ki gen?”
Yubu 4:7 “Koŋ itam, aŋa ma pe ki bal ma yam oto? Jo ma cwinygi teŋ ginekogi woko ki ka kwene?
Yubu 4:8 Macalo atyeko neno-ni, jo gipuro bal ci gicoyo ayelayela macalo kodi, gikayo bene marom.
Yubu 4:9 Gito ki yamo yweyo pa Lubaŋa, alur doge me kinigane tyekogi.
Yubu 4:10 Mor pa labwor, ki dwan labwor mager doŋ oliŋ; lak litino labwor doŋ otur.
Yubu 4:11 Labwor matek to, pien gin ma edwar pe, litino pa min labwor guket woko ata.”
Yubu 4:845 
Yubu 4:12 “Yam gikelo lok bota i muŋ, ita owinyo ka gikwilo akwila,
Yubu 4:13 i kin tam mua ki i lek me dyewor, i cawa ma dano nino matek.
Yubu 4:14 Lworo madwoŋ obino i koma, ki myelkom, omiyo cogona ducu oyeŋŋe.
Yubu 4:15 Tipo okato i waŋa, ci yer koma ducu oa.
Yubu 4:16 Lacen ocuŋ mot, ento pe apoko kit ma nen kwede. Cal gin mo onoŋo tye i nyima, piny oliŋ woko litik; lacen awinyo dwan ma wacci,
Yubu 4:17 ‘Tika dano ma to-ni bedo ma kite atir i nyim Lubaŋa? Dano twero bedo ma olony i nyim Lacwecce?
Yubu 4:18 Lubaŋa pe geno kadi wa luticce, ki lumalaikane bene en ŋolo bal.
Yubu 4:19 Jo ma komgi calo odi me lobo, ma gutigi gicibo i kweyo, ma ginyotogi macalo nyenye, gibedo niŋniŋ kono?
Yubu 4:20 I kin odiko ki otyeno gityekogi woko, girwenyo matwal kun ŋat ma paro pe.
Yubu 4:21 Gito woko oyot, kun peya ginoŋo ryeko, macalo kema poto ka gigonyo tolle.’ ”
Yubu 5:1 “Lwoŋ ba; tye ŋat mo ma bidokki iye? Ibilokke bot aŋa ki i kin jo maleŋ?
Yubu 5:2 Atika cwercwiny miyo lamiŋ to, nyeko neko dano ma tamme nok.
Yubu 5:3 Atyeko neno lamiŋ ma ocuŋ matek, ento oyotoyot aceno kabedone.
Yubu 5:4 Kuc doŋ bor ki litinone; ginyotogi woko i dog gaŋ, kun ŋat ma larogi pe.
Yubu 5:5 Cam ma en okayo, dano ma kec nekogi gicamo, kun gikwanyo wa i kin okuto; pi mitgi madwoŋ gilaro lonyone alara.
Yubu 5:6 Pien can pe a i apwa, ayelayela pe twi ki i ŋom;
Yubu 5:7 dano ginywalo kun kemo can macalo mac kir malo,
Yubu 5:8 “Ki tuŋ bota kono do ayenyo kony ki bot Lubaŋa, kono aketo lokka i ciŋe.
Yubu 5:9 En tiyo tic madito ma tere pe tatte, ticce me aura ma welgi pe kwanne.
Yubu 5:10 En miyo kot i wi lobo, cwalo pii i bar kwat.
Yubu 5:11 En keto jo ma tye piny i kabedo ma malo, tiŋo jo ma kumo, cibogi malo ka maber.
Yubu 5:12 En balo tam pa luryeko me goba, kumeno pe gicobo ticgi kakare.
Yubu 5:13 En mako luryeko i ryekogi kengi, macalo i owic, yub pa jo ma tamgi ogom balle woko oyot.
Yubu 5:14 Gin donyo i colpiny dyeceŋ, gipaŋŋe apaŋa i cwiny dyeceŋ macalo dyewor.
Yubu 5:846 
Yubu 5:15 Ento en laro litino kic ki i twergi, mayo jo ma piny obwoyo ki i cin jo magwa.
Yubu 5:16 Kumeno lucan gibedo ki gen, jo maraco gimiyo doggi woko.
Yubu 5:17 “Tye ki yomcwiny, dano ma Lubaŋajuko; pi meno pe ikwer pwony pa Won Twer Ducu.
Yubu 5:18 Pien en miyo ret, dok tweyo; goyo dano, ci caŋo.
Yubu 5:19 En bilari i kom ayela abicel, wa i me abirone bene gin marac mo pe bigudi.
Yubu 5:20 I kare me kec en bikoki i kom to, ki i mony en bilari ki i lak pala lucwan.
Yubu 5:21 En bikani ki bot anino leb, pe ibilworo layak ka obino.
Yubu 5:22 Kec cam ki yako jamini bimiyo inyero anyera, dok pe ibilworo lee tim.
Yubu 5:23 Pien in ibicikke ki gweŋ ma i poto, lee tim bibedo kwedi ki kuc.
Yubu 5:24 Ibiŋeyo ni kemani tye maber, ibiŋiyo dwolli ci gin mo pe ma orem.
Yubu 5:25 Ibiŋeyo bene ni likwayu gibibedo mapol, litino anywallini bibedo calo lum ma i tim.
Yubu 5:26 Ibito ma doŋ iti maber, ma komi pud tek, macalo bel ma gitero i laro ka dinone ka karene oromo.
Yubu 5:27 Nen, watyeko yenyo te lok man, tye ada. Winy, wek in bene iŋe piri keni.”
Yubu 6:1 Yubu odok iye kun wacci,
Yubu 6:2 “Kono ceŋ gipimo cwercwinya, kono giporo i mijan ki can ma opoto i koma!
Yubu 6:3 Pien kono obedo pek ma kato kweyo dog nam; en gin mumiyo cen aloko lok ata ta.
Yubu 6:4 Atero pa Won-Twer Ducu doŋ otuco koma, cwinya tye ka mato kwirgi; Lubaŋa doŋ o kelo i koma kit ticce ducu ma kelo lworo.
Yubu 6:5 Kana me tim kok ka en tye ki lum i doge? Twon dok kok ka doŋ giketo camme i nyime?
Yubu 6:6 Gin mabot twero camme laboŋo kado? Pig otigo lweka bille mamit?
Yubu 6:7 Iya pe mito wa bilone; gin calo cam ma lemo cwinya.”
Yubu 6:8 “Ka nene Lubaŋa omiya gin ma alego bote! Kono omiya gin ma cwinya mito!
Yubu 6:9 Do kono Lubaŋa oye nyota woko matwal; kono oweko ciŋe otiyo ticce otyeka woko.
Yubu 6:847 
Yubu 6:10 Kono otimo kumeno, kono cwinya okwe; kono apye ki yomcwiny, kadi bed remkoma pe tima kica; pien onoŋo yam pe akwero lok ma ŋat Maleŋ owaco.
Yubu 6:11 Atye ki teko aŋo ma miya pud akuro? Agikki me kwona bibedo niŋniŋ, ni kono abedo ka ciro?
Yubu 6:12 Tekona rom ki teko me got mono? Riŋo koma rom ki mola ce?
Yubu 6:13 I ada pe atye ki kony mo iiya, kit gin me konya doŋ oa woko ki bota.”
Yubu 6:14 “Ŋat ma kwero timo lawote kica noŋo oweko doŋ lworo Won Twer Ducu.
Yubu 6:15 Omega gubwola macalo laora kulu ma ka opoŋ, piine mol woko, two oyot;
Yubu 6:16 piine col pien orubbe ki pee, pee mua ki i wi got okanne iye.
Yubu 6:17 I kare me oro piine rwenyo woko, ka piny doko lyet pe doŋ nen.
Yubu 6:18 Luwot giweko yogi, giwirre ata pi yenyo pii, gicoro dye tim, girwenyo wo ko matwal.
Yubu 6:19 Luwot mua ki i Tema guciko waŋgi me neno lakit kulu-nu, jo mua ki i Ceba gumoko gengi i kome.
Yubu 6:20 Gubedo ki gen madwoŋ ento gengi oballe noŋo, ka guo kunnu, ci lewic omakogi.
Yubu 6:21 Wun ki tuŋ bota wurom ki laora kulu meno; wuneno can mupoto i koma, ci lworo omakowu cut.
Yubu 6:22 Onoŋo yam alego gin mo ki tuŋ botwu? Yam awacci wumi limwu pira me lawil loyo kop? una?”
Yubu 6:23 Nyo awaco ni wulara ki i ceŋ lakworra? Nyo ni wukoka ki i ciŋ jo ma gitye ka
Yubu 6:24 “Ber wupwonya, ci abiliŋ woko litik; wunyuta bal ma apoto iye.
Yubu 6:25 Lok ma tye atir mit twatwal! Ento wun ka wujuka nyuto aŋo?
Yubu 6:26 Wumito juko lok ma giwaco awaca, kun lokka calo yamo noŋo pien piny doŋ oloya.
Yubu 6:27 Kono do wubol kwir i kom litino kic, nyo wulok luremwu gudok gin me acata pi lim.
Yubu 6:28 “Ento koni wutim ber, wunen waŋa, pien pe abiloko lok goba ki i nyimwu.
Yubu 6:29 Wuwek doŋ meno obedi ba, wuwek ŋolo kop i koma ma pe atir. Wulok tamwu, pien kop pe twero loya.
Yubu 6:30 Pud wutamo ni aloko lok goba? Can mapek poto i koma ci pe aromo poko kine?”
Yubu 7:848 
Yubu 7:1 “Kwo me lobo man tek calo tic matek pa lumony; dano tyeko karene macalo lapakaca.
Yubu 7:2 En cal ki opii ma paro bedo i tipo, rom ki lapakaca ma tamme okemo mucara.
Yubu 7:3 Kumeno an gimiya abedo abeda noŋo pi lwak dwe mapol, nino ki nino aciro ayela dyewor.
Yubu 7:4 Ka abuto piny apenyo ni, ‘Abia malo awene?’ Ento dyewor ri nakanaka, kun abedo ka pwodde apwoda nio wa okogweno.
Yubu 7:5 Kwidi ki cilo ma odille kacel oboyo koma woko, del koma tal woko ci dok cwer tut
Yubu 7:6 Nino acel acel kato madwir makato yat cweyo boŋo, ci tum woko kun weka laboŋo gen mo.
Yubu 7:7 “Lubaŋa, po ni kwona rom ki yamo; waŋa pe dok bineno gin maber wacel.
Yubu 7:8 Ŋat ma waŋe onena pe binena doki; ibiciko waŋi pi nena, ci inoŋo an ape.
Yubu 7:9 Macalo pol ket ci pe dok nen, kumeno ŋat mucito piny i lyel pe kato woko.
Yubu 7:10 En pe dok aye i ode, kadi kabedone pe ŋeyo en doki.
Yubu 7:11 “Kumeno pe dok abijuko doga. Awinyo arem i cwinya, myero aloki; myero akok, pien iya kec.
Yubu 7:12 An abedo nam bo, nyo min kulu, mumiyo imito tweya woko?
Yubu 7:13 Ka awaco ni, ‘Kabutona bikweyo cwinya,’ nyo ni, ‘Arem koma bikwe ka abuto piny,’
Yubu 7:14 ci in iryaŋo koma ki lwak lek ma bino i wiya, imiyo lworo maka matek pi gin ma anene dyewor.
Yubu 7:15 Kono do gideya woko! Twora ata awek bedo ki arem man.
Yubu 7:16 Adag bedo kit man; pe amito kwo nakanaka. Wek abedi, pien nino me kwona calo yamo noŋo.
Yubu 7:17 “Dano obedo gin aŋo, mumiyo pire bedo tek boti-ni? Piŋo iketo cwinyi i kome kuman?
Yubu 7:18 Ibedo ka lime odiko odiko, kun iteme teretere.
Yubu 7:19 “Ibibedo ka nena pi kare ma rom mene, ma pe iloko waŋi ineno cen ka mukene? Pe koŋ iweka kare manok ma rom, ma mwonyo laa keken?
Yubu 7:20 Ka abalo, ci atimo gin aŋo i komi, in lagwok dano? Piŋo ibaya ki toŋŋi kare ducu, macalo dano ma pwonyo lweny? Piŋo adoko calo yec mapek boti?
Yubu 7:21 Piŋo pe itima kica pi rocca? Dok pe ijwayo balla woko piŋo? Pien koni doŋ gibiyika woko; ibiyenya ento pe ibinoŋa.”
Yubu 7:849 
Yubu 8:1 Bildad Lacua ogamo doge kun waco ru,
Yubu 8:2 “Lok magi ibiloko nio wa awene, kun lokki winnye calo yamo madit ma kodo matek?
Yubu 8:3 Lubaŋa pe twero ŋolo kop atir? Won Twer Ducu timo gin ma pe kakare?
Yubu 8:4 Nen, litinoni gubedo ka timo bal i kome, oweko en omiyo can opoto i komgi ma oporo balgi.
Yubu 8:5 Ka ibiyenyo Lubaŋa, kun ibako dogi bot Won Twer Ducu,
Yubu 8:6 ka ii leŋ ma cwinyi atir, adada en bia ci konyi, bidwoko odi kakare pi kiti ma atir.
Yubu 8:7 Kadi bed yam i acakki ibedo ki jami manok, ento i agikki me kwoni ibibedo ki lim mabup.
Yubu 8:8 “Pienno alegi, peny kwarowa macon, ci it am ni gin aŋo ma yam kwarogi gubedo ka yenyo;
Yubu 8:9 pien waŋ wabedo jo ma laworo keken, pe waŋeyo gin mo, ninowa me bedo i lobo lokke calo tipo.
Yubu 8:10 Kono iwinyo pwony pa ludoŋo, ki lok ma giwaco pi ŋecgi matut.
Yubu 8:11 “Togo twero doŋo ka ma daba pe iye? Lagada doŋo ka ma pii pe iye?
Yubu 8:12 Ka pud gilot alota, ma peya gitoŋogi, giner woko oyot makato ginapita ducu ka pii pe.
Yubu 8:13 Meno aye yo pa jo ducu ma wigi wil i kom Lubaŋa; gen pa dano ma pe lworo Lubaŋa bitum.
Yubu 8:14 Gin ma en geno rom ki uci ma cot woko oyotoyot, nyo rom ki obwo oboropyen.
Yubu 8:15 En jeŋŋe i kom ode, ento ode pe cuŋ; en keto ciŋe me makone, ento pe cun matek.
Yubu 8:16 Nyo en rom ki doo ma lot matek ka cen oryeny, ma jaŋe lak, rumo po to woko.
Yubu 8:17 Lwite odwalle i kom odur gweŋ, en bedo i kin pata.
Yubu 8:18 Ka gipuro woko ki kakare, kabedone bikwere woko, kun waco ni, ‘An yam peya aneni,’
Yubu 8:19 ci doo mukene twi i ŋom leyo kakare cut. Meno aye yomcwiny pa dano ma pe lworo Lubaŋa.
Yubu 8:20 “Nen, Lubaŋa pe kwero dano ma pe ki bal; en pe mako cin jo maraco.
Yubu 8:21 En pud bimiyo dogi poŋ ki nyero, miyo ibidoŋo oduru me yomcwmy.
Yubu 8:850 
Yubu 8:22 Lewic bimako jo ma dagi, ki kema pa lutim maraco pe dok binen.”
Yubu 9:1 Yubu ogamo ni meno,
Yubu 9:2 “Adada aŋeyo ni tye kit meno; ento dano twero loyo kop niŋniŋ i nyim Lubaŋa?
Yubu 9:3 Ka ce dano mo mito pyem kwede, ci twero penyo peny alip acel kulu ma pe dano mo twero dokke iye kicel keken.
Yubu 9:4 Lubaŋa ryek i cwinye, dok tekone dwoŋ; aŋa ma tye ki tekcwiny ma romo loye?
Yubu 9:5 En kobo godi woko ma pe giŋeyo, ci lokogi woko ki kiniga.
Yubu 9:6 En cwalo oyeŋyeŋ yeŋo ŋom, ci puto woko ki i kabedone, dok miyo wir me te lobo ducu yeŋŋe.
Yubu 9:7 En ciko ceŋ, miyo pe tuc; en umo lakalatwe woko i dyewor wek pe guryeny.
Yubu 9:8 En oyaro polo kene, ka onyono biamwonyi me nam woko,
Yubu 9:9 En aye ma otiyo Oluma ki Lyeronyim, Yoggo ki lakalatwe ma ginen yo tuŋ acuc.
Yubu 9:10 En tiyo tic madito ma niaŋ iye tek bot dano, ki tic me aura ma welgi pe kwanne.
Yubu 9:11 Nen, en kato ki i ŋeta, kun pe aneno; en medde ki wot anyim, ento an pe aŋeyo.
Yubu 9:12 En kwanyo jami ma iye mito cito kwede woko aŋa ma twero juke? Aŋa ma twero penye ni, ‘Itimo aŋo?’
Yubu 9:13 “Lubaŋa pe biloko kinigane; wa lukony pa Rakab, ma min kulu, gukulle piny i nyime.
Yubu 9:14 Kara man atwero gamo doge niŋniŋ, nyo yero lok ma abipido kwede i nyime?
Yubu 9:15 Kadi bed balla pe, pe atwero gamo doge; myero aleŋ ŋat ma odota otima kica keken.
Yubu 9:16 Ka ce nene ogamo doga i kare ma alwoŋe, kono pe aye ni obedo ka winyo lokka.
Yubu 9:17 En bedo ka nyona ki yamo matek, ci medo ret i koma laboŋo tyen lok mo.
Yubu 9:18 En pe ye miya kare me yweyo, ento miyo abedo ki keccwiny keken.
Yubu 9:19 Ka ce obedo lweny me pyem me nyuto teko, ci nen en! Aŋa ma twero lwoŋe ka amito pido kwede?
Yubu 9:20 Kadi bed balla pe, ento lok ma aloko miyo kop loya; kadi bed balla pe, en twero miyo anen calo dano muŋak woko.
Yubu 9:21 An balla pe, omiyo pe doŋ aparo; doŋ pe amito ni abed kwo.
Yubu 9:851 
Yubu 9:22 Lokke tye acel keken; pienno omiyo awaco ni, Lubaŋa tyeko jo ducu, jo mubalo ki jo ma pe gubalo.
Yubu 9:23 Ka can mo opoto i kom jo ma pe ki bal, ci en nyero mere anyera, kun neno ni man keckom mukelo to atura kit meno.
Yubu 9:24 Gimiyo lobo i cin jo maraco; en umo waŋ luŋolkop woko; ka ce pe en, ci aŋa kono?
Yubu 9:25 “Nino me kwona riŋo oyotoyot kato laŋwec woko, gilwi girwenyo woko, pe gineno gin mo maber.
Yubu 9:26 Gicito oyot calo yeya ma gitiyo ki togo, calo ocur ma lyanne i kom lee ma en dwaro.
Yubu 9:27 Ka atamo ni, ‘Wiya biwil woko i kom pekona, abibedo ki yomcwiny kun abunyo abunya,’
Yubu 9:28 pud dok abedo ki lworo pi arem ducu ma atye kwede, pien aŋeyo ni ibitera macalo dano ma laba!.
Yubu 9:29 Macalo doŋ iŋolo ni kop oloya, ayelle kono dok piŋo?
Yubu 9:30 Kadi bed alwokke ki pee, kadi bed alwok ciŋa ki cabun magwa,
Yubu 9:31 pud ibibola i bur aye, ci boŋŋina bikwero koma woko.
Yubu 9:32 “Lubaŋa gire pe dano calo an, ma myero agam doge, kono obedo dano, kono wapido dwede,
Yubu 9:33 Ŋat mo pe ma twero ŋolo lok i kinwa, ma myero oket ciŋe i komwa waŋ aryo ducu.
Yubu 9:34 Wek Lubaŋa pe opwoda ki odoone wek pe koma oryaŋŋe me lworo en.
Yubu 9:35 Miyo atwero lok laboŋo lworo mo i nyime, kun aŋeyo ni pe atye kit ma jo mogo gitamo kwede.”
Yubu 10:1 “Adag doŋ kwona, pe abijuko kokona; abiloko lok ducu, pien cwinya doŋ odoko kec.
Yubu 10:2 Abiwaco bot Lubaŋa ni, pe iŋol ni kop oloya; titta gin mumi yo it ye ka pyem kweda.
Yubu 10:3 Tika nen ber ki boti me una, ki me ca yo tic ma in doŋ itiyo, kun tammi rwatte ki tam pa jo maraco?
Yubu 10:4 Waŋi rom ki waŋ dano? Ineno piny kit ma dano neno kwede?
Yubu 10:5 Wel nino me kwoni rom ki pa dano? Ibiri pi mwaka manok calo dano,
Yubu 10:852 
Yubu 10:6 mumi yo it ye ka roto bal i koma-ni, wek inen ka ma apoto iye?
Yubu 10:7 Kono iŋeyo ni an pe abalo, dok ni pe tye dano mo ma twero lara ki i ciŋi.
Yubu 10:8 In yam icweya ki ciŋi, ci koni doŋ ilokke, imito neka?
Yubu 10:9 Po ni yam icweya ki lobo; dok ibidwoka i apwa aye?
Yubu 10:10 Cen pe ionya woko macalo cak, ci imiyo adoko calo cak lukulu?
Yubu 10:11 In ceŋ iumo koma ki del ki ler riŋo, ci ikubo an kacel ki cogo ki Jer
Yubu 10:12 Imiyo bota kwo ki mar meri ma pe lokke ci iyelle pira, igwoko cwinya.
Yubu 10:13 Ento onoŋo ikano lok macalo man i cwinyi; doŋ aniaŋ ni gin mutimme-ni onoŋo ityeko yubo con.
Yubu 10:14 Ka apoto i bal, in ibedo ka kiya, ci pe iye weko balla mo wacel.
Yubu 10:15 Ka at imo gin marac can obed i koma! Ento kadi balla pe, pe atwero tino waŋa malo, pien lewic omaka, canna obwoya woko.
Yubu 10:16 Ka ce atiŋo wiya in itugi dwara cut, macalo labwor, ci itiyo tic me aura i koma.
Yubu 10:17 In ibedo ka kelo cadenni manyen pi nyutc balla, kinigani medde ameda i koma, kun ikelo buca mony manyen ka lweny i koma.
Yubu 10:18 “Piŋo iweko aa ki i i maa? Kono ceŋ aŋuko to ma peya waŋ dano onena, kono ber.
Yubu 10:19 Kono ceŋ gitiŋa nia ki i ic gitera wa i lyel, wek abed macalo ŋat ma pe yam obedo kwo.
Yubu 10:20 Nino me kwona pe odoŋ manok keken? Wek abedi, wek abed ki yomcwiny manok,
Yubu 10:21 ma peya acito ka ma pe doŋ abidwogo ki iye, i lobo me mutu ki piny macollicuc,
Yubu 10:22 i lobo me colpiny munyobbe ata, ka ma dero ceŋ rom ki piny macol.”
Yubu 11:1 Jopar ma Lanaamat ogamo ni meno,
Yubu 11:2 “Lwak lok mapol ma rom meno pe gigamo ce? Lalok mada aye ma lokke tye atir?
Yubu 11:3 Dog dano myero otwo woko pi lokki ma tere pe-ni? Iloko lok me ŋala, ci dano mo pe bimaki ki lewic?
Yubu 11:4 Pien iwaco ni, ‘Pwonnya tye maleŋ, i waŋ Lubaŋa balla pe.’
Yubu 11:5 Ento kono Lubaŋa oloko lok mo, kono oŋamo doge boti!
Yubu 11:853 
Yubu 11:6 En kono oyabo boti muŋ mapol me ryekone, pien tim mua ki i ryekone bedo me aura. Koŋ iŋe ni can ma Lubaŋa oketo i komi pe oporo balli ducu.
Yubu 11:7 “In itwero niaŋ ryeko ki dit pa Lubaŋa? Itwero noŋo ka ma twer pa Won Twer Ducu gik iye?
Yubu 11:8 Tye malo kato polo, in itwero timo gin aŋo? Tut makato lyel, in iŋeyo iye gin aŋo?
Yubu 11:9 Bor makato lobo ducu, lac makato nam.
Yubu 11:10 Ka en obino ci omako dano, ce olwoŋe i nyim kop, aŋa ma twero juke?
Yubu 11:11 En ŋeyo jo ma pe gigenne; ka oneno bal, pe keto iye cwinye?
Yubu 11:12 Ento dano ma lamiŋ binoŋo ryeko, ka kana me tim onywalo dano.
Yubu 11:13 “Kono ibedo ki cwiny maber, kono itaŋo ciŋi bote!
Yubu 11:14 Ka yam itimo tim marac, pe doŋ igudi; pe iwek jo ma i odi gutim gin mo marac.
Yubu 11:15 Atika doŋ ibitiŋo waŋi malo kun bal mo pe i komi; ibicuŋ matek, pe ibilworo.
Yubu 11:16 Wii biwil i kom canni; bibedo boti mucalo pii ma doŋ omol orwenyo woko.
Yubu 11:17 Kwoni bibedo ka maleŋ makato cwiny dyeceŋ; kadi bed itye i piny macol bibedo macalo rupiny.
Yubu 11:18 In doŋ ibibedo ma cwinyi opye, kun iŋeyo ni nyimi leŋ; ibiywe mot ki kuc kun Lubaŋa tye ka gwoki.
Yubu 11:19 Ibibuto piny, ci ŋat mo pe bimiyi lworo; jo mapol gibibino boti wek ginoŋ gum ki boti.
Yubu 11:20 Ento piny biloyo jo maraco matwal; pe gibinoŋo ka kanne, gibiparo pi to keken.”
Yubu 12:1 Yubu ogamo ni meno,
Yubu 12:2 “Adada wun jo ma tye ki ŋec, ka wuto, ryeko bene birwenyo woko.
Yubu 12:3 Ento an aniaŋ lok bene macalo wun, wun pe wuloya wacel. Aŋa ma pe ŋeyo lok macalo magi?
Yubu 12:4 Adoko gin anyera bot lurema; an ma ceŋ alwoŋo Lubaŋa ci en gamo doga, an ma kita atir, ma bal mo pe i koma, adoko gin anyera.
Yubu 12:5 Lagumkom cayo ŋat ma kome kec, en mito goyo jo ma tyengi ocer.
Yubu 12:6 Kema pa luyak tye ki kuc; jo ma miyo kiniga mako Lubaŋa gibedo mot mupye, gin jo ma guloko tekgi odoko lubaŋagi.
Yubu 12:854 
Yubu 12:7 “Peny wa bot lee, ci gibipwonyi; peny winyo me polo, ci gibitittr.
Yubu 12:8 Gin ma lak alaka i nom gibipwonyi; rec me nam bene gibitucone boti.
Yubu 12:9 Aŋa i kin magi ducu ma kwiya ni ciŋ Rwot aye otiyo man?
Yubu 12:10 Tipo pa gin makwo ducu tye i ciŋe, dano acel acel mato yamo pi twerone.
Yubu 12:11 It dano pe ye lok ducu, ento bilo abila, macalo dano bilo cam ki lebe.
Yubu 12:12 Ryeko bedo bot jo muti, ri i wi lobo miyo dano niaŋ i te lok mapol.
Yubu 12:13 Lubaŋa tye ki ryeko dok ki twer; en tye ki tam matut ki twer me cobone.
Yubu 12:14 Ka en omuko ot, ŋat mo pe dok gero odoco; ka en oloro wi dano, ŋat mo pe dok yabo.
Yubu 12:15 Ka en ojuko kot pe cwer, ci lobo two woko; ka en cwalo pii, ci corre i wi lobo.
Yubu 12:16 En tye ki teko ki ryeko me cobo ticce; laŋak dano ki ŋat ma giŋako gin ducu mere.
Yubu 12:17 En tero lumi-tam woko munero, en loko luŋolkop doko lumino.
Yubu 12:18 En gonyo jo ma luker gutweyo ki i buc, ci tweyo dura i pyer luker macalo opii.
Yubu 12:19 En tero ajwagine woko munero, ci miyo wegi twer poto.
Yubu 12:20 En twoyo dog jo ma yam gigenogi, ci miyo gikwiya poko gin maber ki gin marac.
Yubu 12:21 En miyodano gicayo rwodi, dok geŋo wegi twer i tiyo ticgi.
Yubu 12:22 En yabo muŋ ma gikanne i piny macol, ci kela piny macol licuc i der ceŋ.
Yubu 12:23 En miyo rok mo-ni doko madit, ka dok tyeko woko; miyo rok mukene nyayo locce, ka dok tenyo woko ata.
Yubu 12:24 En kwanyo ryeko woko ki bot lutel wi lwak, miyo gimal ata i tim ka ma yo pe iye.
Yubu 12:25 Gin leyo piny i colpiny laboŋo der ceŋ; miyo gicatte macalo lamero.”
Yubu 13:1 “Nen, atyeko neno man ducu, atyeko winyo, ci aniaŋ iye.
Yubu 13:2 Gin ma wun wuŋeyo, an bene aŋeyo wun pe wuloya wacel.
Yubu 13:3 Ento kono do aloko bot Won Twer Ducu; amito laro lokka ki Lubaŋa.
Yubu 13:4 Wun wuumo lok ada woko ki goba; wun ducu ludaktar ma konywu pe.
Yubu 13:5 Kono Wuliŋ aliŋa do, ci mi yo wunen jo maryek.
Yubu 13:855 
Yubu 13:6 Koŋ wuwiny kit ma atamo kwede, wuter itwu i pidona.
Yubu 13:7 Wubiloko lok goba pi Lubaŋa? Wubilok ŋire kun wubwolo dano abwola?
Yubu 13:8 Wun wudworo kor Lubaŋa? Wudoko lupido pire ce?
Yubu 13:9 Wubibedo maber mono ka en oŋiyo tamwu? Wutwero bwolo en macalo wubwolo dano?
Yubu 13:10 Atikane en bijukowu, ka wucwako kore i muŋ.
Yubu 13:11 Ditte pe biryaŋo komwu, ci miyo lworo makowu i nyime?
Yubu 13:12 Oŋon ma wubolo rom ki buru mamwa, lok ma wupido rom ki lobo ma nidde woko oyot.
Yubu 13:13 “Koŋ Wuliŋ mot, ci abilok, ci gin ma mito bino i koma obin.
Yubu 13:14 Wek acam tona, ajalo kwona woko.
Yubu 13:15 Wek en oneka gire, pe atye ki gin mo kadi bed kumeno pud abilaro lok kom kita i nyime.
Yubu 13:16 Man aye bimiyo aloyo kop, ni meno, dano ma pe lworo Lubaŋa pe o i nyime.
Yubu 13:17 Wuwiny lokka mot mupye, wek lok ma atiro odony i itwu.
Yubu 13:18 Atyeko yu bo lok ma abipido; aŋeyo ni abiloyo kop.
Yubu 13:19 Aŋa ma bipyem kweda? Wek obin, an mera abiliŋ woko ci ato.
Yubu 13:20 “Alegi lok aryo keken, Lubaŋa, ci ka iye, pe abikanne gira ki nyimi;
Yubu 13:21 pe iwek ciŋi oguda, pe iwek lworona i komi oryaŋ koma.
Yubu 13:22 Eno, lwoŋa, ci abigamo dogi; nyo weka aloki, ci ibidwoko lok bota.
Yubu 13:23 Balla ki rocca tye adi? Nyutta tim aranyina.
Yubu 13:24 Piŋo doŋ ilokke woko i koma? Piŋo itera macalo lakworri?
Yubu 13:25 Imito imi lworo omaka ce, kun arom ki oboke ma yamo tero? Iryemo kor cuŋ kai mutwo?
Yubu 13:26 Pien icoyo lok makec marac i koma, pud imito ni anen can pi bal me tinona.
Yubu 13:27 In irwako tyena i okol, iŋiyo ka ma acito iye ducu; iketo waŋ co ka ma tyena myero ogik iye.
Yubu 13:28 Ci miyo adoko rom ki gin mutop woko, nyo boŋo ma nyenye ocamo.”
Yubu 14:1 “Dano ma dako onywalo nino me kwone nok, opoŋ ki ayelayela.
Yubu 14:856 
Yubu 14:2 En bi no calo ature ci ner woko oyot; en rwenyo calo tipo, pe ri nakanaka.
Yubu 14:3 Ci in dok iciko waŋi i kom ŋat macalo meno, ikela i nyimi wek inolla kop?
Yubu 14:4 Aŋa ma twero kelo gin maleŋ ki kom gin ma pe leŋ? Pe tye ŋat mo wacel.
Yubu 14:5 Gityeko ŋolo wei nino me kwone, in iŋeyo wel dwe ma imiye; ityeko nyuto ka ma kwone bigik iye pe dok kato.
Yubu 14:6 Lok waŋi inen ceŋ, wek en obedi, wek otyek ninone ki kuc macalo latic pi mucara.
Yubu 14:7 “Dano twero bedo ki gen pi yat, ni meno ka gireto piny ci dok binyuro, pud dok bilot aye.
Yubu 14:8 Kadi Lwite ori oteggi i lobo, kadi ajutte yam oto la i nom,
Yubu 14:9 ento tekke pii tye bicwico woko, bolo jaŋe calo yat ma pud gipito apita.
Yubu 14:10 Ento dano to mere ci pe doŋ a malo; kwone gik woko, ci en doŋ tye kwene?
Yubu 14:11 Macalo pii tum wo ko ki i nam, ki kulu dwoŋ two woko,
Yubu 14:12 kumeno dano bene buto piny ci pe dok a; en pe dok bico nio waŋ ma polo doŋ pe, pe bico ki i waŋ ninone.
Yubu 14:13 Kono do ikana i lyel, kono ikana waŋ ma kinigani doŋ okato! Kono icikka kare wek ipo pira doki!
Yubu 14:14 Ka dano doŋ oto, pud dok bibedo kwo? Kono icikka kare, kono atyeko kare me waŋ ticca ducu, kun akuro nino ma myero gigonya iye.
Yubu 14:15 Ka lacen ibilwoŋa, ci abigamo dogi; pira bibedo mitti mada, pien in aye iketo an.
Yubu 14:16 Lacen ibineno ka ma acito iye ducu, ento pe ibikiya pi neno balla;
Yubu 14:17 ibitweyo balla woko i kicaa, ibiumo wi rocca ducu.
Yubu 14:18 “Ento got madit poto ci nidde woko, pata gikobo woko ki i kakare.
Yubu 14:19 Pii mudo gweŋ woko, kot ma cwer matek molo lobo woko; in bene ityeko gen pa dano woko kit meno.
Yubu 14:20 In ibwoye woko matwal, ci en cito gire; imiyo waŋe lokke, ci iryeme woko.
Yubu 14:21 Litinone ginoŋo deyo, ci en pe ŋeyo; gidwokogi piny, ci en pe niaŋ gin mo iye.
Yubu 14:22 En bedo ka winyo mere arem me kome keken, en koko cwercwiny ma mere kene.”
Yubu 15:1 Erifaji Lateman ogamo owaco ni meno,
Yubu 15:857 
Yubu 15:2 “Dano ma Laryeko gamo lok ki yamo noŋo, kun noŋo iye opoŋ ki yamo wokceŋ laboŋo ŋec mo?
Yubu 15:3 En myero opyem ki lok ma pe konyo, nyo ki lok ma pe kelo gin mo maber?
Yubu 15:4 Ento in igeno dano ni pe gulwor Lubaŋa, igenogi ni pe gubed ka lwodo lok i nyime.
Yubu 15:5 Pien balli aye pwonyo dogi, iloko lok pa jo ma bwolo dano ki ryeko.
Yubu 15:6 Dogi keni miyo kop loyi, pe an, dogi aye ma okelo lok i komi.
Yubu 15:7 “In aye dano ma gicako nywalone ce? Meni onywali ma peya giketo godi?
Yubu 15:8 Yam iwinyo yub me muŋ i cokke pa Lubaŋa? Imito ryeko ducu obed meri keni ce?
Yubu 15:9 Gin aŋo ma in iŋeyo ma waŋ wakwiya? Iniaŋ i gin aŋo ma waŋ pe waŋeyo ducu- ni?
Yubu 15:10 Dano muti ki dano ma wiye ki lwar gitye i kinwa, gin aye guri i wi lobo makato woru.
Yubu 15:11 Lok ma Lubaŋa okweyo ki cwinyi ki lok ma giloko kwede mot mupye, obedo gin mo manok ki tuŋ boti ce?
Yubu 15:12 Piŋo cwinyi oarre woko? Piŋo waŋi tur ki kiniga?
Yubu 15:13 Piŋo iloko kinigani i kom Lubaŋa kun iweko lok macalo meno a ki i dogi?
Yubu 15:14 Dano gin aŋo, ma miyo en twero bedo ma iye leŋ? ŋat ma dako onywalo en gin aŋo, ma miyo twero bedo laboŋo bal mo?
Yubu 15:15 Nen, Lubaŋa pe geno wa jone maleŋ-gu, polo kulu pe leŋ ki i waŋe.
Yubu 15:16 Ci dano kono, ma en keni mukwokki bibedo niŋniŋ i nyime, ma oloko bal odoko macalo pii me amatane-ni?
Yubu 15:17 “Winy lokka, wek atitti, ci abinyutti gin ma doŋ aneno,
Yubu 15:18 en aye lok ma yam luryeko gubedo ka titone, ki kwarogi bene yam pe gumuŋo lokke.
Yubu 15:19 Lobowa ceŋ gimiyo botgi gin kengi, ci larok mo pe mubedo i kingi.
Yubu 15:20 Dano marac pwodde ki arem nino ducu me kwone, pi mwaka ducu ma gimiyo bot dano ma pe lakica.
Yubu 15:21 En bedo ka winyo dwan ma kelo lworo; i kare me kuc layak bibino i kome.
Yubu 15:22 En pe tye ki gen me dwogo woko ki i ka macol, pien gitye ka kiye ki pala lucwan me neke.
Yubu 15:23 En bedo ka mal ata pi yenyo kwon, kun waco ni, ‘Tye kwene?’ En ŋeyo ni i nyime tye iye to.
Yubu 15:858 
Yubu 15:24 Peko ki can gibedo ka ryaŋo kome; gibwoye woko macalo kabaka ma oyubbe pi mony.
Yubu 15:25 “Dano-nu oryeyo ciŋe kom Lubaŋa, obutte ni etwero lweny ki Won Twer Ducu,
Yubu 15:26 kun riŋo i kome macalo twon ki kwot molane ma kinoŋ.
Yubu 15:27 Waŋe obedo mununy, pyere oyarre malac.
Yubu 15:28 En obedo i gaŋ i mogo ma yam odoŋ noŋo, i odi ma dano pe myero gubed iye, ma giciko ni odoŋ obur.
Yubu 15:29 Pi meno en pe bibedo lalonyo, lonyone pe biri, pe bicuŋ matek macalo yat ma Lwite odonyo piny i ŋom;
Yubu 15:30 pe bibwot ki i colpiny. En bibedo rom ki yat ma mac oroyo pote woko ma pud olot alota, ki ma yamo otero ture woko.
Yubu 15:31 Wek en pe ogen piny nono, kun bwolle kene, pien piny nono aye bibedo bakacic ma en bilimo.
Yubu 15:32 En bibedo rom ki yat ma gilwero jaŋe ma karene peya oromo, ma pote pe doŋ lot.
Yubu 15:33 Bibedo rom ki olok ma nyige oo ma peya ocek, nyo yai jeituni ma ture oo woto.
Yubu 15:34 Lwak jo ma pe gilworo Lubaŋa girom ki lulur; mac waŋo kema pa lugam lim me wil i muŋ;
Yubu 15:35 Giyaco aranyi ci ginywalo tim marac, gipiro lok goba ki i igi.”
Yubu 16:1 Yubu ogamo ni meno,
Yubu 16:2 “Atyeko winyo lok mapol ma rom ki meno; wun ducu wun lukwecwiny ma kela ayela keken.
Yubu 16:3 Lok ma obedo yamo noŋo ka gikke pe? Aŋo ma oŋeto ii, omiyo igamo doga?
Yubu 16:4 An bene ceŋ atwero loko macalo wun, kono ceŋ wubedo ki kit ma rom ki mera- ni; an onoŋo ceŋ atwero rwado lok pi jukowu, kun ayeŋo wiya botwu.
Yubu 16:5 Cen atwero jiŋo cwinywu ki lokka, ki kweyo aremwu ki mit doga.
Yubu 16:6 “Ka an aloko-ni arem koma pe okwe; ci ka aliŋ woko, pe dok cen.
Yubu 16:7 Adada, Lubaŋa koni doŋ oolo koma woko, oruto jona woko ducu.
Yubu 16:8 En doŋ otyeko maka woko, ci odoko caden me nyuto balla; jony me koma odoko macalo lakworra, ma loko lok me caden i nyima.
Yubu 16:859 
Yubu 16:9 Iye okwera, otima malit macalo labwor ma kido kom lee, okayo lake woko i koma ki kiniga, lamonena gaya ki waŋe macalo ŋat ma pako toŋŋe me neko dano.
Yubu 16:10 Jo guŋamo doggi i koma, gudoŋo lema me anywar, gudille i koma likiŋ.
Yubu 16:11 Lubaŋa doŋ omiya i ciŋ jo ma kitgi pe atir, obola i ciŋ jo maraco.
Yubu 16:12 Onoŋo abedo mot mupye, ci onyoŋo koma woko, omaka ki ŋuta, oŋinya matitino. Obedo ka baya ki toŋŋe
Yubu 16:13 wegi atumme guruma dyere. Otuco olaŋa pil, laboŋo kica, ooyo pig kedana i ŋom.
Yubu 16:14 Oketo can i koma teretere macalo lamony ma bedo ka riŋo i kom ot pi mu kone woko.
Yubu 16:15 Akwoyo boŋo gunia me arukana, tekona ducu doŋ obuto i apwa.
Yubu 16:16 Waŋa doŋ obok ki koko, del waŋa ocido macol licuc,
Yubu 16:17 kadi bed pe atimo gin mo me bwami, dok kadi legana bal mo pe iye.
Yubu 16:18 “In lobo, pe ium remona, ci wek kokona pe onoŋ kabedo me yweyo.
Yubu 16:19 Kadi koni, nen, cadenna tye i wi polo, cadenna tye malo.
Yubu 16:20 Lurema gicaya, ento pig waŋa cwer kun akok kwede bot Lubaŋa,
Yubu 16:21 ni kono en olar lok pa dano i nyim Lubaŋa, macalo dano laro lok kun cuŋ pi lawote.
Yubu 16:22 Pien ka mwaka man ok doŋ okato, abicito ka ma pe doŋ abidwogo ki iye.”
Yubu 17:1 Cwinya doŋ otum, kwona doŋ mito gik woko, lyel doŋ tye ka kura.
Yubu 17:2 Adada lunywar guruma dyere, abedo ka neno kit ma gikeco kwede i koma.
Yubu 17:3 “In kikomi myero icuŋ pira i nyimi keni, ai Lubaŋa; pien aŋa ma dok twero mine me cuŋ pira?
Yubu 17:4 Macalo doŋ imiyo gukwero yabo tamgi wo ko wek guniaŋ lok, pienno pe ibiye ni guloya.
Yubu 17:5 Ŋat ma tero lok roro i kom lawote wek enoŋ dul me limgi, piny biloyo litinone.
Yubu 17:6 “En omiyo nyiŋa odoko lok aboka pa lwak; adoko ŋat ma jo giŋule ki laa.
Yubu 17:7 Waŋa doŋ ocido woko pi kumo, dul koma ducu ojony woko likaŋ.
Yubu 17:8 Pi meno jo ma cwinygi atir giuro ki jwat, ci dano ma pe ki bal cako mwomme i kom ŋat ma pe lworo Lubaŋa.
Yubu 17:860 
Yubu 17:9 Ŋat ma kite atir pud medde ki kite macon, ŋat ma cwinye leŋ tekke medde ameda.
Yubu 17:10 Ento wun dok wubin, wun ducu, ci pe abinoŋo dano mo maryek i kinwu.
Yubu 17:11 Karena doŋ okatu, lok ma yam ayubo doŋ otur woko, en aye lok ma yam cwinya tye iye twatwal.
Yubu 17:12 Guloko wor odoko dyeceŋ, kun giwacci, ‘Der ceŋ cok ki piny macol.’
Yubu 17:13 Akuro doŋ lyel wek obed oda, wek apet kabutona i piny macol.
Yubu 17:14 Bur lyel doŋ alwoŋo ni wora, kwidi ma bicamo koma alwoŋo ni maa, nyo lamera.
Yubu 17:15 Gen mera kono dok tye kwene kaa? Aŋa ma dok neno gin maber ma myero akur?
Yubu 17:16 En bicito kweda wa i lyel? Wan wabilor kwede kacel i apwa?”
Yubu 18:1 Bildad ma Lacua ogamo ni meno,
Yubu 18:2 “Ibibedo Ka lok pi kare ma rom mene? Koŋ itam mot ci dok wabilok.
Yubu 18:3 Piŋo itimowa macalo lee? Piŋo inenowa macalo jo mamiŋ?
Yubu 18:4 In ikilo komi keni i kinigani macalo labwor. Lobo myero giwek odoŋ noŋo piri? Got myero okobbe woko ki i kabedone piri?
Yubu 18:5 “Iyo, tara pa dano marac bito woko, leb macce pe biryeny.
Yubu 18:6 Mac ma menyo i kemane bidoko ribiribi, tara ma giŋabo ka wiye bito woko.
Yubu 18:7 Kalo wotte ki tek bijwik, lok ma en kikome oyubo birete piny.
Yubu 18:8 En moko i obwo ki tyene kene, nyo woto i wi bur ma gikunyo pi mako lee.
Yubu 18:9 Layuta mako opunye, owic ma giciko dwalo tyene.
Yubu 18:10 Giciko uno i ŋom pire, giciko kinu i yo pi make.
Yubu 18:11 Lworo nyono kome tuŋŋi ki tuŋŋi, lubo kore ka ma en cito iye ducu.
Yubu 18:12 Kec bibwoyo tekke woko, can kuro me poto i kome tek oyoko tyene.
Yubu 18:13 Two bibalo del kome ducu, two marac mada biŋuno dul kome woko.
Yubu 18:14 Gibiywaŋe woko ki i kemane ma yam egeno, gitere bot rwot ma loyo kit gin ducu ma dano lworo.
Yubu 18:15 Ŋat ma pe mere aye bibedo i kemane; gibipworo buru calfa i pacone.
Yubu 18:861 
Yubu 18:16 En bibedo rom ki yat ma lwite otwo woko ki piny, ki ma jaŋe oner woko ki malo.
Yubu 18:17 Dano pe doŋ bipo pire i lobone, nyiŋe pe doŋ biwinnye i waŋa yo.
Yubu 18:18 Gibicwale wo ko ki i piny maleŋ, obed i colpiny, gibiryeme woko ki i wi lobo.
Yubu 18:19 En pe bibedo ki latin nyo likwayo i kin jone, ŋat mo pe bidoŋ makwo ka ma yam en bedo iye.
Yubu 18:20 Jo me tuŋ potoceŋ bibaŋŋe woko pi gin mutimme i kome, atiba bipoto i kom jo ma tye tuŋ wokceŋ bene.
Yubu 18:21 Adada, gaŋ pa lubalo bibedo kumeno, meno gin ma bitimme i kom dano ma kwiya Lubaŋa.”
Yubu 19:1 Yubu ogamo ni,
Yubu 19:2 “Wubiyela nio wa awene, kun wukeko ita ki lok?
Yubu 19:3 Man doŋ tyen me aparre ma wunala; lewic pe makowu me tima marac kuman?
Yubu 19:4 Kadi bed doŋ aŋak woko ada, balla pe gik doŋ i koma kena?
Yubu 19:5 Ka ada wun wunyatte i koma, kun wuwaco ni lewic ma giketo i koma onyuto ni an labal,
Yubu 19:6 doŋ myero wuŋe ni Lubaŋa aye omiyo lok oloya, ci otweya woko ki obwone.
Yubu 19:7 Nen, akok ni, ‘Gineka woko do!’ ento pe gigamo doga; adaŋŋe matek, ento ŋat mo pe ma ŋolo koppa atir.
Yubu 19:8 En ocego yo woko bota, pe atwero kato, oketo colpiny woko i nyima ka ma acito iye ducu.
Yubu 19:9 Otyeko kwanyo deyo woko ki ikoma, oweka adoŋ noŋo laboŋo dit mo.
Yubu 19:10 Adoko macalo ot ma en omuko woko ma otwomo tuŋŋi ki tuŋŋi ci arwenyo woko; genna bene en oputo woko macalo oputo yar.
Yubu 19:11 Kiniga omake i koma, en tera macalo lakworre.
Yubu 19:12 Monnye gubino i koma kacel, gutoro cel lobo guruma wo ko dyere, gugony gurumo kemana.
Yubu 19:13 “Opoko omegina woko ka mabor kweda, jo ma cen giŋeya ducu adoko welo ki botgi.
Yubu 19:14 Wadina ki lurema gurwenyo woko;
Yubu 19:862 
Yubu 19:15 welo ma i oda doŋ wigi owil woko i koma; aŋecana gibedo kweda calo an a welo ki tun botgi, adoko larok ki i waŋgi.
Yubu 19:16 Ka alwoŋo laticca, en pe gamo doga, an myero abak doga bote.
Yubu 19:17 Yweyo doga odoko rac wa bot dakona, omegina ma litino pa maa gidag ŋwec koma.
Yubu 19:18 Kadi wa litino matino gicaya; ka aa, gin loko lok marac i koma.
Yubu 19:19 Lurema ma giŋeya ducu igi doŋ okwera woko, jo ma yam amarogi doŋ gulokke i koma.
Yubu 19:20 Cogona doŋ omakke woko ki del koma ki riŋo koma, anen ki laka keken.
Yubu 19:21 Kica omakwu i koma ba, wun lurema, pien ciŋ Lubaŋa doŋ otyeko gudo koma.
Yubu 19:22 Piŋo wubedo ka una macalo Lubaŋa? Can ma aneno, ki arem koma peya oromowu?
Yubu 19:23 “Lokka ducu kono gicoyo woko cut! Kono cen gicoyo i buk!
Yubu 19:24 Kono cen gigoro lokka ki kalam nyonyo i kom pata, gimwono ki nyonyo macol, wek ori matwal.
Yubu 19:25 Pien aŋeyo ni Lacunudwarra tye, ci lacen en bicuŋ pira i wi lobo;
Yubu 19:26 lacen ka doŋ del koma oballe woko kuman, abineno Lubaŋa laboŋo koma-ni.
Yubu 19:27 Abinene kun ocuŋ pira, abinene ki waŋa, pe bibedo welo ki tuŋ bota. Cwinya opoto ni liŋ!
Yubu 19:28 Ka wuwaco ni, ‘Wabiryemo kore niŋniŋ?’ dok ni, ‘Te lok kikome onen ki bote’;
Yubu 19:29 myero wulwor pala lucwan, pien kiniga aye kelo can me to, wek wuŋe ni ŋolo kop tye.”
Yubu 20:1 Jopar Lanaamat ogamo kit man ni,
Yubu 20:2 “Pi lok meno tamma odiya, omiya adok iye, pi rucurucu ma atye kwede i cwinya.
Yubu 20:3 Awinyo juk ma miya lewic, ento cwiny ma omiya abedo ki niaŋ matut miyo agamo.
Yubu 20:4 “In pe iŋeyo lok man nia wa con, i kare ma giketo dano i wi lobo,
Yubu 20:5 ni, kijira pa dano marac winnye pi kare manok, yomcwiny pa dano ma pe lworo Lubaŋa ri pi dakika acel keken?
Yubu 20:6 Kadi en bor, o wa i polo, kadi wiye gudo pol,
Yubu 20:863 
Yubu 20:7 birwenyo woko matwal macalo cette; jo ma yam gunene gibiwaco ni, ‘En tye kwene?’
Yubu 20:8 En bilal wo ko macalo lek; gibiryeme woko macalo ginanyuta me dyewor.
Yubu 20:9 Jo ma yam ginene pe dok gibinene aye, kadi kabedone pe dok binen matwal.
Yubu 20:10 Litinone gibiyenyo kony ki bot lucan, en bidwoko lonyone cen ki ciŋe.
Yubu 20:11 Cogo kome tye mupoŋ ki teko me awobine, ento gibiyike kwede i apwa.
Yubu 20:12 “Kadi doge lim pi tim marac, kadi bed en kano i te lebe,
Yubu 20:13 kadi pe ye ŋulone, kun kano pud bedo kwede i doge,
Yubu 20:14 ento lokke ki i cin iye, doko kec macalo kwir twol.
Yubu 20:15 En mwonyo lim ci noko woko odoco; Lubaŋa cwalo woko ki i iye.
Yubu 20:16 En bidoto kwir twol gola, leb ororo bineke.
Yubu 20:17 En pe bineno kulu mo, laora ma mol kic ki cak lukulu.
Yubu 20:18 En bidwoko gin ma en onoŋo pi ticce matek, pe bimwonyo; magoba ma en olimo pi cato wille, pe bilimo iye yomcwiny mo.
Yubu 20:19 Pien odiyo lucan ci otenyogi woko ata omayo odi ma ceŋ en pe ogerogi.
Yubu 20:20 “Pe bigwoko gin mo wacel ma pire mitte, pien iye pe okwe.
Yubu 20:21 Berbedo pe biri, pien ceŋ pe weko gin mo doŋ ka en camo.
Yubu 20:22 I kare ma jamine doŋ nya mapol, piny biloye woko, ciŋ jo ducu ma tye ki can bikemo en.
Yubu 20:23 Lubaŋa bicwalo kinigane malyet i kome, miyo cwer i kome macalo kot ma ka camme, wek oyeŋ kwede likiŋ.
Yubu 20:24 En biriŋo gi-lweny me nyonyo, ento atero mola bicele woko pil.
Yubu 20:25 Giputo ki tuŋ ŋeye, lebe ma ryeny kato woko ki pig kedane; kome nyonne ki lworo.
Yubu 20:26 Lim ma en okano, colpiny malik bibalo woko; mac ma pe dano okuto bityeke woko; biwaŋo wa jami ducu mudoŋ i ode.
Yubu 20:27 Polo binyuto balle, lobo bikelo lok me caden i kome.
Yubu 20:28 Pii lalele bitero ode woko, bimolo woko i nino me kiniga pa Lubaŋa.
Yubu 20:29 Man en aye pok pa dano marac ma a ki bot Lubaŋa, man ginaleya ma Lubaŋa ociko pire.”
Yubu 21:864 
Yubu 21:1 Yubu dok ogamo ni meno,
Yubu 21:2 “Wuwiny lokka maber, meno aye kit ma wubikweyo ki cwinya.
Yubu 21:3 Wudi cwinywu, ci abilok, lacen ma doŋ aloko otum, ci wumedde giwu ki nyara.
Yubu 21:4 Atye ka koko i kom dano bo? Myero adi cwinya piŋo?
Yubu 21:5 Wunena ci dogwu bitwo woko, wuket ciŋwu i dogwu.
Yubu 21:6 Ka atamo pire cwinya poto, ci koma onyo koyo woko.
Yubu 21:7 Piŋo jo maraco gibedo kwo, giri dok tekogi woto ki medde?
Yubu 21:8 Litinogi doko dito ma lunyodogi pud kwo, likwayogi doŋo kun gineno ki waŋgi.
Yubu 21:9 Odigi tye ki kuc laboŋo lworo, odoo pa Lubaŋa pe o i komgi.
Yubu 21:10 Twonigi nywal ma pa gikeŋ, dyaŋigi bene pe gibwogo litino abwoga.
Yubu 21:11 Litinogi mol calo lwak romi, ka gicito ka tuko.
Yubu 21:12 Giwero ki ajaa ki opuk, ginyuto yomcwinygi ki dwan nyamulere.
Yubu 21:13 Gityeko kare ki berbedo keken, gimedo ki to ki kuc.
Yubu 21:14 Giwaco ki Lubaŋa ni, ‘A woko ki botwa! Pe wamito ŋeyo yoni.
Yubu 21:15 Won Twer Ducu en aŋa ma myero wati bote? Ka walego en wabinoŋo koni aŋo?’
Yubu 21:16 Nen ya, berbedogi gigi ginoŋo ki ciŋgi kengi. Ento pe atwero ye tam pa jo maraco.
Yubu 21:17 “Tara pa jo maraco gineko woko tyen adi? Can poto i komgi tyen adi? Lubaŋa poko arem botgi pi kini gane tyen adi?
Yubu 21:18 Gibedo macalo reŋ ka ma yamo tero ada? Nyo macalo cuŋ kal ma yamo kot kuto?
Yubu 21:19 Wuwaco ni, ‘Lubaŋa kano can me balgi pi litinogi?’ Wek ocul botgi gin kikomgi guniaŋ.
Yubu 21:20 Wek gunen ki waŋgi ka can poto i komgi, gubil kiniga pa Won Twer Ducu.
Yubu 21:21 Gin kono giparo aŋo pi likwayogi, ka doŋ gityeko ŋolo wel dwegi woko?
Yubu 21:22 Ŋat mo bipwonyo Lubaŋa ki ryeko, kun kono en ŋolo kop pa jo ma gitye malo?
Yubu 21:23 Ŋat man to ma pud kome tek, ma tye maber ki kuc madwoŋ;
Yubu 21:24 agulune opoŋ ki cak, i cogone opoŋ ki moo mapwot.
Yubu 21:25 Ŋat mukene to ki cwercwiny madwoŋ, ma naka yam pe obilo gin maber.
Yubu 21:26 Gibuto kacel i apwa, kwidi poŋ i komgi woko.
Yubu 21:865 
Yubu 21:27 “Nen, aŋeyo tamwa, ki yubwu me timo gin marac i koma.
Yubu 21:28 Pien wuwacci, ‘Ot pa kadit tye kwene? Kema ma yam jo maraco bedo iye tye kwene?’
Yubu 21:29 Wun pe wubedo ka penyo jo ma giwoto i yo? Pe wuye oŋon ma gobolo botwu,
Yubu 21:30 ma nyuto ni dano marac giweke i nino me can, gilare woko i kare me kiniga?
Yubu 21:31 Aŋa ma twero nyutte kite ka maleŋ? Doki aŋa ma twero cule pi timme marac?
Yubu 21:32 Ka gitero kome i bur, dano gikuro lyelle.
Yubu 21:33 Ŋom ma i nota obedo mit bote; jo ducu gilubo kore, lwak jo ma gitelo nyime pa kwanne.
Yubu 21:34 Wun dok wubikweyo cwinya niŋniŋ ki lok ma tere pe? Gin mo pe odoŋ i kom lagamwu kono goba keken.”
Yubu 22:1 Erifaji Lateman dok ogamo ni,
Yubu 22:2 “Dano twero bedo ki kony bot Lubaŋa? Atikane ŋat ma tye ki ryeko konnye pire kene.
Yubu 22:3 Won Twer Ducu cwinye bedo yon ka kiti atir? En noŋo kony mo ka bal mo pe i komi?
Yubu 22:4 Nyo itamo ni pien ilwore ma miyo en juki, ci donyo kwedi i ŋolo kop?
Yubu 22:5 Pe tim marac ma itimo aye pol? Balli ka gikke pe.
Yubu 22:6 Pien imiyo omegeni gijeŋo jamigi nononono, ci ilunyo boŋo woko ki i kom dano iweko gudoŋ munero.
Yubu 22:7 In ceŋ pe imiyo pii amata bot ŋat mo muol, itwono ŋat ma kec neko woko ki kwon.
Yubu 22:8 Oteka aye ceŋ obedo won lobo, dano ma gipwoyo aye bedo iye.
Yubu 22:9 In ceŋ iryemo mon to woko ke ciŋgi noŋo, ceŋ ituro bad litino kic.
Yubu 22:10 Pienne girumi ki owic, lworo onyoŋo komi woko oyotoyot.
Yubu 22:11 Dero ceŋ odoko col, pe itwero neno piny, lalele pii omwonyi woko.
Yubu 22:12 “Lubaŋa pe tye wa malo i polo? Nen lakalatwe ma gitye malo kit ma gibor kwede!
Yubu 22:13 Pi meno iwaco ni, ‘Lubaŋa ŋeyo gin aŋo? Waŋe romo tuco pol mapek pi ŋolo kop?
Yubu 22:866 
Yubu 22:14 Pol mucido oboyo kome woko, pi meno en pe twero neno bal. En woto mere wa i dan polo.’
Yubu 22:15 Pud imoko i yo macon ma jo maraco yam gubedo ka lubone-ni?
Yubu 22:16 Ceŋ giceyogi woko ma peya karegi oromo, gutigi pii omolo woko.
Yubu 22:17 Ceŋ guwaco bot Lubaŋa ni, ‘A woko ki botwa,’ doki ni, ‘Gin aŋo ma Won Twer Ducu twero timo i komwa?’
Yubu 22:18 Kun en aye ma yam opoŋo odigi ki jami mabeco. Pe atwero ye tam pa jo maraco!
Yubu 22:19 Jo ma kitgi atir gineno ki yomcwiny, jo ma pe ki bal nyero anyera,
Yubu 22:20 kun giwaco ni, ‘Lukworwa doŋ gityekogi, jamgi mudoŋ mac owaŋo woko.’
Yubu 22:21 “Ribbe ki Lubaŋa, ci ibibedo ki kuc; en aye bimiyo gin maber bino boti.
Yubu 22:22 Gam pwony ma a i doge, ci iket lokke i cwinyi.
Yubu 22:23 Dwog bot Won Twer Ducu, ci ibed mwol, bol tim ma pe atir woko ka mabor ki i paconi.
Yubu 22:24 Bol jabu apwa, ki jabu me Opir i kin gweŋ laora kulu,
Yubu 22:25 wek Won Twer Ducu aye obed jabuni, ki ryal ma pire tek boti.
Yubu 22:26 Kumeno cwinyi bibedo yom pi Won Twer Ducu, ibitiŋo waŋi malo bot Lubaŋa.
Yubu 22:27 Ibilego en, ci biwinyo legani, ci ibicobo kwoŋŋi bote.
Yubu 22:28 Gin ducu ma itamo bicobbe maber, nyimi bibedo leŋ.
Yubu 22:29 Pien Lubaŋa dwoko lukwakke piny, ento en laro jo mamwol.
Yubu 22:30 En laro dano ma pe tiyo gin marac, ci bilare pi leŋ ciŋi.”
Yubu 23:1 Yubu ogamo kun waco ni meno
Yubu 23:2 “Tin bene aloko ma iya kec; kadi bed atye ka cur, ciŋe pud nura.
Yubu 23:3 Kono ceŋ aŋeyo ka ma atwero noŋe iye, wek ao wa i kabedone!
Yubu 23:4 Kono ayeko lokka i nyime wek oŋol, anyuto kore kikore ki lok mapol mada,
Yubu 23:5 miyo aŋeyo gin ma en bigamma, kono aniaŋ gin ma en owaco bota.
Yubu 23:6 En kono opyem kweda ki twerone madit? Pe kumeno; en kono oketo cwinye ka winya.
Yubu 23:7 Dano ma kite atir twero pyem kwede ki kunnu, ci laŋolkoppa kono miyo aloyo kop naka.
Yubu 23:867 
Yubu 23:8 “Nen mono, acito anyim, ento pe tye kunnu; adok cen, ento pe anoŋe.
Yubu 23:9 Ayenye tuŋ acam, ento pe amedo ki nene, alokke tuŋ acuc, pe anene bene.
Yubu 23:10 Ento en noŋo ŋeyo yo ma acito iye; ka en otema, abikatti macalo jabu maleŋ.
Yubu 23:11 Abedo ka lubo kore kikome, pe aŋak ka mukene.
Yubu 23:12 Pe adok cen aweko cik ma en ociko; lok ma en owaco akano i cwinya macalo lonyona.
Yubu 23:13 Ento en pe lokke, aŋa ma twero wiro en? En t iyo gire gin ma iye mito.
Yubu 23:14 Pien en bicobo gin ma en oyubo pira, ki lwak lok macalo meno ma en tye kwede i cwinye.
Yubu 23:15 Pienno koma onyo koyo i nyime, ka atamo, atye ka lworo eno
Yubu 23:16 Lubaŋa omiyo koma obaŋŋe woko, Won Twer Ducu otyeko miyo koma onyo koyo.
Yubu 23:17 Pe colpiny aye orida woko, kadi piny macol licuc ma oumo waŋa.”
Yubu 24:1 “Piŋo Won Twer Ducu pe kano kare me ŋolo kop? Piŋo jo ma giŋeyo en pe gineno ninone?
Yubu 24:2 Dano gidiro waŋ co lobo pi medo nomgi, gimayo lim pa jo mukene, ci gikwayogi.
Yubu 24:3 Giryemo kana pa litino kic, gikwanyo twon pa daa-to pi den.
Yubu 24:4 Gicoro lucan gidirogi cen ki iyo; lucan ma i lobo gikanne woko liweŋ.
Yubu 24:5 Nen, giwoto macalo kana me tim gicito ka canne ki tic matek; giyenyo camgi i tim ata, obed kwon pa litinogi.
Yubu 24:6 Gigwero obot cam ma i poto, gibeko nyig olok ki i pot ti pa jo maraco.
Yubu 24:7 Dyewor gibuto nono ma pe giumme, pe giumme, kadi piny nie twatwal.
Yubu 24:8 Kot ma a ki wi got pwodogi, gipadde i kom pata pien kagwokgi pe.
Yubu 24:9 Jo maraco gimayo litino kic ki i kor mon, gigamo litino pa lucan me den.
Yubu 24:10 Ento lucan giwirre noŋo, laboŋo ginaruka; giyeyo bel ma gikayo, kun gitye ki kec.
Yubu 24:11 Gibiyo moo jeituni i potti pa jo maraco, ginyobo nyig olok vino ki laa doggi.
Yubu 24:12 Jo ma tye ka to gicur ki i gaŋ, dano ma olimo retgi kok ki cwinygi ducu, ento Lubaŋa pe ciko ite i legagi.
Yubu 24:13 “Tye jo mogo ma igi dag ceŋ; pe guŋiyo tic kwede, pe gimaro lubo yone.
Yubu 24:868 
Yubu 24:14 Lanek a kwarpiny wek enek lacan ki dano ma piny oloyo; dyewor en doko lakwo.
Yubu 24:15 Lakwele bene kuro piny ma ribiribi, kun wacci, ‘Ŋatti mo pe ma nena’; ci kano waŋe woko.
Yubu 24:16 Ka piny col gituro odi; ka dyeceŋ ci gicego wigi i ot; pe gimaro leŋpiny.
Yubu 24:17 Pien ka piny col, meno aye rupiny ki tuŋ botgi; piny macol ma dano lworo-ni en aye laremgi.
Yubu 24:18 “Iwaco ni, ‘Pii mologi woko oyotoyot; dullobogi giceno woko; lapakaca mo pe yenyo tic i poto olokgi.
Yubu 24:19 Macalo pee mee woko pi cen ki lyeto, kit meno lubalo bene rwenyo woko i lyel.
Yubu 24:20 Wic biwil i komgi i dye gaŋ; ŋat mo ma bipo i nyiŋgi doŋ pe; kumeno lutim maraco gibitur calo yat.’
Yubu 24:21 “Giuno mon ma lulur ma litinogi pe, pe gikonyo mon to.
Yubu 24:22 Ento Lubaŋa weko jo matego giri i wi lobo pi twerone; gia malo, kadi bed onoŋo pe gitye ki gen me bedo kwo.
Yubu 24:23 En weko gicuŋ kun gitamo ni gitye maber, ento en bedo ka ŋiyo gin ducu ma gitimo.
Yubu 24:24 Giille malo pi kare manok, lacen girwenyo woko, macalo doo ma ner ci two woko, nyo macalo wit bel ma gimworo woko.
Yubu 24:25 Ka pe kumeno, aŋa ma twero nyuto ni an lagoba? Aŋa ma waco ni lok ma awaco-ni mwa?”
Yubu 25:1 Bildad Lacua ogamo ni meno,
Yubu 25:2 “Loc tye bot Lubaŋa, myero gilwor en; en miyo kucce nya malo i polo.
Yubu 25:3 Mony pa Lubaŋa twero kwanne? Jo mene ma ceŋŋe pe menyogi?
Yubu 25:4 Dano twero bedo ma kite atir niŋniŋ i nyim Lubaŋa? Ŋat ma dako onywalo twero bedo leŋ i ki te aŋo?
Yubu 25:5 Nen, i waŋe dwe pe ryeny, lakalatwe bene pe gileŋ;
Yubu 25:6 dano kono bedo niŋniŋ i nyime ma en kwidi mamwa-ni?”
Yubu 26:1 Yubu dok ogamo ni,
Yubu 26:869 
Yubu 26:2 “Kit ma ikonyo kwede dano ma pe tye ki twero! Kit ma ilaro kwede bad dano ma pe tye ki tek!
Yubu 26:3 Kit ma ikonyo kwede ŋat ma pe ki ryeko ki tam, kun itito bote lok me ŋec maber mapol!
Yubu 26:4 Aŋa ma okonyi ki waco lok meno? Cwiny ma it ye ka lok kwede-ni ilimo ki bot aŋa?
Yubu 26:5 “Tipo pa jo muto ma gitye piny komgi myel, pii ki gin ma bedo iye bene gitye ki lworo.
Yubu 26:6 Lyel tye nono i nyim Lubaŋa, lobo pa jo muto pe tye ki gi-umo wiye.
Yubu 26:7 Lubaŋa oyaro but piny tuŋ acam i dye yamo noŋo, pe oŋabo lobo i kom gin mo.
Yubu 26:8 En tweyo pii malo i pol mere mucido licuc, pol pe tyer woko pi pek pa pii.
Yubu 26:9 En umo waŋ dwe, yaro polle i wiye.
Yubu 26:10 En oluŋo lawala i wi pii i waŋ co ma poko leŋo ki mutu.
Yubu 26:11 Wir ma otiŋo pol giyeŋŋe, gibedo ka uro ka en ojukogi.
Yubu 26:12 Nam oliŋ pi twerone, ogoyo min kulu Rakab pi ryekone.
Yubu 26:13 Yamone omiyo polo owarre onen maleŋ; en aye ocobo twol ma tye ka mol riŋo woko.
Yubu 26:14 Nen, man pud doge, pe kom ticce kikome, wawinyo macalo lok ma gikwilo akwila ma winyone tek, ento aŋa ma niaŋ i kom twerone ka mor calo mor kot?”
Yubu 27:1 Yubu dok omedde ki lokke kun waco ni,
Yubu 27:2 “Akwoŋo ki nyiŋ Lubaŋa makwo, ma Won Twer Ducu, ma omiyo cwinya odoko kec pi kwero ŋolo koppa atir,
Yubu 27:3 ni, pi kare ducu ma pud atye ki yweyo, ma cwiny pa Lubaŋa pud tye i uma,
Yubu 27:4 doga pe biloko goba, ki leba bene pe biloko lok me bwolo dano.
Yubu 27:5 Pe abiye lokwu matwal ni gin ma wuloko tye kakare; nio waŋ ma ato, ento pud abiwacci cwinya leŋ.
Yubu 27:6 Pud abicuŋ matek kun awacci kita tye atir, pe abilokke; aŋeyo ki i cwinya kena ni pe tye nino mo i kwona ducu ma lewic myero omaka iye.
Yubu 27:7 “Wek lukworra gunen can macalo jo maraco! Wek jo ma gimito lweny kweda gitimgi macalo lubalo!
Yubu 27:870 
Yubu 27:8 Dano ma pe lworo Lubaŋa tye ki gen aŋo ka kwone otum woko, ka Lubaŋa okwanyo kwone woko?
Yubu 27:9 Lubaŋa biwinyo kokone ka ayela mo obino i kome?
Yubu 27:10 Cwinye bibedo yom i kom Won Twer Ducu? Bilego Lubaŋa kare ducu?
Yubu 27:11 Atye ka pwonyowu ki lok ma dok i kom twer pa Lubaŋa, pe aumo kit tam ma Won Twer Ducu tye kwede.
Yubu 27:12 Nen, wun ducu doŋ wutyeko nenone piwu kenwu; piŋo dok wuloko lok ma konnye pe?
Yubu 27:13 “Man can ma Lubaŋa poko bot dano marac, man gin ma jo ma giuno jo mukene ginoŋo ki bot Won Twer Ducu.
Yubu 27:14 Ka litino pa dano marac ginya, ginekogi woko ki pala lucwan; litino ma en onywalo pe gibedo ki cam ma romogi.
Yubu 27:15 Litinone ma pud gikwo two gemo aye nekogi, ci mongi pe kokogi.
Yubu 27:16 Kadi bed oguro lim odurre calo kweyo, kadi ocoko boŋŋi obako lipim,
Yubu 27:17 en twero cokone mere, ento dano ma kite atir aye ma birukogi, dano ma pe ki bal aye ma bipoko limme.
Yubu 27:18 Ot ma en ogero bibedo calo obwo oboropyen, nyo ot aduc ma giyubo pi kuro cam ma tye i poto.
Yubu 27:19 Cen mo bibuto piny ma noŋo pud olony, ento ka oyabo waŋe odiko ci noŋo gin mo doŋ pe.
Yubu 27:20 Gin ma kelo lworo bimwonye woko macalo pii lalele; yamo lapiru bitine woko cwiny dyewor.
Yubu 27:21 Yamo ma a wokceŋ bitine wo ko tere matwal; kun kwanye woko ki i kabedone,
Yubu 27:22 bicorre i kome laboŋo kica, miyo en riŋo woko ki tekke ducu wek ebwot ki i twerone.
Yubu 27:23 Yamo kok macalo ŋat ma doŋo ciŋe pi nyware, ŋur calo ŋat ma tye ka jwiye ki i kabedone.”
Yubu 28:1 “Bur tye ka ma gikwinyo iye ryal, kabedo tye ka ma giliyo iye jabu.
Yubu 28:2 Nyonyo gikwinyo ki i ŋom, mola ginoŋo ki i gweŋ ka gilenyo.
Yubu 28:3 Dano giroto i nom i colpiny, kun giyenyo gweŋ nyonyo nio wa i agikkine i mutu ki piny macollicuc.
Yubu 28:871 
Yubu 28:4 Gikwinyo bur i nota ka ma dano pe bedo iye; luwot i yo wigi wil woko i komgi. Gilutogi i bur ki tol ci gilyerre iye ka ma dano mukene pe.
Yubu 28:5 Cam cek ki i lobo, ento i tere piny gibedo ka mukone woko calo gimuko ki mac.
Yubu 28:6 I kin gweŋ tye iye godi matino ma bulu me wel, ma tye iye luru jabu.
Yubu 28:7 “Yo ma cito kunnu acut mo pe ma ŋeyo, ocecu peya oneno.
Yubu 28:8 Lee tim ma, ginyatte yam peya gunyono; labwor bene peya owok ki iye.
Yubu 28:9 “Dano cwalo ciŋe wa i kom pata matek, muko wa got madit ki i tere piny.
Yubu 28:10 En baro yo pii ki i gweŋ, ci neno gin me wei ducu.
Yubu 28:11 Culo kor pii woko wek kulu pe gumol; gin mukanne en kela woko ka maleŋ.
Yubu 28:12 “Ento ryeko gibinoŋo ki kwene? Niaŋ matut kabedone tye kwene?
Yubu 28:13 Dano pe ŋeyo yo ma cito iye, pe noŋŋe i lobo pa jo makwo.
Yubu 28:14 Kut wacci, ‘Pe tye iiya,’ nam bene waco ni, ‘Pe bota.’
Yubu 28:15 Lonyo madwoŋ pe twero wilone, pe tye wellim mo ma giromo culo pire.
Yubu 28:16 Pe gitwero kwaŋo welle i jabu me Opir, pe giporo ki kidi me wel macalo onik nyo capir.
Yubu 28:17 Jabu ki madara pe twero rom kwede, pe gibilokone kadi wa ki atego me jabu maber.
Yubu 28:18 Pe gibipo pi tiko me wel makwarre nyo matarre: wel ryeko tye malo kato jami mukene me wel woko ducu.
Yubu 28:19 Kidi ma obedo atworo me Etiopia pe gitwero porone kwede, wa jabu ma giliyo maber bene pe romo wilone.
Yubu 28:20 “Ci doŋ ryeko a ki kwene ce? Niaŋ matut bedo kwene?
Yubu 28:21 Okanne woko ki i waŋ gin makwo ducu, oumme woko ki bot winyo me polo.
Yubu 28:22 Lyel ki to giwaco ni, ‘Lok i kome wawinyo awinya keken.’
Yubu 28:23 “Lubaŋa aye ŋeyo yone, en ŋeyo kabedone,
Yubu 28:24 pien en neno wa i agikki me lobo, neno wa jami ducu ma tye i te polo.
Yubu 28:25 I kare ma yam en omoko kit ma teko me yamo myero obed kwede, kun nyuto bene ka ma pii me nam myero ogik iye;
Yubu 28:26 i kare ma cen en oketo cik pi kot, dok ocimo yo ma wil pa kot ma mor myero olubi;
Yubu 28:27 i kare meno Lubaŋa oneno ryeko, oŋiyo maber, omiyo ocuŋ ci otato tere,
Yubu 28:872 
Yubu 28:28 Ci owaco bot dano ni meno, ‘Nen, lworo Rwot en aye ryeko; bwoto timo gin maracaye ke lo niaŋ matut.’ ”
Yubu 29:1 Yubu dok omedde ki lokke kun waco ni,
Yubu 29:2 “Ayaa, kono ceŋ atye kit ma abedo kwede i kare macon ca, i kare ma Lubaŋa obedo ka gwoka!
Yubu 29:3 I kare meno tarane obedo ka lyel malo ka wiya, ceŋ pa Lubaŋa obedo ka menya ka awoto i piny macol.
Yubu 29:4 I kare meno onoŋo atye maber ki lim mabup, mar pa Lubaŋa gwoko kemana;
Yubu 29:5 Won Twer Ducu onoŋo tye kweda, onoŋo litinona bene gurumo ka ŋeta woko.
Yubu 29:6 Ka ma acito iye ducu anoŋo cak mabup, anoŋo moo madwoŋ wa i kom yadi ma apito i kin gweŋ.
Yubu 29:7 I kare ma acito i dog gaŋ ka ma ludoŋo gicokke iye, ka ayubo kabedona i dye gaŋ ka ma giporo iye lok,
Yubu 29:8 ka awobe gunena ci gudirre woko cen, ludoŋo gua gucuŋ;
Yubu 29:9 rwodi bene gujuko lokgi woko, guketo ciŋgi i doggi;
Yubu 29:10 dwan ludito oliŋ, lebgi bene omoko woko i dangi.
Yubu 29:11 Dano ma winyo lok i koma yam lwoŋa ni lagumkom, ŋat ma onena ki waŋe obedo caden me pwoya:
Yubu 29:12 pien onoŋo yam alaro lucan ka gukok, dok akonyo litino kic ma lukonygi pe.
Yubu 29:13 Jo ma onoŋo doŋ gicok to gilegga gum, dok amiyo mon ma coggi oto giwero wer pi yomcwiny.
Yubu 29:14 Onoŋo arukke woko ki kit ma atir macalo rukka me kare ducu, anyebbe ki ŋolo kop kakare macalo jor ki tok ma pe rwenyo ki bota.
Yubu 29:15 Yam abedo ma ka waŋ jo ma waŋgi oto, akonyo luŋolo amiyo guwoto ki tyengi.
Yubu 29:16 Yam akonyo lucan macalo gin litinona kikome; kadi dano ma onoŋo pe aŋeyo, ayelle pi cwako pidone.
Yubu 29:17 Alwenyo matek ki lubwami macalo alwenyo ki ŋuu, alaro dano ki botgi macalo alaro ki i dog labwor.
Yubu 29:18 Yam onoŋo atamo ni abito mot i pacona, ma nino me kwona pol ma rom ki kweyo,
Yubu 29:19 ma noŋo arom ki yat ma oyaro Lwite i ŋet pii, ma toyo luk i jaŋe dyewor,
Yubu 29:873 
Yubu 29:20 kun deyo pe rweny ki bota, dok tekona obedo ka roc odoko nyen.
Yubu 29:21 “Dano yam winyo lokka, ci gilir; mot, kun gikuro tam ma an aye amiyo botgi.
Yubu 29:22 Ka doŋ aloko, pe giloko lok mo, lokka obedo macalo kot ma cwer.
Yubu 29:23 Gibedo ka kuro lokka macalo gikuro poto kot, gigamo tamma macalo gimato kot me cwir.
Yubu 29:24 Ka yam abwonyo, pe gitwero ye; ento pe gitwero balo yomcwinya.
Yubu 29:25 Yam anyuttigi gin ma myero gutim, kun abedo macalo rwotgi, nyo macalo kabaka ma bedo i dye monnye, dok macalo ŋat ma kweyo cwiny jo ma koko lyel.”
Yubu 30:1 “Ento koni doŋ gitye ka nyera, gin jo ma pud gin litino ki tuŋ bota, ma wegigi yam acayogi, pe atwero ketogi wa i kin gwogi ma gikuro romina.
Yubu 30:2 Kit kony aŋo ma atwero noŋo i kom teko me badgi, gin jo ma kero komgi doŋ otum woko-ni?
Yubu 30:3 Gujony pi can ki kec ma nekogi, gigweno gin mutwo i tim ka ma dano pe;
Yubu 30:4 giŋwedo pot yat me tim ki oboke me buŋa, giboko lwit lyonno me acamagi.
Yubu 30:5 Giryemogi woko ki i kin dano; gidaŋŋe i korg i macalo gidaŋŋe i kor lakwo.
Yubu 30:6 Yam gibedo i laora kulu ka ma rac, ki i bur ma i ŋom nyo i boro got.
Yubu 30:7 Gikok ki i buŋa macalo lee-gu, gigurre kacel i te ok uto.
Yubu 30:8 Gin jo ma k itgi raco ma pe gmeyo ka ma gua iye; ceŋ giryemogi woko ki i lobowa.
Yubu 30:9 “Ento koni jo-nu gucako wer i koma, nyiŋa odoko lok aboka ki tuŋ botgi.
Yubu 30:10 Gidaga, pe gimaro bino cok kweda, giŋulo laa wa i waŋa.
Yubu 30:11 Lubaŋa obalo tekona woko, omiyo pe doŋ atwero timo gin mo i komgi; en meno gin mumi yo pe gijukke kengi i nyima.
Yubu 30:12 Lwakgi otwarre i koma tunacuc, gucako ryema woko cut, gitye ka yubo yo me kelo can i koma macalo mony ma oguro gaŋ.
Yubu 30:13 Gituro yo ma kono ariŋo alarre iye, gimedo can i koma ameda; ŋat ma jukogi pe.
Yubu 30:14 Gimuko waŋ cel malac, gikatti i koma, gibedo ni kelkel i wi obur.
Yubu 30:15 Lworo obaŋo koma woko; deyona otum woko macalo gin ma yamo okolo, berbedona bene orwenyo woko macalo pol.
Yubu 30:16 “Koni doŋ cwinya tye ka cwer matek; kare me ayelayela doŋ obino i koma.
Yubu 30:874 
Yubu 30:17 Koma mwoda amwoda dyewor, awinyo arem ma pe aywe.
Yubu 30:18 Lubaŋa omako ginarukana ki tek, otweya woko macalo ŋut kanyina.
Yubu 30:19 Obola woko piny i daba, adoko calo apwa ki buru.
Yubu 30:20 Lubaŋa, abedo ka kok boti, ci pe igamo doga; acuŋ ka lega ento pe iketo cwinyi.
Yubu 30:21 Doŋ ilokke idoko ger woko i koma, itye ka una ki tekki ducu.
Yubu 30:22 Imiyo yamo tiŋa malo wek ariŋ kwede macalo ariŋo ki gadigadi, kun yamo kot tye ka bola ata ki mor madwoŋ.
Yubu 30:23 Iyo, aŋeyo ni ibitera i to, i kabedo ka ma jo makwo ducu gigurre iye.
Yubu 30:24 “Ŋat ma ocuŋ i wi obur mono pe taŋo ciŋe? Ka tye ki keckom pe kok pi kony?
Yubu 30:25 Ceŋ pe akok pi jo ma tye ki peko? Cwinya bene pe ocwer pi jo ma piny obwoyogi?
Yubu 30:26 Ento ka yam ageno ni abibedo maber, ci gin marac ocako bino; i kare ma ageno ni piny bibedo leŋ, col piny aye obino.
Yubu 30:27 Cwinya obedo ka poto, ci pe omedo ki kwe; kare me aroma keken aye doŋ tye i nyima.
Yubu 30:28 Awirre ma aruko boŋo cola, ento ŋat mo ma kweyo cwinya pe; aa malo i kacokke akok pi kony.
Yubu 30:29 Too gudoko omegina, ki udu-gu gudoko luwota.
Yubu 30:30 Del koma ocido woko, ci waŋye woko awaŋya ki i koma, cogona tye ka waŋ ki lyeto.
Yubu 30:31 Dwan opukka doŋ odoko wer me koko lyel, ki dwan nyamulerena winnye calo dwan dano ma kok.”
Yubu 31:1 “Atyeko cikke con, waŋ ki waŋa; dok atwero neno nyako mo niŋniŋ iyo marac?
Yubu 31:2 Lubaŋa ma tye malo poko ki dano kit gin aŋo? Gin aŋo ma dano noŋo ki bot Won Twer Ducu ma tye i polo?
Yubu 31:3 En pe kelo can i kom lubalo? Pe miyo keckom ma ko lutim maraco?
Yubu 31:4 En pe neno kit kwona ducu? Pe kwaŋo gin ducu ma atimo?
Yubu 31:5 “Ka yam abedo ka loko lok goba, ka yam koma obedo mit ka bumo dano:
Yubu 31:6 wek gipima ki mijan ma pimo kakare, wek Lubaŋa oŋe ni cwinya leŋ.
Yubu 31:875 
Yubu 31:7 Ka yam tyena oŋak woko ki iyo, ka yam cwinya oparo gin ma aneno, ka yam ton me bal mo onen i ciŋa;
Yubu 31:8 myero jo mukene aye gucam bel ma an acoyo, gin ma ocek i potona myero giput woko.
Yubu 31:9 “Ka cwinya yam otera i kom dako mo, ka yam akanne i ŋet doggola pa lawota,
Yubu 31:10 wek dakona oreg bel pi laco mukene, wek ŋat mukene aye obed kwede.
Yubu 31:11 Meno onoŋo kono obedo bal marac atika; ma luŋolkop myero guŋol can iye.
Yubu 31:12 Rom ki mac ma waŋ nakanaka nio wa i bur lyel, ma kono owaŋo wa Lwit cam ki i potona wo ko ducu.
Yubu 31:13 “Ka cen akwero pi do pa opiina nyo aŋecana, ka ce gukelo lok i koma,
Yubu 31:14 abitimo aŋo ka Lubaŋa ocuŋ pi ŋolo kop i koma? Ka en obino pi penyo lokke ci abigamo doge niŋniŋ?
Yubu 31:15 Dat ma oketa i i maa en aye ma oketo opiina bene. Pe ŋat acel aye ma ocweyowa ki i ic?
Yubu 31:16 “Yam atwono lucan ki gin mo ma gimito, kun amiyo mon to kuro kony ki bota kwe?
Yubu 31:17 Cen acamo camma kena, ci latin kic oken?
Yubu 31:18 Nia i waŋ tinona Lubaŋa obedo ka gwoka macalo wora, obedo ka tela nia ki i i maa.
Yubu 31:19 Cen abedo ka neno anena ka ŋat mo mito to pi can boŋo, nyo dano ma lacan obedo laboŋo gi-um, ma pe akonye?
Yubu 31:20 Ceŋ pe olegga gum ki cwinye ducu, kun noŋo amiye boŋo me yer romo mapek pi miyelyeto?
Yubu 31:21 Ka yam atiŋo ciŋa pi goyo ŋat ma pe ki bal, pien aneno ni gitwero konya wek alo kop;
Yubu 31:22 ka yam atimo kumeno myero kwaya bada opot woko ki i wi gwoka, myero giput bada ki i waŋ mwotte woko.
Yubu 31:23 Pien yam alworo can ma a ki bot Lubaŋa; pe atwero timo meno ducu, pi woro ditte ki deyone.
Yubu 31:24 “Yam pe amoko genna i kom lim, pe onoŋo ajeŋŋe i kom lonyo me jabu;
Yubu 31:25 ceŋ cwinya pe obedo yom pi lonyona mabup, nyo pien acoko gipiny mapol.
Yubu 31:26 Yam pe aneno ceŋ ka ryeny, nyo dwe kun woto ki deyo madit,
Yubu 31:27 ma dok aweko gibita me worogi i muŋ, kun aryeyo ciŋa pi motogi.
Yubu 31:876 
Yubu 31:28 Meno bene kono onoŋo obedo bal ma luŋolkop myero guŋol can iye, pien onoŋo adoko lagoba bot Lubaŋa ma tye malo.
Yubu 31:29 “Yam pe abedo ki yomcwiny ka keckom omako lakworra, pe anyatte ka gin marac opoto kome.
Yubu 31:30 Yam pe aweko doga obalo bal, kun alamo pi kwone ki kwon.
Yubu 31:31 Jo ma i oda yam guwacci, ‘Aŋa ma pe oyeŋ ki riŋo lee ma laditwa oneko?’
Yubu 31:32 Larok mo pe yam obuto i dye gaŋ ata, pien ajolo luwot ducu i oda.
Yubu 31:33 Yam pe amuŋo gin marac ma atimo ki bot dano, kun akano balla i cwinya kena,
Yubu 31:34 pi lworo lok pa lwak. Yam pe aliŋ mot kun pe akato woko ki i oda pi lworo cac pa jo me doggola mukene.
Yubu 31:35 Kono nene ŋat ma winyo lokka tye! Nen, doŋ aketo ciŋa en! Wek Won Twer Ducu ogam lokka.
Yubu 31:36 Kono lakworra ocoyo lok ma odota kwede acoya, kono anyatte kwede ma noŋo atiŋo i wi gwoka, nyo adwalo i wiya macalo tok me dito.
Yubu 31:37 Kono atitte gin ducu kikore, kun anyiko cok kwede calo abedo laker.
Yubu 31:38 “Ka yam lobo ma apuro okok i koma, ma kokone winnye i kor kweri pa lapur;
Yubu 31:39 ka yam acamo cam mucek laboŋo culo waŋe, kun aweko wegine guto woko;
Yubu 31:40 wek okuto odoŋ iye ma ka gaya, ki doo labika ma ŋwece coo ma ka kal.” Lok ma Yubu oloko ogik kany.
Yubu 32:1 Jo meno adek guweko gamo dog Yu bu pien en ŋeyo ki i cwinye kene ni lokke tye atir.
Yubu 32:2 Lacen Eliu wod pa Barakel ma jo Buj, me doggola pa Ram, ocako jul. En onoŋo okeco i kom Yubu pien otamo ni en aye lokke tye atir, pe Lubaŋa.
Yubu 32:3 Okeco bene i kom lurem Yubu adek-ki, pien pe gunoŋo lagam mo, kadi bed ceŋ gutito ni Yubu aye oroco.
Yubu 32:4 Eliu okuro ka jo-nu gitye ka lok ki Yubu, pien onoŋo gin doŋ guteggi makato en.
Yubu 32:5 Ento ka en oneno ni gamo dog Yubu oloyo jo-nu adek-ki kiniga ocako make.
Yubu 32:6 Eliu wod pa Barakel ma jo Buj ocako waco ni meno, “An pud latin, wun doŋ wuteggi; pi meno nanen abedo ki lworo, pe atwero diyo cwinya wek atit botwu gin ma aŋeyo.
Yubu 32:7 Ceŋ atamo ni, ‘Wek dito aye oloki, wek lwak mwaka onyut ryeko.’
Yubu 32:877 
Yubu 32:8 Ento cwiny ma tye i i dano, yweyo pa Won Twer Ducu, aye gin ma miyo dano niaŋ i lok mo.
Yubu 32:9 Enno pe ni ludito aye giryek, nyo ni jo muteggi giŋeyo gin ma tye atir.
Yubu 32:10 Pi meno awacci, ‘Wuwiny lokka; wek an bene anyut tamma.’
Yubu 32:11 “Nen, ceŋ abedo ka kuro lok ma wubiwaco, aciko ita wek awiny ryeko ma wubedo ka lokone, kun wuyenyo kit lok ma myero wuwaci.
Yubu 32:12 Onoŋo aketo cwinya ka winyo lokwu, ci nen, onoŋo pe tye ŋat mo i kinwu muloyo Yubu, nyo ma ogamo lokke.
Yubu 32:13 Wugwokke, wuwek waco ni, ‘Wan doŋ walimo ryeko.’ Lubaŋa aye twero loye, pe dano.
Yubu 32:14 Lokke ceŋ pe okemo an, ci pe abigamo doge ki kit lok macalo mewu-ni:
Yubu 32:15 Doggi otwo woko, pe doŋ gugamo doge, pien pe gitye ki lok mo ma myero guwaci.
Yubu 32:16 An myero akur pierr gin pe giloko, pien gin ducu gucuŋ acuŋa, ma pe doŋ gigamo lok mo?
Yubu 32:17 An ki tuŋ bota abigamo; dok abinyuto tamma bene.
Yubu 32:18 Pien atye ki lwak lok mapol, cwinya tye ka ruya ki iiya.
Yubu 32:19 Nen, cwinya tye macalo kono ma giumo wiye woko, calo kicaa kono yino manyen ma mito yec.
Yubu 32:20 Myero aloki, wek aywe maber; myero olo aŋam doga, agam lokke.
Yubu 32:21 Pe abidworo kor dano mo, pe abikoro dano mo bene.
Yubu 32:22 Pe aŋeyo ki r me koro, dano; kono atemo, kono Lacwec otugi neka woko cut.”
Yubu 33:1 “Ento koni doŋ in Yubu, winy lokka, cik iti i kom lok ducu ma abiwaco.
Yubu 33:2 Nen, doŋ aŋamo doga, leba ma i doga doŋ ocako lok.
Yubu 33:3 Lokka nyuto ni cwinya tye atir, aloko gin ma aŋeyo ni tye atir.
Yubu 33:4 Cwiny pa Lubaŋa aye ma oketa, yweyo pa Won Twer Ducu omiyo abedo makwo.
Yubu 33:5 Gam doga, ka ce itwero, can lokki ducu kikore i nyima; noŋ kom lok ma icuŋo iye.
Yubu 33:6 Nen, arom kwedi i nyim Lubaŋa; an bene gicweya ki lobo.
Yubu 33:7 Nen, lworo i koma pe myero oryaŋ komi, lokka pe binuri mukato kare.
Yubu 33:878 
Yubu 33:8 “Adada, ityeko loko lok kun awinyo, doŋ awinyo lok ma iwaco.
Yubu 33:9 Cen iwaco ni meno, ‘An aleŋ, bal mo pe i koma; cwinya olony, pe atimo gin mo marac.
Yubu 33:10 Nen, Lubaŋa bedo ka yenyo lok i koma, en tima macalo lakworre;
Yubu 33:11 orwako tyena i okol, en ŋiyo ka ma acito iye ducu.’
Yubu 33:12 “Nen, ka iloko kumeno noŋo ipoto i bal, an agamo kumeno, Lubaŋa aye dit makato dano.
Yubu 33:13 Piŋo imito pyem kwede kun iwacci, ‘Pe ogamo lwak lokka-ni wacel’?
Yubu 33:14 Lubaŋa loko i yo mapatpat, ento dano pe niaŋ i lokke,
Yubu 33:15 waŋ lek, i ginanyuta me dyewor, ka dano onino matek, kun nino oyuto waŋgi i kabutogi,
Yubu 33:16 meno aye kare ma en lokokwede i it dano, ci ryaŋo komgi ki lok me jukogi,
Yubu 33:17 wek emi dano olokke, owek timo tim marac, dok wek okwany wakke woko ki i cwiny dano.
Yubu 33:18 Kumeno en gwoko dano wek pe opot i bur lyel, en gwoko kwone, giwek neko en ki pala lucwan.
Yubu 33:19 “Lubaŋa pwodo dano bene ki arem i kabutone, kun miyo kome rem kare ducu,
Yubu 33:20 ma miyo cwinye dag cam, iye kwero wa cam mamit.
Yubu 33:21 Kome mok ma riŋo kome pe doŋ nen, cogone ma yam pe nen woko ka maleŋ nen woko ligaŋ.
Yubu 33:22 Nono en doŋ cok ci to piny i bur, kwone doŋ cok poto i ciŋ Lunek dano.
Yubu 33:23 “Ento ka ce onoŋo lamalaika tye ma cun pire, ŋat acel i kin lumalaika alip ki alip, ma giribo Lubaŋa ki dano, pi nyuto bot dano gin ma myero otim,
Yubu 33:24 ci lamalaika twero time kica kun wacci, ‘Weke, owek cito piny i bur, pien doŋ anoŋo gin lakok kwone.’
Yubu 33:25 Ci riŋo kome biroc, bi doko nyen macalo pa latin, tekone bidwogo macalo i kare me awobine.
Yubu 33:26 Lacen ka dano lego bot Lubaŋa, Lubaŋa gamo legane, ci dano bi no i nyim Lubaŋa ki yom cwiny, kun tito pi larrene bot dano.
Yubu 33:27 En wero i nyim lwak kun wacci, ‘Ceŋ abalo, aŋak woko aweko timo gin ma tye atir, ento Lubaŋa pe oculla ma rom ki tim ma atimo.
Yubu 33:28 Okoka, pe doŋ abicito piny i bur, pud abibedo kwo kun aneno der ceŋ.’
Yubu 33:29 “Nen, Lubaŋa tiyo meno ducu kare ki kare bot dano,
Yubu 33:879 
Yubu 33:30 pi miyo en odwog cen, wek pe olor i bur, ento onen ceŋ me kwo.
Yubu 33:31 Cik iti, Yubu, iwiny lokka, liŋ mot, wek an aloki.
Yubu 33:32 Ka it ye ki lok mo me awaca, gam doga; loki, pien cwinya bibedo yom ce onen ni lokki tye atir.
Yubu 33:33 Ento ka pe, winy lokka; liŋ mot, ci abipwonyi ki ryeko.”
Yubu 34:1 Eliu dok oloko ni meno,
Yubu 34:2 “Wuwiny lokka, wun luryeko, wucik itwu ka aloko, wun jo ma wuŋeyo lok;
Yubu 34:3 pien dano temo lok ki ite macalo en bilo cam ki doge.
Yubu 34:4 Wek wayer gin ma tye atir, waniaŋ waŋ kwedwu lok mene ma tye kakare.
Yubu 34:5 Pien Yubu owaco ni iye leŋ, dok ni Lubaŋa okwero ŋolo koppe atir.
Yubu 34:6 Owacci, ‘Kadi bed lokka tye atir, pud giwaco ni an lagoba; ret ma giketo i koma pe twero caŋ, kadi bed pe abalo bal mo.’
Yubu 34:7 Dano mukene twero nen ma cal ki laco man Yubu? En ŋalo Lubaŋa macalo emato pii-gu.
Yubu 34:8 Omako lurem ki lutim aranyi, dok woto kacel ki jo maraco.
Yubu 34:9 Pien en owacci, ‘Kony mo pe bot dano me tiyo gin ma yomo cwiny Lubaŋa.’
Yubu 34:10 “Pi meno wuwiny lokka, wun jo ma tye ki niaŋ matut, Lubaŋa pe twero timo gin marac kadi ki acel. Won Twer Ducu pe timo gin mo ma pe tye atir.
Yubu 34:11 En culo ki dano ma rom ki kit gin ma en otimo, en timo dano acel acel muporo kit kwone.
Yubu 34:12 Ada, Lubaŋa pe timo gin mo marac, Won Twer Ducu pe ŋolo kop ma pe atir.
Yubu 34:13 Aŋa ma yam oketo lobo i te locce? Aŋa ma ceŋ oketo lobo ducu i ciŋe?
Yubu 34:14 Kono ceŋ mo en dwoko cwinye cen, kun guro yweyone ducu bote kene,
Yubu 34:15 ci miyo gin makwo ducu to woko lawaŋacel, ci dano dok gire i apwa.
Yubu 34:16 “Ka it ye ki niaŋ matut, ci winy lok-ki mono, cik iti i lok ma awaco-ni,
Yubu 34:17 Ŋat ma dag ŋolo kop atir dok bedo laloc ce? Ŋat ma kite atir, ma won twero bene, dok iwaco ni kite rac?
Yubu 34:18 En mere waco bot kabaka kulu ni, ‘In konnyi pe,’ dok waco bot ladit ni, ‘In i dano marac.’
Yubu 34:880 
Yubu 34:19 En pe dworo kor luker, pe paro pi lulonyo maka to pi lucan, pien gin ducu en mucweyogi ki ciŋe.
Yubu 34:20 I dakika acel keken gin gito woko cwiny dyewor, en goyo rok mo-ni ci rwenyo woko, dok kobo wa dano matek twatwal woko i kabedone kun ciŋ dano mo pe ogudo.
Yubu 34:21 “En ciko waŋe pi neno gin ma dano tiyo, ci neno ka ma en cito iye ducu.
Yubu 34:22 Pe tye mutu mo nyo piny ma ocido Licuc ka ma Lutim maraco gitwero kanne iye.
Yubu 34:23 Lubaŋa pe ociko kare ki dano mo me cito i nyime wek enol kop i kome.
Yubu 34:24 En turo dit pa wegi twer laboŋo ŋiyo lokgi, ci keto jo mukene i wi komgi.
Yubu 34:25 Kit meno, macalo en ŋeyo ticgi con, en retogi piny dyewor ci twerogi kec woko.
Yubu 34:26 En pwodogi i nyim lwak pi timgi maraco,
Yubu 34:27 pien onoŋo gubarre woko ki ka lubo kore, pe doŋ guketo cwinygi ka timo kit ma en mito.
Yubu 34:28 Kit meno gumiyo koko pa lucan oo wa bot Lubaŋa, en owinyo koko pa jo ma giunogi.
Yubu 34:29 “Ka Lubaŋa obedo mot, aŋa ma waco ni en otimo bal? Ka okano waŋe woko, aŋa ma twero nene, kadi rok mo kadi dano mo?
Yubu 34:30 Pe gitwero geŋo dano ma pe lworo Lubaŋa ki i loc, nyo me bedo macalo owic ki bot lwak.
Yubu 34:31 “Tye dano mo ma owaco bot Lubaŋa ni, ‘Apoto i bal, ento pe dok abitimo gin marac.
Yubu 34:32 Gin ma pe aneno, in giri ipwonya; ka yam abalo, pe dok abitimo aye’?
Yubu 34:33 Ki tuŋ boti myero Lubaŋa ocul lakit dano-nu pi balle, in ma idag gin ma Lubaŋa otimo? In myero iyer, ma pe an. Pi meno tit gin ma iŋeyo.
Yubu 34:34 Jo maryek ma giniaŋ lok ka guwinyo lokka gibiwaco bota ni,
Yubu 34:35 ‘Yubu tye ka lok laboŋo ŋec mo, lokke pe oa ki i ryeko ma odonyo matut.’
Yubu 34:36 Kono gibedo ka temo Yubu nakanaka, kono ber, pien en gamo lok macalo jo maraco.
Yubu 34:37 En lacerre, pud medde ameda i bal, doŋo ciŋe i kinwu pi nywaro Lubaŋa, dok nyayo lokke me yete.”
Yubu 35:1 Eliu dok owaco ni meno,
Yubu 35:881 
Yubu 35:2 “Onoŋo itamo ni lok ma kit enno tye atir, nyo ni ibedo laboŋo bal mo i nyim Lubaŋa, mumiyo iwacci,
Yubu 35:3 ‘Kony aŋo ma doŋ anoŋo? Atye doŋ maber niŋniŋ koni makato ma kono abedo ka timo bal?’
Yubu 35:4 Abigamo lokki kit man, in kacel ki luremi.
Yubu 35:5 Nen polo, ci iŋi, nen pol ma gitye lamal makato in,
Yubu 35:6 Ka ibalo, noŋo itimo gin aŋo i kom Lubaŋa? Kadi bed inyayo bal anyaya, meno noŋo itimo en niŋniŋ?
Yubu 35:7 Ka timmi tye atir, noŋo imiyo gin aŋo bote? Gin aŋo ma en gamo ki i ciŋi?
Yubu 35:8 Timmi marac gudo dano ma rom ki in, timmi ma atir bene itimo bot dano.
Yubu 35:9 “Dano gikok pi aroma mapol ma giunogi kwede, wek gilargi ki i twer pa jo matek ma tye ka unogi.
Yubu 35:10 Ento pe tye ŋat mo ma wacci, ‘Lubaŋa ma ocweya tye kwene? En miyo wawero wer me pake wa dyewor.
Yubu 35:11 En pwonyowa makato lee ma i wi lobo, ci miyo wabedo ryek makato winyo me polo.’
Yubu 35:12 Gikok bote ki kunnu, ento en pe gamo doggi, pi wakke pa jo maraco.
Yubu 35:13 Adada, Lubaŋa pe winyo koko nonono, Won Twer Ducu pe keto iye cwinye.
Yubu 35:14 “In Yubu doŋ ibibedo niŋniŋ, kun iwaco ni, pe inene, dok ni koppi doŋ tye i nyime me aŋola, ento ibedo ka kure nakanaka.
Yubu 35:15 Itamo ni koni ka kiniga omake pe keto can i kom dano, dok ni pe paro twatwal pi tim aranyi.
Yubu 35:16 Meno gin mumi yo Yubu oŋamo doge pi loko lok ma tere pe; en onyato lwak lok mapol pi kwiya piny.”
Yubu 36:1 Eliu omedde ki lokke kun waco ni,
Yubu 36:2 “Kura koŋ manok, wek anyutti, pien pud atye ki lok me aloka pi Lubaŋa.
Yubu 36:3 Atye ki ŋec malac mada, ci abitiyo kwede, pi nyuto ni tim pa Dat ma ocweyowa tye atir.
Yubu 36:4 Pien adada lokka goba pe iye; ŋat ma tye ka lok kwedi tye ki ŋec ma oromo maber.
Yubu 36:5 “Nen, Lubaŋa tye ki twero, ci pe cayo ŋat mo; tekone ocuŋ i kom ryekone matut.
Yubu 36:882 
Yubu 36:6 En pe weko jo maraco bedo kwo nakanaka, ento ŋolo kop kakare pi jo ma giunogi.
Yubu 36:7 En pe kwanyo waŋe woko ki i kom jo ma kitgi atir, ento ketogi ka loc macalo luker, ci gibedo ki dit nakanaka.
Yubu 36:8 Ento ka gitweyogi ki pinno, ma ayela otweyogi macalo ogwil,
Yubu 36:9 ci en nyuto botgi gin ma gutimo, tim aranyigi ki kit ma guwakke kwede.
Yubu 36:10 En miyo gituco itgi me winyo pwony, en cikogi wek gulokke, guwek timo gin marac.
Yubu 36:11 Ka giwinyo doge ci gicako tiyo gin ma en mito, gityeko kare me kwogi ducu ki yomcwiny kun gitye maber.
Yubu 36:12 Ento ka gikwero winyo, ginekogi woko, gito ma peya giŋeyo gin mo.
Yubu 36:13 “Jo ma pe gilworo Lubaŋa ki i cwinygi gibedo ki kiniga, pe gikok bote pi kony ka en otweyogi.
Yubu 36:14 Gito ma pud gitiŋo, kwogi tum woko i tim me lewic.
Yubu 36:15 En laro jo ma giunogi kun tiyo ki aromagi, pwonyo dano ki can ma poto i komgi.
Yubu 36:16 “In Yubu bene obiti, omiyo la woko ki i atwom, oteri i kabedo malac ka ma gin mo pe odiyi, cam ma icamo jwijwi obedo ma mi yu twa twal.
Yubu 36:17 En can ma giketo i kom jo maraco opoŋ boti, can ma giketo pi ŋolo kop i komi doŋ omaki matek.
Yubu 36:18 Gwokke wek kiniga pe oteri i anywar; pe iwek gi-kok mapek ma giŋolo i komi omiyi iŋak woko.
Yubu 36:19 Kokoni pe twero geŋo aroma ma bi no i komgi, kadi bed iyelle ki tekoni ducu.
Yubu 36:20 Pe imit ni dyewor obin; meno aye kare ma rok mapol gibirwenyo wo ko ki i kabedogi.
Yubu 36:21 Gwokke, pe ilokke ka timo bal, pien meno aye gin ma okelo ayela i komi.
Yubu 36:22 “Nen, twer pa Lubaŋa dit twatwal; aŋa ma obedo lapwony ma rom kwede?
Yubu 36:23 Aŋa ma ocimme yo ma myero olubi? Aŋa ma twero waco bot Lubaŋa ni, ‘In itimo rac’?
Yubu 36:24 Po pi pako ticce ma dano cen gikoro ki wer.
Yubu 36:25 Jo ducu guneno gin ma en otimo, ento dano neno ki ka mabor.
Yubu 36:26 Lubaŋa dit, waŋ pe waŋeye; wel mwaka ma en ori kwede pe rotte.
Yubu 36:27 “Pien en miyo pii duny dok malo, ci tono lupune calo kot;
Yubu 36:28 kot corre piny ki i pol, ci cwer i kom dano madwoŋ atika.
Yubu 36:883 
Yubu 36:29 Ŋat mo twero niaŋ kit ma pol giyarre kwede, nyo kit ma kot mor kwede i kema pa Lubaŋa?
Yubu 36:30 En miyo lutkot wil tuŋŋi ki tuŋŋi, ci umo wi godi woko.
Yubu 36:31 Kit meno en pito jo me rok ducu, kun miyogi cam madwoŋ twatwal.
Yubu 36:32 En wiro ciŋe ki mac me lutkot, ci ciko ni myero ocel ka ma gibayo iye.
Yubu 36:33 Mor me kot tito pi Lubaŋa ma nyeko omake ki kiniga pi bal.”
Yubu 37:1 “Meno aye gin ma miyo cwinya poto, ma adunona mito tiŋŋe woko ki i kabedone.
Yubu 37:2 Wuwiny mor me dwane ki lok ŋuruŋuru ma katti ki i doge.
Yubu 37:3 En cwalo mor kot i te polo ducu, lut-kotte wil wa i twok lobo ducu.
Yubu 37:4 Lacen dwane cako mor; mor winnye maloŋo macalo dwan laker; pe juko wil kot i kare ma dwane pud winnye.
Yubu 37:5 Lubaŋa miyo dwane mor i kit me aura; en tiyo jami madoŋo ma waŋ pe waromo niaŋ iye.
Yubu 37:6 En ciko pee ni opot i ŋom, dok ciko kot wek ocorre madwoŋ twatwal.
Yubu 37:7 En tweyo ciŋ dano acel acel gene tic, wek jo ducu guŋe ticce.
Yubu 37:8 Lee-gu ducu gudok i ka-kannegi, gibedo mot i borogi.
Yubu 37:9 Lapiru a ki i ode, yamo ma kodo ki tuŋ malo kelo koyo maŋic.
Yubu 37:10 Yweyo pa Lubaŋa miyo pii makke, doko pee; pii malac makke ci doko tek calo nyonyo.
Yubu 37:11 En poŋo pol mapek ki pii; ci lutkot wil meny ki i pol.
Yubu 37:12 Gibedo ka wirre tuŋŋi ki tuŋŋi kun Lubaŋa aye telogi, pi cobo gin ducu ma en ocikogi kwede, i wi lobo ducu ka ma dano twero bedo iye.
Yubu 37:13 En aye ma miyo timme, kadi pi pwodo dano, nyo pi konyo lobone, nyo pi nyuto mar mere ma pe lokke.
Yubu 37:14 “Winy lok man, Yubu, cuŋ mot, itam pi tic me aura ma Lubaŋa timo.
Yubu 37:15 Iŋeyo kit ma Lubaŋa miyogi kwede cik, ci mi yo lutkot meny ki i pol?
Yubu 37:16 Iŋeyo kit ma pol lyerre kwede? Meno aye tic me aura mada, pa ŋat ma dirone dwoŋ mukato kare.
Yubu 37:17 In meri iwinyo lyeto me boŋŋini keken, ka yamo a ki tuŋ piny ci miyo kom dano ducu bedo wac.
Yubu 37:884 
Yubu 37:18 In iromo yaro polo kit ma en otimo-ni, ma omiyo obedo matek macalo mola?
Yubu 37:19 Pwonywa ki lok ma myero wawac bote; pe waromo ca no timwa maber pi kwiya piny ma watye kwede.
Yubu 37:20 Myero gitit bote ni amito lok? Dano yam owaco pire kene ni gineke woko?
Yubu 37:21 “Kombeddi doŋ cen caro waŋwa, tye ka ryeny maleŋ twatwal i polo; yamo doŋ okodo, pol doŋ owarre woko.
Yubu 37:22 Der ceŋ tuc woko ki tuŋ malo ma ryeny calo jabu; Lubaŋa doŋ orukke ki deyone ma kelo lworo.
Yubu 37:23 En Won Twer Ducu, pe watwero roto tamme; tekone dwoŋ, ŋolo kop atir, timme ducu tye atir mada, pe uno dano mo.
Yubu 37:24 Pi meno dano gilwore; en pe paro pi jo ma gin luryeko i tamgi kengi.”
Yubu 38:1 Rwot ogamo dog Yubu kun lok ki i yamo lapiru, owaco ni.
Yubu 38:2 “Meno aŋa ma mito umo tamma woko keto i colpiny kun loko lokke laboŋo ŋec mo?
Yubu 38:3 Bed ma iyubbe macalo laco, abipenyi ci in aye igam doga.
Yubu 38:4 “I kare ma acibo guti me te lobo onoŋo in mono it ye kwene? Titta, ka iniaŋ matut kuman.
Yubu 38:5 Aŋa ma omoko kit ma borre ki lacce bibedo kwede? Aŋa ma oryeyo tol me pimone?
Yubu 38:6 Tedi te gutine gigurogi i kom gin aŋo? Aŋa ma ocibo got me twokke kakare,
Yubu 38:7 ma onoŋo lakalatwe ducu me odiko giwero kacel, dok awobe pa Lubaŋa ducu gidaŋŋe ki yomcwiny?
Yubu 38:8 “Aŋa ma oketo kika me geŋo nam, ikare ma okatti woko ki i ot nyodo?
Yubu 38:9 I kare ca amiyo pol odoko boŋo me arukane, aboye woko ki pol ma ocido woko licuc.
Yubu 38:10 Ceŋ atoŋo waŋ co ka ma myero ogik iye, aketo doggola ma gicego ki rii me geŋone, bigik kany. kabedone?
Yubu 38:11 maawacci, ‘Ibio wa kany, ento pe ibikato,’ biamwonyini ma iwakke kwede-nu
Yubu 38:12 “I kare me kwoni ducu yam imiyo cik bot odiko, nyo inyuto ki rupiny
Yubu 38:885 
Yubu 38:13 Ipwonyo rupiny ki mako but lobo macalo ŋat ma teŋo boŋo, wek jo maraco guyekke woko ci gitengi woko ata?
Yubu 38:14 Ka piny oru lobo lokke woko, jami ducu cako nen ka maleŋ, macalo lobo agulu ma lacwec diyo ajiŋa i kome; ki ranine bene cako nen calo boŋo aruka ma ŋwalaŋwa la.
Yubu 38:15 Leŋpiny pa jo maraco rwenyo woko ki botgi; pe doŋ gitwero tiŋo badgi pi goyo dano.
Yubu 38:16 “Yam io wa i waŋ it me nam ce? Yam iwoto ki tyeni i te kut nam wek iroti?
Yubu 38:17 Yam ginyuto boti doggola me to, nyo ineno doggola me kabedo-nu ma ocido I icuc?
Yubu 38:18 Doŋ iniaŋ kit ma piny lac kwede? Ka iŋeyo meno ducu doŋ iwaci.
Yubu 38:19 “Yone tye kwene ma o i kabedo me leŋpiny? Ki mutu bene kabedone tye kwene?
Yubu 38:20 Itwero Iwoke itere wa i dul lobone, nyo Iniaŋ i kom yo ma cito gaŋŋe?
Yubu 38:21 In myero iŋe, pien i kare ca onoŋo doŋ gityeko nywali! Wel mwaka me kwoni pol twatwal!
Yubu 38:22 “Yam idonyo i odi me kano pee mayom? Ineno odi me kano pee matek calo gweŋ,
Yubu 38:23 ma an pud agwoko pi kare me ayela, pi kare me lweny ki me mony?
Yubu 38:24 Yo mene ma cito dok tuŋ ka ma gipoko iye leŋo? Yamo wokceŋ ket i wi lobo kun a ki kwene?
Yubu 38:25 “Aŋa ma yam obaro waŋ lalele pi kot ma corre matek twa twa!? Aŋa ma oyubo yo pi lutkot wek olubi,
Yubu 38:26 omi kot ocwer i lobo ka ma ŋat mo pe iye, i tim ka ma dano pe bedo iye?
Yubu 38:27 Aŋa ma cwalo kot muromo i lobo ma odoŋ obur, ci miyo lum twi doŋo iye?
Yubu 38:28 “Ŋat munywalo kot tye mono? Aŋa munywalo toyo ma ton-ni?
Yubu 38:29 Pii ma omakke calo pee oa ki kwene? Aŋa ma min bwoyo pee ma opune i lobo, kun a ki i polo?
Yubu 38:30 Pii doko matek macalo got, wa pii ma i kut nam makke woko likiŋ.
Yubu 38:31 “Itwero tweyo Yoggo ki nyor, nyo tuko ogwil ma gitweyo ki Lyeronyim?
Yubu 38:32 Iromo kela lakalatwe mukene woko wek ginen i karegi, nyo telo Oluma ki litinone i wotgi?
Yubu 38:33 Iŋeyo cik ma giciko ki polo? Itwero moko cikgi i wi lobo kany?
Yubu 38:34 “Itwero miyo dwani winnye wa i polo, wek imi pii kot ocorre, oumi woko?
Yubu 38:886 
Yubu 38:35 Itwero cwalo lutkot wek owil, tuŋŋi ki tuŋŋi, ci waco boti ni, ‘An ene, ora’?
Yubu 38:36 Aŋa ma oketo ryeko i pol mapek? Aŋa ma omiyo niaŋ matut okanne i lupu?
Yubu 38:37 Aŋa ma twero kwano wel pol ki ryekone? Aŋa ma twero leŋo dog opoko pii me polo wek kot ocwer,
Yubu 38:38 ci miyo apwa doko daba, ŋom makke kacel doko matek.
Yubu 38:39 “Itwero dwaro lee pi labwor, ci imiyo litinone giyeŋ ki cam,
Yubu 38:40 ma girikke i borogi, nyo ma gibuto mot kun gikanne pi mako lee?
Yubu 38:41 Aŋa ma miyo cam bot agak, i kare ma litinone gikok bot Lubaŋa, ma gimal ata pi nok pa cam?”
Yubu 39:1 “Iŋeyo kare me nywal pa dyegi ma gibedo i wi got? Yam ineno ka til nywalo litinogi?
Yubu 39:2 Iŋeyo kwano wel dwe me durugi, wek iŋe kare ma gibinywal iye,
Yubu 39:3 kare ma giturre piny pi nywal kun gicolle, ci ginywalo litinogi?
Yubu 39:4 Litinogi doŋo i bar ma komgi yot, ci gicito gigi matwal ma pe dok gidwogo cen botgi.
Yubu 39:5 “Aŋa ma oweko kana me tim olone kene? Aŋa ma omiyo twero bot lagwar me cito ka ma iye mito?
Yubu 39:6 Atyeko miyogi bar mutwo wek obed pacogi, ki lobo ma obedo punu wek gubed iye.
Yubu 39:7 Gin cayo woo me gaŋ madito, pe tye ŋat mo ma burogi nyo ma miyogi gitiyo tic mo.
Yubu 39:8 Wi godi odoko oletgi ma gin wirre iye ata, kun giyenyo gin mutwi ducu me acama.
Yubu 39:9 “Jobi biye tic mo piri? Nyo bibuto i dwolli dyewor?
Yubu 39:10 Itwero tweyo jobi i kom kweri dyaŋ wek opur potoni? En bilubi kun loko potoni ma i luŋ?
Yubu 39:11 Ibigene ni pien tye ki teko madwoŋ? Ibiweko en tiyo ticci ducu?
Yubu 39:12 Igeno ni en bidwogo paco, ci kela belli i laro me adina?
Yubu 39:13 “Udu goyo bwome ki yomcwiny: ento kono lacarre rom ki pa winyo acebe ma lakica-ni?
Yubu 39:14 Pien en weko toŋe i ŋom, wek lyeto me kweyo omur komgi.
Yubu 39:15 Wiye wil woko, pe niaŋ ni lee tim mo twero nyonogi.
Yubu 39:887 
Yubu 39:16 En tiyo ki litinone ki gero, calo pe gubedo mere kikome, kadi bed ticce balle noŋo, en pe lworo;
Yubu 39:17 pien Lubaŋa otwonne ryeko, pe omiye ryeko mo me niaŋ i lok.
Yubu 39:18 Ka inen ocako ŋwec, ci en nyero aguragura ki rwode ma obedo i wiye-ni anyera.
Yubu 39:19 “In aye ma imiyo tekkom ki aguragura? In aye ce ma iruko ŋute ki yer maboco?
Yubu 39:20 In aye ma imiyo calo bonyo? Daŋŋe mere macalo won twer ci gilworo.
Yubu 39:21 En nyono piny i luŋ ma wakke awaka pi tekkome, ci riŋo anyim pi rwatte ki toŋi pa lulweny.
Yubu 39:22 En cayo lworo acaya, cwinye pe poto; pala lucwan bene pe miyo en lokke dok cen.
Yubu 39:23 Juru atero pa rwode yeŋŋe kok ni tak tak tak, toŋine wil calo mac.
Yubu 39:24 En riŋo anyim oyot mada ki gero ki kiniga; pe twero cuŋ mot ka buriji okok.
Yubu 39:25 Tekke buriji kok, en bene kok ki yomcwiny; Ŋweyo ŋwec lweny ki ka mabor, winyo daŋŋe pa lutel ki lulweny ma gimwoc.
Yubu 39:26 “Pi ryekoni aye omiyo olwilwit tuk malo, ka yaro bwone kemo piny i ŋom?
Yubu 39:27 In aye ma iciko ocur ni otuk malo wek oger ode lamal i wi got?
Yubu 39:28 En bedo i pata got, buto kunnu bene, i kakannene matye i kor got ma oculle.
Yubu 39:29 En yenyo camme ki kunnu, waŋe neno piny ki ka mabor,
Yubu 39:30 wek litinone gunoŋ remo me amata; ka ma kom dano muto noŋŋe iye, en pe rwenyo ki kunnu.”
Yubu 40:1 Rwot openyo Yubu ni meno,
Yubu 40:2 “Lajuk bal bipido lok ki Won Twer Ducu? In ma ipyem ki Lubaŋa-ni, gam lok-ki.”
Yubu 40:3 Ci Yubu ogamo dog Lubaŋa kun wacci,
Yubu 40:4 “Nen ba, an pe a gin mo ada, ci abigamo lokki niŋniŋ? Pe doŋ abiŋamo doga ka lok.
Yubu 40:5 Doŋ aloko tyen acel keken, pe doŋ abidok iye; iyo, aloko doŋ tyen aryo, ci pe dok abimedde.” Lee aryo madoŋo ma ginyuto teko pa Lubaŋa
Yubu 40:6 Rwot dok ogamo dog Yubu kun loko ki i yamo lapiru ni,
Yubu 40:7 “Koŋ iyubbe, icuŋ matek calo laco; abipenyi ki lok, ci in ititta.
Yubu 40:8 Itamo ni ibinyuto ni bal tye koma ce? Ibimiyo kop loya pi nyuto ni lokki tye atir?
Yubu 40:888 
Yubu 40:9 Badi tek rom ki pa Lubaŋa? Dwani mor winnye maloŋo calo mere?
Yubu 40:10 “Ber doŋ irukke ki ditti ki deyone, wek tweroni ki woro ma gimiyi onen.
Yubu 40:11 Wek kinigani madwoŋ-ŋi okatti woko; nen jo ducu ma wakke, ci imi wakkegi okwe woko.
Yubu 40:12 Nen lyerregi ci idwokgi woko piny, dok inyon jo maraco woko piny ka ma gucuŋo iye.
Yubu 40:13 Yikgi woko ducu piny i ŋom, twe waŋgi woko i lyel.
Yubu 40:14 Ka itimo kumeno an bene abiye ni iromo cobo pekoni ducu ki tekki.
Yubu 40:15 “Nen Raa mono, lee madit ca, ma an aye akete macalo aketo in; en camo lum twon.
Yubu 40:16 Nen kit ma pyere tek kwede. Nen kit ma ler iye nwaŋ kwede.
Yubu 40:17 Yobe cuŋ matek likiŋ macalo yat kijiŋ, ler eme okubbe kacel.
Yubu 40:18 Cogone tek rom ki oceke mola kulu, tyene rom ki rii nyonyo.
Yubu 40:19 “En tye ginaura madit i kin jami ma Lubaŋa oketo; ŋat mucweye-ni keken aye romo tiŋo pala lucwan i kome.
Yubu 40:20 Gikelo cam bote wa ki i wi godi ka ma lee tim ducu gituko iye.
Yubu 40:21 En buto i te okuto ma i dog kulu, ci kanne i lagada ki i daba.
Yubu 40:22 Okuto ma i dog kulu giume ki tipogi, yat oget ma i ŋet kulu gurume woko dyere.
Yubu 40:23 Nen, kadi bed kulu mol matek ki biamwonyi, en pe lworo; kadi bed pii ma i kulu Jordan corre i doge, en pud bedo ma cwinye opye.
Yubu 40:24 Ŋatti mo twero golo waŋe ki goli wek omake? Gitwero tuco ume ki toŋ twok?”
Yubu 41:1 “Itwero ywayo Min Kulu ki goli? Itwero diyo lebe kun itweyo ki tol?
Yubu 41:2 Itwero rwako tol ogwil i ume, nyo tuco cwake ki goli?
Yubu 41:3 En bibako doge boti? Bilok kwedi ki mwolo?
Yubu 41:4 En bicikke kwedi wek ebed opiini matwal?
Yubu 41:5 Ibituko kwede calo winyo? Ibitweyo tyene ki tol wek obed me galo waŋ anyirani?
Yubu 41:6 Lumak rec wadiwu gibilaro wei me wilone? Lucat-wil bipoko woko i kingi me acata?
Yubu 41:7 Ibicobo ki dim mabit ma romo kome ducu? Nyo ibicobo wiye ki atero mabit lacob rec?
Yubu 41:889 
Yubu 41:8 Ka onoŋo yam igudo ki ciŋi, pe ibinwoyo; wii pe biwil i kit ma en olwenyo kwede kwedi.
Yubu 41:9 “Ŋat ma tamo ni etwero timo gin mo noŋo bwolle abwola kene; tekke onene keken, ci bipoto woko piny.
Yubu 41:10 Ka gituge, ger mukato kare; aŋa ma romo cun i nyime?
Yubu 41:11 Aŋa ma twero poto i kome, ci bwot? Pe tye ŋat mo i wi lo bo-ni ducu.
Yubu 41:12 “Wek koŋ atitti lok i kom tyen min kulu, ki tekone madwoŋ, ki kit ma dul kome ducu gikubogi kacel maber mada.
Yubu 41:13 Aŋa ma twero woto ginarukane woko? Aŋa ma twero tuco kotine me mola?
Yubu 41:14 Aŋa ma twero yabo doggola doge? Lake ma gurumo doge kelo lworo mada.
Yubu 41:15 Dye ŋeye giumo ki kwodi ma giryeyogi i tyeŋ, oculle cokcok calo gimwono amwona.
Yubu 41:16 Gukubbe cokcok kacel, yamo pe twero kate ki i kingi.
Yubu 41:17 Guribbe kacel ŋat man omoko i kom lawote, ma gumoko woko likiŋ, gin pe twero poko kingi.
Yubu 41:18 Ka ojiro, piine mil ma ryeny aryenya calo ceŋ waŋe kwar calo ceŋ ma tye ka tuc.
Yubu 41:19 Leb mac macalo mac raa a ki i doge, mac kir katti woko ki i doge.
Yubu 41:20 Yito duny ki i ume calo pii ma tye ka walo i i agulu, nyo macalo togo ma tye ka waŋ.
Yubu 41:21 Yamo doge miyo mac lyel, dok miyo bilo twako lodi mac mucek adada.
Yubu 41:22 Ŋute tek twatwal, ŋat mo ka orwatte kwede ci bedo ki lworo madwoŋ.
Yubu 41:23 Dul kome ojuŋŋe kacel, ojiŋ woko matek, tek calo nyonyo ma pe wotte.
Yubu 41:24 Adunone tek calo got, tek calo min kidi rego.
Yubu 41:25 Ka otiŋŋe malo, oteka ducu gilworo; cwinygi doko nyap, tipo komgi to woko.
Yubu 41:26 Kadi dano toŋ ki pala lucwan, pe donyo, kadi toŋ, nyo atero kadi dim mabit.
Yubu 41:27 En waco ni-nyonyo obedo reŋ kai, mola kono mere rom ki yat mutop.
Yubu 41:28 Atero pe twero miyo en riŋo; ki tuŋ bote lagwen ma gibaye kwede lokke doko lum mutwo.
Yubu 41:29 Odoo kor en lwoŋo ni tyen gaya; ka gibaye ki toŋ nyero mere anyera.
Yubu 41:30 Tuŋ iye piny cal ki labaltako ma lake bit; ka woto goro daba madyak agora.
Yubu 41:31 En miyo kut yenyo calo pii ma tye ka walo awala; nam yenyo bwoyo ma obedo calo bwoyo ma i i agulu pa lated moo wir.
Yubu 41:890 
Yubu 41:32 Ka tye kia kwaŋ, kore ryeny woko matar, miyo kut kwor woko matar calo lwar wic.
Yubu 41:33 Pe tye gin mo ma rom kwede i wi lobo, en aye gin ma gicweyo ma pe tye ki lworo wacel.
Yubu 41:34 En cayo lee ducu, wa maditone, en rwot pa lee ducu kadi bed giwakke.”
Yubu 42:1 Yubu ogamo dog Rwot kun waco ni,
Yubu 42:2 “Aŋeyo ni itwero tiyo gin ducu; pe tye lok mo ma iyubo ma pe bicobbe kakare.
Yubu 42:3 Ceŋ iwacci, ‘Meno aŋa ma mito umo tamma woko, kun loko laboŋo ŋeyo gin mo?’ Ada, doŋ awaco lok ma pe aniaŋ tere, aloko i kom gin me aura ma ŋeyogi loya woko.
Yubu 42:4 Ceŋ iwacci, ‘Winy, ci abilok; abipenyi ci myero igam doga.’
Yubu 42:5 Yam onoŋo awinyo piri awinya keken, ento kombeddi doŋ aneni ki waŋa.
Yubu 42:6 Pi meno acane kekena, aŋut ma abuku koma woko ki apwa ki buru.”
Yubu 42:7 Lacen ma Rwor doŋ oloko lok magi ducu bot Yubu, ocako waco bot Erifaji Lateman ni meno, “Kiniga omaka i komi ki i kom luremi aryo-nu, pien pe wuloko lok me ada i koma, kit ma ceŋ laticca Yubu oloko-ni.
Yubu 42:8 Kombeddi doŋ wukwany twoni abiro ki nyogi abiro, wucit kwede bot laticca Yubu, wutyer me gitum awaŋa piwu kenwu. Laticca Yubu bilego piwu, ci an abigamo legane, pe abiketo lewic i komwu muporo lokwu; pien pe wuloko lok me ada i koma kit macalo laticca Yubu oloko-ni.”
Yubu 42:9 Kumeno Erifaji Lateman, Bildad Lacua ki Jopar Lanaamat gucito, gutiyo kit ma onoŋo Rwot ocikogi kwede; ci Rwot ogamo Lega pa Yubu.
Yubu 42:10 Rwot odwoko gum pa Yubu, i kare ma en doŋ olego pi lureme; omiyo bote lim ma dodo maca ma yam en tye kwede ryen aryo.
Yubu 42:11 Kumeno omegine ki Iumegine ki jo ma guŋeyo wacon, gucamo cam bo te i ode. Gunyuto cwercwinygi bote, gukweyo cwinye pi gin marac ducu ma yam Rwot okelo i kome. Dano acel acel i kingi omiye dul lim ki agit jabu.
Yubu 42:12 Rwot omiyo gum ki Yubu i agikki me kwone makato i acakkine. En obedo ki romi alip apar wiye aŋwen, kinaga alip abicel, twoni pur alip aryo, ki megi kana alip acel.
Yubu 42:13 Obedo bene ki awobe abiro ki anyira adek.
Yubu 42:891 
Yubu 42:14 Ocako nyiŋ nyako mukwoŋone ni Yemima, nyiŋ me aryone Kejia, ki nyiŋ me adekke Kerenapuk.
Yubu 42:15 I lobo meno ducu pe onoŋo tye iye mon ma yam gibeco calo anyira pa Yubu; wongi opoko botgi ginaleya i kin omegigi.
Yubu 42:16 Lacen i ŋe lok meno ducu Yubu ori i lobo dok mwaka miya acel ki pyeraŋwen, ci oneno awobene ki litino pa awobene, yalwak me aŋwen kulu.
Yubu 42:17 Ci Yubu oto muti adada, ma onoŋo karene bene doŋ oromo maber.
Yubu 42:892  Jabuli
Jabuli 1:1 Dano ma kwero lubo tam pa jo maraco, ma pe lubo kit pa lubalo, ki ma pe bedo kacel ki luŋala, bedo ki yomcwiny.
Jabuli 1:2 En maro kwano cik pa Rwot, en bedo ka lwodo lok i kom cikke dyeceŋ ki dywor.
Jabuli 1:3 En bedo macalo yat ma odoŋo i ŋet kulu, ma nyako nyige i karene kikome, ma pote bene pe two woko. Gin ma en tiyo ducu, en limo iye gum.
Jabuli 1:4 Ento jo maraco pe gitye kit meno; gin calo cun kal ma yamo kolo tero woko.
Jabuli 1:5 Pi meno jo maraco Gibiŋolo kop loyogi; ki jo ma lubalo pe gibiribogi ki jo ma kitgi atir.
Jabuli 1:6 Rwot paro pi dano ma kite atir, ento dano marac birwenyo mere woko matwal.
Jabuli 2:1 Piŋo lurok gitye ka wo kacel? Piŋo rok mapol gipiro lok ma konnye pe?
Jabuli 2:2 Lukergi ducu gijemo woko, ki lulocgi bene gipiro lok kacel, i kom Rwot ki i kom ŋat ma en doŋ otyeko wiro, kun giwacci,
Jabuli 2:3 “Wek wacodu nyorgi ma gutweyowa kwede-ni woko, dok wabolu twerogi me loc woko ki i komwa.”
Jabuli 2:4 Rwot ma obedo i wi komkerre i polo tye ka nyero; en ŋalogi aŋala.
Jabuli 2:5 En loko kwedgi ki kiniga, dok miyogi lworo ki akemone mager, kun wacci,
Jabuli 2:6 “An doŋ atyeko keto kabakana i wi Cion, ma en got mera maleŋ.”
Jabuli 2:7 Abitito cik pa Rwot, ma en owaco bota ni, “In latinna, tin doŋ atyeko nywali.
Jabuli 2:8 Legga, ci abimiyi lurok me bedo ginaleyani, ki lobo ducu bene bibedo meri.
Jabuli 2:9 Ibiloyogi ki odoo nyonyo, ibiŋidogi woko matitino macalo agulu pii pa lacwe agulu.”
Jabuli 2:10 Kombeddi doŋ wuwiny lokka, wun luker, wubed ryek; myero wuwiny pwony man, wun luloc me lobo.
Jabuli 2:11 Wuti bot Rwot ki lworo ki myel kom,
Jabuli 2:12 wurum coŋwu i nyime; wek kinigape omake i komwu miyo wuto woko i yo: pien akemo make oyotoyot mada. Gitye ki gum jo ducu ma giriŋo gilaro bote.
Jabuli 2:893 
Jabuli 3:1 Ai Rwot, lukworra gitye mapol, gipol mada ma giero lweny i koma.
Jabuli 3:2 Giloko lok i koma ma giwacci, “Lubaŋa pe twero laro en!”
Jabuli 3:3 Ento in, ai Rwot, in kwot ma gwoka ki i gin marac; in imiya abedo ki deyo, dok imiya tekcwiny bene.
Jabuli 3:4 Akok bot Rwot matek, ci en gamo ki i wi got mere maleŋ.
Jabuli 3:5 Abuto piny anino woko, dok aco aa malo ma koma yot, pien Rwot gwoka.
Jabuli 3:6 Pe alworo jo alip apar ma guruma woko dyere pi lweny i koma.
Jabuli 3:7 Bin, ai Rwot! Lara do, ai Lubaŋana! In aye ma idoŋo lem lukworra woko ducu, ituro lak jo maraco woko liweŋ.
Jabuli 3:8 Lar a ki bot Rwot; mi gummi obed i kom joni!
Jabuli 4:1 Ai Lubaŋa, gam doga ka akok boti, in aye ma igwoka! I kare ma atye i can, in ceŋ ibino ikonya. Kombeddi doŋ ibed ki kica i koma, dok iwiny legana.
Jabuli 4:2 Wun co mono, wubibedo ka yeta pi kare ma rom mene? Wun mono wubimaro lok ma konnye pe pi kare ma rom mene, ma wulubo lok me goba-ni?
Jabuli 4:3 Wuŋe ni Rwot doŋ otyeko yera me bedo dano mere kikome; ka akok bo te en winyo kokona,
Jabuli 4:4 Kadi bed kiniga omakwu, ento pe wutim bal; wutam tam matut mada ki i cwinywu, wubed kenwu dok laliŋ i wi kitandawu.
Jabuli 4:5 Wutyer gitum ma myero bot Rwot, dok wuket gen mewu i kome.
Jabuli 4:6 Tye jo mapol ma giwacci, “Wamito walim gum!” Nenwa ki kica, ai Rwot!
Jabuli 4:7 Yomcwiny ma in imiya dwoŋ, kato yomcwiny pa jo ma gitye ki kal ki koŋo madwoŋ ata.
Jabuli 4:8 Cutcut ka abuto piny, acako nino woko mot liyoo ki kuc; ai Rwot, in keni aye ma igwoka miyo abedo maber.
Jabuli 5:1 Cik iti iwiny lokka, ai Rwot; dok iwiny curra.
Jabuli 5:2 Kabakana ki Lugaŋana, winy kokona ilara. Abilego kun abako doga boti, ai ai Rwot.
Jabuli 5:894 
Jabuli 5:3 I odiko iwinyo dwana; ka ceŋ doŋ tuc akelo gitumma boti, ci doŋ akuro lagam ma a boti.
Jabuli 5:4 In pe Lubaŋa ma cwinye bedo yom pi tim maraco; in pe iye nywako kabedo ki gin marac.
Jabuli 5:5 Pe iye ni jo ma gin luwakke gucuŋ i nyimi; idag lutim maraco ducu.
Jabuli 5:6 Ityeko lugoba woko liweŋ, in Rwot icayo jo ma gin lutim, bwami ma gineko dano kun gin lubwola kwede.
Jabuli 5:7 Atwero donyo i ot meri, pi mar meri madwoŋ ma pe lokke; abiworo in i ot meri maleŋ, kun aryebbe piny i nyimi ki lworo madwoŋ.
Jabuli 5:8 Ai Rwot, lukworra gitye pol; tela wek ati gin ma tye atir i nyimi, dok imi yoni ma alubo obed atir.
Jabuli 5:9 Lok ma lukworra giwaco pe me ada; cwinygi opoŋ ki tam me nek keken, guŋamo doggi calo lyel ma twolo, kun giloko lok mamit me bwolo dano.
Jabuli 5:10 Pwod gidok idwok balgi i wigi, ai Lubaŋa; mi yubgi maraco ma giyubo-gu pe ocobbe. Ryemgi woko ki i nyimi gucit cen, pien gutimo lwak bal mapol, dok gujemo wo ko i komi.
Jabuli 5:11 Ento mi jo ma giriŋo gilaro boti gubed ki yomcwiny, gibiwero wer kare ducu pi yomcwiny. Dok igwokgi gin jo ma gimari; pi in omiyo cwinygi yom adada.
Jabuli 5:12 Imiyo gum ki jo ma kitgi atir, ai Rwot; kicani geŋo komgi woko calo kwot.
Jabuli 6:1 Ai Rwot, kiniga pe omaki, pe ijuka, dok pe ipwoda ma itye ki akemo.
Jabuli 6:2 Kica omaki i koma do, ai Rwot, pien tipo koma doŋ oto woko lirut; ai Rwot, caŋa, pien koma ducu doŋ mwodde amwoda wa i cogo.
Jabuli 6:3 Kwona ducu opoŋ ki can. Ai Rwot, i bigalle pi kare ma rom mene?
Jabuli 6:4 Bin ilara, ai Rwot; lara ki i to, pien imara ki mar meri ma pe lokke.
Jabuli 6:5 Pe gipo piri i lobo pa jo muto; ŋat mo ma paki ki i lyel kunnu pe!
Jabuli 6:6 Doŋ aol woko ki kumo; i dyewor ducu noŋo pig waŋa oluk i kabutona woko, koko ma omiyo kabutona odyak woko.
Jabuli 6:7 Waŋa okwot woko pi koko me cwercwiny, waŋa ocido woko, pe doŋ aneno piny maber; man ducu otimme pien lukworra giliba.
Jabuli 6:8 Wua wucit woko cen, wun lutim maraco; pien Rwot otyeko winyo dwana ka akok.
Jabuli 6:9 Rwot otyeko winyo ka abako doga; dok Rwot ogamo Legana.
Jabuli 6:895 
Jabuli 6:10 Lewic bimako lukworra ducu dok gibibedo ki cwercwiny madit twatwal; gibilokke gidok cen cut ki lewic.
Jabuli 7:1 Ai Rwot Lubaŋana, ariŋo alaro boti; lara ki i ciŋ lukworra ducu ma giryemo kora, ci ikonya;
Jabuli 7:2 ka pe, ci gibikila woko calo labwor ma kilo lee, gibiywaya woko ka ma ŋal o doŋ pe ma twero lara.
Jabuli 7:3 Ai Rwot Lubaŋana, ka ce onoŋo atiyo gin mo i kin jami magi, ka ce atimo bal i kom ŋat mo,
Jabuli 7:4 nyo ka atimo bal bot larema pi dwoko bote gin marac kom gin marac, nyo ka atimo bwami ayako jami pa lakworra woko laboŋo tyen lok mo,
Jabuli 7:5 ci mi lukworra guryem kora gumaka woko iyo, wek gureta piny i nom ci guneka woko, ka gibwota i ŋom kenyo ma doŋ ato woko.
Jabuli 7:6 Ai Rwot, a malo ki akemoni, ci ilweny i kom lukworra ma gubino magwa i koma- ni; ai Lubaŋana, co woko, pien in aye iciko pi nino me ŋolo kop.
Jabuli 7:7 Wek lwak me rok ducu gucokke gurumi woko dyere; ci ibed malo i kabedoni ka icak loyogi ki kunnu.
Jabuli 7:8 Rwot, in laŋolkop pa jo me rok ducu; ai Rwot, ŋol koppa muporo kit ma atir ma atye kwede, dok ma lubo kit ma cwinya leŋ kwede.
Jabuli 7:9 Gik tim marac ma jo maraco gitiyo woko, ento mok jo ma kitgi atir. In Lubaŋa ma kiti tye atir, in itemo tam pa dano kacel ki mitigi.
Jabuli 7:10 Lubaŋa aye kwot mera, en laro jo ma cwinygi atir.
Jabuli 7:11 Lubaŋa laŋolkop ma ŋolo kop atir, en Lubaŋa ma tye ki kiniga nino ducu i kom lubalo.
Jabuli 7:12 Ka ce dano mo pe oŋut, ci Lubaŋa bipako pala lucwanne. En doŋ otyeko ciko atumme dok otero;
Jabuli 7:13 en doŋ oyubo jami lewny maraco me nek, oroyo lak aterone-gu ducu i mac gucek woko makwar.
Jabuli 7:14 Nen, latim marac tamo tam marac ki i cwinye opoŋ ki yub me kelo ayela keken, kun loko lok gobagoba me bwolo dano.
Jabuli 7:15 En kwinyo bur matut i ŋom, ka dok lokke poto i bur ma en okwinyo-ni kekene.
Jabuli 7:16 Doŋ tamme marac-ci miyo en poto i can, ki tim bwamine dwogo gire i kome kene.
Jabuli 7:896 
Jabuli 7:17 Abipwoyo Rwot pien kite atir mada, dok abiwero wer me pako nyiŋ Rwot, ma en ŋat Mamalo Twal.
Jabuli 8:1 Ai Rwot, in i Rwotwa, dit me nyiŋi nen i wi lobo ducu! Pak ma gikori kwede o malo i polo,
Jabuli 8:2 wer ma litino lukere ki litino ma pud dot giwero me paki. Ityeko gero cel gogo me gwokkeni pi geŋo lukworri, wek ilo lukworri ki jo ma lewnyo i komi.
Jabuli 8:3 Ka aneno polo, ma in itiyo ki ciŋi, ki dwe ki lakalatwe ma iketogi i kabedogi likiŋ;
Jabuli 8:4 dano kono gin aŋo ma miyo itamo pire, dano adana ma mwa-ni gin aŋo ma miyo iparo pire?
Jabuli 8:5 Ento imiye dit ma in Lubaŋa keken aye iloye, ka doŋ iketo lalukana me dit ki deyo i wiye,
Jabuli 8:6 Iketo en obedo Laloc ma loyo gin ducu ma iketogi; iketo en obedo lalo jami ducu,
Jabuli 8:7 romi ki dyaŋi, ki lee tim-gu,
Jabuli 8:8 winyi kacel ki rec me nam, ki kit gin ducu ma wok i dye nam.
Jabuli 8:9 Ai Rwot, in i Rwotwa, dit me nyiŋi nen i wi lobo ducu!
Jabuli 9:1 Abipaki, ai Rwot, kun amiyi pwoc ki cwinya ducu, abitito pi jami me aura-gu ducu ma itiyo.
Jabuli 9:2 Abiwero wer ki yomcwiny kun anyatte piri. Abiwero wer me pako nyiŋi, in ŋat Mamalo Twal.
Jabuli 9:3 Lukworra gilokke gidok cen ka guneno in ituc; gigatte gipoto piny gito woko.
Jabuli 9:4 In laŋolkop ma oolo kop atir, ibedo i wi komkerri, ci iŋolo koppa kakare.
Jabuli 9:5 In ijuko lurok, dok ityeko jo maraco woko liweŋ; ityeko jwayo nyiŋgi woko ducu, pe doŋ gibipo i komgi matwal.
Jabuli 9:6 Lukworra doŋ gutum woko matwal; ijwero gaŋigi woko ducu, wi dano doŋ otyeko wil woko i komgi adada.
Jabuli 9:7 Ento Rwot en kabaka ma bedo i wi komkerre nakanaka; en ocibo komkerre pi oolo kop.
Jabuli 9:897 
Jabuli 9:8 En loyo lobo ki kit ma atir, ci oolo kop pa lwak me rok ducu kun tiyo ki dano maromrom.
Jabuli 9:9 Rwot en ka larre pa jo ma piny obwoyogi, en cel matek ma gwokogi maber i kare me ayela.
Jabuli 9:10 Rwot, jo ma ŋeyi gibiketo gengi i komi; pien in pe ibwoto jo ma gibino boti.
Jabuli 9:11 Wuwer wer me pak bot Rwot, ma tye ka loc i Cion! Wutuc gin ma en otiyo bot lwak me rok ducu!
Jabuli 9:12 Lubaŋa ma lacul kwor me remo po pi jo ma can omakogi; wiye pe wil i kom kokogi, dok pwodo jo ma gitimogi rac.
Jabuli 9:13 Kica omaki i koma do, ai Rwot! Nen kit atwom ma jo ma gidaga gutyeko keto i koma! In aye ma ilara iila malo ki i to,
Jabuli 9:14 wek imiya acuŋ i nyim jo Jerucalem, wek atit botgi gin ducu mumiyo apako nyiŋi. Abibedo ki yomcwiny pien doŋ ilara.
Jabuli 9:15 Lurok gukwinyo bur ka dok gupoto iye kekengi; guciko obwo ci tyengi kekengi aye omoko iye.
Jabuli 9:16 Rwot doŋ otyeko miyo nyiŋe oŋene pi ŋolo kop atir, jo maraco gimoko i owic pi tim ma gin aye gutimo.
Jabuli 9:17 Jo maraco ducu gibito giyikogi i lyel, gin lurok ducu ma gikwero Lubaŋa.
Jabuli 9:18 Jo ma piny obwoyogi pe gibiwekogi ata kare ducu; ki gen pa lucan bene pe birwenyo woko matwal.
Jabuli 9:19 Bin, ai Rwot! Wek dano pe oloyi! Lwoŋ lurok gucokke i nyimi wek iŋol kop i komgi.
Jabuli 9:20 Ai Rwot, mi lworo omakgi; wek guŋe ni gin dano adana mamwa.
Jabuli 10:1 Piŋo icuŋ cen ka mabor, ai Rwot? Piŋo ikanne woko i kare me can?
Jabuli 10:2 Jo maraco giwakke ma gidwaro lucan me aneka; mi yub ducu maraco ma guyuboni aye otyekgi.
Jabuli 10:3 Dano marac nyatte pi mitine maraco ma tye i cwinye; dano ma wor ma mito enoŋ magoba yeto Rwot dok kwere woko bene.
Jabuli 10:4 Dano marac tamo ki cwiny me wakke kun wacci, “Lubaŋa peke.” En pe paro, dok pe bino bot Lubaŋa.
Jabuli 10:5 Gin marac ma en tamo ducu tiyo co bo kakare. En pe niaŋ i ŋolo kop pa Lubaŋa pien malo twatwal; en neno lukworre ci jwiyogi woko ajwiya.
Jabuli 10:898 
Jabuli 10:6 En ta mo ki i cwinye kun wacci, “Gin mo pe ma biloya; i kare me kwona ducu pe abineno can,”
Jabuli 10:7 Lokke ducu ma en loko opoŋ ki ceno dano acena, bwola ki bura me diyo dano ki tek; en pe galle me loko lok marac ki lok ma kelo adagadaga.
Jabuli 10:8 En kanne woko i dye gaŋi ka kiyo piny; en libo dano kunnu ci neko jo ma gipe ki bal.
Jabuli 10:9 En neno piny kun roto dano ma can omako adada ma piny oloyo; en kanne woko i muŋ ka kiyogi calo labwor. En kanne woko pi kiyo lacan wek emak woko, en mako lacan noŋo doŋ oleko wiye okelo omoko i obwone.
Jabuli 10:10 Dano ma can omako adada giŋinyo woko, ci donyo woko piny i ŋom, pien teko pa lakworre noŋo oloyo mere woko.
Jabuli 10:11 Dano marac tamo ki i cwinye ni, “Wi Lubaŋa doŋ otyeko wil woko, omiyo waŋe woko, pe bitwero nena.”
Jabuli 10:12 Bin ilara do, ai Rwot! wii pe myero owil i kom ŋat ma tye ki can, ai Lubaŋa!
Jabuli 10:13 Piŋo dano marac kwero Lubaŋa, kun tamo ki i cwinye ni, “In pe ibipwoda?”
Jabuli 10:14 Ento in iŋeno, dok iŋeyo can ki cwercwiny ma dano tye kwede, kare ducu it ye ka yubbe me miyo kony. Dano ma tye ki can-ni miyo kwone boti, pien yam ibedo ka konyo litino kic.
Jabuli 10:15 Myero itur twero pa jo maraco ki lutim maraco woko; yeny balgi ducu nio waŋ ma pe doŋ ibinoŋo bal mo kadi ki acel.
Jabuli 10:16 Rwot aye kabaka ma bedo nakanaka; lurok ducu gibito gitum woko ki i lobone.
Jabuli 10:17 Ai Rwot, iwinyo lega pa jo mamwol: ibimiyo gibedo ki tekcwiny, ibiciko iti.
Jabuli 10:18 Iŋolo kop pa litino kic ki jo ma giunogi, wek dano mo me lobo man pe dok okel lworo.
Jabuli 11:1 Ariŋo alaro bot Rwot. Piŋo wuwaco bota ni. “Lwi woko calo winyo ici bed i wi godi;
Jabuli 11:2 pien jo maraco gitero atum, dok guketo te aterogi i kom tol atum, wek gicel jo ma cwinygi atir woko i colpiny.
Jabuli 11:3 Pe tye gin mo ma dano ma kite atir twero timo, ka te guti ducu doŋ gibalo wako”?
Jabuli 11:4 Rwot tye i ot mere maleŋ; komkerre tye i polo. En neno dano ducu ma i lobo, dok ŋiyo gin ma gin tiyo.
Jabuli 11:5 Rwot temo jo ma kitgi atir ki jo maraco, en dag ŋat ma maro timo tim bwami.
Jabuli 11:899 
Jabuli 11:6 En bionyo lodi mac ki gweŋ calfa i kom jo maraco; en bipwodogi ki yamo oro malyet.
Jabuli 11:7 Rwot kite tye atir, dok maro tim ma atir; jo ma cwinygi atir gibineno waŋe.
Jabuli 12:1 Konya, ai Rwot, pien ŋat mo maber ma geni doŋ pe; pien jo ma lugen doŋ guto gurwenyo woko ki i kin dano.
Jabuli 12:2 Dano acel acel loko lok goba bot lawote, ma noŋo lok ma a ki i doggi mit ata ento cwinygi opokke woko dul aryo.
Jabuli 12:3 Rwot, myero ijuk lok me bitagi-ni woko, en lok ma a ki i doggi me nyatte-ni!
Jabuli 12:4 Gin giwacci, “Wabiloyo lok ki lebwa, wabiloko gin ducu kit macalo wamito, pien pe tye ŋat mo ma en ladit ma loyowa.”
Jabuli 12:5 “Ento kombeddi abibino,” Rwot ma owaco, “pien doŋ giyako jami pa lucan woko, dok jo ma piny obwoyogi gitye ka cur acura ki arem. Abigwokogikit ma gimito- ni.”
Jabuli 12:6 Lok pa Rwot ma en ciko ber, gitwero genone, obedo calo ryal ma giliyo maber ki mac piny i ŋom, ma giliyo tyen abiro kulu.
Jabuli 12:7 Gwoka maber kare ducu, ai Rwot, gwokwa ki i kom yalwak me kare man.
Jabuli 12:8 Jo maraco gitye ka wirre i kabedo ducu giyenyo dano, kit macalo dano ducu pako kwede tim marac ma gitiyo i kin dano ma i lobo.
Jabuli 13:1 Ai Rwot, wii mono biwil woko i koma pi kare, ma rom mene? Wii biwil woko matwal bo? Ibikanne woko ki bota pi kare ma rom mene?
Jabuli 13:2 Myero abed ki arem i cwinya pi kare ma rom mene, dok bene myero abed ki cwercwiny dyeceŋ ki dyewor benebene? Lukworra kono gibiloya, wigi pil i koma pi kare ma Tom mene?
Jabuli 13:3 Nen tuŋ bota ci igam doga, ai Rwot Lubaŋana. Meny waŋa, wek pe anin nino me to,
Jabuli 13:4 miyo lukworra giwacci, “Watyeko loyo en woko!” Dok pe iwek lukworra gubed ki yomcwiny ni pien doŋ apoto i can.
Jabuli 13:5 Ento an doŋ atyeko geno mar meri ma pe lokke; abibedo ki yomcwiny pi lar meri.
Jabuli 13:6 Abiwero wer bot Rwot, pien otima maber atika.
Jabuli 13:900 
Jabuli 14:1 Dano ma lamiŋ waco ki, i cwinye ni, “Lubaŋa gire pe,” Gin jo ma kitgi raco ma gitimo gin me kwer; pe tye ŋat mo ma tiyo gin maber.
Jabuli 14:2 Rwot neno dano ducu kun neno piny ki i polo, me neno ka ce tye jo mogo i kingi ma gitiyo ki ryeko, ma gimito Lubaŋa.
Jabuli 14:3 Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin maber, pe tye, kadi ki acel.
Jabuli 14:4 Gin lutim maraco-ni, pe gitye ki ŋec? Giyako lim pa jona calo gicamo kwon, ma pe bene gilwoŋo nyiŋ Rwot.
Jabuli 14:5 Gibibedo kunnu ki lworo madwoŋ, pien Lubaŋa tye ki jo ma kitgi atir.
Jabuli 14:6 Wun wumito balo yub pa lacan, ento Rwot aye ka Larrene.
Jabuli 14:7 Iyo, kono bedo ber ka larre pa jo Icrael bi no ki i Cion! Ka Rwot bidwoko gum bot jone, Yakobo bibedo ki yomcwiny madwoŋ, ki Icrael bene cwinye bibedo yom.
Jabuli 15:1 Ai Rwot, aŋa ma bibedo i kemani? Aŋa ma bibedo i wi got meri maleŋ?
Jabuli 15:2 Dano ma cwinye leŋ; dok ma tiyo ginma atir, ma loko bene lok me ada ki cwinye ducu;
Jabuli 15:3 ma pe coko lok me kwot i lok ma en loko, dok en pe timo gin marac mo i kom lareme, dok pe balo nyiŋ lawote.
Jabuli 15:4 En cayo jo ma pe giworo Lubaŋa, ento en woro jo ma gilworo Rwot. Pe loko kwoŋ ma yam okwoŋo kadi bed kwoŋŋe-ni kelle can.
Jabuli 15:5 En pe mito enoŋ magoba i kom lim ma en konyo ki dano, dok pe gamo lim ma giwile kwede i muŋ wek giwe lok odok i kom dano ma pe ki bal, ŋat ma tiyo kumeno pe gidiro woko cen.
Jabuli 16:1 Gwoka, ai Lubaŋa, pien ariŋo alaro boti.
Jabuli 16:2 Awaco bot Rwot ni. “In i rwoda; gin maber mo ma atye kwede pe, laboŋo in.”
Jabuli 16:3 Jo maleŋ ma i lobo gin jo me awora, ma giyomo cwinya mada.
Jabuli 16:4 Jo ma giyero lubaŋa mukene ginyayo cwercwinygi gimedo ameda; pe abionyo gityergi me remo, dok bene pe abilwoŋo nyiŋ jogigi ki doga.
Jabuli 16:901 
Jabuli 16:5 Rwot aye dulla ma gipokka, en kikopo ma abimato; kwona ducu tye i ciŋi.
Jabuli 16:6 Waŋ apokki me potona opoto i kabedo ma yo mo cwinya; iyo, doŋ anoŋo ginaleya maber ma romma.
Jabuli 16:7 Apwoyo Rwot ma omiya ryeko; cwinya bene pwonya kadi ki i dyewor,
Jabuli 16:8 Kare ducu aŋeyo ni Rwot tye kweda: pe gibidira woko cen, pien en tye yo tuŋ ciŋa ma lacuc.
Jabuli 16:9 Pi meno omiyo abedo ki yomcwiny madwoŋ, nino ducu abedo maber ki kuc;
Jabuli 16:10 pien in pe ibitenya ata i lobo pa jo muto, pe ibiweko danoni ma geni donyo i bur lyel.
Jabuli 16:11 In doŋ ibinyutta yo ma tera i kwo; bedoni kweda miyo abedo ki yomcwiny madwoŋ mada, i tuŋ ciŋi lacuc tye iye gin ma yomo cwiny dano nakanaka.
Jabuli 17:1 Ai Rwot, winy kokona pien lokka tye atir; cik iti iwiny kokona! Winy legana, pien pe tye lok me bwola mo ma a ki i doga.
Jabuli 17:2 Ibimiyo aloyo kop, pien iŋeyo kop ma tye atir.
Jabuli 17:3 Ka iŋiyo cwinya, dok ka ilima i dyewor, kadi itema, pe ibinoŋo gin marac mo tye iiya; dok pe abalo i lok ducu ma aloko.
Jabuli 17:4 Dok ka iŋiyo tic pa dano, ibinoŋo ni alubo cikki, pe alubo kit pa jo ma gin lubwami.
Jabuli 17:5 Kare ducu abedo ka lubo yoni, ma pe aŋak woko ki iye.
Jabuli 17:6 Alegi kun akok boti, ai Lubaŋa, pien ibigamo doga; cik iti bota, iwiny lok ma aloko.
Jabuli 17:7 Nyut mar meri ma pe lokke i yo me aura, in Lalar pa jo ma giyenyo ka larre i ciŋi yo tuŋ lacuc, pien igwokogi woko maber ki i kom lukworgi.
Jabuli 17:8 Gwoka macalo igwoko nyig waŋi kikome; kana i te tipo me bwomi,
Jabuli 17:9 ki i kom jo maraco ma giyako limma, gin lukworra ma giraco twatwal ma giruma woko dyere.
Jabuli 17:10 Cwinygi odoko tek ma kica pe makogi; lok ma giloko bene giloko ki nyatte.
Jabuli 17:11 Gilubo kora; kombeddi guruma woko; guciko waŋgi me noŋo kare ma myero gireta kwede woko piny i ŋom.
Jabuli 17:12 Lukworra calo labwor ma owor, gimito kido koma woko, ma giliba kun gikura i kabedo ka ma gukanne iye calo latin labwor.
Jabuli 17:902 
Jabuli 17:13 A malo, ai Rwot, ci icirwatte ki lukworra, lweny kwedgi ci ilogi woko! Lara ki i ciŋ jo maraco ki pala lucwanni;
Jabuli 17:14 lara ki i ciŋgi ki tweroni, ai Rwot, ki i ciŋ jo ducu ma doŋ gitye ki jami ducu ma igi mito i kwo man. Wek guyeŋ ki gin ma yam ikano pigi; mi litinogi gunoŋ can muromo makato; dok myero guwek mogo odoŋ pi litinogi ma pud lukere.
Jabuli 17:15 Kit macalo an kita tye atir-ri, abineni, bedoni kweda miyo aco ki i waŋ nino ma noŋo apoŋ ki yomcwiny.
Jabuli 18:1 Amari, ai Rwot, pien in i tekka.
Jabuli 18:2 Rwot aye gotta en cel gogona matek, en lalarra; en Lubaŋana, ki gotta, ariŋo alaro bote, en gwoka macalo kwot, en kalarrena matek; en geŋo ŋeya woko ci gwoka miyo abedo maber laboŋo ayela.
Jabuli 18:3 Akok bot Rwot, ci en lara ki i ciŋ lukworra, Pi meno myero gipak Rwot.
Jabuli 18:4 To otelo tolle ci otweya woko aduno, biamwonyi me to otwagge oruma woko dyere, kulu ma piine, ger ma neko dano ocorre woko i wiya limuk.
Jabuli 18:5 Tol Lyel odwala woko, owic me to bene orine woko i nyima.
Jabuli 18:6 I kare ma atye i can akok bot Rwot; akok gira bot Lubaŋa pi kony. Owinyo dwana ki i ot mere maleŋ, kokona pi kony odonyo i ite.
Jabuli 18:7 Cutcut lobo oyeŋŋe ma morre pe twerre, te godi bene ducu guyegge woko ma giyeŋŋe matek, pien kiniga onoŋo omako Lubaŋa.
Jabuli 18:8 Yito oduny okatti ki i ume, mac ma waŋ malyet okatti ki i doge, ma lodine bene olyel, olyel matek mada.
Jabuli 18:9 Oywayo polo odwoko cen, ci olor obino piny, kun piny macol mapek oryene i te tyene.
Jabuli 18:10 Oito i wi lakerubi ci otuk kwede, oriŋo madwir i dye yamo.
Jabuli 18:11 Oketo piny macol orume dyere, kemane obedo pol mapek mupoŋ ki pii.
Jabuli 18:12 Pee ki lodi mac ma lyel gunen i piny ma ryeny maleŋ ki i nyime, otuco dye pol macol licuc-ci woko.
Jabuli 18:13 Rwot omiyo polo omor, dwan ŋat Mamalo Twal owinnye, ocwalo pee ki lodi mac.
Jabuli 18:14 Obayo aterone, okeyo lumerok woko; omiyo lutkot owil, ci orwadogi woko piny.
Jabuli 18:903 
Jabuli 18:15 Dye nam opokke, tere onen, guti me te lobo bene odoŋ twolo, i kare ma ijukogi, ai Rwot, i kare ma ikutogi ki yweyo ma okatti ki i umi.
Jabuli 18:16 Rwot ocwalo ciŋe piny ki i polo, ci omaka, oywaya okela woko ki i pii matut.
Jabuli 18:17 Olara ki i ciŋ lakworra matek, olara ki i ciŋ jo ma gidaga, pien onoŋo gitek mada giloya woko.
Jabuli 18:18 Gupoto i koma i kare ma can obwoya matek, ento Rwot aye obedo ka kenya.
Jabuli 18:19 Okwanya woko okela i kabedo malac; olara pien onoŋo ayomo cwinye.
Jabuli 18:20 Rwot omiya bakacic pien oneno ni kita atir, oculla muporo leŋcwinya;
Jabuli 18:21 pien abedo ka lubo cik pa Rwot, pe apokke woko ki bot Lubaŋa pi bal mo.
Jabuli 18:22 Alubo cikke ducu, pe aŋak aweko gin ma en ociko.
Jabuli 18:23 Pe atimo bal mo i nyime, dok agwokke mada pe atimo bal alii mo.
Jabuli 18:24 Mumiyo Rwot omiya bakacic pien oneno ni kita atir, oculla muporo leŋcwinya ma abedo kwede i nyime.
Jabuli 18:25 Rwot, in lagen bot jo ma lugen; bot ŋat maber ma pe ki bal inyutte bote bene calo ŋat maber ma pe ki bal.
Jabuli 18:26 Cwinyi leŋ i kom jo ma cwinygi leŋ, ento iger i kom dano ma tamme ogom.
Jabuli 18:27 Ilaro jo mamwol, ento jo ma luwakke idwokogi woko piny.
Jabuli 18:28 Iyo, in aye ma icwinyo mac tarana; Rwot Lubaŋana aye menya ki colpiny.
Jabuli 18:29 Iyo, atwero tyeko buca mony kulu kaikonya; pi teko pa Lubaŋana miyo apye akalo wi cel.
Jabuli 18:30 Lubaŋa man, gin ducu ma en tiyo tye atir, lok pa Rwot ma en cikke me tiyo bedo ada; en tye macalo kwot pa jo ducu ma giriŋo gilaro bote.
Jabuli 18:31 Aŋa ma Lubaŋa, kono Rwot kene? Aŋa ma got, pe Lubaŋawa aye keken gire?
Jabuli 18:32 En aye Lubaŋa ma oruka ki tek, en aye ma omiyo awoto ki kuc.
Jabuli 18:33 Oketo tyena obedo macalo tyen til, ociba malo ka ma acuŋ iye matek.
Jabuli 18:34 En pwonyo ciŋa pi lweny, mumiyo atwero gomo wa atum mola.
Jabuli 18:35 Doŋ ityeko miya kwot me larri, kun ijola ki ciŋa lacuc; kony ma in imiya omiya adoko dit.
Jabuli 18:36 Imiya kabedo malac ka ma awoto iye ducu, omiyo tyena pe ocer.
Jabuli 18:37 Aryemo kor lukworra ci amakogi wako iyo; pe alokke adok cen nio, ka atyekogi ducu.
Jabuli 18:38 Acobogi woko pil ci gupoto piny ka tyena; ma pe doŋ gitwero a malo.
Jabuli 18:904 
Jabuli 18:39 In aye iruka ki tek pi lewny; imiyo lulweny i koma guto gutum woko ka tyena.
Jabuli 18:40 Imiyo lumerokka guloko ŋegi bota, imiyo atyeko jo ma gidaga woko.
Jabuli 18:41 Gukok pi kony, ento ŋat mo pe ma olarogi, gukok bot Rwot, ento en pe ogamo doggi.
Jabuli 18:42 Adinogi woko gudoko macalo apwa me yom ma yamo kolo; anyonogi macalo coto ma tye i yo gudo-gu.
Jabuli 18:43 Yam ilara ki i kom rok mapol ma gilwenyo kweda; iketa abedo ladit ma loyo rok ducu; jo ma yam pe aŋeyogi gudoko jona ma an aye aloyogi.
Jabuli 18:44 Cutcut ka lurok giwinyo pira ci gubino bota ma gimwolle amwola, ci gilubo cikka.
Jabuli 18:45 Tekcwiny orwenyo woko ki botgi, gua ki ka ma gukanne iye gubino ma komgi myel amyela.
Jabuli 18:46 Rwot tye kwo; gipwo gotta, gipil wi Lubaŋa ma en lalarra.
Jabuli 18:47 En Lubaŋa ma omiya aculo kwor i kom lukworra, dok ma obwoyo rok mapol, omiyo gubedo i te Locca;
Jabuli 18:48 ci olara ki i ciŋ lumerokka; iyo, ipilo wiya makato lukworra, ilara ki i cin lulweny ma lubwami,
Jabuli 18:49 Pi meno abikori i kin lurok, ai Rwot, dok abiwero wer me pako nyiŋi.
Jabuli 18:50 Lubaŋa miyo deyo me loc madit bot kabakane, dok nyuto mar mere ma pe lokke i kom danone ma en oyero ka giwiro, bot Daudi ki likwaye ducu matwal.
Jabuli 19:1 Polo ki jami ducu ma tye iye ginyuto deyo pa Lubaŋa; dan polo bene nyuto tic me ciŋe.
Jabuli 19:2 Nino acel acel tuco pire bot nino ma lube, dyewor acel acel nwoyo tucone bot dyewor mukene wek oŋe.
Jabuli 19:3 Leb ma giloko pe, ki lokgi bene pe; dwangi won pe winnye.
Jabuli 19:4 Ento dwangi winnye teretere i wi lobo ducu, ki lok ma giloko owa i agikki piny. Lubaŋa oguro kema i polo pi cen,
Jabuli 19:5 ma bino macalo lanyom ma a woko ki i kicikane, macalo laco ma kome tek ma riŋo i ŋwec ki yomcwiny.
Jabuli 19:6 Tuc ki i acakki polo yo tuŋcel, woto rumo woko ducuo wa i agikkine; gin mo pe liweŋ ma twero kanne pi Iyetone. Cik pa Rwot
Jabuli 19:905 
Jabuli 19:7 Cik pa Rwot ber, dok tye atir; miyo kwo manyen bot dano; gin ma Rwot ociko tye me ada, miyo ryeko bot lumiŋ.
Jabuli 19:8 Pwony pa Rwot tye atir, yomo cwiny dano; cik pa Rwot tye maleŋ, miyo dano niaŋ maber.
Jabuli 19:9 Lworo Rwot ber, ci pe bigik matwal, ŋolo kop pa Rwot tye kakare, dok bedo atir ma romrom kare ducu.
Jabuli 19:10 Pigi tek ma myero gimak makato jabu, kato bene jabu ma giliyo maberre. Gilim gikato moo kic woko, kato bene kadi ki moo ma cwer ki i peda kic.
Jabuli 19:11 Gimiyo ŋec bot laticci; ŋat ma ogwoko cikki limo mot madit.
Jabuli 19:12 Aya ma twero neno balle kene? Lara ki i kom balla ducu mukanne.
Jabuli 19:13 Juka bene pe apot i bal mo ma obino pi cwiny me wakke; pe iwek oloya! Ci abibedo laboŋo bal mo i koma, abibedo ma pe atimo bal mo madit:
Jabuli 19:14 Mi lok ma a ki i doga ki tam ducu ma tye i cwinya obed ma in ipwoyo, ai Rwot, in gotta dok lakokka.
Jabuli 20:1 Rwot ogam dogi i nino ma it ye ki can!
Jabuli 20:2 En ocwal kony boti ki i kabedone maleŋ, okony kori ki i Cion!
Jabuli 20:3 En ogam mot ducu ma ityero bote, dok opwo gitum awaŋani ducu ma itumo bote.
Jabuli 20:4 En omiyi gin ma cwinyi mito, dok omi yub meri ducu ocobbe kakare.
Jabuli 20:5 Wek wawer wer me pak ki yomcwiny pi Locci; wek waŋab benderawa malo i nyiŋ Lubaŋawa! Rwot omiyi gin ducu ma ilege pire!
Jabuli 20:6 Kombeddi aŋeyo ni Rwot bikonyo kabakane ma giwiro; bigamo doge ki i polone maleŋ, bimiye loyo lweny.
Jabuli 20:7 Jo mogo ginyatte pi gadigadi lewny, ki pi aguragura; ento wan wanyatte pi nyiŋ Rwot Lubaŋawa.
Jabuli 20:8 Gibiyokke ci gipoto woko piny; ento wan wabia malo wacuŋ atir.
Jabuli 20:9 Mi loc bot kabaka, ai Rwot; gam dogwa ka wakok boti.
Jabuli 21:1 Kabaka tye ki yomcwiny, ai Rwot, pien in aye imiye tek; dok opoŋ ki yomcwiny madwoŋ pi loc ma imiye.
Jabuli 21:906 
Jabuli 21:2 Ityeko miye gin ma cwinye mito, dok igamo doge imiye gin ma en olegi pire.
Jabuli 21:3 Iŋolo wiye ki mot mabeco me gum; iketo bene lalukana me jabu ma giliyo maber i wiye.
Jabuli 21:4 En olegi ni imiye kwo, ci imiye; imiye kwo ma ri nakanaka pi kare malac.
Jabuli 21:5 Deyone dit pi konnyi; imiye deyo ki dit me Loc.
Jabuli 21:6 Iyo, imiyo gum bedo i kome matwal; bedoni kwede miye yomcwiny.
Jabuli 21:7 Kabaka geno Rwot; pi meno pe gibidire cen, pi mar ma pe lokke pa ŋat Mamalo Twal.
Jabuli 21:8 Ibicwalo ciŋi imako lukworri woko ducu; ibimako jo ducu ma gidagi ki ciŋi lacuc.
Jabuli 21:9 Ka ibinen botgi, ci ibilokogi gidoko calo keno ma mac tye ka lyel iye. Rwot bimwonyogi woko ki kinigane; ci mac biwaŋogi woko.
Jabuli 21:10 Ibineko litino ityeko woko liweŋ ki i lobo, ibineko likwayogi woko ducu.
Jabuli 21:11 Gipiro lok i komi kun giyubo me timi marac, ento kadi gibed ki yub me timo gin marac, yubgi pe bicobbe kakare.
Jabuli 21:12 Ibitelo atummi ibayo atero kun imito icel waŋgi woko; ci ibimiyo gin ducu giriŋo woko.
Jabuli 21:13 Gidwori pi tekki, ai Rwot! Wabiwero wer kun wapako tweroni.
Jabuli 22:1 Lubaŋana, Lubaŋana, itenya woko piŋo? Piŋo ibedo ka mabor ma pe iromo lara, dok bene pe iwinyo ka acur acura?
Jabuli 22:2 Akok boti dyeceŋ, ai Lubaŋana, ento pe igamo doga; akok boti dyewor bene, ento pe anoŋo kit yweyo mo.
Jabuli 22:3 Ento giketi i wi komker macalo ŋat, Maleŋ, in aye Lubaŋa ma jo Icrael gipako.
Jabuli 22:4 Kwarowa yam gigeni; gugeni, ci omiyo ilarogi.
Jabuli 22:5 Gukok boti, ci ilarogi; gugeni, omiyo pe gubedo ki cwercwiny dok lewic pe omakogi.
Jabuli 22:6 Ento an mera a kwidi, pe adano; jo ducu giŋala dok gicaya.
Jabuli 22:7 Jo ducu ma ginena giŋala aŋala, gicima ki lebgi, kun giyeŋo wigi.
Jabuli 22:8 Gin giwacci, “En omiyo kwone bot Rwot; wek Rwot olare, wek Rwot olare, pien cwinye yom i kome!”
Jabuli 22:9 In aye yam ikonya omiyo ginywala; i kare ma an pud latin lakere igwoka maber.
Jabuli 22:907 
Jabuli 22:10 Cakke ma ginywala abedo ka jeŋŋe i komi, cakke i kare ma maa onywala iye in ibedo Lubaŋana.
Jabuli 22:11 Pe ibed bor kweda, pien can tye cok; pe tye ŋat mo ma myero okonya.
Jabuli 22:12 Lukwor mapol guruma woko macalo twoni, gin ducu guruma woko dyere, calo twoni ma komgi tek ma gua ki i lobo Bacan.
Jabuli 22:13 Giŋamo doggi malac i koma, calo labwor mager ma tye ka koko.
Jabuli 22:14 Tekka otum woko macalo pii ma gionyo i ŋom, cogona ducu guwotte woko ki i waŋ mwot; cwinya leny calo odok kic ma tye ka leny, tye ka leny ki iiya.
Jabuli 22:15 Tekka otwo woko calo tako mutwo, ki leba bene omoko woko i cwaka; imiya apoto piny i apwa macalo ŋat muto.
Jabuli 22:16 Iyo, dul pa jo ma gin lutim maraco gugura woko dyere, gicalo lwak gwogi ma gugura woko doŋ gucobo ciŋa ki tyena wo ko ducu.
Jabuli 22:17 Atwero kwano wel cogona ducu, ginena ma guciko waŋgi i koma;
Jabuli 22:18 gipoko ginarukana woko i kingi, gibolo kwir pi boŋona.
Jabuli 22:19 Ento in, ai Rwot, pe ibed ka mabor kweda! In Lalarra, rune ibin oyot ikonya!
Jabuli 22:20 Lara ki i lak pala lucwan, lar kwona ki i teko pa gwogi!
Jabuli 22:21 Lara ki i dog labwor, kwany kwona wo ko ki i tuŋ twoni mager-gu!
Jabuli 22:22 Abitito pi gin ma itiyo bot utmegina; abipaki i dye lwak ma gucokke kacel:
Jabuli 22:23 Wun jo ma wulworo Rwot, wupake! Wun likwaye pa Yakobo ducu wumiye deyo, wuwore, wun jo Icrael ducu!
Jabuli 22:24 En pe ocayo can pa jo ma can opoto i komgi; iye pe dag neno cangi, ento owinyo kokogi, i kare ma gukok bote.
Jabuli 22:25 Abipaki i dye lwak madwoŋ ma gucokke kacel; abicobo kwonna i nyim jo ducu ma gilwori.
Jabuli 22:26 Jo ma can opoto i komgi gibicamo cam giyeŋ; ki jo ma giyenyo Rwot gibipake! Myero gibed ki kwo maber nakanaka!
Jabuli 22:27 Rok ducu ma i lobo gibipo i kom Rwot; gibia ki i kabedo ducu gidwogo bote; kaka ducu me rok mapatpat gibibino ka wore.
Jabuli 22:28 Rwot aye kabaka, en loyo jo me rok ducu.
Jabuli 22:29 Iyo, jo ducu ma gin luwakke lobo-ni gibiguŋo piny bote; ki jo muto ma gibidok i ŋom gibiguŋo piny i nyime, jo ducu ma giŋeyo ni gibito.
Jabuli 22:30 Yalwak me kare me anyim ducu gibitiyo bote; dano gibitito lok i kom Rwot bot yalwak ma lubogi,
Jabuli 22:908 
Jabuli 22:31 kun gituco larre bot jo ma pud peya ginywalogi, ni Rwot aye ma olaro jone.
Jabuli 23:1 Rwot aye lakwat ma kwayo an; pe tye gin mo ma birem bota.
Jabuli 23:2 En miyo abuto i olet maber, en tera i waŋ pii maŋic.
Jabuli 23:3 En roco kwona doko nyen. En tela miyo abedo ki kit kwo ma atir pi nyiŋe kene keken.
Jabuli 23:4 Kadi bed awoto i nota me tipo to, pe abilworo gin marac mo; pien in it ye kweda; toŋŋi ki odooni me kwat gimiyo cwinya bedo tek.
Jabuli 23:5 Iketo meja me cam i nyima ma onoŋo lukwor mera bene gineno; ijola maber kun iwiro wiya ki moo, ki kopona bene opoŋ woko libyeny.
Jabuli 23:6 Adada, berri ki kicani bibedo i koma pi kare me kwona ducu; dok an abibedo i ot pa Rwot matwal.
Jabuli 24:1 Lobo kacel ki jami ducu ma tye iye gin jami pa Rwot; lobo kacel ki jo ducu ma gibedo iye bene mere.
Jabuli 24:2 En con oketo lobo i wi nam, dok oketo te gutine ocuŋ matek i dye pii me nam matut.
Jabuli 24:3 Aŋa ma tye ki twero me ito malo i wi got pa Rwot? Aŋa ma twero cuŋ i kabedone maleŋ?
Jabuli 24:4 Ŋat ma tiyo gin ma atir, dok ma cwinye leŋ, ŋat ma pe miyo kwone me woro cal lubaŋa-gu, dok ma pe kwoŋo kwoŋ ki goba.
Jabuli 24:5 Rwot bimiye gum, Lubaŋa lalarre bimiyo en loyo kop.
Jabuli 24:6 Meno gin aye jo ma giyenyo en, gin jo ma gibino i nyim Lubaŋa pa Yakobo.
Jabuli 24:7 Wutiŋŋe, wuyabbe malac, wun dog cel! Wuyabbe, wun doggola macon, wek kabaka me deyo odony.
Jabuli 24:8 Aŋa ma kabaka me deyo? En Rwot matek ma tye ki twer, en Rwot matek ma loyo lewny!
Jabuli 24:9 Wutiŋŋe, wuyabbe malac, wun dog cel! Wuyabbe, wun doggola macon, wek kabaka me deyo odony.
Jabuli 24:10 Kabaka me deyo man en aŋa? Rwot me mony aye kabaka me deyo!
Jabuli 25:909  Lega pi tel ki pi gwok
Jabuli 25:1 Atiŋo kwona amiyo boti, ai Rwot.
Jabuli 25:2 Ageno in, ai Lubaŋana, pe iwek lewic omaka; pe iwek lukworra guŋala.
Jabuli 25:3 Iyo, pe iwek lewic omak jo ma gikuri; ento wek lewic omak jo ma gijemo woko i komi nonono.
Jabuli 25:4 Pwonya wek aŋe yoni ducu, ai Rwot; mi anegi maber.
Jabuli 25:5 Tela i ada meri, dok ipwonya, pien in Lubaŋa Lalarra. Abedo ka kuri dyeceŋ jwi.
Jabuli 25:6 Po pi kicani, ai Rwot, ki pi mar meri ma pe lokke, ma yam inyuto nia wa con.
Jabuli 25:7 Pe ipo pi roc ki bal ma yam atimo i kare me tinona. Ento po pira pi mar meri ma pe lokke, ki pi berri, ai Rwot.
Jabuli 25:8 Rwot ber, dok cwinye atir; pi meno en pwonyo lubalo yo ma myero gulubi.
Jabuli 25:9 En telo jo mamwol me tiyo gin ma atir, dok pwonyogi wek guŋe gin ma en mito.
Jabuli 25:10 Yo pa Rwot ducu opoŋ ki mar ma pe lokke, ki gen, pi jo ma gigwoko gicikkene ki lok me cadenne.
Jabuli 25:11 Pi ber me nyiŋi, ai Rwot, wek balla, pien dwoŋ.
Jabuli 25:12 Dano mene mono ma lworo Rwot? Rwot bipwonye yo ma myero en olubi.
Jabuli 25:13 En kikome bibedo ki lonyo ma ri nakanaka, dok litinone bene gibicamo lobo.
Jabuli 25:14 Rwot bedo larem jo ma gilwore, dok bene en mi yo giŋeyo gicikkene.
Jabuli 25:15 Aneno bot Rwot kare ducu, pien en bigonyo tyena woko ki i obwo.
Jabuli 25:16 Lokke idwog bota, dok inyutta berri; pien doŋ adoŋ kena, dok can odiya woko.
Jabuli 25:17 Kwany cwercwiny woko ducu ki i cwinya, dok ilara ikwanya woko ki i lwak can ma atye iye.
Jabuli 25:18 Tam pi canna ki ayela ma atye kwede, ci iwek balla ducu.
Jabuli 25:19 Tam lukworra gitye adi, ma gidaga kun giger matek!
Jabuli 25:20 Gwok kwona, dok ilara; pe iwek giket lewic i wiya, pien ariŋo alaro boti.
Jabuli 25:21 Mi berra ki cwiny ma atir ma atye kwede gugwoka, pien akuro in.
Jabuli 25:22 Ai Lubaŋa, lar jo Icrael ki i can megi ducu.
Jabuli 26:1 ŋol koppa, ai Rwot, pien abedo ka tiyo gin ma atir, kun ageno in ki cwinya ducu ma pe akalo akala wacel.
Jabuli 26:910 
Jabuli 26:2 Nena maber, ai Rwot, dok itema; nen cwinya ki tamma ducu.
Jabuli 26:3 Pien aneno mar meri ma pe lokke, dok abedo i adani.
Jabuli 26:4 Pe abedo kacel ki jo ma lugoba, dok pe aribbe ki jo ma lubwola.
Jabuli 26:5 Adag ribbe ki lutim maraco, pe bene abibedo kacel ki jo maraco.
Jabuli 26:6 Ai Rwot, alwoko ciŋa pi nyuto ni ape ki bal mo, awoto arumo kwede ke no tyerri,
Jabuli 26:7 dok awero wer me pwoc ki dwana maloŋo, kun atito bene pi tic me aura ma itiyo.
Jabuli 26:8 Ai Rwot, amaro odi ka ma ibedo iye, ma en kabedo ka ma deyoni tye iye.
Jabuli 26:9 Pe it yeka woko kacel ki lubalo, dok pe ineka woko kacel ki jo ma gioyo remo pa dano.
Jabuli 26:10 Gin jo ma cwinygi tye pi timo gin marac, ma jabagi opoŋ woko ki lim mewil i muŋ.
Jabuli 26:11 Ento an atiyo gin ma atir; lara, dok iyutta berri.
Jabuli 26:12 Abedo ki kuc ma gin marac mo pe ma gudo koma; abipako Rwot i dye lwakke ma gucokke.
Jabuli 27:1 Rwot aye ceŋ mera ki lalarra; abilworo aŋa? Rwot gwoka-ki igin marac ducu: pi meno abibedo ki lworo it, kom aŋa
Jabuli 27:2 Ka lutim maraco gipote i koma ma gitemo neka woko, ma giloko lok maraco me kwot i koma, gin lukworra ki lumonena, gibicato ci gipoto woko piny.
Jabuli 27:3 Kadi dul mony mo ruma woko dyere, pe abibedo ki lworo i cwinya; kadi gier lweny i koma, pud abibedo ki gen aye i kom Rwot.
Jabuli 27:4 Onoŋo alego Rwot pi jami acel, abiyenyo en jami acel-li keken, ni, myero abed i ot pa Rwot pi kare me kwona ducu wek abed ka neno ber pa Rwot, dok apeny doge ki i ode.
Jabuli 27:5 En bikana i ode, dok gwoka, i kare me can; biuma woko i kemane, dok biketa acuŋ malo i kom got.
Jabuli 27:6 Pi meno abiloyo lukworra woko ducu ma giruma woko dyere-ni; dok abi tyero gitum i kema pa Rwot kun adaŋŋe ki yomcwiny madwoŋ; abiwero wer kun apako Rwot ki dwan mamit.
Jabuli 27:7 Winya, ai Rwot, ka akok boti matek nyut berri bota dok igam doga!
Jabuli 27:8 Iwaco ni, “Bin bota.” Agamo ki i cwinya kun awacci ni, “Abibino boti, ai Rwot.”
Jabuli 27:911 
Jabuli 27:9 Pe ikanne woko ki bota. Pe iryem laticci woko ki kiniga; in aye ibedo lakonya. Pe ibola woko, dok pe ibwota, ai Lubaŋa lalarra!
Jabuli 27:10 Wora ki maa dok gubwota woko, ento Rwot gire bigwoka.
Jabuli 27:11 Pwonya wek aŋe yoni, ai Rwot, tela awot i yo ma opirre maber, wek lukworra pe guliba.
Jabuli 27:12 Pe imiya bot lumonena; pien lucaden ma lugoba gucuŋ ka loko lok gobagoba i koma, ma giloko lokke ducu ki gero.
Jabuli 27:13 Aye ni abineno ber pa Rwot ma pud abedo i kin jo makwo i lobo.
Jabuli 27:14 Kur Rwot; bed matek, dok ibed ki tekcwiny; iyo, kur Rwot!
Jabuli 28:1 Akok boti do ai Rwot; pe idiŋ iti woko ka winyo kokona do, in gotta, pien ka iliŋ woko ma pe igamo doga, miyo adoko ŋat acel i kin jo ma gidonyo piny i bur.
Jabuli 28:2 Winy dwan me lega me bako doga boti, ka akok boti pi kony, kun ataŋo ciŋa malo boti ma akemo kwede kabedoni maleŋ twarwal-Ii.
Jabuli 28:3 Pe imaka itera woko kacel ki jo maraco, ki jo ma timo gin marac, gin jo ma giloko ki luwotgi lok ma kelo kuc kun gitamo ki i cwinygi me timo tim aranyi,
Jabuli 28:4 Culgi muporo kit timgi, mi gunoŋ can pi gin marac ma gutimo.
Jabuli 28:5 Pe giparo pi gin ma Rwot otimo, kadi pi jami ma en oketo; pi meno en biiyekogi woko ma calo ot magimuko ma pe dok gigero matwal.
Jabuli 28:6 Gipak Rwot pien doŋ otyeko winyo kokona me bako dog.
Jabuli 28:7 Rwot aye tekka dok kwotta; agene ki cwinya ducu. En okonya omiyo cwinya opoŋ ki yomcwiny madwoŋ, awero wer me pak kun amiyo pwoc bote.
Jabuli 28:8 Rwot aye tek pa lwakke, en aye ŋat ma danone ma giwiro riŋo laro bote.
Jabuli 28:9 Lar lwakki, dok imi gum i kom jo ma gin meri. Bed lakwatgi, dok igwokgi nakanaka.
Jabuli 29:1 Wupak Rwot, wun gin makwo ducu ma wubedo i polo, wupak Rwot pi deyone ki pi tekke.
Jabuli 29:2 Wupak nyiŋ Rwot ma tye ki deyo; wuwor Rwot kun wuruko ginaruka maleŋ.
Jabuli 29:3 Dwan Rwot mor winnye wa i wi pi i: dwan Lubaŋa me deyo tye ka mor, Rwot dwane tye ka winnye i wi nam madoŋo.
Jabuli 29:912 
Jabuli 29:4 Dwan Rwot winnye ma opoŋ ki tek dok ki dit me loc.
Jabuli 29:5 Dwan Rwot baro wa yadi cedar woko, kadi wa yadi cedar madoŋo me Lebanon.
Jabuli 29:6 En miyo godi me Lebanon pye calo laroya dyaŋ, ki Cirion bene en miyo pye calo wod jubi ma i tim.
Jabuli 29:7 Dwan Rwot meny ci miyo leb mac puk woko lipil.
Jabuli 29:8 Dwan Rwot miyo tim yeŋŋe, Rwot yeŋo tim Kadec.
Jabuli 29:9 Dwan Rwot miyo til nywal, dok jwero yadi me buŋa wo ko ducu; dano ducu ma gicokke i ode gidane ni, “Deyo obed bot Lubaŋa!”
Jabuli 29:10 Rwot aye ma loyo pii matut ducu ma tye i nam; en bedo i wi komkerre matwal macalo kabaka.
Jabuli 29:11 Rwot myero omi teko bot lwakke! En myero omi gum me kuc i kom jone!
Jabuli 30:1 Amito paki, ai Rwot, pien doŋ ilara, dok pe imiyo lukworra gubedo ki yomcwiny pira.
Jabuli 30:2 Ai Rwot Lubaŋana, onoŋo akok boti ni ikonya, ci in doŋ ityeko caŋa woko.
Jabuli 30:3 Ai Rwot, in aye ma ilara ikwanya woko ki i lobo pa jo muto, iroco kwona odoko nyen ki i kin jo ma gudonyo piny i bur.
Jabuli 30:4 Wuwer wer me pako Rwot wun jone ma gene, dok wumiye pwoc pi nyiŋe maleŋ.
Jabuli 30:5 Kinigane pe ri, bedo pi kare manok keken, ento berre bedo pi kare me kwowa kulu. Gwok koko twero bedo i dyewor, ento yomcwiny bino i odiko.
Jabuli 30:6 Doŋ an i kare ma atye ki lonyo awacci, “Pe gibidira cen.”
Jabuli 30:7 Pi berri bota, ai Rwot, omiyo iciba acuŋ likiŋ macalo got matek. Ento i kare ma ikanne woko ki bota, abedo ki lworo madwoŋ.
Jabuli 30:8 Akok boti, ai Rwot, dok alego lega me bako dog bot Rwot kun awaco ni,
Jabuli 30:9 “Kit kony aŋo ma tona twero miyo boti ka adonyo piny i bur? Apwa me ŋom mono bipaki? Dok binyuto berri ki adani?
Jabuli 30:10 Ai Rwot, winy kokona, wek kica omaki i koma! Ai Rwot, bed lakonya!”
Jabuli 30:11 Ityeko loko kumo ma atye kwede odoko myel me yomcwiny madwoŋ: igonyo bene boŋo colana woko ka doŋ iruka ki yomcwiny.
Jabuli 30:12 Pi meno pe abibedo liŋ; abiwero wer me pak boti. Ai Rwot Lubaŋana, abimiyi pwoc nakanaka.
Jabuli 31:913  Lega me geno Lubaŋa
Jabuli 31:1 Ai Rwot, ariŋo alaro boti wek igwoka; pe iwek giket lewic i wiya. In Lubaŋa ma kiti atir, alegi, lara do!
Jabuli 31:2 Cik iti, iwiny legana, lara oyotoyot! Bed got ma ariŋo alaro iye, dok ibed cel gogona matek ma laro an!
Jabuli 31:3 Iyo, in aye i gotta ki cel gogona; tela dok igwoka pi nyiŋi.
Jabuli 31:4 Gonya woko ki i obwo ma giciko gikano pira, in aye ka larrena.
Jabuli 31:5 Amiyo kwona doŋ i ciŋi; ai Rwot, in doŋ ityeko koka, in Lubaŋa me ada.
Jabuli 31:6 In idag jo ma giworo cal lubaŋa mamwa-ni; ento an ageno mera Rwot.
Jabuli 31:7 Abibedo ki yomcwiny madwoŋ pi mar meri ma pe lokke, pien doŋ ityeko neno can ma omaka, dok ityeko winyo koko me can ma odiya.
Jabuli 31:8 Pe imiyo lukworra gumaka; imiya abedo i kabedo malac.
Jabuli 31:9 Ai Rwot, kica omaki i koma do, pien atye i can; waŋa doŋ olwal woko pi koko madwoŋ, koma ducu doŋ oloc woko marac.
Jabuli 31:10 I kwona ducu abedo ki cwercwiny, dok mwaka me bedona opoŋ ki cur keken. Tekona otum woko pi ayelayela ma atye kwede, cogona ducu guballe woko.
Jabuli 31:11 Lumonena ducu giŋala aŋala, ki luwota bene gicaya; jo ma giŋeya doŋ gilwora alwora, ka ginena i gudo ci giriŋo woko ki bota.
Jabuli 31:12 Luwota doŋ wigi owil woko i koma calo doŋ onoŋo ato woko atoya; alokke adoko calo otako agulu ma oto.
Jabuli 31:13 Iyo, awinyo jo mapol gikwoto nyiŋa; omiyo lworo bene ogura woko dyere! Guribbe gitye ka yubo lok i koma, ma gipiro lok me neka woko.
Jabuli 31:14 Ento genna pud tye i komi, ai Rwot, kun awaco ni, “In Lubaŋana.”
Jabuli 31:15 Kare me kwona tye i ciŋi; lara ki bot lukworra, ki i cin jo ma giketo ayela, i koma.
Jabuli 31:16 An laticci, nena ki waŋ me kica; lara pi mar meri ma pe lokke!
Jabuli 31:17 Akok boti, ai Rwot, pe iwek lewic omaka; wek lewic omak jo maraco, wek guto gucit i lobo pa jo mu to gubed mot laliŋ.
Jabuli 31:18 Juk gin jo ma loko lok goba-ni woko, ma giloko lok marac i kom jo ma kitgi atir ki wakke kacel ki cac.
Jabuli 31:19 Berri dit rom kwene, ma igwoko pi jo ma gilwori! Gin ma itiyo bedo me aura rom kwene i waŋ ŋat acel acel, ma itiyo pi jo ma giriŋo gilaro boti!
Jabuli 31:20 Igwokogi woko maber i kabedo ma it ye iye, igwokogi bene ki i piro lok ma dano gipiro; ikanogi woko gibedo mol ki kuc i odi ki i yet pa lukworgi.
Jabuli 31:914 
Jabuli 31:21 Gipwo Rwot, pien doŋ otyeko nyuto marre bota i yo me aura, ka onoŋo gigura woko dyere macalo gaŋ ma girumo.
Jabuli 31:22 I kare ma adoŋo oduru awaco ni, “Doŋ giryema woko ki i nyimi ka mabor.” Ento in iwinyo lega me bako dogga, i kare ma akok boti pi kony.
Jabuli 31:23 Wumar Rwot, wun lwakke ducu ma gene! Rwot gwoko jo ma lugen, ento pwodo jo ma gilyerre ma giwakke awaka.
Jabuli 31:24 Wubed tek, dok wubed ma cwinywu nwaŋ, wun jo ma wukuro Rwot!
Jabuli 32:1 Dano ma doŋ giweko balle tye kigum, ma balle doŋ gikwanyo woko.
Jabuli 32:2 Dano ma Rwot pe doŋ kwano bal mo i wiye tye ki yomcwiny, ma pe tye ki bwola i cwinye.
Jabuli 32:3 I kare ma akwero tuco balla, anoŋo ni koma oballe woko pi cur ma abedo ka cur dyeceŋ jwi.
Jabuli 32:4 Imiya pwod malit i dyeceŋ ki i dyewor; tekona ducu otwo woko macalo toyo two woko ki Lyeto me oro.
Jabuli 32:5 Cut atuco balla boti, pe amuŋo gin marac ducu ma onoŋo atimo; awaco ni, “Abituco balla ducu bot Rwot”; ci in bene iweko balla ducu.
Jabuli 32:6 Pi meno wek jo ducu ma gigeni gukel legagi boti; i kare me can ma noŋo lalele me pii madwoŋ mito mwonyogi woko, pii meno pe bio i komgi.
Jabuli 32:7 In aye kakannena, igwoka ki i ayela; igura woko dyere ki larri.
Jabuli 32:8 Abipwonyi dok abicimmi yo ma myero ilubi; abimiyi ryeko dok abineni.
Jabuli 32:9 Pe ibed calo aguragura nyo kana ma pe niaŋ, ma myero gitwe doge ki wiye, wek olub gin ma iwaco.
Jabuli 32:10 Jo maraco gibilimo arem madwoŋ; ento jo ma gigeno Rwot en gwokogi ki mar mere ma pe lokke.
Jabuli 32:11 Wubed ki yomcwiny madwoŋ i Rwot, wun jo ma kitwu atir, wudaŋŋe pi yomcwiny, wun jo ducu ma cwinywu atir!
Jabuli 33:1 Wuwer matek ki yomcwiny i Rwot, wun jo ma kitwu atir! Myero wupake, wun jo ducu ma cwinywu leŋ.
Jabuli 33:2 Wumi pwoc bot Rwot kun wupake ki opuk, wupake ki wer naŋa ma tolle tye apar.
Jabuli 33:915 
Jabuli 33:3 Wuwer wer manyen bote, wugo naŋa ki kit kwiriwu ducu kun wuwero ki dwanwu maloŋo.
Jabuli 33:4 Lok pa Rwot tye ada, dok ticce ma en tiyo ducu tiyo ki gen.
Jabuli 33:5 Rwot maro kit ma atir ki ŋolo kop atir; lobo opoŋ ki mar mere ma pe lokke.
Jabuli 33:6 Rwot oketo polo pi lokke, ka oketo cen, dwe ki lakalatwe ki lok ma en oloko ki doge.
Jabuli 33:7 Ocoko pii me nam woko ducu oguro kacel i kabedo acel calo opiko i opoko; ka okano nam madoŋo bene i kicika odine me kano jami.
Jabuli 33:8 Wek lobo ducu omi woro bot Rwot, wek jo ducu ma Jibedo i lobo gulwore.
Jabuli 33:9 I kare ma en olok, ci lobo okette; gin ma en ociko otiŋe, dok ocuŋ matek likiŋ.
Jabuli 33:10 Rwot geŋo yub pa lurok pe cobbe, dok geŋo lwak me rok mapol me keto yubgi i tic.
Jabuli 33:11 Yub pa Rwot bedo matwal; yub ducu ma en tamo ki i cwinye bedo matwal i kare pa yalwak ducu.
Jabuli 33:12 Lwak me rok ma Rwot aye Lubaŋagi tye ki gum, gin aye jo ma en oyero me bedo jone kikome!
Jabuli 33:13 Rwot neno piny ki i polo; en neno dano ducu.
Jabuli 33:14 En lworo waŋe ki i wi komker ka ma obedo iye, neno jo ducu ma gibedo i lobo.
Jabuli 33:15 En aye ma oketo cwinygi ducu, dok en neno gin ducu ma gitiyo.
Jabuli 33:16 Kabaka pe twero loyo lweny pi dul mony matek ma en tye kwede; lalweny pe twero loyo Lweny pi tekkom madit ma en tye kwede.
Jabuli 33:17 Pe gitwero geno aguragura me lweny ni romo miyo loc; tekke-ni ducu pe twero laro dano.
Jabuli 33:18 Nen, Rwot nenojo ma giwore, gin jo ma gigeno mar mere ma pe lokke,
Jabuli 33:19 wek olargi ki i to, dok ogwokgi gubed makwo i kare me kec.
Jabuli 33:20 Genwa ducu tye i kom Rwot en lakonywa, dok en kwot ma gwokowa.
Jabuli 33:21 Iro, wabedo ki yomcwiny pi en, pien wageno nyiŋe maleŋ.
Jabuli 33:22 Ai Rwot, wek mar meri ma pe lokke obed i komwa, kit macalo wageno in-ni.
Jabuli 34:1 Abipwoyo Rwot kare ducu; dok abibedo ka pake nakanaka.
Jabuli 34:916 
Jabuli 34:2 Abipako en pi gin ma doŋ otyeko tiyo; wek jo ma gitye ki can guwiny dok gubed ki yomcwiny.
Jabuli 34:3 Wuribbe kweda me pako dit pa Rwot, wek wapaku nyiŋe kacel!
Jabuli 34:4 Ayenyo Rwot, ci en ogamo legana dok olara ki i kit lworo ducu ma onoŋo atye kwede.
Jabuli 34:5 Wunen bote, wek waŋwu oryeny ma noŋo cwinywu yom, wek lewic pe omakwu.
Jabuli 34:6 An lacan akok bot Rwot, ci en ogamo doga, dok olara ki i canna ducu.
Jabuli 34:7 Lamalaika pa Rwot cuŋ kun gwoko jo ma gilworo Rwot, dok larogi bene woko ki i can.
Jabuli 34:8 Tem koŋ inen ni Rwot oor. Dano mariŋo laro bote bedo ki yomcwiny!
Jabuli 34:9 Wulwor Rwot, wun jo maleŋ mere ducu, gin mo pe ma rem bot jo ma gilwore.
Jabuli 34:10 Litino labwor kare mogo camgi pe, dok kec nekogi; ento jo ma giyenyo Rwot gin mabeco mo pe birem botgi.
Jabuli 34:11 Wubin litinona, wuwiny lokka, abipwonyowu kit me woro Rwot.
Jabuli 34:12 Aŋa ma maro kwo, ma paro ni eri pi kare malac wek enoŋ yomcwiny i kom jami mabeco?
Jabuli 34:13 Gwok lebi pe ilok gin marac, dok dogi bene pe olok lok me bwola.
Jabuli 34:14 A woko ki i gin marac, ci iti gin maber; yeny kuc, dok iti matek macalo itwero wek inoŋ.
Jabuli 34:15 Rwot neno jo ma kitgi atir, dok ciko ite winyo koko ma gikok bote pi kony.
Jabuli 34:16 Rwot dag neno jo ma lutim maraco; en miyo wi dano wil woko i komgi matwal i lobo-ni.
Jabuli 34:17 Ka jo ma kitgi atir okok bote pi kony, en winyo kokogi, dok larogi bene woko ki i cangi ducu.
Jabuli 34:18 Rwot tye cok ki jo ma cwinygi goro, eci laro jo ma gitye ki arem madwoŋ i cwinygi.
Jabuli 34:19 Dano ma kite atir limo can madwoŋ; ento Rwot lare ki i canne ducu.
Jabuli 34:20 En gwoko cogo ma i kome ma ber wek kadi acel mo pe otur woko.
Jabuli 34:21 Gin marac bineko jo maraco; dok jo ma gidag jo ma kitgi atir gibipwodogi.
Jabuli 34:22 Rwot koko kwo pa luticce; en pe miyo pwod bot ŋat mo i kom jo ma giriŋo gilaro bote.
Jabuli 35:917 
Jabuli 35:1 Ai Rwot, pid ki jo ma gidota; dok ilweny ki jo ma gilwenyo i koma.
Jabuli 35:2 Mak kwot ki gin me geŋo kori, ci ibin ikonya.
Jabuli 35:3 Bed ma iyubbe ki toŋ ki latoŋ me lweny me rwatte ki jo ma giryemo kora. Titta ni, “An lalarri.”
Jabuli 35:4 Wek lewic omak jo ma gimito neka woko dok alee myero otwodgi. Wek gin jo ma gipiro lok marac i koma gulokke gudok cen ki lewic madwoŋ!
Jabuli 35:5 Wek gubed calo cuŋ kal ma yamo tiŋo woko, ma kun lamalaika pa Rwot tye ka ryemogi.
Jabuli 35:6 Mi yogi ocid woko dok obed pwot ma cerogi acera, dok iwek lamalaika pa Rwot oryem korgi.
Jabuli 35:7 Guciko obwo gukano woko pira laboŋo balla mo; dok bene gukwinyo bur wek apot iye ate woko.
Jabuli 35:8 Wek can opot i komgi atura otyekgi woko; ki obwo ma gukano-ni bene omakgi, gupot i bur gutum woko!
Jabuli 35:9 Abibedo ki yomcwiny i Rwot, abibedo ki yomcwiny pien Rwot olara.
Jabuli 35:10 Abiwaco lok man ki cwinya ducu ni, “Ai Rwot, aŋa mono ma calo in, in ma ilaro dano magoro ki i cin jo ma gitek giloye woko? Ilaro ŋat magoro ki ma piny obwoyo ki i ciŋ jo ma yako jamine woko.”
Jabuli 35:11 Caden ma cwinygi rac gikatti ka maleŋ pitito lok i koma, kun gipenya pi gin ma pe aŋeyo.
Jabuli 35:12 Giculla gin marac pi gin maber; piny doŋ orem kweda woko.
Jabuli 35:13 Ento an aruko boŋo cola i kare ma onoŋo komgi lit, dok amine kena i can me ri kec. Alego ma agoyo kora akulo wiya piny,
Jabuli 35:14 macalo onoŋo akumo pi larema nyo pi omera. Abedo ka wot atata macalo dano ma koko minne, kun akulle piny ka kumo.
Jabuli 35:15 I kare ma ayokke gin ducu gubedo ki yomcwiny, gucokke kacel i koma; luput ma yam pe aŋeyogi gucokke i koma ka yeta ma pe gitwero liŋ.
Jabuli 35:16 Gumedde ka ŋala ma noŋo doggi bit i koma, ma gukayo lakgi wo ko likiŋ.
Jabuli 35:17 Ai Rwot, ibibedo ka nena anena pi kare ma rom mene? Lara woko ki i gerogi, lar kwona ki i dog labwor.
Jabuli 35:18 Abimiyi pwoc madit mada i cokke madit; abipaki ka ma lwak jo mapol gugurre iye,
Jabuli 35:19 Pe iwek lukworra ma gin lutim marac gubed ki yomcwiny ikoma, pe iwek jo ma gimiyo wangi lirwitrwit guloya, gin jo ma daga laboŋo bal mo-ni.
Jabuli 35:918 
Jabuli 35:20 Pe giloko lok ma kelo kuc, ento gipiro megi lok maraco i kom jo ma gibedo mot i lobo, gupoŋ ki lok me bwola keken.
Jabuli 35:21 Giŋamo doggi malac me lok i koma, kun giwacci, “Aa! Aa! Watyeko neno gin ma itimo!”
Jabuli 35:22 Ai Rwot, doŋ iŋeno, pe myero iliŋ aliŋa do! Pe ibed bor kweda, ai Rwot!
Jabuli 35:23 Co woko, cukke me ŋolo koppa; pid pita, in Rwoda ki Lubaŋana!
Jabuli 35:24 In iporre, ai Rwot, pi meno kwany kop woko ki i wiya; pe iwek lukworra gunoŋ yomcwiny i koma do, Lubaŋanal
Jabuli 35:25 Pe iwek gulok kekengi kun giwacci, “Aa! Doŋ wanoŋo gin ma cwinywa mito.” Dok pe iwek guwacci, “Doŋ watyeko mwonye woko.”
Jabuli 35:26 Wek lewic omakgi dok gubed ki anyobanyoba lawaŋacel, gin jo ma gibedo ki yomcwiny pi can ma omaka! Wek gupoŋ ki lewic ma alee bene otwodgi, gin jo ma giwakke i koma-ni!
Jabuli 35:27 Wek jo ma cwinygi mito ni alo kop gudaŋŋe pi yomcwiny kun giwaco nakanaka ni, “Rwot dit, cwinye yom ka neno ni laticce bedo ki kuc!”
Jabuli 35:28 Abitito pi porreni, dok abipako nyiŋi dyeceŋ jwi.
Jabuli 36:1 Bal me turo cik tye loko ka matut i cwiny dano marac; en pe neno gin ma miyo elworo Lubaŋa.
Jabuli 36:2 Bal miyo en bwolle kekene dok umo waŋe woko kun tamo ni pe gibinoŋo gin marac ma en otimo, miyo dano kwere woko.
Jabuli 36:3 Lok ma en loko obedo lok me tim aranyi ki me bwola keken; pe doŋ tye ki ryeko mo ma: romme tiyo gin maber.
Jabuli 36:4 En piro lok me timo gin marac ma obuto i wi kitandane; oloko kite wo ko i yo mapat ma pe doŋ ber; dok pe kwero kit gin mo marac.
Jabuli 36:5 Ai Rwot, mar meri ma pe lokke o wa i polo, dok adani bene o i pol.
Jabuli 36:6 Porreni ocuŋ matek likiŋ macalo godi madoŋo, ki ŋolo koppi tye calo tut-piny madit. Ai Rwot, igwoko dano kacel ki lee ducu.
Jabuli 36:7 Ai Rwot, ber me mar meri ma pe lokke dit rom mene! Jo ducu riŋo gilaro ka kanne i te bwomi.
Jabuli 36:8 Giyeŋ ki lwak cam madwoŋ ma tye i odi, mnyo gimato pii mua i kulu me yomcwiny ma tye boti.
Jabuli 36:9 In aye i waŋ it me kwo ducu, i ceŋŋi wan bene waneno iye ceŋ.
Jabuli 36:919 
Jabuli 36:10 Med mar meri ma pe lokke bot jo ma giŋeyi, dok imed lar meri bot jo ma cwinygi atir. ki ciŋe. malo.
Jabuli 36:11 Pe iwek dano ma lawakke onyona ki tyene, pe iwek dano marac oryema woko
Jabuli 36:12 Lutim maraco gibuto kunnu aryeba ic, gidiyogi woko piny ma pe dok gitwero a
Jabuli 37:1 Pe myero ibed ka paro pi jo maraco; pe ibed ki mone i kom jo ma gitiyo gin marac;
Jabuli 37:2 pien gibitwo woko calo lum, dok gibiner woko calo pot dek madyak.
Jabuli 37:3 Gen Rwot, dok iti gin maber; bed i lobo ki kuc.
Jabuli 37:4 Bed ki yomcwiny i Rwot, ci en bimiyi gin ducu ma cwinyi mito.
Jabuli 37:5 Mi kwoni bot Rwot; gen en, ci en bikonyi.
Jabuli 37:6 En bikwanyo kop woko ki i wii miyo berri ryeny calo ceŋ, doŋ loyo koppi bibedo calo ceŋ ma ryeny i cwiny dyeceŋ.
Jabuli 37:7 Bed mot i nyim Rwot, dok idi cwinyi ikure. Pe ipar pi ŋat ma tye ka lony oyotoyot, kadi pi ŋat ma cobo yubbe me timo gin maraco.
Jabuli 37:8 Pe iwek kiniga omaki, dok ibwot akemo obedi; pe ibed ki par iye, pien tim ma kit meno kelo gin marac keken.
Jabuli 37:9 Lutim maraco gibityekogi woko; ento jo ma gigeno Rwot gibicamo lobo.
Jabuli 37:10 Odoŋ kare manok, ci dano marac doŋ bibedo pe matwal; kadi iŋi i kabedone maber, ibinoŋo ni en doŋ pe kunnu.
Jabuli 37:11 Ento jo mamwol aye gibicamo lobo; gibibedo ki yomcwiny pi lonyo madwoŋ ma gibilimo.
Jabuli 37:12 Dano marac piro lok i kom dano ma kite atir, dok kayo lake i kome matek.
Jabuli 37:13 Ento Rwot nyero dano marac anyera, pien neno ni nino me ŋolo kop i kom dano marac doŋ tye ka bino.
Jabuli 37:14 Jo maraco giwoto pala lucwangi dok gitelo atumgi, me neko lucan kacel ki jo ma piny obwoyogi, ki pi neko jo ma cwinygi atir.
Jabuli 37:15 Pala lucwangi bicobo komgi kekengi, ki atumgi bene gibituro woko.
Jabuli 37:16 Gin mo manok ma dano ma kite atir tye kwede ber kato lonyo madwoŋ ma jo maraco mapol gitye kwede.
Jabuli 37:920 
Jabuli 37:17 Twero ma jo maraco gitye kwede gibituro woko; ento Rwot bigwokojo ma kitgi atir.
Jabuli 37:18 Rwot gwoko jo ma lubo cikke; dok gipinygi biri nakanaka.
Jabuli 37:19 Lewic pe bimakogi i kare me can, dok gibibedo ki cam madwoŋ i kare me kec.
Jabuli 37:20 Ento jo maraco, ma gin lukwor pa Rwot, gibito gitum woko macalo lum i olet dyaŋ, gibiduny woko calo yito ma duny.
Jabuli 37:21 Dano marac mako banya, ento pe twero culo waŋe, ento dano ma kite atir lakica, miyo mere jami amiya noŋo.
Jabuli 37:22 Jo ma Rwot omiyo gum botgi aye gibicamo lobo, ento jo ma doŋ en ocenogi gibityekogi woko.
Jabuli 37:23 Ka Rwot telo dano i kit kwo ma myero en obed kwede, ci en moko dano ma kwone yomo cwinye.
Jabuli 37:24 Kadi oyokke, ci pe bipoto piny aryeba ic, pien Rwot tye jole woko ki ciŋe.
Jabuli 37:25 Yam abedo latin, ento man doŋ adit; pud peya aneno gibwoto dano ma kite atir, kadi ki litinone bene pe aneno ka gilego kwon alega.
Jabuli 37:26 En nino ducu ber, miyo jami amiya, dok dano gimako banya bote, ki litinone bene gidoko joma kelo gum bot dano.
Jabuli 37:27 A woko ki i gin marac, iti gin maber, ci ibibedo iri nakanaka.
Jabuli 37:28 Rwot maro ŋolo kop atir; pe bibwoto jo ma gigeno eno En bigwoko jo ma kitgi atir matwal, ento gibityeko litino pa jo maraco woko ducu.
Jabuli 37:29 Jo ma kitgi atir gibicamo lobo, dok gibibedo iye matwal.
Jabuli 37:30 Dano ma kite atir loko lok me ryeko, dok loko gin ma tye atir.
Jabuli 37:31 En gwoko cik pa Lubaŋane i cwinye; pe ŋak woko ento bedo ki kit maber kare ducu.
Jabuli 37:32 Dano marac neno ŋat ma kite atir, ci yenyo yo me neke woko.
Jabuli 37:33 Ento Rwot pe bibwoto en ata i ciŋ lakworre, nyo ni giŋol kop oloye ka gikelo en ka pido.
Jabuli 37:34 Kur Rwot, dok ilub cikke, en bimiyi twero me camo lobo; ibineno bene ka gityeko jo marac woko.
Jabuli 37:35 Aneno dano marac tye ka keto gero mukato kare, kun tye ka doŋo medde ameda calo yat cedar me Lebanon.
Jabuli 37:36 Lacen ka akato ki kenyo, anoŋo ni en doŋ pe matwal; kadi bed ayenye, ento pe doŋ twero noŋŋe.
Jabuli 37:921 
Jabuli 37:37 Nen dano ma pe ki bal mo, dok inen dano ma cwinye atir; dano ma kelo kuc Likwaye bedo tye.
Jabuli 37:38 Ento jo ma lubalo gibityekogi woko liweŋ; ki likwayo pa jo maraco bene gibijwerogi woko.
Jabuli 37:39 Rwot aye ma laro jo ma kitgi atir; en bene ma gwokogi i kare me can.
Jabuli 37:40 Rwot konyogi, dok larogi ki bot jo maraco, pien giriŋo gilaro bote.
Jabuli 38:1 Ai Rwot, pe ijuka ki kiniga, dok pe ipwoda ki akemo!
Jabuli 38:2 Ateroni doŋ gucela, gumwony woko iiya, kun in bene icwalo ciŋi piny idiya kwede woko.
Jabuli 38:3 Pi kinigani omiyo atwo matek, pe atye ki yotkom i cogona ducu; man obino pi balla.
Jabuli 38:4 Balla doŋ oketo koma woko; gipek calo yec ma pe aromo tiŋone.
Jabuli 38:5 Waŋ burra kwok maŋwe pi minona,
Jabuli 38:6 atyeko kulle woko piny adada ma abuto i ŋom aryeba cwiny; dyeceŋ jwi awoto kun akumo akuma.
Jabuli 38:7 Pyera bene waŋŋe awaŋa calo mac, koma pe tye ki kit yotkom mo wacel.
Jabuli 38:8 Koma oloc dok onyoŋŋe woko adada; acur pien atye ki remcwiny madwoŋ twatwal.
Jabuli 38:9 Ai Rwot, iŋeyo gin ma amito ducu, gin ma abedo ka cur pire-ni pe obedo me muŋ ki boti.
Jabuli 38:10 Adunona tye ka gone matek lituktuk, miyo tekone bene tum woko waŋa bene ocor woko, pe neno piny doŋ maber.
Jabuli 38:11 Lurema ki luwota ma wabedo kwedgi gicuŋ cen ka mabor pi bur ma oonyo: i koma, ki lutuwa bene gicuŋ cen ka mabor adada.
Jabuli 38:12 Jo ma giyenyo yo meneka guciko owicgi pira, jo ma gimito keto ret i koma giloko lok me tyeko kwona woko, gibedo ka piro lok marac i koma dyeceŋ jwi.
Jabuli 38:13 Ento an abedo macalo ladiŋit, pe awinyo lokgi, dok abedo calo ladoge-oto ma pe ŋamo doge ka lok.
Jabuli 38:14 Iyo, adoko calo dano ma pe winyo, ma pe loko kit lok mo me juk.
Jabuli 38:15 Ento genna ducu tye i komi, ai Rwot; ai Rwot Lubaŋana, in aye ma ibigamo doga.
Jabuli 38:922 
Jabuli 38:16 Alegi alega keken ni, “Pe iwek jo ma ginyatte i koma ka tyena ocer, gunoŋ yomcwiny i koma!”
Jabuli 38:17 Doŋ acok poto, atye ka winyo arem i koma kare ducu.
Jabuli 38:18 Atuco balla, kun cwinya cwer mada pire.
Jabuli 38:19 Lukworra ma gidaga noŋo laboŋo gin mo ma abalo botgi gitek, jo ma gidaga laboŋo te lok mo gipol.
Jabuli 38:20 Jo ma giculo gin maber pi gin marac gudoko lukworra, pien amito ni ati gin maber.
Jabuli 38:21 Ai Rwot, pe ibwota: ai Lubaŋana, pe ibed bor kweda!
Jabuli 38:22 Bin oyot ikonya, ai Rwot, lalarra!
Jabuli 39:1 Awaco ni, “Abigwokke i kit gin ducu ma anyo, wek pe atim bal ki lok ma aloko; abiliŋ ma pe aŋamo doga ka waco lok mo, ka ce atye kacel ki jo maraco.”
Jabuli 39:2 Aliŋ aliŋa ma pe awaco lok mo, dok bene ajukke kekena kadi me waco gin mo maber; ento cwercwinnya dok omedde ameda marac,
Jabuli 39:3 cwinya olyetti woko dok owaŋ matek. I kare ma pud alwodo lok, ci mac olyel; ci acako lok maber laboŋo lworo.
Jabuli 39:4 “Rwot, mi aŋe agikkina, dok imiya aŋe wel ninona; wek aŋe bene kit macalo kwona rwenyo kwede oyot.
Jabuli 39:5 Nen, Iŋolo ninona obedo manok, dok kare me kwona pe gin mo ki boti. Adada dano acel acel cuŋ mere macalo yweyo nono!
Jabuli 39:6 Adada dano woto wirre calo tipo! Adada gicanne nono pi gin ma pe konyo; dano kano lonyo madwoŋ, kun pe ŋeyo aŋa ma bileyo.
Jabuli 39:7 “Doŋ kombeddi mono, Rwot, akuro gin aŋo? Genna tye i komi.
Jabuli 39:8 Lara ki i balla ducu. Pe imi adok gin aŋala pa lumiŋ.
Jabuli 39:9 Aliŋ woko litik, pe aromo ŋamo doga ka lok; pien in aye ma imiya peko ma kit man.
Jabuli 39:10 Pe dok imedde ka pwoda ki odooni; adoŋ me ciŋi ma idoŋa kwede doŋ mito neka woko.
Jabuli 39:11 Ka ipwodo dano kun ijuke pi bal, ityeko berre woko macalo nyenye ma camo gin mo ma pire tek bot dano meno; adada dano obedo mere rom ki yweyo mamwa.
Jabuli 39:923 
Jabuli 39:12 “Ai Rwot, winy legana, icik iti iwiny kokona; pe iliŋ woko aliŋa ka akok boti! An a weloni pi kare manok, dok an labedo macalo kwarowa ducu.
Jabuli 39:13 Pe inena, nen ka mukene, wek koŋ abed ki yomcwiny mo, ma pud peya aa aweko lobo man woko matwal.”
Jabuli 40:1 Akuro Rwot kun adiyo cwinya; ci en okulle piny owinyo kokona.
Jabuli 40:2 En owota woko ki i bur marac, ki i coto manwaŋ, ci oketa acuŋ i wi got, omiyo abedo ka wot atir.
Jabuli 40:3 Opwonya ki wer manyen, en wer me pak bot Lubaŋawa. Jo mapol gibineno ci lworo makogi woko, ci gibigeno Rwot.
Jabuli 40:4 Tye ki gum dano ma geno Rwot, ma pe lokke ribbe ki jo ma luwakke, dok ma pe ribbe ki jo ma ŋak woko kun giworo cal lubaŋa-gu!
Jabuli 40:5 Ai Rwot Lubaŋana, itiyo tic madito me aura mapol, dok iyubo lwak tam mapol pi konyowa; pe tye ŋat mo macalo in! Ka onoŋo ne ne atuc dok atit pigi, onoŋo gibedo pol makato ma pe gitwero kwano welgi.
Jabuli 40:6 Pe imito gitum kadi gityer; ento ityeko yabo ita wek awiny. In pe ipenyo pi gitum awaŋa nyo pi gitum me bal.
Jabuli 40:7 Ka doŋ agamo ni, “Nen, an a en; gicoyo lok ma mako koma i buk adolani.
Jabuli 40:8 Cwinya bedo yom me tiyo gin ducu ma imito, ai Lubaŋa; amako cikki dok agwoko tye cwinya.”
Jabuli 40:9 Doŋ atyeko tito lok maber me yomcwiny me larri i dye lwak i cokke madit; nen, pe am iyo doga woko aliŋ aliŋa, kit macalo in bene ineyo-ni, ai Rwot.
Jabuli 40:10 Pe akano lok me larri pira kena, ento aloko pi ada ki pi larri; dok pe amuŋo mar meri ma pe lokke kacel ki adani bot lwak ma i cokke madit.
Jabuli 40:11 Ai Rwot, pe itwonna kicani, wek mar meri ma pe lokke, ki adani, gugwoka nakanaka.
Jabuli 40:12 Gin marac ma welgi pe kwanne guruma woko dyere; balla doŋ obwoyo koma woko, miyo pe doŋ aneno piny; gipol gikato yer wi ya woko; tekcwiny doŋ orwenyo woko ki bota. Lega pi kony (Jab 70.1-5)
Jabuli 40:13 Ai Rwot, mi cwinyi obed yom me lara! Ai Rwot, bin oyotoyot ikonya!
Jabuli 40:14 Wek lewic omak jo ma gimito neka, dok gubed ki anyobanyoba bene; wek gidwokgi cen, wek alee otwodgi, gin jo ma mito tima marac-ci!
Jabuli 40:924 
Jabuli 40:15 Wek gubed ma piny orem kwedgi woko pi lewic ma doŋ omakogini, gin jo ma giwacca ni, “Aa, Aa!”
Jabuli 40:16 Ento mi jo ducu ma giyenyo in gubed ki yomcwiny madwoŋ komi; dok imi jo ma gimaro larri gumedde ki waco nakanaka ni, “Rwot dit!”
Jabuli 40:17 An gira lacan, dok piny obwoya woko; ento Rwot tamo pira. In aye lakony ki lalarra; ai Lubaŋana, pe igalle!
Jabuli 41:1 Tye ki gum dano ma paro pi lucan! Rwot lare woko i kare me can.
Jabuli 41:2 Rwot bigwoko en dok miyo bedo kwo; gilwoŋe ni ŋat ma kome gum i lobo; pe ibimiyo en bot lukworre wek gutime rac macalo gitwero.
Jabuli 41:3 Rwot gwoke ka two ma tye i wi kitanda; en caŋo twone woko liweŋ maber.
Jabuli 41:4 Ento an, awaco ni, “Ai Rwot, kica omaki i koma; caŋa, pien atimo bal i komi!”
Jabuli 41:5 Lukworra giwaco lok marac i koma, ni, “En bi to awene, wek nyiŋe orweny woko?”
Jabuli 41:6 Ka ŋat mo obino ka lima, ci loko lwak lok ma tere pe, kun noŋo cwinye opoŋ ki lok me tim aranyi; ka doŋ okato ocito woko, ci tito lokke woko ka maleŋ.
Jabuli 41:7 Jo ma daga ducu gigurre kacel ka kwoto nyiŋa; dok gipiro lok marac i koma.
Jabuli 41:8 Giwaco ni, “Two marac adada doŋ omake, pe doŋ bitwero a ki i kabuto kadi ki acel.”
Jabuli 41:9 Kadi larema maber atika ma yam ageno, ma ocamo kwonna bene, en aye dok olokke ka timo gin marac i koma.
Jabuli 41:10 Ento in, ai Rwot, kica omaki i koma, caŋa i kom twona-ni wek aa malo, ci abiculo kwor i komgi.
Jabuli 41:11 Ka ce lakworra pe loya dok bedo ki wakke i koma, ci miyo aŋeyo ni in kara cwinyi yom i koma.
Jabuli 41:12 Ento doŋ ityeko konya pi leŋcwinya, ka doŋ iketa me bedo i nyimi matwal.
Jabuli 41:13 Gipak Rwot Lubaŋa pa Icrael, gipake nakanaka! Amen, dok Amen.
Jabuli 42:1 Kit macalo til yenyo kwede kulu ma piine tye ka mol, an bene atye ka yenyo ki i cwinya kit meno, ayenyo in, ai Lubaŋa.
Jabuli 42:925 
Jabuli 42:2 Cwinya mito anen Lubaŋa, en Lubaŋa makwo-ni Abicito ka neno waŋ Lubaŋa awene wek awore?
Jabuli 42:3 Pig waŋa doŋ odoko camma i dyeceŋ naka wa i dyewor ducu, ma noŋo dano gipenya teretere ni, “Lubaŋani tye kwene?”
Jabuli 42:4 Cwinya dem woko, ka apo i kom lok magi: kit macalo acito kacel ki lwak kun atelo wigi, ma wawoto i rek ma gurye aryeya me cito i ot pa Lubaŋa, kun lwak gidaŋŋe ki yomcwiny ma giwero wer me pwoc, i kare me kwero nino madito.
Jabuli 42:5 Piŋo cwinya poto, dok abedo ki cwercwiny? Dok piŋo awinyo lwak par madwoŋ i cwinya? Pud abigeno Lubaŋa aye, dok abipake bene, Lalar mera ki Lubaŋana.
Jabuli 42:6 Cwinya poto, miyo apo piri ki i lobo me Jordan ki Kermon, ki i got Mijar.
Jabuli 42:7 Nam madoŋo matut lwoŋo nam wadigi ki i mor pii ki i waŋ acurcurri; biamwonyini ducu me pii ma twagge doŋ otyeko mwonya woko licwic.
Jabuli 42:8 Rwot miyo mar mere ma pe lokke ryeny i koma i dyeceŋ; ci i dyewor awero wer me pake, kun alego Lubaŋa ma miyona kwo.
Jabuli 42:9 Abiwaco bot Lubaŋa ni, “In gotta; piŋo wii owil woko i koma? Piŋo awoto ma akumo akuma kun lakworra bene una twatwal?”
Jabuli 42:10 Nen calo atye ki bur marac twatwal mudet i koma pien lukworra gibedo ka yeta, kun gipenya teretere ni, “Lubaŋani-ni tye kwene?”
Jabuli 42:11 Piŋo cwinya poto, dok abedo ki cwercwiny? Piŋo awinyo lwak par madwoŋ i cwinya? Pud abigeno Lubaŋa aye, dok abipake bene. Lalar mera ki Lubaŋana.
Jabuli 43:1 Ai Lubaŋa, pid pira dok imi alo kop i kom lwak me rok ma pe giŋeyi; lara ki i cin jo maraco ma lubwola.
Jabuli 43:2 In aye Lubaŋa ma ariŋo alaro boti; piŋo ibola woko cen ka mabor? Piŋo awoto ma akumo akuma kun lakworra una twatwal?
Jabuli 43:3 Doŋ icwal ceŋŋi ki adani; wek gutela, wek gukela i kom got meri maleŋ, wa i odi ka ma ibedo iye!
Jabuli 43:4 Ci abicito wa i kom keno tyer pa Lubaŋa, bot Lubaŋa ma yomo cwinya mada; ka doŋ abipaki ki opul agoya, ai Lubaŋa, Lubaŋana.
Jabuli 43:5 Piŋo cwinya poto, dok abedo ki cwercwiny? Piŋo awinyo lwak par madwoŋ i cwinya? Pud abigeno Lubaŋa aye, dok abipake bene, Latar mera ki Lubaŋana.
Jabuli 44:926 
Jabuli 44:1 Ai Lubaŋa, doŋ watyeko winyone ki itwa, dok kwarowa bene gutito botwa, tic ducu ma yam itiyo i karegi, i kare macon muka to:
Jabuli 44:2 iryemo lurok woko ki twero ii kikomi, imiyo joni gubedo i lobogi macalo yadi ma ipito; iuno lwak me rok mapol ento imiyo kwarowa gubedo ki kuc.
Jabuli 44:3 Lwakki pe guloyo lobo meno ki pala lucwangi, pe gulimo Loc pi twerogi; ento meno obedo pi tweroni ki pi tekki, dok pi ceŋŋi ma oryeny i komgi; pien onoŋo in cwinyi yom i komgi.
Jabuli 44:4 In keken aye Kabakana ki Lubaŋana, ma yam iciko pi loc bot Yakobo.
Jabuli 44:5 Pi konnyi miyo wabiryemo lukworwa gidok piny, dok wabinyono jo ma gibino ka monyowa pi nyiŋi.
Jabuli 44:6 Pe ageno atumma, dok pala lucwanna bene pe twero Lara.
Jabuli 44:7 Ento in aye ma ilarowa ki i cin lukworwa, ci imiyo lewic omako jo ma gidagwa.
Jabuli 44:8 Wabedo ka nyatte i Lubaŋa teretere, dok wabimedde ka pwoyo nyiŋi matwal.
Jabuli 44:9 Ento in doŋ ityeko bolowa woko dok imiyo wadoko mayot, pe inywako yo me ci to ka lweny kacel ki monywa.
Jabuli 44:10 Imiyo walokke ki bot lumerokwa wadwogo woko cen; ci imiyo lukworwa guyako jami mapol ata.
Jabuli 44:11 Imiyo wadoko calo romi me aneka, dok ikeyowa woko i kin lurok.
Jabuli 44:12 Icato lwakki i wel manok mo, pe imito ni gicul wel madwoŋ pigi.
Jabuli 44:13 Imiyo luwotwa ma gibedo cok kwedwa giloko lok aŋec i komwa, imiyo jo ma gibedo i kabedo murumowa gicayowa dok giŋalowa.
Jabuli 44:14 Imiyo wadoko lok aboka i kin lurok, wadoko ginanyera i kin rok ducu.
Jabuli 44:15 Abedo ki cwercwiny dyeceŋ jwi, ma noŋo waŋa olwal woko ki lewic,
Jabuli 44:16 pi winyo lok cac pa jo ma giloko lok aŋec i komwa, ki lok pa jo ma ginywarowa, dok pi neno lukworwa ma gin lucul kwor ma gubino ka lewny i komwa.
Jabuli 44:17 Man ducu doŋ otimme i komwa, kadi bed wiwa pe owil i komi, dok bene kadi pe watero gicikkeni.
Jabuli 44:18 Cwinywa pe oa ki i komi wacel, dok bene pe waŋak wabwoto lubo cikki.
Jabuli 44:19 Itenyowa woko liyak i kabedo pa too, iumowa woko lipuk ki colpiny mapek.
Jabuli 44:20 Ka ce nene wiwa owil woko i kom nyiŋ Lubaŋawa, nyo ka onoŋo wacako woro lubaŋa mukene ma yam pe waŋeyo,
Jabuli 44:21 kono Lubaŋa mono pe oroto man oŋeyo woko? En ŋeyo muŋ ducu ma tye i cwiny dano.
Jabuli 44:927 
Jabuli 44:22 En to gibedo ka nekowa dyeceŋ jwi piri, gikwanowa macalo romi me aneka.
Jabuli 44:23 Co woko, ai Rwot! Piŋo inino anina? Co woko! Pe ibolwa woko matwal!
Jabuli 44:24 Piŋo ikanne woko ki botwa? Piŋo wii wil woko i kom can ma watyekwede kun iŋeno anena ka giunowa?
Jabuli 44:25 Wapoto woko ducu piny i ŋom; waryebbe piny i apwa pien tipowa doŋ ool.
Jabuli 44:26 A malo, bin ilarwa! Larwa pi mar meri ma pe lokke!
Jabuli 45:1 Cwinya opoŋ ki lok mabeco adada; lok magi ducu atye ka lokone bot kabaka; leba bit calo leb kal am pa karan ma ladiro.
Jabuli 45:2 In keken aye iber ikato co mukenegu woko, pien lok ma iloko ducu obedo me kica keken; pi meno Lubaŋa doŋ otyeko miyi gum woko matwal.
Jabuli 45:3 Twe pala lucwanni i emi, in twon oteka, i deyoni ki dit meri!
Jabuli 45:4 Riŋ ŋwec me loc kikome ki deyo ka lweny pi ada dok pi gwoko kit ma atir; wek ciŋi malacuc otim tim ma kelo lworo.
Jabuli 45:5 Ateroni bit, icelo ateroni tuco aduno pa lukworri woko pil; lwak me rok ducu gipoto i te locci,
Jabuli 45:6 Komkerri cal ki komker pa Lubaŋa ci bedo nakanaka. Odoo kerri aye odoo me kit ma atir
Jabuli 45:7 imaro kit ma atir, idag tim maraco. Pi meno Lubaŋa, ma Lubaŋani, doŋ, otyeko wiri ki moo, owiri ki moo me yomcwiny ma kato luwoti mukene ducu.
Jabuli 45:8 Ginarukani ducu gikiro iye murra ma ŋwece kur, ki kit moo makur ducu, ki kacia mamit. I gaŋ kaili ma gideyo ki lak Lyec wer pa lugo naŋa-gu miyo cwinyi bedo yom.
Jabuli 45:9 Anyira pa kabaka bene gitye i kin monni me awora; daker ocuŋ yo tuŋ ciŋi malacuc ma oruko ruk ma gidero ki jabu me Opir.
Jabuli 45:10 Nyara, koŋ iwiny, ci itam mot, dok icik iti; wii myero owil woko i kom lutuwu ki i kom jo me doggola pa kwaru.
Jabuli 45:11 Berri bimiyo kabaka miti; en obedo rwodi, gun i nyime iwore.
Jabuli 45:12 Jo Turo gibikelo mot mapol boti pi ber ma itimo bot dano, jo ma lulonyo gibilego kony ki boti kun gikelli lwak lonyo mapatpat.
Jabuli 45:13 Nyako ker orukke woko maber ki i kicikane ki boŋo ma gideyo maber ki jabu.
Jabuli 45:14 Oruko boŋŋi ma raŋigi patpat ma gitere kwede bot kabaka, kun anyira luwote ma gilwoke gilubo kore.
Jabuli 45:928 
Jabuli 45:15 Gitelo wigi kun gitye ki yomcwiny madwoŋ i kare ma gicito ka donyo i gaŋ kal pa kabaka.
Jabuli 45:16 Ma ka kwaru ibibedo ki litino awobe; ibiketogi gibedo rwodi i lobo ducu.
Jabuli 45:17 Abimiyo gipo pi ywekani i yalwak ducu; dok lwak me rok ducu gibipaki nakanaka.
Jabuli 46:1 Lubaŋa aye ka-larrewa dok tekwa bene, en oyubbe me konyowa i kare me can.
Jabuli 46:2 Pi meno pe wabibedo ki lworo mo kadi bed lobo lokke, kadi bed godi gupot woko i dye nam
Jabuli 46:3 kadi bed pii me nam mor dok twagge, kadi bed godi giyeŋŋe pi twagge mere matek.
Jabuli 46:4 Tye kulu mo ma litino orane kelo yomcwiny i gaŋ pa Lubaŋa, i kabedo maleŋ pa ŋat Mamalo Twa!
Jabuli 46:5 Lubaŋa bedo i dye gaŋŋe, pi meno pe gibitwero balone wacel; Lubaŋa konye woko oyotoyot okogweno.
Jabuli 46:6 Rok ducu komgi oonyo koyo, ki ker-gu ducu oyeŋŋe woko; Lubaŋa daŋŋe ki dwan maloŋo, ci lobo leny woko.
Jabuli 46:7 Rwot me mony tye kwedwa; Lubaŋa pa Yakobo aye ka-larrewa.
Jabuli 46:8 Bin inen gin ma Rwot otiyo, kit macalo omiyo lobo odoŋ obur.
Jabuli 46:9 En juko lweny woko i wi lobo ducu; turo atum-gu dok ŋinyo wa toŋ woko, waŋo lwak kwot woko liweŋ ki mac.
Jabuli 46:10 “Wubed mot, dok wuŋe ni an Lubaŋa. Atye malo i wi rok ducu, dok gidwora i wi lobo ducu!”
Jabuli 46:11 Rwot me mony tye kwedwa; Lubaŋa pa Yakobo aye ka-larrewa.
Jabuli 47:1 Wudoŋ ciŋwu, wun lwak ducu me wi lobo ducu! Wudaŋŋe kun wuwero wer me yomcwiny bot Lubaŋa ki dwan maloŋo!
Jabuli 47:2 Rwot, ma en ŋat Mamalo Twal, aye myero gilwor, en kabaka madit ma loyo wi lobo ducu.
Jabuli 47:3 En aye omiyo waloyo lwak me rok ducu, oketowa me bedo luloc pa lurok.
Jabuli 47:929 
Jabuli 47:4 En aye ma oyero lobo man ma wabedo iye-ni piwa, man aye gipiny me wakke pa Yakobo ma en maro.
Jabuli 47:5 Lubaŋa doŋ oito malo kun lwak gidaŋŋe matek, Rwot oito malo ma lwak gikuto tum-gu.
Jabuli 47:6 Wuwer wer me pako Lubaŋa, wuwer wer me pake! Wuwer wer me pako Kabakawa, wuwer wer me pake!
Jabuli 47:7 Lubaŋa aye kabaka ma loyo wi lobo ducu; wuwer wer me pak ki jabuli!
Jabuli 47:8 Lubaŋa loyo rok ducu; Lubaŋa bedo i wi komkerre maleŋ.
Jabuli 47:9 Rwodi ma giloyo lwak me rok ducu gucokke ma guribbe kacel ki jo pa Lubaŋa pa Abraim. Kwot me wi lobo ducu obedo jami pa Lubaŋa; gidwore matek twatwal!
Jabuli 48:1 Rwot dit, pi meno myero gipake matek i gaŋ pa Lubaŋawa!
Jabuli 48:2 Got mere maleŋ ber, dok wiye bor, ma yomo cwiny lwak me wi lobo ducu, en got Cion ma tye ka mabor tun acam, en aye gaŋ pa Kabaka madit.
Jabuli 48:3 Ki i gogone Lubaŋa onyutte ni en aye cel matek ma gwoko dano maber.
Jabuli 48:4 Nen, luker gucokke, gubino gugurre kacel.
Jabuli 48:5 I kare ma guneno, cutcut gubedo ki ur madit mada, lworo omakogi marac, ci guriŋo woko ata.
Jabuli 48:6 Komgi omyel matek ki kunnu, arem madwoŋ macalo pa dako ma rem ka nywal omakogi.
Jabuli 48:7 Ituro mel me Tarcic ki yamo ma oa tuŋ wokceŋ.
Jabuli 48:8 Kit ma watyeko winyone, doŋ bene waneno i gaŋ pa Rwot me mony, i gaŋ pa Lubaŋawa, ma Lubaŋa miyo cuŋ likiŋ nakanaka.
Jabuli 48:9 Wabedo ki tam i kom mar meri ma pe lokke, ai Lubaŋa, i dye odi.
Jabuli 48:10 Kit macalo nyiŋi oywek kwede-ni, ai Lubaŋa, omiyo pak ma gipaki kwede oromo wi lobo ducu. Ciŋi malacuc opoŋ ki twero meloc;
Jabuli 48:11 wek got Cion obed ki yomcwiny! Wek gaŋi ma i Juda gubed ki yomcwiny pi kit ma iŋolo kwede kop!
Jabuli 48:12 Wucit i Cion, wuwot wurum celle woko, wukwan wel lubelene,
Jabuli 48:13 ka dok wutam maber i kom celle, wucit wuwot wa i gogone bene; wek wutit bot yalwak ma bilubowu ni,
Jabuli 48:14 man aye Lubaŋa, en Lubaŋawa ma bedo nakanaka. En bibedo latelwa matwal.
Jabuli 48:930 
Jabuli 49:1 Wuwiny lok man, wun lwak me rok ducu! Wuwiny, wun jo ducu ma wubedo i wi lobo,
Jabuli 49:2 jo ma tye ki rwom ma malo ki jo me rwom ma piny, lulonyo kacel ki lucan.
Jabuli 49:3 Abibedo ka tamo tam wek aniaŋ maber ki i cwinya, dok abiloko lok me ryeko keken.
Jabuli 49:4 Abiciko ita me winyo carolok; abigonyo te lok me koc-lit ki wer ma agoyo agoya ki opuk.
Jabuli 49:5 Omyero abed ki lworo piŋo i kare me can, ma kun noŋo lumonena ma gitima marac guruma woko dyere,
Jabuli 49:6 gin jo ma geno lonyogi, ma ginyatte pi lwak lonyo madwoŋ ma gitye kwede?
Jabuli 49:7 Adada, pe tye dano mo ma twero kokke kekene, nyo ma twero miyo wel mo bot Lubaŋa me wilo kwone,
Jabuli 49:8 pien gin kok me kwo pa dano welle dit mada, dok pe twero romo
Jabuli 49:9 me miyo en medde ki bedo nakanaka, wek pe ocit i bur.
Jabuli 49:10 Iyo, en bineno ki waŋe ni kadi wa jo maryek bene gito, lamiŋ kacel ki ŋat ma wiye odiŋ bene gito kit meno, ci giweko lonyogi doŋ bot jo mukene.
Jabuli 49:11 Lyelgi bedo pacogi matwal, bibedo kabedogi pi kare pa yalwak ducu, kadi bed gucak nyiŋ lobo ma gibedo iye ni megi kikomgi.
Jabuli 49:12 Dano pe bedo ki deyone matwal; en obedo macalo lee tim ma gito gitum woko.
Jabuli 49:13 Man aye can ma poto i kom jo ma tye ki gen me miŋo; man agikki pa jo ma cwinygi yom pi dul jami ma gitye kwede.
Jabuli 49:14 Giyerogi giterogi i lyel macalo romi; to aye ma bibedo ka kwayogi. Gibicito atir gidonyo wa i lyel, ci komgi bitop woko; lyel bibedo pacogi.
Jabuli 49:15 Ento Lubaŋa bikoko tipona ki i twero pa lyel, pien en gire bigama.
Jabuli 49:16 Pe myero lworo omaki ka ce iŋeno ŋat mo doko lalonyo, kadi bed deyo me jami ma i ode tye ka medde ameda.
Jabuli 49:17 Pe bitiŋo gin mo cito kwede i kare ma en to; deyo ma en obedo kwede pe bicito lube i bur kunnu.
Jabuli 49:18 Kadi bed en tamo ni etye ki yomcwiny i kare ma pud ekwo, ci kadi bed dano gipake pi ticce ma konyo en keken,
Jabuli 49:19 en bicito ka bedo kacel ki yalwak pa kwarine i lyel ma pe doŋ gibimedo ki neno cen matwal.
Jabuli 49:931 
Jabuli 49:20 Dano pe bedo ki deyone matwal; en obedo macalo lee tim ma gito gitum woko.
Jabuli 50:1 Lubaŋa Matwero-ducu, ma en Rwot, doŋ oloko; en lwoŋo jo me wi lobo ducu cakke ki tuŋ wokceŋ nio kwede tuŋ potoceŋ.
Jabuli 50:2 Lubaŋa tye ka ryeny ki i Cion, en gaŋ maber twatwal-li.
Jabuli 50:3 Lubaŋawa tye ka bino, en pe biliŋ, mac mager tye ka waŋ i nyime, yamo magwa ma kodo matek orume woko dyere.
Jabuli 50:4 En Lwoŋo polo ki malo, ka dok lwoŋo lobo, wek doŋ ecak ŋolo kop i kom lwakke.
Jabuli 50:5 En wacci, “Wucok jona ma lugen, wukelgi bota, jo ma guketo gicikke kweda ki gitum!”
Jabuli 50:6 Polo otuco ni Lubaŋa oporre, pien Lubaŋa aye laŋolkop.
Jabuli 50:7 “Wuwiny, wun jona, an doŋ abilok, wun jo Icrael, abimiyo lok me caden i komwu. An Lubaŋa, Lubaŋawu.
Jabuli 50:8 Pe ajukowu pi lwak gitumwu mapol, ki gitum awaŋa ma wutyero bota kare ki kare.
Jabuli 50:9 Pe abigamo twon mo ma wukelo ki i gaŋwu, kadi nyok dyel ma wukwanyo ki i dwolwu.
Jabuli 50:10 Lee me buŋa ducu mera, wa lwak dyaŋi ma gitye i wi cere alip kulu-ni bene mera.
Jabuli 50:11 Aŋeyo winyo ducu ma gitpk i dye yamo, ki gin mak wo ma gibedo i tim ducu mera.
Jabuli 50:12 “Ka ce nene kec neka, pe onoŋo atwero tito botwu; pien lobo ki jami ducu ma tye iye mera.
Jabuli 50:13 An mono acamo riŋo twoni, nyo wuneno amato remo nyogi romi?
Jabuli 50:14 Wutyer gityer me miyo pwoc bot Lubaŋa, wucob kwoŋwu bot En Mamalo Twal.
Jabuli 50:15 Wukok bota i kare me can; abilarowu, ci wubipaka.”
Jabuli 50:16 Ento bot dano marac Lubaŋa owacci, “Kit twer aŋo ma it ye kwede me kwano cikka, ki me bedo ka loko lok i kom gicikkena?
Jabuli 50:17 In ikwero ni pe myero gijuki, dok ibolo lok ma aciko odok yo tuŋ ŋeyi.
Jabuli 50:18 Ka ce iŋeno lak wo, ci imak o doko laremi; dok ibedo kacel ki lutim abor.
Jabuli 50:19 “Kare ducu iyubbe me loko gin marac; lok ma a ki i dogi obedo lok goba.
Jabuli 50:932 
Jabuli 50:20 Ka ma ibedo iye icako loko lok marac i kom omeru; ikwoto omeru kikome ma latin pa meru.
Jabuli 50:21 Meno ducu itiyo ento an aliŋ aliŋa: itamo ni gwok abedo ŋat mo ma kite rom ki meri-ni. Ento kombeddi ajuki, dok anyutti balli kore kikore.
Jabuli 50:22 “Koŋ wutam man, wunjo ma wiwu wil woko i kom Lubaŋa-ni, wek pe atyekwu woko, ci doŋ ŋat mo ma bilarowu bibedo pe.
Jabuli 50:23 Ŋat ma miya pwoc macalo gitumme noŋo keto deyo i koma; ki ŋat ma bedo ki kit atir kun lubo cikka abinyuto larra bote.”
Jabuli 51:1 Ai Lubaŋa, tima kica pi mar meri ma pe lokke; dok pi kicani madwoŋ jwa balla woko ducu.
Jabuli 51:2 Lwok gin marac woko ki i koma, dok ilonya i kom balla.
Jabuli 51:3 Aŋeyo balla ducu maber, dok kare ducu wiya po i kom bal ma atimo.
Jabuli 51:4 Doŋ atyeko timo bal i komi, i komi keken, kun atimo gin ma nen marac i waŋi; pi meno lok ma iwaco tye atir, dok kop ma iŋolo i kuma tye kakare.
Jabuli 51:5 Nen, abedo labalo cakke i kare ma ginywala, i kare ma maa ogamo ic onoŋo an doŋ atye ki bal.
Jabuli 51:6 Nen, in imito ni dano obed ki ada i iye; pi meno pwonya ki lok me ryeko wek odony matuti cwinya.
Jabuli 51:7 Lonya ki anyero, ci abidoko leŋ; lwoka ci abidoko tar makato pee.
Jabuli 51:8 Miya abed ki yomcwiny madwoŋ; mi cogo koma ducu ma yam ituro woko gubed ki yomcwiny bene.
Jabuli 51:9 Mi waŋi woko, pe inen rocca, dok ijwa balla woko ducu.
Jabuli 51:10 Ai Lubaŋa ma Lacwec, miya abed ki cwiny mulony, ket cwiny manyen ma pe lokke obed iiya.
Jabuli 51:11 Pe iryema woko ki i nyimi, dok pe ikwany Cwiny meri maleŋ woko ki bota.
Jabuli 51:12 Lara, ci imi dok abed ki yomcwiny; miya cwiny me lubo cikki wek acuŋ matek.
Jabuli 51:13 Ci abipwonyo lujemo me lubo yoni, lubalo gibilokke gidwogo boti.
Jabuli 51:14 Ai Lubaŋa, lara ki i kom bal alii me oyo remo, in Lubaŋa lalarra, dok abiwero wer me paki ki dwan maloŋo pi kiti ma atir.
Jabuli 51:15 Ai Rwot, yab doga, ci abiwero wer me paki.
Jabuli 51:933 
Jabuli 51:16 Gitum ma dano kelo pe mini yomcwiny mo; kadi bed atyer boti gitum awaŋa, pe ibipwoyo.
Jabuli 51:17 Gitum ma Lubaŋa pwoyo aye cwiny ma oŋut; ai Lubaŋa, in pe ibicayo ŋat ma cwinye cwer ki ma oŋut.
Jabuli 51:18 Tim ber ki Cion muporo bercwinyi, dok icwe cel me Jerucalem odoco.
Jabuli 51:19 Ci doŋ cwinyi bibedo yom pi gitum ma atir, pi gitum awaŋa ki gitum ma giwaŋo woko ducu ki berre; ka doŋ gibityero twoni i wi keno tyerri.
Jabuli 53:1 Dano ma lamiŋ waco ki i cwinye ni, “Lubaŋa gire pe,” Gin jo ma kitgi raco ma gitimo gin me kwer; pe tye ŋat mo ma tiyo gin maber.
Jabuli 53:2 Lubaŋa neno dano ducu kun neno piny ki i polo, me neno ka ce tye jo mogo i kingi ma giryek, ma gimito Lubaŋa.
Jabuli 53:3 Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin maber, pe, kadi ki acel.
Jabuli 53:4 Gin lutim maraco-ni, pe gitye ki ŋec? Giyako lim pa jona calo gicamo kwon, ma pe bene gilwoŋo nyiŋ Lubaŋa.
Jabuli 53:5 Gitye kunnu ki lworo madwoŋ kit lworo ma yam peya onen! Lubaŋa biketo cogo pa jo ma pe giŋeyo en woko ata; lewic bimakogi, pien Lubaŋa doŋ okwerogi woko.
Jabuli 53:6 Iyo, kono bedo ber ka larre pa jo Icrael bino ki i Cion! Ka Lubaŋa bidwoko gum bot jone. Yakobo bibedo ki yomcwiny madwoŋ, ki Icrael bene cwinye bibedo yom.
Jabuli 54:1 Ai Lubaŋa, lara pi nyiŋi, dok imi alo kop pi tweroni.
Jabuli 54:2 Winy legana, ai Lubaŋa; cik iti iwiny lok ma awaco.
Jabuli 54:3 Jo ma luwakke gubino ka lweny i koma, jo mager gimito neka woko; gin jo ma pe tamo pi Lubaŋa.
Jabuli 54:4 Aŋeyo ni Lubaŋa aye lakony mera; Rwot aye ma gwoko kwona.
Jabuli 54:5 En biculo kwor i kom lukworra ki gin marac; tyekgi woko liweŋ pien in Lubaŋa ma genne.
Jabuli 54:6 Abityero gityer boti pi yomcwiny; abimiyi pwoc, ai Rwot, pien in iber.
Jabuli 54:934 
Jabuli 54:7 Nen doŋ ityeko lara ki i kit can ducu, mumiyo aneno lukworra macalo jo ma doŋ aloyogi woko.
Jabuli 55:1 Cik iti iwiny legana, ai Lubaŋa; pe ikanne woko ka abako doga boti!
Jabuli 55:2 Winya, dok igam doga; can doŋ obwoya woko.
Jabuli 55:3 Cwinya oballe woko pi winyo woo pa lukworra, ki pi aroma ma jo maraco giuna kwede. Gin aye ma gikelo can i koma kiniga omakogr i koma, guloka adoko lamonegi.
Jabuli 55:4 Atye ki arem madwoŋ i cwinya, lworo me to doŋ opoto woko ikoma.
Jabuli 55:5 Lworo omaka dok koma bene myel amyela, doŋ tipo koma oto woko lirut.
Jabuli 55:6 Omiyo awacci, “Kono nene atye ki bwoma calo akuri! Kono atuk acito woko wek aywe.
Jabuli 55:7 Ada, kono atuk acito wa ka mabor, onoŋo atwero buto i dye tim ata.
Jabuli 55:8 Onoŋo kono arune oyotoyot pi noŋo kalarre, wek agwokke ki yamo lapiru mager ki yamo ma kodo matek.”
Jabuli 55:9 Ai Rwot, bal yubgi ducu, dok irub lebgi woko; pien atye ka neno tim bwami ki lweny ma tye i gaŋ.
Jabuli 55:10 Dyeceŋ ki dyewor giwoto ki i wi cel girumo gaŋ woko; dok tim aranyi ki can madwoŋ tye ka nen iye.
Jabuli 55:11 Nek tye ka nen i kabedo ducu; wa i cuk-gu gitye ka uno dano ki tim aranyi ki bwola.
Jabuli 55:12 Pe lamonena aye ma loko lok aŋec ikoma, ka kumeno kono atwero cirone; pe lakworra aye ma tye ka nywara, ka kumeno kono aa ki bote akanne woko.
Jabuli 55:13 Ento man in, ma warom kwedi-ni, ŋat ma wabedo kwede kacel, larema kikome ma doŋ waŋiyo kwede.
Jabuli 55:14 Yam wabedo ka boko lok mamit kwedi kacel; i ot pa Lubaŋa bene wawoto ma waribbe kacel.
Jabuli 55:15 Wek to obin onekgi woko; wek gulor piny i lyel ma pud gikwo, pien tim maraco tye i dye pacogi.
Jabuli 55:16 Ento akok bot Lubaŋa, ci Rwot bilara.
Jabuli 55:17 Akok bote kun acur bene, odiko, dyeceŋ ki otyeno; pi meno en biwinyo dwana.
Jabuli 55:18 En bilara dok miyo abedo ki kuc ki i lweny ma abedo ka lwenyone, pien jo mapol guero lweny i koma.
Jabuli 55:935 
Jabuli 55:19 Lubaŋa ma obedo i wi komker nia wa con biwinyo kokona, dok bimiyo lewic makogi; pien pe gigwoko cik, dok bene pe gilworo Lubaŋa.
Jabuli 55:20 Lawota ma yam ca olwenyo i kom lureme, oturo cikkene ma yam ocikke kwede woko.
Jabuli 55:21 Lokke onoŋo pwot makato moo dyaŋ, ento cwinye onoŋo opoŋ mere ki mony; lokke ducu onoŋo kweyo cwinydano macalo moo, ento giŋolo dano macalo pala lucwan.
Jabuli 55:22 Kel pekoni ducu bot Rwot, ci en bikonyi; en pe biye ni myero gidir dano ma kite atir woko wacel.
Jabuli 55:23 Ento in, ai Lubaŋa, ibiretogi woko piny i bur matut adada; gin jo ma oyo remo pa jo mukene ma gin luroro bene, pe gibibedo ma gicobo nucu kare me kwogi. Ento an abigeno mera in.
Jabuli 56:1 Kica omaki i koma, ai Lubaŋa, pien dano doŋ ginyona gidiya woko piny; lumonena giuna dyeceŋ jwi.
Jabuli 56:2 Lukworra ginyona woko dyeceŋ jwi, pien jo mapol gilwenyo i koma ma giwakke awaka.
Jabuli 56:3 Ka lworo omaka, ai Lubaŋa, agano mera in.
Jabuli 56:4 Ageno Lubaŋa, dok apake pi lokke, ageno Lubaŋa laboŋo lworo mo. Dano mamwa-ni kono timo gin aŋo bota?
Jabuli 56:5 Lukworra giketo ayela dyeceŋ jwi i gin ducu ma atiyo; tamgi ducu tye marac pi keto arem i Koma.
Jabuli 56:6 Gigurre woko kacel kun giliba, dok guketo cwinygi me neno kit gin ducu ma atimo. Kit macalo gubedo ka kiya kun gimito neka woko,
Jabuli 56:7 kumeno myero ipwodgi, iculgi pi balgi; ret lwak man woko piny ki akemoni, ai Lubaŋa.
Jabuli 56:8 In doŋ iŋeyo lwak ayelayela ma abedo kwede; dok ibedo ka neno kit ma pig waŋa cwerkwede! Meno ducu pe gicoyo i bukki?
Jabuli 56:9 I nino ma abikok iye boti, lukworra gibilokogi gidok cen. Man gin ma aŋeyo, ni, Lubaŋa tye ka lewny pira.
Jabuli 56:10 Ageno Lubaŋa, dok apake pi lokke; ageno Rwot, dok apake pi lok ma en oloko;
Jabuli 56:11 ageno Lubaŋa laboŋo lworo mo. Dano mamwa-ni kono twero timo gin aŋo bota?
Jabuli 56:12 Abicobo kwoŋŋa boti, ai Lubaŋa; abityero gityer me miyo pwoc boti.
Jabuli 56:936 
Jabuli 56:13 In aye ma ilara ki i to, pe iweko tyena ocer apoto piny. Pi meno abedo ka wot i nyim Lubaŋa i ceŋ ma ryeny i kom gin makwo ducu.
Jabuli 57:1 Tima kica, ai Lubaŋa, tima kica do, pien ariŋo ka larre boti. Abiriŋo ka larre i te tipo bwomi, nio ka yamo kot ma tyeko dano okato.
Jabuli 57:2 Akok bot Lubaŋa Mamalo Twal, bot Lubaŋa ma cobo gin ma en oyubo pira.
Jabuli 57:3 Lubaŋa bicwalo mar mere ma pe lokke, kacel ki adane, en bicwalo ki i polo ci lara; en biloyo lukworra ma ginyona woko piny-nyi, dok miyo lewic makogi bene.
Jabuli 57:4 Abuto piny i kin labwor ma guwor atika ka mwodo dano. Lakgi bit calo toŋ ki atero, lebgi bene bit calo pala lucwan.
Jabuli 57:5 Ai Lubaŋa, nyut ditti malo i polo, dok imi deyoni oryeny i wi lobo ducu!
Jabuli 57:6 Lukworra guciko obwo, gimito maka; cwinya doŋ ool woko ki can. Gukwinyo bur i yo ka ma awoto ki iye, emo gin dok gupoto iye kekengi.
Jabuli 57:7 Cwinya omoko i komi, ai Lubaŋa, cwinya omoko i komi ma pe lokke! Abiwero wer kun apaki ki dwan maloŋo!
Jabuli 57:8 In tipona, co woko! Wun naŋa ki opuk bene wuco woko! An bene abicoyo rupiny miyo ceŋ tuc!
Jabuli 57:9 Abimiyo pwoc boti i kin lwak me rok ducu, ai Rwot; abiwero wer me paki i kin lurok.
Jabuli 57:10 Mar meri ma pe lokke dit, o wa i polo, dok ada meri bene dit, o wa i pol.
Jabuli 57:11 Ai Lubaŋa, nyut ditti malo i polo, dok imi deyoni oryeny i wi lobo ducu!
Jabuli 58:1 Wun tika wumoko lok ma atir, wun luloc? Wun tika wuŋolo kop pa dano ducu ki cwiny ma atir?
Jabuli 58:2 Pe wacel, wupiro lok maraco ki cwinywu; dok wutimo bal ki tim aranyi lobo.
Jabuli 58:3 Jo maraco giŋak woko i kare me kwogi ducu, gibalo nia i kare ma ginywalogi iye kun giloko lok goba keken.
Jabuli 58:4 Gitye ki kwir marac macalo kwir pa twol, gidiŋo itgi woko akaka calo twol uwu ma diŋo ite,
Jabuli 58:5 ni wek pe cwiny dwan lutim yatyat i kom twol, wek pe cwiny dwan latim jokjok maryek.
Jabuli 58:937 
Jabuli 58:6 Ai Lubaŋa, tur lakgi woko; dok iput lak litino labwor mager-ri woko, ai Rwot!
Jabuli 58:7 Wek gutum woko macalo pii ma mol cito woko; wek ginyongi piny calo lum ci gutwo woko.
Jabuli 58:8 Wek gubed macalo okoro ma obab woko, nyo macalo latin ma gibwogo abwoga ma pe oneno cen.
Jabuli 58:9 Ma pud peya guŋeyo myero gitoŋgi woko macalo yadi okuto; Lubaŋa omi yamo okolgi otergi woko ki kiniga madwoŋ!
Jabuli 58:10 Jo ma kitgi atir gibibedo ki yomcwiny ka guneno culo kwor man; dok gibilwoko tyengi ki remo pa jo maraco.
Jabuli 58:11 Dano gibiwacci, “Adada jo ma kitgi atir gilimo bakacic; adada Lubaŋa ma ŋolo kop i lobo bene tye.”
Jabuli 59:1 Lara ki i ciŋ lukworra, ai Lubaŋa, gwoka ki i kom jo ma bino ka lweny i koma;
Jabuli 59:2 lara ki bot jo ma lutim maraco, ki i kom jo ma gioyo remo pa dano.
Jabuli 59:3 Nen, gubuto gikiya gimito neka woko; gin jo mager-ri guribbe woko ka lweny i koma. Pe pi gin marac mo nyo bal ma an atimo, ai Rwot,
Jabuli 59:4 pe atimo kit roc mo, ma omiyo giriŋo oyotoyot i kakannegi.
Jabuli 59:5 A ibin, in Rwot Lubaŋa me mony ci ilara; dok inengi piri keni, Lubaŋa pa Icrael! Co woko ipwod lwak me rok ducu; pe myero itrm kica ki ŋat mo kadi ki acel ki i kom lutim roro ma gipiro lok me timo tim maraco.
Jabuli 59:6 Otyeno otyeno gidwogo cen kun gikok calo gwogi, ka giwoto girumo kwede gaŋ.
Jabuli 59:7 Koŋ iwiny gin ma giwaco! Lok ma i doggi bit calo pala lucwan. Gttamo tam ki i cwinygi ma giwacci, “Aŋa kono ma biwinyo lok ma wawaco?”
Jabuli 59:8 Ento in inyerogi anyera, ai Rwot; dok inalo rok ducu aŋala.
Jabuli 59:9 In i tekka, abiwero wer me paki; pien in i cel gogona, ai Lubaŋa.
Jabuli 59:10 Lubaŋana ma mara ki mar mere ma pe lokke bibino bota; en bimiyo aneno lukworra macalo jo ma doŋ aloyogi woko.
Jabuli 59:11 Pe inekgi woko, miyo lutuwa wigi wil; ketgi woko ata ki tweroni ci ityekgi woko, ai Rwot, in kwotwa!
Jabuli 59:12 Doggi opoŋ ki bal, giloko lok me bal keken; mi gumok woko i owic pi wakkegi! Pi lok me ceno dano ki goba ma giloko,
Jabuli 59:13 myero ityekgi woko ki akemoni; tyekgi waŋ ma gutum woko liweŋ. Man bimiyo lwak ducu ŋeyo ni, Lubaŋa aye ma loyo jo pa Yakobo nio i agikki lobo.
Jabuli 59:938 
Jabuli 59:14 Otyeno otyeno gidwogo cen, kun gikok calo gwogi, ka giwoto girumo kwede gaŋ.
Jabuli 59:15 Giwoto atata giyenyo cam, gibedo ka ŋur aŋura ka peya guyeŋ.
Jabuli 59:16 Ento an abiwero wer ma apaki kwede pi tekki, abiwero wer matek odiko con pi mar meri ma pe lokke. In aye ibedo cel gogona, dok in kalarrena i nino ma atye ki can.
Jabuli 59:17 In i tekka, abiwero wer me paki, pien in i cel gogona, ai Lubaŋa, in Lubaŋa ma imara ki mar ma pe lokke.
Jabuli 60:1 Ai Lubaŋa, ikwerowa dok iloyowa woko do; kiniga ceŋ omaki i komwa; aya, ye wadwog boti do!
Jabuli 60:2 Imiyo lobo oyeŋŋe, ibaro dyere woko; yub ka ma obarre-ni, pien yeŋŋe, mito poto woko.
Jabuli 60:3 Imiyo lwakki gulimo arem me can matego; imiyowa koŋo vino wama to, wamer, wabaŋŋe woko.
Jabuli 60:4 Iŋabo bendera malo pi jo ma gilwori, wek guriŋ iye gularre ki i lak atum.
Jabuli 60:5 Larwa ki tekki imi walo lukworwa, dok igam legawa, wek lwak ma imaro gubwot.
Jabuli 60:6 Lubaŋa oloko ki i kabedone maleŋ ni, “Abipoko Cekem woko ki deyo madit me loc, dok abipoko nota me Cukot woko i dul i dul bot jona.
Jabuli 60:7 Gilead mera, ki Manace bene mera; Epraim aye tok nyonyo me wiya, ki Juda mere odoo kerra.
Jabuli 60:8 Ento Moab aye becen me lwokka; ki Edom mera, obedo ka bolo warra; dok abidaŋŋe matek me loc i kom jo Pilciti.”
Jabuli 60:9 Aŋa ma bikela i gaŋ man ma girumo ki cel gogo? Aŋa ma bitelo wiya tera i Edom?
Jabuli 60:10 In pe doŋ ikwerowa woko, ai Lubaŋa? In pe doŋ inywako yo ki dul monywa me cito ka lewny, ai Lubaŋa.
Jabuli 60:11 Konywa me lewny i kom lukworwa, pien kony ma dano miyo pe gin mo!
Jabuli 60:12 Ka Lubaŋa tye ka lewny kacel kwedwa ci wabiloyo; en aye ma binyono lukworwa diyogi woko piny.
Jabuli 61:939 
Jabuli 61:1 Winy kokona, ai Lubaŋa, dok iwiny legana.
Jabuli 61:2 Akok boti ki ka mabor, ki i agikki lobo, ka cwinya doŋ odem woko. Tela itera i kom got mabor ma kata;
Jabuli 61:3 pien in aye ka larrena, in cel matek ma igwoka i kom lukworra.
Jabuli 61:4 Wek abed i kemani nakanaka! Wek akanne i te bwomi abed ki kuc!
Jabuli 61:5 In doŋ ityeko winyo lokka, ai Lubaŋa, dok ityeko miya gipiny pa jo ma gilworo nyiŋi.
Jabuli 61:6 Med mwaka mapol i kom nino me kwo pa kabaka; wek obed nakanaka i kare pa yalwak ducu!
Jabuli 61:7 Mi en obed i wi komker nakanaka i nyimi, ai Lubaŋa; dok igwoke ki mar meri ma pe lokke, ki adani.
Jabuli 61:8 Pi meno abiwero wer kun apa ko nyiŋi, kun acobo bene kwoŋŋa ma akwoŋo i nyimi nino ki nino.
Jabuli 62:1 Ageno mera Lubaŋa keken kun abedo aliŋ gira mot; pien larra a ki bote.
Jabuli 62:2 En kene aye got ki Lalarra, en cel gogo ma gwoka, pe gibidira cen wacel.
Jabuli 62:3 Wun ducu mono wubiero lweny i kom dano pi kare ma rom mene, wek wuloye wo ko calo cel ma doŋ cok poto?
Jabuli 62:4 Giyubo lok me kwanye woko ki i rwom me dit wek gidwoke piny. Ginoŋo yomcwiny i loko lokgoba. Gulamo gum i kom dano ki lok doggi nono, ento ki i cwinygi giceno dano acena.
Jabuli 62:5 Ageno mera Lubaŋa keken kun abedo aliŋ gira mot, pien genna ducu a ki bote.
Jabuli 62:6 En aye got ki Lalarra, en cel gogo ma gwoka, pe gibiyena wacel.
Jabuli 62:7 Lar kacel ki deyona ducu tye bot Lubaŋa; en aye gotta matek, dok en aye kalarrena.
Jabuli 62:8 Wun dano, wugen Lubaŋa kare ducu, wuyab cwinywu woko ducu bote; Lubaŋa aye kalarrewa.
Jabuli 62:9 Dano ma rwomgi piny gubedo calo yamo me yweyo mamwa, dok jo ma tye ki rwom ma malo bene obedo gin ma pe genne. Ka gipimogi i mijan gitiŋŋe malo, ma gin ducu kacel noŋo giyot makato yamo me yweyo nono.
Jabuli 62:10 Pe wuket genwu i kom tim me bumo dano, pe wugen tim me yak, pien konnye pe; kadi bed lonyowu tye ka medde, pe wuket cwinywu iye.
Jabuli 62:11 Lubaŋa oloko lok makato tyen acel woko ni, en aye e won twero;
Jabuli 62:940 
Jabuli 62:12 dok ni in Rwot aye i won mar ma pe lokke. In, giri iculo dano acel acel muporo kit ticce.
Jabuli 63:1 Ai Lubaŋa, in Lubaŋana, atye ka yenyi, kwona ducu ocuŋ piri; koma doŋ ool woko pi miti, calo abedo i lobo mutwo, muti, ma pii pe iye.
Jabuli 63:2 Pi meno abedo ka yenyi i kabedoni maleŋ, pi neno tweroni kacel ki deyoni.
Jabuli 63:3 Mar meri ma pe lokke ber kato kwo, pi meno abipaki gira kare ducu.
Jabuli 63:4 Abipwoyi pi kare me kwona ducu; abikok boti kun ataŋo ciŋa.
Jabuli 63:5 Ayeŋ calo acamo moo ma ii cogo ki moo dwolo, abiwero wer kun apaki ki yomcwiny madwoŋ.
Jabuli 63:6 Kadi ka atye i wi kitandana wiya po i komi, dok abedo ka lwodo lok i komi dyewor benebene;
Jabuli 63:7 pien ibedo lakonya kare ducu, dok akanne i tipo te bwomi kun awero wer pi yomcwiny.
Jabuli 63:8 Amoko i komi woko likiŋ, ci ikwaka woko maber ki ciŋi malacuc.
Jabuli 63:9 Ento jo ma giyenya ma gimito neka gibidonyo gicito piny i te ŋom matut.
Jabuli 63:10 Gibinekogi woko i lweny ki pala lucwan, gibidoko cam pa too me tim.
Jabuli 63:11 Ento kabaka bibedo mere ki yomcwiny pi Lubaŋa; jo ducu ma gikwoŋo kwoŋ ki nyiŋe gibipake; ento jo ma lugoba gibiumo doggi woko lipuk.
Jabuli 64:1 Winy dwana ma akok kwede boti, ai Lubaŋa; atye ki lworo, lara do ki i cin lukworra!
Jabuli 64:2 Gwoka ki i kom lok pa jo maraco ma gipiro i koma i muŋ, konya i kom lwak lutim maraco.
Jabuli 64:3 Gipako lebgi calo gipako pala lucwan, ma giketo cwinygi i loko lok makec calo atero ma gimito celone.
Jabuli 64:4 Gikanne, gibayo aterogi kun gicelo ki dano ma pe ki bal mo, gibayo aterogi gicelo woko oyotoyot laboŋo lworo mo.
Jabuli 64:5 Tamgi omoko likiŋ i kom gin marac ma giparo me timone; gitye ka lok kekengi pi ciko owicgi i muŋ, kun gitamo ni, “Aŋa ma twero nenowa?
Jabuli 64:941 
Jabuli 64:6 Aŋa kono ma twero yenyo balwa wek enoŋ? Wabedo ki tam, omiyo wapiro lok me ryeko ma pe wacce.” Gin ma tye i tam ki i cwiny dano niaŋ Iye tek, pien tye ka matut!
Jabuli 64:7 Ento Lubaŋa bicelo aterone cito i komgi; ci gibilimo ret woko oyotoyot.
Jabuli 64:8 En bityekogi woko matwal pi lokgi ma giloko; dano ducu ma binekogi gibiyeŋo wigi.
Jabuli 64:9 Bimiyo jo ducu gibedo ki lworo; ci gibitito pi gin ma Lubaŋa otimo, kun gitamo bene mot pi gin ma en otyeko tiyone.
Jabuli 64:10 Wek jo ma kitgi atir gubed ki yomcwiny i Rwot, dok guriŋ gular bote, wek jo ducu ma cwinygi atir gupake!
Jabuli 65:1 Dano myero gupaki i Cion, ai Lubaŋa; dok myero gumini gin ducu ma yam gukwoŋo pire,
Jabuli 65:2 pien in aye ma igamo Iega-gu ducu. Dano ducu gibibino boti
Jabuli 65:3 pi balgi ma gutimo. I kare ma timwa marac doŋ obwoyowa, in itimowa kica iweko bal wa.
Jabuli 65:4 Dano ma iyero ka ikelo cok boti tye ki gum, me bedo i dyekal me kabedoni maleŋ! Wabiyen ki jami ducu mabeco ma tye i odi, ma en aye kabedoni maleŋ!
Jabuli 65:5 Igamo legawa, ai Lubaŋa Lalarwa, ilarowa kun itiyo jamimadito me aura ma kelo lworo. Jo ducu ma gibedo ilobo gigeno in, kadi wa jo ma gibedo ka ma lobo ogik iye, ki jo ma gibedo ka mabor wa i agikki nam
Jabuli 65:6 Iciba godi ocuŋ i kabedogi ki tekki, ma irukke woko ki tweroni madwoŋ.
Jabuli 65:7 In aye ma ijuko mor pa nam ki twagge pa biamwonyi bene; dok ijuko woo pa lwak me rok ducu.
Jabuli 65:8 Mumiyo dano ducu ma gibedo ka mabor i wan apokki me agikki lobo gitye ki lworo pi lanyut ma itiyo; dok Imiyo lwak gigoyo kijira pi yomcwiny cakke tuŋ wokceŋ o kwede wa i tuŋ potoceŋ.
Jabuli 65:9 Ibino i lobo ci imiyo kot cwer iye, imiyo lobo cekocam mabup; kuluni ducu ma iketo Poŋ woko ki pii; in bene ma imiyo bel cek, pien in yam iyubo kumeno.
Jabuli 65:10 Imiyo kot cwer bino i potti ma gipuro ki kweri dyaŋ, dok ipiro ŋom mutiŋŋe ma i dyere woko maber, imiyo kot cwer iye madwoŋ obido woko, dok imiyo gum i kom kodi ducu ma i poto gitwi gidoŋo maber.
Jabuli 65:11 Mwaka ki mwaka imiyo cam cek bot dano madwoŋ pi gum ma imiyo; yo ma gadigadini wok ki iye mol moo keken.
Jabuli 65:942 
Jabuli 65:12 Olet ma i tim ducu opoŋ ki dyaŋi keken, jo ma gibedo i ŋet godi ducu gitye ki yomcwiny madwoŋ.
Jabuli 65:13 Bar kwat ducu opoŋ ki lwak romi ma pe wacce, nota-gu ducu opoŋ ki kal ma tye ka doŋo iye, gigoyo kijira ma giwero wer kacel ki yomcwiny.
Jabuli 66:1 Wun jo ducu ma wubedo i wi lobo, wugo kijira bot Lubaŋa ki yomcwiny;
Jabuli 66:2 wuwer wer pi pako deyo me nyiŋe, wupake ki pak me deyo adada!
Jabuli 66:3 Wuwac bot Lubaŋa ni, “Gin me aura ducu ma itiyo ma kelo lworo ditte rom mene! Tweroni giri dit mada, miyo lumoneni ducu gimwolle amwola i nyimi.
Jabuli 66:4 Dano ducu ma i lobo giworo in; giwero wer me paki, kun giwero wer gipako nyiŋi.”
Jabuli 66:5 Wubin, wunen gin ma Lubaŋa otiyo; otiyo gin ma kela lworo mada i kin dano.
Jabuli 66:6 Oloko nam odoko ŋom mutwo; omiyo dano guwoto ki tyengi ki i dye kulu gukato loka tuŋcel, mumiyo wabedo ki yomcwiny pi gin ma en otiyo kunnu.
Jabuli 66:7 En loyo loc nakanaka ki tek me twerone, dok ciko waŋe me neno rok ducu. Jo ma gin lujemo myero pe gukette malo pigi kengi.
Jabuli 66:8 Wupwo Lubaŋa, wun lwak me rok ducu, wuwek dwan me pak ma wupake kwede owinnye.
Jabuli 66:9 En mugwokowa omiyo pud wakwo, dok pe oweko tyenwa ocer kadi ki acel.
Jabuli 66:10 In doŋ ityeko temowa, ai Lubaŋa; doŋ itemowa macalo ryal ma giliyo i mac.
Jabuli 66:11 Ikelowa imiyo wamoko i obwo; dok bene icibo yec mapek me can I ŋewa ni watiŋ.
Jabuli 66:12 Iweko lukworwa giŋweco ginyono wiwa woko piny; wawotoki i dye mac wa i dye pii, ento in doŋ ikelowa wao i kabedo malac me kuc.
Jabuli 66:13 Abibino i odi kun akelo boti gityer me gitum awaŋa; abicobo kwoŋŋa i nyimi kun amiyi gin ma yam acikke pire.
Jabuli 66:14 Abimiyo gin ma doŋ awaco ki doga ni abimini, gin ma acikke pire i kare ma onoŋo atye i can.
Jabuli 66:15 Abityero boti gitum awaŋa me lim makwo ma gucwe, dok abidunyo boti yito mac ma giwaŋo ki gitum me nyogi romi; abityero boti twoni dyaŋi kacel ki dyegi.
Jabuli 66:16 Wubin wuwiny, wun jo ducu ma wulworo Lubaŋa, ci abitito botwu gin ma Lubaŋa otiyo pira.
Jabuli 66:17 Cen akok bote matek, dok bene apake ki wer pi dworo nyiŋe.
Jabuli 66:943 
Jabuli 66:18 Ka nene aumo balla i cwinya, kono Rwot pe owinyo kokona wacel.
Jabuli 66:19 Adada Lubaŋa doŋ owinyo kokona; doŋ owinyo legana ducu.
Jabuli 66:20 Gipwo Lubaŋa, pien pe okwero winyo legana, dok bene pe okwanyo mar mere ma pe lokke woko ki i koma.
Jabuli 67:1 Lubaŋa onyutwa kicane dok omiwa gum, ci onenwa bene ki waŋ me kica,
Jabuli 67:2 wek dano ma i lobo ducu guŋe kiti; nyut bene twero me larri bot rok ducu.
Jabuli 67:3 Mi rok ducu me wi lobo gupaki, ai Lubaŋa: wek lwak me rok ducu gupaki!
Jabuli 67:4 Wek lurok ducu cwinygi obed yom kun giwero wer me pwoc, pien in aye iŋolo kop pa rok ducu maromrom, dok in aye ma it ye ka telo rok ducu me wi lobo.
Jabuli 67:5 Mi rok ducu me wi lobo gupaki, ai Lubaŋa; wek lwak me rok ducu gupaki!
Jabuli 67:6 Lobo doŋ oceko cam mabup: Lubaŋa ma Lubaŋawa doŋ omiyowa gum.
Jabuli 67:7 Lubaŋa doŋ omiyowa gum; pi meno dano ma i lobo ducu myero guwore.
Jabuli 68:1 Wek Lubaŋa oa malo, ci oket lukworre woko atata; wek jo ma kwere ducu guriŋ woko ki i nyime!
Jabuli 68:2 Macalo yito duny cito woko, gin bene gibirwenyo woko kit meno; macalo odok kic leny woko ka giketo i ŋet mac, wek jo maraco bene guto woko i nyim Lubaŋa kit meno!
Jabuli 68:3 Ento wek jo ma kitgi atir gubed ki yomcwiny; wek gunyatte ki yomcwiny madwoŋ i nyim Lubaŋa; wek gudaŋŋe ma yomcwiny mito nekogi woko!
Jabuli 68:4 Wuwer bot Lubaŋa, wuwer wer wupak nyiŋe; wuil dwanwu malo ki wer bot en ma tye ka ŋwec ki gadigadine i wi pol; nyiŋe Rwot, wudwore, dok wubed ki yomcwiny i nyime.
Jabuli 68:5 En won jo ma wongi pe, dok en bene magwoko mon to; en Lubaŋa ma bedo i ot mere maleŋ.
Jabuli 68:6 Lubaŋa miyo paco bot jo mudoŋ kengi ma piny oloyo, wek gubed iye; en aye ma kwanyo lumabuc woko ki i ot kol mot maber miyo gibedo ki kuc; ento jo ma gin lujemo gibedo i lobo mutwo.
Jabuli 68:7 Ai Lubaŋa, i kare ma itelo wi lwakki, i kare ma iwoto kwedgi ki i dye tim,
Jabuli 68:944 
Jabuli 68:8 ŋom oyeŋŋe, kot bene oa ki i polo ocorre i lobo, got Cinai bene oyeŋŋe i nyim Lubaŋa; oyeŋŋe i nyim Lubaŋa ma en Lubaŋa pa jo Icrael.
Jabuli 68:9 Imiyo kot madwoŋ ocwer i lobo, ai Lubaŋa; iroco loboni muol-li woko odoco.
Jabuli 68:10 Lwakki gubedo iye macalo pacogi; dok bene pi berri, ai Lubaŋa, ipito jo ma piny obwoyogi ki cam.
Jabuli 68:11 Rwot omiyo cik, doŋ mon mapol gutiŋo lok maber miyo nya kun giwacci,
Jabuli 68:12 “Luker kacel ki monygi gitye ka riŋo woko ariŋa!” Mon ma gudoŋ paco gupoko jami ma giyako woko i kingi.
Jabuli 68:13 Kadi gibuto i dwol romi, ginen calo akuri ma gidero bwome ki ryal, dok yece gidero ki jabu ma obedo alumalum.
Jabuli 68:14 Ka Lubaŋa Matwero-ducu oketo luker woko i wi got Jalmon, ci omiyo pee bene ocwer kunnu.
Jabuli 68:15 Got Bacan kara tek kuman, got ma lacol wiye pol, en got me Bacan!
Jabuli 68:16 In got ma lacol wii dwon-ni, piŋo iŋeno piny ki nyeko, wa i wi got ma Lubaŋa oyero me bedo iye-ni? Iyo, Rwot bibedo kunnu matwal!
Jabuli 68:17 Rwot oa ki i got Cinai bino i kabedone maleŋ ki lwak gadigadi matego ma romo alip ki alip.
Jabuli 68:18 Iito wa i wi got malo, kun icoko lwak opii cito kwedi, dok ibedo ka gamo mot ki bot dano, kadi wa ki bot jo ma yam gujemo woko. Rwot Lubaŋa doŋ bibedo kunnu.
Jabuli 68:19 Gipwo Rwot, pien nino ki nino en tinowa wa ki pekowa ducu i kore; Lubaŋa aye Lalarwa.
Jabuli 68:20 Lubaŋawa en Lubaŋa me lar; en Rwot Lubaŋawa, ma larowa ki i to.
Jabuli 68:21 Ento Lubaŋa bigoyo wi lukworre turo woko, bigoyo wi dano ma yer wigi boco- gu ma gilubo timgi me bal.
Jabuli 68:22 Rwot owacci, “Abidwokogi cen ki i Bacan, abiwotogi ka maleŋ ki i te nam matut,
Jabuli 68:23 wek wubin wulwok tyenwu ki remogi, wek gwogiwu bene gunaŋ remo pa lukwor madwoŋ macalo gimito.”
Jabuli 68:24 Ai Lubaŋa, jo ducu gitye ka neno wotti, wot pa Lubaŋa ma Lakerra, ma cito kwede i kabedone maleŋ.
Jabuli 68:25 Luwer gutelo nyim, lugo wer gudoŋ i ŋec, ka doŋ anyira ma gigoyo ajaa gubedo i dyere.
Jabuli 68:26 “Gipwo Lubaŋa i cokke madit pa lwakke, wupak Rwot, wun likwayo pa Icrael ducu!”
Jabuli 68:945 
Jabuli 68:27 Mutelo yo bino ca-ni aye Benjamin, ma en kaka matidi, ka rwodi me Juda ki lwakgi madwoŋ gulubo, ka doŋ rwodi me Jabulon ki rwodi me Naputali i korgi.
Jabuli 68:28 Nyut tweroni, ai Lubaŋa; nyut tekki, ai Lubaŋa, en tek ma itiyo kwede piwa-ni.
Jabuli 68:29 Pi odi ma tye i Jerucalem, omiyo luker gikelo mot gityero boti
Jabuli 68:30 Juk lee tim mager ma gibedo i kin lagada, gin lwak twoni ki litino dyaŋi pa lurok. Nyon jo ma yenyo lim ajog woko piny ki tyeni; ket lwak me rok ma cwinygi yom pi lweny-gu woko ata.
Jabuli 68:31 Wek gikel mola ki i Ejipt; dok wek jo Etiopia gubin oyotoyot ka ryeyo ciŋgi bot Lubaŋa.
Jabuli 68:32 Wuwer wer bot Lubaŋa, wun ker ducu ma i wi lobo; wuwer wer me pak bot Rwot;
Jabuli 68:33 Wuwer wer bot en ma tye ka wot i wi polo, en wi polo macon; winy, en tye ka daŋŋe ki dwan matek adada.
Jabuli 68:34 Wutit pi twero pa Lubaŋa, ma dit me locce tye i Icrael, ma twerone bene tye malo i polo.
Jabuli 68:35 Lubaŋa me aura ma kelo lworo tye i kabedone maleŋ, en Lubaŋa pa Icrael, ma miyo twero ki tek bot jone. Gipwo Lubaŋal
Jabuli 69:1 Lara, ai Lubaŋa! Nen pii doŋ omwonya woko oo wa i ŋuta.
Jabuli 69:2 Alwiny woko i coto ka matut, ka ma gin mo pe ma atwero cuŋ i kome; amwony woko i pii matut, ki biamwonyi me pii ma tagge bene kato ki i wiya.
Jabuli 69:3 Doŋ aol woko ki koko pi kony; dwana doŋ okak woko. Waŋa-gu bene doŋ ocido woko pi kuro kony ma a ki bot Lubaŋana
Jabuli 69:4 Jo ma daga nonono laboŋo tyen lok mo gipol ma gikato yer wiya woko; jo ma gin lukworra ma giloko lok goba pi lweny i koma gitek dok gimito neka woko. Gimito adwok jami ma pe akwalo akwala cen, kun pe akwalo gin mo.
Jabuli 69:5 Ai Lubaŋa, iŋeyo minona; dok balla ducu ma atiyo pe okanne ki boti wacel.
Jabuli 69:6 Pe iwek aket lewic i kom jo ma geno in, ai Rwot Lubaŋa me mony. Dok pe iwek akel can i kom dano ma giworo in, ai Lubaŋa pa Icrael.
Jabuli 69:7 Aciro yet madwoŋ mada pi nyiŋi, omiyo lewic oumo waŋa woko lipuk.
Jabuli 69:8 Adoko calolarok not utmegina, dok macalo ŋat ma labedo ki bot litino awobe pa maa.
Jabuli 69:946 
Jabuli 69:9 Arima pi odi mito neka woko, dok yet pa dano ma giyeti kwede bene doŋ otyeko poto i koma.
Jabuli 69:10 Ikare ma amwolle kena i cwinya kun ari kec, meno odoko lok anywar i koma.
Jabuli 69:11 Ikare ma abedo ka rukke ki boŋo cola, alokke adoko lok aboka i kin dano.
Jabuli 69:12 Jo ma bedo i dog cel gibedo ka loko lok i koma ma pe wacce, lumero bene giwera awera ki wer.
Jabuli 69:13 Ento ki tuŋ bota, ai Rwot, akelo legana mere boti. Gam Legana i kare ma iyero, ai Lubaŋa, pi mar meri madwoŋ ma pe lokke, pien igwoko cikkeni pi Laro joni.
Jabuli 69:14 Lara wek pe alwiny woko i coto: lara ki i ciŋ lukworra, lara bene ki i pii matut.
Jabuli 69:15 Pe iwek biamwonyi otagge omwony wiya woko, pe iwek amwony woko i pii matut, kadi ki donyo piny i bur lyel.
Jabuli 69:16 Gam doga, ai Rwot, pien mar meri ma pe lokke ber; lokke bota pi kicani madwoŋ.
Jabuli 69:17 Pe ikanne woko ki bot laticci; gam doga oyotoyot kombeddi, pien atye i can.
Jabuli 69:18 Nyik cok bota ikoka, lara ki i ciŋ lukworra.
Jabuli 69:19 Iŋeyo kit anywar ducu ma ginywara kwede, ki kit ma gimiya kwede lewic marac mada; doŋ in iŋeyo lumonena ducu.
Jabuli 69:20 Cwinya oballe woko pi yet ma giyeta kwede, omiyo doŋ pe atye ki kit gen mo. Ayenyo ŋat ma twero nyuto kicane i koma, ento pe anoŋo; ayenyo jo ma myero gukwe cwinya, ento ŋat mo pe.
Jabuli 69:21 Gumiya kwir marac ma kaka cam, dok i kare ma orwo pii oneka gumiya koŋo vino mawac ni amati.
Jabuli 69:22 Wek karamagi ma gicamo-ni otyekgi woko macalo owic; karama me gityer ma gicamo-ni myero olokke odok owic ma makogi.
Jabuli 69:23 Mi waŋgi ocor woko, wek pe gunen piny; mi pyergi onyoŋŋe obed ka myel amyela nakanaka.
Jabuli 69:24 To akemoni woko ducu i komgi, mi kinigani malyet-ti otyekgi woko.
Jabuli 69:25 Mi gonygi odok obur, pe iwek ŋat mo odoŋ obed i kemagi.
Jabuli 69:26 Giyelo dano ma in doŋ ityeko pwodo, dok giketo can gimedo ameda i kom jo ma yam doŋ ityeko keto ret i komgi.
Jabuli 69:27 Medde ki keto can i komgi muporo balgi, pe ikwany kop woko ki i wigi kadi ki acel,
Jabuli 69:28 Jwa nyiŋgi woko ki i buk ma nyiŋ jo makwo ducu gicoyo iye-ni; pe iwek gico nyiŋgi i kin nyiŋ jo ma kitgi atir.
Jabuli 69:947 
Jabuli 69:29 An doŋ atye i can ki arem madwoŋ: wek larri oketa malo, ai Lubaŋal
Jabuli 69:30 Abipako nyiŋ Lubaŋa ki wer; abidworo nyiŋe kun amiye pwoc.
Jabuli 69:31 Pwoc man biyomo cwiny Rwot makato twon dyaŋ, nyo twon ma tuŋe olot, ma oboŋe dito.
Jabuli 69:32 Wek jo ma giunogi gunen, gubed ki yomcwiny; wun jo ma wutye ka yenyo Lubaŋa, wubed ki kwo manyen i cwinywu.
Jabuli 69:33 Rwot winyo koko pa dano ma piny obwoyogi, dok pe cayo jone kikome ma gitweyogi i mabuc.
Jabuli 69:34 Wek polo ki lobo ducu gupake, nam ki jami makwo ducu ma tye ka wot iye.
Jabuli 69:35 Lubaŋa bilaro jo Cion dok bigero gaŋi me Juda odoco; luticce gibibedo kunnu, gibicamo doko megi;
Jabuli 69:36 litino pa luticce gibileyo doko megi, dok jo ma mare gibibedo iye.
Jabuli 70:1 Ai Lubaŋa, mi cwinyi obed yom me lara! Ai Rwot, bin oyotoyot ikonya!
Jabuli 70:2 Wek Lewic omak jo ma gimito neka dok gubed ki anyobanyoba bene; wek gidwokgi cen, wek alee otwodgi, gin jo ma mito tima marac-ci!
Jabuli 70:3 Wek gubed ma piny orem kwedgi woko pi lewic ma doŋ omakogini, gin jo ma giwacca ni, “Aa, Aa!”
Jabuli 70:4 Ento mi dano ducu ma giyenyo in gubed ki yomcwiny madwoŋ i komi; dok imi jo ma gimaro larri gumedde ki waco nakanaka ni, “Lubaŋa dit!”
Jabuli 70:5 An gira lacan, dok piny obwoya woko; bin bota oyotoyot, ai Lubaŋal In aye lakony ki lalarra; ai Rwot, pe igalle!
Jabuli 71:1 Ariŋo alaro boti, ai Rwot; pe imi lewic omaka!
Jabuli 71:2 Kit macalo in kiti at ir-ri, lara dok ikonya; cik iti iwiny legana, ci ilara!
Jabuli 71:3 Bed got me kalarrena, dok ibed cel gogo matek ma gwoka; pien in i got ki cel gogona.
Jabuli 71:4 Lara ki i ciŋ jo maraco do, ai Lubaŋana, lara ki i twero pa jo mager ma lubwami.
Jabuli 71:5 Genna ducu tye i komi, ai Rwot; abedo ka geno in cakke wa ka tinona.
Jabuli 71:948 
Jabuli 71:6 Cakke ma ginywala abedo ka jeŋŋe i komi; in aye ma yam ikwanya ki i ot nyodo pa maa. Abibedo ka pako in nino ducu.
Jabuli 71:7 Abedo ginaura bot jo mapol, ento in aye kalarrena matek.
Jabuli 71:8 Abedo ka paki dyeceŋ jwi, dok amiyi deyo bene.
Jabuli 71:9 Pe ibola woko i kare ma doŋ ati woko kuman; pe ibwota bene i kare ma tekka doŋ otum woko.
Jabuli 71:10 Lukworra gipiro lok mapol i koma, gin jo ma mito neka woko-ni gicokke kacel ka yubo lok i koma.
Jabuli 71:11 Giwacci, “Lubaŋa doŋ otyeko bwote woko; wuriŋ i kore wumake woko, pien pe tye ŋat mo ma myero olar en.”
Jabuli 71:12 Ai Lubaŋa, pe ibed bor kweda; ai Lubaŋana, bin oyotoyot ilara!
Jabuli 71:13 Mi lewic omak jo ma gidota-gu, dok gityekgi woko liweŋ; wek gicagi dok can omakgi malit, gin jo ma mito keto can i koma-ni.
Jabuli 71:14 Ento pud abimedde ki bedo ki gen i komi, abimedde ki paki nakanaka.
Jabuli 71:15 Abituco pi tic ma atir ducu ma itiyo, abituco bene pi tic me larri dyeceŋ jwi, pien welgi doŋ pe kwanne, okato ŋecca woko.
Jabuli 71:16 Abibino pi tito pi tic madit me aura pa Rwot Lubaŋa, abipaki pi porreni keken.
Jabuli 71:17 Ai Lubaŋa, ibedo Ka pwonya cakke ka tinona, pi meno pud atuco pi ticci me aura ducu ma itiyo.
Jabuli 71:18 Pe ibwota ata, ai Lubaŋa, kadi bed i kare ma doŋ ati ma: wiya otwi lwar; ento bed kweda nio Ka atuco pi tekki bot yalwak ducu me kare me anyim.
Jabuli 71:19 Ai Lubaŋa, twerri ki timmi ma atir doŋ otyeko o wa malo i polo. In aye ma itiyo jami madito ducu, pe tye ŋat mo macalo in, ai Lubaŋa!
Jabuli 71:20 In aye ma icwalo ayelayela ki arem madwoŋ i koma, in giri ma ibidwoko tek i koma; dok ibiwota woko ki i te ŋom ka matut, ibikela woko ka maleŋ doki.
Jabuli 71:21 Ibimiya abedo ki dit makato, dok bene ibikweyo cwinya.
Jabuli 71:22 Dok bene abipaki ki naŋa pi genni, ai Lubaŋana; abiwero wer me paki kun agoyo agoya ki opuk, in ŋat Maleŋ pa jo Icrael.
Jabuli 71:23 Abidaŋŋe matek pi yomcwiny, i kare ma noŋo atye ka wero wer me paki; abipaki ki tipo koma ducu, pien doŋ ilara.
Jabuli 71:24 Dok abitito pi timmi ma atir ma ik onya kwede dyeceŋ jwi, pien lewic ki can doŋ otyeko makogi woko, gin jo ma onoŋo giyenya wek giket can i koma.
Jabuli 72:949 
Jabuli 72:1 Pwony kabaka wek Oŋol kop atir macalo in, ai Lubaŋa, dok inyut porreni bot latin ker,
Jabuli 72:2 wek oŋol kop pa lwakki atir, dok olo lucan ki kit ma atir.
Jabuli 72:3 Wek godi ki cere-gu gukel kuc bot dano, ma en tye ka loyo lwak ki kit ma atir.
Jabuli 72:4 Myero kabaka owiny pido pa lucan dok oŋol kopgi kakare, olar bene jo ma piny obwoyogi; ento oŋiny jo ma uno dano mukenegu woko!
Jabuli 72:5 Lwakki myero guwori nakanaka i kare pa yalwakgi ducu pi kare ducu ma cen ki dwe pud tye!
Jabuli 72:6 Kabaka obed macalo kot ma cwer i kom lum ma doŋ gilwero, calo ŋido kot ma cwer bido ŋom.
Jabuli 72:7 Wek kit ma atir omedde ameda i kare me locce, dok kuc bene obed i lobone nakanaka nio wa i kare ma dwe doŋ bibedo pe!
Jabuli 72:8 En biloyo lobo cakke i dog nam tuŋŋi nio kwede wa i nam tuŋ cel, dokbiloyo cakke ki i kulu Euprate o kwede wa i agikkipiny.
Jabuli 72:9 Lumonene ducu gibiguŋo i nyime ka wore, lukworre gibibuto aryeba ic ci gibimoko apwa.
Jabuli 72:10 Luker me Tarcic ki pa jo ma bedo i cula nam, myero gucul mucoro bote, dok luker me Ceba ki me Seba gukel mot bote.
Jabuli 72:11 Luker ducu myero guryebbe piny i nyime, dok rok ducu myero guti bote!
Jabuli 72:12 En laro dano ma piny obwoyo ka okok bote, konyo Lucan ki jo ma pe gitye ki ŋat ma konyogi.
Jabuli 72:13 Kica make i kom jo magoro ki ma piny obwoyogi, ci laro kwo pa jo ma piny oloyo.
Jabuli 72:14 En kokogi ki i tim bwami ki i un ma gibedo ka unogi kwede; kwogi pire tek bote ma pe wacce.
Jabuli 72:15 Kabaka obed kwo nakanaka! Myero gimi jabu ma gikelo ki i Ceba bot kabaka; dok gibed ka lega pire kare ducu ma pe gikeŋ, gileg Lubaŋa wek oony gum i kome kareducu!
Jabuli 72:16 Cam bene myero ocek mabup i lobone, opoŋ wa wi godi-gu woko ducu; wek onyak nyig mabeco calo godi me Lebanon; wek gaŋi ducu opoŋ ki lwak dano madwoŋ ala, ma gipol calo lum ma i tim!
Jabuli 72:17 Wek nyiŋ kabakaori nakanaka, ki ywekane onya omedde ameda kit macalo cen ri kwede. Jo me rok ducu myero gulwoŋi ni lagumkom, dok myero guleg Lubaŋa ni omi gum i komgi ma rom ki gum ma omiyo i kom kabaka!
Jabuli 72:18 Gipwo Rwot, Lubaŋa pa Icrael, ma en keken aye ma tiyo gin me aura.
Jabuli 72:950 
Jabuli 72:19 Gipak nyiŋe me deyo-ni nakanaka, wek deyone bene opoŋ lobo woko ducu! Amen ka dok Amen!
Jabuli 72:20 Lega pa Daudi wod pa Yece gugik kany.
Jabuli 73:1 Adada Lubaŋa ber bot dano ma cwmygi anr, en ber bot jo ma cwinygi leŋ.
Jabuli 73:2 Ento an, tyena ogwaŋŋe onoŋo doŋ acok poto tyena onoŋo doŋ cok cer mada.
Jabuli 73:3 Nyeko onoŋo omaka woko i kom jo ma luwakke, dok aneno jo maraco gilony alonya.
Jabuli 73:4 Pe gitye ka winyo kit arem mo liweŋ; komgi yot dok pwot apwota.
Jabuli 73:5 Pe gibedo ka neno can kit ma jo mukene gineno kwede; pe gitye ka keto ayela i komgi macalo giketo i kom jo mukene.
Jabuli 73:6 Pi meno wakke odoko calo gin deyo me ŋutgi; tim bwami bene oboyogi woko calo gubone ki boŋo.
Jabuli 73:7 Waggi nen mupoŋ ki yub me tim maraco, ki cwinygi bene opoŋ ki tam me miŋo keken.
Jabuli 73:8 Giŋalo jo mukene kun giloko lok maraco; giburo dano dok giunogi bene.
Jabuli 73:9 Giloko lok marac i kom Lubaŋa ma tye i polo-ni, lok ma a i doggi romo i lobo woko ducu.
Jabuli 73:10 Pi meno omiyo lwak pa Lubaŋa gibedo ka pakogi; pe gineno bal mo i iwmgi kadi ki acel.
Jabuli 73:11 Giwacci, “Lubaŋa kono twero ŋeyone niŋniŋ? En ŋat Mamalo Twal tye ki kit ŋec mo?”
Jabuli 73:12 Nen, meno aye kit pa jo maraco; kare ducu gilimo lwak jami mapol, dok pud gimedde ameda ki noŋo lonyo makato.
Jabuli 73:13 Abedo ma cwinya leŋ mere noŋo, dok alwoko ciŋa ma pe abalo.
Jabuli 73:14 Gibedo ka keto ayela i koma dyeceŋ jwi, kun gipwoda nino ducu odiko odiko.
Jabuli 73:15 Kono nen aloko lok macalo meno, kono pe abedo ki ada bot yalwak pa litino pa Lubaŋa.
Jabuli 73:16 Ento atemo ki tekka ducu me niaŋ lok man, kadi bed oolo koma twatwal,
Jabuli 73:17 nio ka acito i ot maleŋ pa Lubaŋa; ka doŋ acako niaŋ gin ma bitimme i kom jo maraco.
Jabuli 73:951 
Jabuli 73:18 Ada yam ik etogi i kabedo mapwot ma gicer acera ki iye; imiyo gipoto gitum woko ducu.
Jabuli 73:19 Ityekogi woko oyotoyot laboŋo galle, irwenyogi woko oyotoyot ki gin maraco ma kelo lworo.
Jabuli 73:20 Jo-nu gibedo macalo lek ma ka ŋat mo oco ki i waŋ nino ci tamo pire; ka doŋ ico, ci calgi rwenyo woko i waŋi ki i tammi.
Jabuli 73:21 I kare ma abedo ki keccwiny, ma cwinya oton adada,
Jabuli 73:22 onoŋo amiŋ dok akwiya piny, alokke adoko macalo lee i komi.
Jabuli 73:23 Ento kare ducu abedo kwedi; in ibedo ka mako ciŋa lacuc bene.
Jabuli 73:24 Itela ki tam ma ibedo ka miya, i agikkibene ibijola ki deyo.
Jabuli 73:25 Gin aŋo mukene ma dok atye kwede i polo, kono in keken? Pe tye gin mo i lobo kany ma amito twatwal makato in.
Jabuli 73:26 Koma ki cwinya twero doko goro, ento Lubaŋa aye miya tekcwiny, dok en aye lonyona ma abigwoko matwal.
Jabuli 73:27 Adada jo ma tye ka mabor kwedi gibito gitum woko; dok ibijwero jo ducu ma pe gigeno in.
Jabuli 73:28 Ento ki tun bota, bedo cok ki Lubaŋa aye ber; in Rwot Lubaŋa aye doŋ idoko kalarrena, wek atit pi tic ducu ma in itiyo.
Jabuli 74:1 Ai Lubaŋa, piŋo ibolowa woko matwal? Piŋo imiyo akemoni duny i kom romini ma in aye ikwayogi?
Jabuli 74:2 Po pi lwakk i ma yam iyerogi cakke wa con, gin jo ma yam ikokogi ki i can wek gubed joni kikome. Po pi got Cion, kabedo ma yam ibedo iye.
Jabuli 74:3 Bin iwot i kabedo man ma doŋ odoko obur matwal-li; lukwor gujwero jami woko ducu ki i kabedoni maleŋi
Jabuli 74:4 Lukworri gudaŋŋe matek ka ma yam jo gucokke iye ka wori; guketo benderagi malo me nyuto ni doŋ odoko megi.
Jabuli 74:5 Gicalo lutoŋ-yat ma i buŋa ma gitye ka toŋo yadi ki latongi.
Jabuli 74:6 Gutoŋo bao iye ducu ma yam gipayo maber, gubaro gubalo woko ki latoŋ ki nyol.
Jabuli 74:7 Gucwinyo ot pa Lubaŋa woko ki mac; gupyedo ot meno maleŋ ka ma yam dano giworo iye nyiŋe, gumuko gureto woko piny.
Jabuli 74:8 Guwacci, “Wabiŋinyo jo-ni watyekogi woko matwal”; guwaŋo kabedo ducu woko liweŋ ki i lobowa ka ma yam lwak cokke iye ka woro Lubaŋa.
Jabuli 74:952 
Jabuli 74:9 Pe doŋ waneno kit lanyut ma yam gimiyowa-ni; pe doŋ tye lanebi mo, pe tye ŋat mo i kinwa ma ŋeyo kare ma can man bitero.
Jabuli 74:10 Ai Lubaŋa, lukworwa mono gibibedo ka ŋalowa pi kare ma rom mene? Lukworwa myero gubed ka yeto nyiŋi nakanaka, Lubaŋa?
Jabuli 74:11 Piŋo idolo ciŋi woko pe ikonyowa? Idolo ciŋi idwoko yo tuŋ ŋeyi piŋo?
Jabuli 74:12 Ento in Lubaŋa, ibedo kabakawa cakke wa con, ibedo ka tiyo ticci me laro dano i wilobo.
Jabuli 74:13 Ipoko dye nam woko ki tekki; inyoto wi megi kulu-gu woko ducu i pii.
Jabuli 74:14 Ininyo wi Leviatan ma min kulu-ni woko ducu, ka imiyo odoko cant pa Lee ma gibedo i tim.
Jabuli 74:15 Iyabo waŋ it, imiyo piine obedo ka gunnye odoko ora, ci imiyo pii otwo woko liweŋ ki i kulu mukene ma yam gimol.
Jabuli 74:16 Dyeceŋ meri ki wor bene meri; in aye iketo ceŋ ki dwe i kabedogi.
Jabuli 74:17 Iketo waŋ apokki ducu me lobo; in bene ma iketo oro ki cwir gubedo tye.
Jabuli 74:18 Ai Rwot, po i kit ma lukworwa giŋali kwede, gin jo ma pe gilwori giyeti noŋo.
Jabuli 74:19 Pe imi joni ma rom ki akuri-ni bot lukwor magi mager-ri ma rom ki lee tim; wii pe myero owil matwal i kom lwakki ma gin lucan-ni.
Jabuli 74:20 Po i kom gicikkeni ma yam icikke kwede ki wan; pien tim bwami tye i kabedo macol ducu ma tye i lobowa-ni.
Jabuli 74:21 Pe iwek lewic omak jo ma doŋ ginyonogi woko piny-nyi; wek lucan ki jo ma piny obwoyogi gupak nyiŋi.
Jabuli 74:22 A malo, ai Lubaŋa, ipid pidoni; po bene kit ma jo ma pe gilwori giŋali kwede dyeceŋ jwi!
Jabuli 74:23 Wii pe owil i kom daŋŋe me kiniga ma lumoneni gidaŋŋe kwede matek-ki, en woo pa gin lukworri ma gimedde kwede ameda ma pe giliŋ-ŋi.
Jabuli 75:1 Wapwoyi, ai Lubaŋa, wapwoyi! Watito pi dit me nyiŋi ki pi tic me aura ducu ma doŋ ityeko tiyogi.
Jabuli 75:2 “Atyeko yero kare me ŋolo kop”, Lubaŋa ma owaco, “abiŋolo kop atir dok kakare.
Jabuli 75:3 Kadi bed lobo oyeŋŋe, kacel ki jo ma bedo iye ducu, ento an abegwoko wir ma lobo ocuŋ iye ducu cuŋ matek kakargi.
Jabuli 75:953 
Jabuli 75:4 Awaco bot luwakke ni, ‘Pe wuwakke’, bot jo maraco bene awacci, ‘Pe wulyerre ma wuwakke awaka.’
Jabuli 75:5 Dok atito botgi ni pe myero gukette kengi malo twatwal, dok bene gugik loko lok anywar woko.”
Jabuli 75:6 Medo rwom pa dano pe bino kun a ki yo tuŋ wokceŋ nyo potoceŋ, kadi ki yo tuŋ tim nyo yo tuŋ godi;
Jabuli 75:7 ento Lubaŋa kene aye ma ŋolo kop pa dano, dwoko ŋat man piny dok tino dano mukene malo.
Jabuli 75:8 Rwot omako kikopo i ciŋe ma opoŋ ki koŋo vino, ma yenyo ayenya ki bwoyo, ma girubo maber; en miyo jo maraco ducu ma tye i lobo gimato, gimato nio waŋ ma gityeko woko ducu.
Jabuli 75:9 Ento an abibedo ki yomcwiny nakanaka, abiwero wer kun apako Lubaŋa pa Yakobo.
Jabuli 75:10 En bityeko twero pa jo maraco woko liweŋ, ento bimedo twero bot jo ma kitgi atir.
Jabuli 76:1 Dano giŋey Lubaŋa maber twatwal i Juda, nyiŋe bene dit i Icrael.
Jabuli 76:2 Giketo kabedone tye i Calem, ki kabedo ma en bedo iye tye i Cion.
Jabuli 76:3 En oturo atero ma lakke wil awila woko ki kunnu, oturo wa kwodigi, pala lucwan ki jami lweny-gu ducu.
Jabuli 76:4 It ye ki deyo makato, ai Lubaŋa, ki dit me loc tye i ciŋi, makato godi ducu ma ri nakanaka.
Jabuli 76:5 Askarigi macir ducu giyako jamigi woko; gitye ka nino nino matut adada; pe tye ŋat mo mudoŋ ki i kin gin lumony ma twero tic ki jami lweny.
Jabuli 76:6 I kare ma ijukogi, ai Lubaŋa pa Yakobo, aguragura ki jo ma ŋweco kwedgi gupoto guwille woko; ducu.
Jabuli 76:7 Ento in, dano lwori matek! Aŋa ma twero cun i nyimi ka onoŋo kiniga doŋ omaki woko?
Jabuli 76:8 In doŋ iŋolo kop woko ki i polo; jo ducu ma bedo i lobo gulworo, omiyo guliŋ mot,
Jabuli 76:9 i kare ma ia malo ka ŋolo kop, pi laro jo ducu ma giunogi i lobo-ni.
Jabuli 76:10 Adada akemo pa dano miyo jo gilokke gidok ka paki; jo mudoŋ ma gubwot ki i lweny ibikelo bedo cok kwedi.
Jabuli 76:954 
Jabuli 76:11 Wukwoŋ kwon bot Rwot Lubaŋawu, dok wucob gin ma wukwoŋo; wek dano ducu ma gibedo cok, i ŋete gukel bote mot; Lubaŋa myero gilwor,
Jabuli 76:12 pien en dwoko rwodi ma luwakke woko piny, dok miyo luker me lobo gibedo ki lworo madwoŋ.
Jabuli 77:1 Akok matek bot Lubaŋa, akok bote, matek, ci en winyo kokona.
Jabuli 77:2 Ayenyo Rwot i kare ma atye ki can; i dyewor ataŋo ciŋa bote kun alego ma pe aol; ento meno ducu mwa, cwinya pe romokwe.
Jabuli 77:3 Aparo pi Lubaŋa kun acur; alwodo lok, dok cwinya oballe woko.
Jabuli 77:4 Pe imiyo nino mako waŋa: atye ki par mapol twatwal omiyo pe atwero loko
Jabuli 77:5 Abedo ka tamo pi kare macon, dok apo i kom lwak mwaka ducu ma okato.
Jabuli 77:6 Abedo ka tamo lam matut ki i cwinya i dyewor; alwodo lok dok apennye kekena ki i cwinya ni,
Jabuli 77:7 “Rwot mono bikwerowa woko matwal? Cwinye doki pe bibedo yom ikomwa?
Jabuli 77:8 En doŋ pe marowa ki mar mere ma pe lokke-ni? Cikkene ducu mono doŋ ogik woko pi kare ducu?
Jabuli 77:9 Lubaŋa mono doŋ wiye owil woko pi nyuto kicane i kom dano? En doŋ mono pe romo timo kica, pi kiniga ma omake?”
Jabuli 77:10 Dok awacci, “Gin ma cwero cwinya makato ducu en ene ni, twero pa en ŋat Mamalo Twal-li doŋ olokke woko.”
Jabuli 77:11 Abipo, Rwot, abipo i kom ticci madit ma itiyo; ada, abipo i kom ticci ducu me aura ma yam itiyo i kare macon.
Jabuli 77:12 Abibedo ka tamo pi gin ducu ma doŋ itimo, dok abilwodo lok i kom ticci madito ducu ma yam itiyo.
Jabuli 77:13 Kit gin ducu ma itiyo leŋ, ai Lubaŋa! Pe tye kit lubaŋa mo madit calo in!
Jabuli 77:14 In keken aye Lubaŋa ma tiyo taŋo me aura; dok inyuto tekki i kin lwak me rok ducu.
Jabuli 77:15 Yam ikoko lwakki ki i can pi tweroni, gin likwayo pa Yakobo ki Yucepu.
Jabuli 77:16 Ka pii me nam oneni, ci obedo ki lworo, ai Lubaŋa, ka oneni obedo ki lworo adada, dok nam matut ducu oyeŋŋe.
Jabuli 77:17 Kot oa ki i pol ocwer i lobo; piny omor ki i pol matek, ci lutkot owil i kabedo ducu.
Jabuli 77:955 
Jabuli 77:18 Dwani omor owinnye wa i yamo lapiru mager; lutkotti bene omeny ocaro lobo woko ducu; lobo oyeŋŋe ki jo ma bedo iye ducu komgi omyel.
Jabuli 77:19 Iwoto ikato ki i dye nam, iŋolo ki i dye nam madoŋo matut; ento ojwe tyeni pe omedo ki nen.
Jabuli 77:20 Itelo wi lwakki macalo lakwat romi, kun imiyo Moses ki Aron me gwokogi.
Jabuli 78:1 Wucik itwu, wuwiny lok ma apwonyowu kwede, wun lwakka; wucik itwu, wuwiny lok ma abecito ka lokone-ni.
Jabuli 78:2 Abiwaco botwu lok i carolok; abitito botwu lok macon me koc lit,
Jabuli 78:3 lok ma wan kikomwa wawinyo dok waŋeyo, ma kwarowa yam gutito botwa.
Jabuli 78:4 Pe wakano lok man bedo me muŋ bot likwayogi, ento wabitito bot yalwak ma lubowa; wabitito bi twero pa Rwot, ki pi tic matego ma en otiyo ducu, ki pi taŋo mapol me aura ma en doŋ otiyo.
Jabuli 78:5 En omiyo lok me caden bot jo Icrael, dok omiyo cik bot likwayo pa Yakobo. En yam omiyo cik bot kwarowa me pwonyo ki litinogi;
Jabuli 78:6 wek yalwak ma lubo i anyim bene guŋe cik magi, gin litino ma yam pud peya ginywalogi, wek gin bene gua gutit lok man bot litinogi.
Jabuli 78:7 Ka guwinyo lok man gugen Lubaŋa, wek wigi pe owil i kom tic ducu pa Lubaŋa, dok bene gugwok cikke ducu.
Jabuli 78:8 Gin pe myero gubed macalo kwarogi, gin yalwak ma cwinygi opoŋ ki jemo, ma pe wuwinyo cik pa Lubaŋa, yalwak ma tamgi pe omoko matek ma pe gigeno Lubaŋa ki cwinygi ducu.
Jabuli 78:9 Jo Epraim ma gulwenyo ki atum ki atero gulokke gudok woko cen i nino me lweny.
Jabuli 78:10 Pe gugwoko gicikkegi ki Lubaŋa, gukwero lubo cikke woko.
Jabuli 78:11 Wigi bene owil woko i kom tic ma yam en otiyo, kadi ki lwak taŋo mapol ma yam onyuto botgi.
Jabuli 78:12 Lubaŋa yam otiyo lwak taŋo me aura ma kwarogi gineno i bar me Joan, i lobo Ejipt,
Jabuli 78:13 Opoko dye nam woko aryo, omiyo gukato ki iye wa loka tuŋ cel, en omiyo pii otiŋŋe malo likuŋ.
Jabuli 78:14 Obedo ka telo wigi ki i dyeceŋ ki pol, ento i dyewor obedo ka telo wigi ki mac ma lyel.
Jabuli 78:956 
Jabuli 78:15 Obaro got i dye tim, omiyo gumato pii madit adada macalo pii ma tye i kut matut.
Jabuli 78:16 Omiyo ora kulu mapol gumol ki i got mubar-ri, omiyo pii ocako mol ki iye cito piny macalo kulu madit.
Jabuli 78:17 Ento pud gumedde ki timo bal i kom Lubaŋa, gujemo woko i kom ŋat Mamalo Twal-li i dye tim.
Jabuli 78:18 Gutemo Lubaŋa i cwinygi kun gilege ni ominigi cam ma igi opukke iye.
Jabuli 78:19 Guloko lok marac i kom Lubaŋa kun giwacci, “Lubaŋa twero yubo meja i dye tim kany?
Jabuli 78:20 Kono ada en obaro got ci pii okatti ki iye, kulu ducu gupoŋ woko libyeny wa i wi tura. En dok twero miyowa cam, nyo twero miyo bene riŋo bot lwakke wek gucam!”
Jabuli 78:21 Pi meno akemo omako Rwot matek i kare ma owinyo lok meno; omiyo olwenyo i kom jo pa Yakobo ki mac, kinigane onya omedde ameda i kom jo Icrael,
Jabuli 78:22 pien pe gubedo ki niye i kome, dok pe gugeno ni en twero larogi.
Jabuli 78:23 En ociko pol ma tye malo, dok oyabo doggola me polo;
Jabuli 78:24 ka doŋ ocako cwalo botgi manna me acama, omiyo botgi kal mua ki i polo.
Jabuli 78:25 Dano gucamo kwon ma lumalaika gicamo; ocwalo botgi cam madwoŋ ata.
Jabuli 78:26 Omiyo yamo ma a tuŋ wokceŋ okodo ki i polo, dok bene otelo yamo ma kodo yo tuŋ acuc ki twerone.
Jabuli 78:27 Ocwalo lwak winyo opye i komgi calo apwa, gipol ma girom ki kweyo ma i dog nam;
Jabuli 78:28 omiyo gupoto woko i dye gonygi, i kabedo ducu ma orumo kemagi.
Jabuli 78:29 Lwak gucamo ci guyeŋ bene matek, pien Lubaŋa doŋ omiyo botgi gin ma igi opukke iye.
Jabuli 78:30 Ento ma pud kec riŋogi tye, ma peya guyeŋ maber, ma onoŋo cam bene pud tye i doggi,
Jabuli 78:31 kiniga omako Lubaŋa matek i komgi, ci oneko jo matego woko ki i kingi, ojwero twoni oteka ma giyerogi ki i kin jo Icrael-li woko.
Jabuli 78:32 Kadi bed kumeno, jo Icrael pud gimedde ameda ki timo bal; kadi bed Lubaŋa otiyo jami taŋo mapol, gin pe guye.
Jabuli 78:33 Pi meno ogiko nino me kwogi woko calo yweyo, ka orwenyo kwogi woko bene ki can madwoŋ ma opoto atura.
Jabuli 78:957 
Jabuli 78:34 Ka oneko jo mogo, jo mudoŋ gilokke giyenye gidwogo bote; giŋut ci giyenyo Lubaŋa ki cwinygi ducu.
Jabuli 78:35 Gucako po ni Lubaŋa aye kalarregi, Lubaŋa Mamalo Twal yam okokogi ki i can.
Jabuli 78:36 Ento gubedo ka bwole abwola ki lok doggi noŋo, lok ducu ma gubedo ka loko bote obedo goba keken.
Jabuli 78:37 Pe gimare ma gimoko i kome ki cwinygi ducu; pe bene gubedo ki ada me gwoko gicikke ma tye i kingi ki Lubaŋa.
Jabuli 78:38 Ento kica omako Lubaŋa i kom lwakke. En oweko balgi, omiyo pe otyekogi woko. Obedo ka juko kinigane pi tyen mapol, pe obedo ka tugo akemone ducu.
Jabuli 78:39 En opo oŋeyo ni gin dano mamwa, gubedo calo yamo ma kodo cito mere matwal ma pe dok dwogo cen.
Jabuli 78:40 Gujemo i kome i tim pi kare mapol; gucwero cwinye i aroo.
Jabuli 78:41 Gubedo ka temo Lubaŋa teretere, gumiyo kiniga omako ŋat Maleŋ pa Icrael.
Jabuli 78:42 Wigi owil woko i kom twerone, kadi i kom nino ma en okokogi kwede ki i ciŋ lukworgi-ni,
Jabuli 78:43 i kare ma en otiyo lanyut me jami taŋo mapol, i bar Joan, i lobo Ejipt.
Jabuli 78:44 Oloko pii ma i kulu pa jo Ejipt ducu odoko remo, wek pe gumat piine ma i ora kulu.
Jabuli 78:45 Ocwalo lwaŋi i kingi ocamogi matek, ocwalo ogwal bene ma obalo lobogi.
Jabuli 78:46 Omiyo okwil ocamo ginapitagi woko, ki camgi ma doŋ guyelle kwede i poto omiyo bonyo ocamo woko ducu.
Jabuli 78:47 Omiyo pee ogoyo olokgi obalo woko, ki yadi olamgi obalo woko ki ŋico.
Jabuli 78:48 Omiyo pee oneko dyaŋigi woko, ki lutkot bene ocelo romigi.
Jabuli 78:49 Obaŋogi woko ki akemone magerri, ki kiniga, mone ki can, kun ocwalo lumalaika me jwerogi woko.
Jabuli 78:50 En pe ojuko kinigane; pe oye laro kwogi ki i to, ento omiyo two gemo onekogi woko.
Jabuli 78:51 Oneko litino kayo ducu ki i Ejipt, ma gin jo ma gukwoŋo nywalo ki tekogi ki i kema pa Kam.
Jabuli 78:52 Ka doŋ otelo wi lwakke okelogi woko macalo lakwat romi, obedo ka telogi kun gwokogi i tim macalo lwak lim
Jabuli 78:53 Otelogi Ki kuc, omiyo pe gubedo ki lworo; ento nam aye omwonyo lukworgi woko.
Jabuli 78:54 Okelogi i lobone maleŋ, i got ma en omayo ki twerone i lweny ma en oloyo.
Jabuli 78:958 
Jabuli 78:55 Oryemo lurok woko ki i nyimgi; opoko dul lobo i kingi ma myero gucam obed megi, ci omiyo jo me kaka pa Icrael ducu gubedo doŋ mot i kemagi.
Jabuli 78:56 Ento gutemo Lubaŋa Mamalo Twal dok gujemo woko i kome, kun pe gilubo lokke me caden,
Jabuli 78:57 gulokke guŋayo waŋe woko macalo yam kwarogi gutimo; guminne woko, gubwole macalo atum ma pe celo atir.
Jabuli 78:58 Gumiyo kiniga omake pi waŋ jogigi ma giketo i wi godi-gu; gumiyo nyeko omake pi callubaŋa ma gupayo.
Jabuli 78:59 Akemo omako Lubaŋa matek i kare ma owinyo lok meno, ci okwero jo Icrael woko marac twatwal.
Jabuli 78:60 En obwoto kemane ma en bedo iye i Cilo-ni woko, ma en aye gaŋ ma en yam bedo iye i kin dano.
Jabuli 78:61 Omiyo canduk me twerone woko wek giter i opii, lanen me deyone omiyo woko bot lumerok.
Jabuli 78:62 Akemo noŋo omake twatwal i kom lwakke, omiyo lukworgi gunekogi woko ki pala lucwan.
Jabuli 78:63 Mac owaŋo awobegi otyekogi woko liweŋ, ki anyiragi bene pe doŋ giwero wer nyommo.
Jabuli 78:64 Gineko ajwagigi woko ki pala lucwan, ci mongi pe gukokogi.
Jabuli 78:65 Lacen Rwot opo litaku calo oco ki i waŋ nino, calo oteka mumer ki koŋo yino ka doŋ daŋŋe.
Jabuli 78:66 Oryemo lukworre gudok cen, dok lewic ma bedo nakanaka opoto i komgi.
Jabuli 78:67 En okwero kema pa Yucepu woko, pe oyero kaka pa Epraim.
Jabuli 78:68 Ento oyero kaka pa Juda, ki got Cion ma en maro-ni.
Jabuli 78:69 Ogero kabedone maleŋ kunnu, calo gaŋŋe ma tye i polo; ocibo ocuŋ matek liliŋ calo lobo, ma en doŋ oketo bedo matwal-li.
Jabuli 78:70 Oyero laticce Daudi, ci okwanye woko ki ka kwayo romi;
Jabuli 78:71 Okwanye okele woko ki ka gwoko megi romi ki litinogi, okete obedo lakwat pa jone Icrael, odoko kabaka pa likwayo pa Yakobo ma lwak pa Lubaŋa.
Jabuli 78:72 Daudi ogwokogi ki leŋcwinye, dok otelogi ki diro mada.
Jabuli 79:959 
Jabuli 79:1 Ai Lubaŋa, lurok gubino gumayo lobo pa lwakki woko; gubalo ot meri maleŋ-ŋi woko; gujwero Jerucalem woko odoŋ obur.
Jabuli 79:2 Gubwoto kom luticci muto me acama pa winyo me polo, dok gubwoto kom joni ma geni bot lee tim wek gucam.
Jabuli 79:3 Guonyo remogi woko macalo gionyo pii, orumo Jerucalem woko, dok dano mo pe odoŋ ma onoŋo myero oyikgi.
Jabuli 79:4 Rok ma gibedo i ŋetwa giloko lok aŋec i komwa, ma giŋalowa dok gijwiyowa.
Jabuli 79:5 Ai Rwot, kiniga bimaki nakanaka? Nyo pi kare ma rom mene? Akemoni ma nyek- ki bimedde kun waŋ macalo mac?
Jabuli 79:6 Kiniga myero omaki i kom rok ma pe giŋeyi, ki i kom ker ducu ma pe gilwoŋo nyiŋi!
Jabuli 79:7 Gutyeko jo pa Yakobo woko, gumiyo lobowa doŋ odoko obur.
Jabuli 79:8 Pe icul kwor i komwa pi bal pa kwarowa; wek kica omaki i komwa oyotoyot, pien piny doŋ obwoyowa woko.
Jabuli 79:9 Konywa, ai Lubaŋa lalarwa, pi deyo me nyiŋi; larwa, dok iwek balwa, wek dano gupak nyiŋi.
Jabuli 79:10 Piŋo lurok myero gupeny ni, “Lubaŋagi tye kwene?” Cul kwor i kom lurok i nyimwa ma waneno pi oyo remo pa luticci!
Jabuli 79:11 Winy cur pa lumabuc; gwok jo ma doŋ giŋolo kop me to i wigi ki tweroni madit- ti!
Jabuli 79:12 Ai Rwot, cul kwor ma romo tyen abiro i kom jo, ma gibedo i ŋetwa pi lok aŋec ma giyeŋ kwede.
Jabuli 79:13 Ci wan lwakki, ma wan romini ma ikwayowa-ni, wabimiyo pwoc boti nakanaka; wabipako nyiŋi nakanaka, wan ki likwayowa ducu.
Jabuli 80:1 Winywa, in lakwat pa jo Icrael, in ma itelo wi jo pa Yucepu macalo itelo wi lwak romi! In ma ibedo i wi komkerri i kom lukerubi, ryeny menypiny
Jabuli 80:2 I nyim kaka pa Epraim, pa Benjamin ki pa Manace! Nyut tekki, ci ibin ilarwa!
Jabuli 80:3 Dwokwa cen boti, ai Lubaŋa; nenwa ki waŋ me kica ci wabilarre!
Jabuli 80:4 Ai Rwot Lubaŋa me mony, ibibedo ki kiniga i kom lega pa lwakki pi kare ma rom mene?
Jabuli 80:5 Imiyo wacamo pig waŋwa macalo wacamo kwon, imiyowa pig waŋ poŋ kikopo madit niwamati.
Jabuli 80:960 
Jabuli 80:6 Imiyo jo ma bedo i ŋetwa doŋ gicayowa marac; ki lukworwa bene ginyerowa anyera i kingi kengi.
Jabuli 80:7 Dwokwa cen boti, ai Lubaŋa; nenwa ki wan me kica ci wabilarre!
Jabuli 80:8 In aye ma yam ikelo tyen olok ki i Ejipt; ka iryemo lurok woko ki, i lobogi ci ipito iye olokki.
Jabuli 80:9 Ipurokakare woko maber, ci oroyo Lwite odonyo matut i ŋom, omiyo odoŋo oumo lobo woko ducu.
Jabuli 80:10 Tipone oumo godi woko ducu, oumo bene wa yadi cedar madito ki jaŋe-gu.
Jabuli 80:11 Jaŋe ojany oo wa i nam, ki pote ma pud lot alota oo wa i kulu Euprate.
Jabuli 80:12 Piŋo imuko cel marumo-gu woko, iweko jo ducu ma kato ki kenyo gupwono nyige?
Jabuli 80:13 Opego ma gibedo i buŋa ginyono woko piny, ki lee tim ducu gicamo.
Jabuli 80:14 Lokke idwog botwa, ai Lubaŋa me mony! Nen piny ki i polo ci inenwa; bed ki tam i kom olok man,
Jabuli 80:15 bin ilar tyen olok man ma in aye ipiro-ni.
Jabuli 80:16 Gutyeko waŋone woko ki, mac, dok bene gutoŋo gureto woko piny; nengi ki kiniga ityekgi woko!
Jabuli 80:17 Ket ciŋi i kom dano ma tye i ŋeti tuŋ lacuc, en dano ma imiyo odoŋo odoko matek-ki!
Jabuli 80:18 Pe doki wabilokke-wabwoto in; gwokwa wabed kwo, ci wabipako nyiŋi.
Jabuli 80:19 Dwokwa cen boti, ai Rwot Lubaŋa memony, nenwa ki waŋ me kica ci wabilarre!
Jabuli 81:1 Wuwer wer ki dwan maloŋo bot Lubaŋa ma en tekwa; wuwer wer me pak ki yomcwiny bot Lubaŋa pa Yakobo!
Jabuli 81:2 Wuwer ci wugo ajaa-gu bene, wugo ki opuk ki naŋa-gu.
Jabuli 81:3 Wukut tum i kare ma dwe pud opor apora, dok ka doŋ ogudo got, ki i ninowa madit.
Jabuli 81:4 Pien man obedo cik i Icrael, gin ma Lubaŋa pa Yakobo yam ociko.
Jabuli 81:5 En oketo cik man i kaka pa Yucepu, i kare ma en owoto ocito ka lewny i kom lobo Ejipt. Awinyo dwan ma yam oc aneyo, ma wacci
Jabuli 81:6 “Atiŋo yec mapek woko ki i gwoki; amiyo iketo aduku woko piny.
Jabuli 81:961 
Jabuli 81:7 Ikok bota i kare ma it ye i can, ci alari; agamo dogi ki mor piny ki i kabedo me muŋ ma akanne iye, atemi bene i ŋet pii me Meriba.
Jabuli 81:8 Wuwiny, wun jona, ka ajukowu; wun jo Icrael, amito ni wuwiny gin ma awacowu-nil
Jabuli 81:9 Pe myero ginoŋ i kinwu kit lubaŋa mo ma pe ŋene, pe wuryebbe piny ka woro lubaŋa pa lurok.
Jabuli 81:10 An a Rwot Lubaŋawu, ma akwanyowu, akelowu woko ki i lobo Ejipt. Wuŋam dogwu malac, ci abipitowu ki cam.
Jabuli 81:11 “Ento jona pe guwinyo lok ma yam aloko botgi; ro Icrael onoŋo doŋ pe gitwero lubo cikka kadi ki acel.
Jabuli 81:12 Pi meno omiyo awekogi woko pi tek wigi, wek guti gin ma cwinygi mito.
Jabuli 81:13 Kono nene jona guwinyo lokka, kono jo Icrael gulubo cikka!
Jabuli 81:14 Onoŋo kono aloyo lukworgi woko oyotoyot, kono aryeyo ciŋa atayo lumerokgi woko ducu.
Jabuli 81:15 Onoŋo kono jo ma daga gimwolle amwola i nyima, dok can ma bipoto i komgi kono obedo matwal.
Jabuli 81:16 Onoŋo atwero pitowu ki ŋano maber twatwal, dok onoŋo atwero miyo wuyeŋ ki moo kic ma tye im got.”
Jabuli 82:1 Lubaŋa doŋ obedo i wi komme i kacokke i wi polo, ci ŋolo kop i dye lwak lubaŋa ma gugurre, kun wacci,
Jabuli 82:2 “Pe wubiŋolo kop kakare pi kare ma rom mene, kun wudworo kor jo maraco?
Jabuli 82:3 Wuŋol kop pa lugoro ki pa jo ma wongi pe; wutim jo ma tre ki can ki jo ma doŋ piny obwoyogi adada muporo kwogi.
Jabuli 82:4 Wular lugoro ki jo ma piny obwoyogi; wulargi ki i ciŋ jo maraco.”
Jabuli 82:5 Pe gitye ki ŋec, dok niaŋ mo bene pe, giwoto megi ata i colpiny; te guti me lobo ducu tye ka yeŋŋe.
Jabuli 82:6 Awacci, “Wun wubedo lubaŋa, wun ducu litino pa ŋat Mamalo Twa!
Jabuli 82:7 Kadi bed kumeno, wubito macalo dano, dok bene wubipoto macalo rwot mo keken.”
Jabuli 82:8 A malo, ai Lubaŋa, iŋol kop i kom lobo; rok ducu ma i wi lobo-ni meri.
Jabuli 83:962  Lega pi tyeko lukwor pa jo Icrael woko
Jabuli 83:1 Ai Lubaŋa, pe iliŋ; pe ibed mot ki kuc ma iliŋ woko, ai Lubaŋa!
Jabuli 83:2 Nen lukworri gitye ka timo gin marac; jo ma gidagi-ni doŋ gujemo woko.
Jabuli 83:3 Gitye ka yubo yub mogo i muŋ i kom lwakki; gicokke kacel giporo lok i kom joni ma doŋ igwokogi woko-ni.
Jabuli 83:4 Giwacci, “Wubin, wek watyek rokgi woko; wek pe doŋ gipo pi nyiŋ Icrael matwal!”
Jabuli 83:5 Iyo, gin ducu gipiro lok ki cwiny acel; dok bene giketo gicikke i kingi me lweny i komi.
Jabuli 83:6 Gin jo Edom, ki jo Icmael, jo Moab ki jo Agri,
Jabuli 83:7 jo Gebal, jo Ammon ki jo Amalek, jo Piliciti ki jo ma gibedo i Turo.
Jabuli 83:8 Jo Aciria bene onoŋo guribbe kwedgi; gin aye dul mony matek pa likwayo pa Lot.
Jabuli 83:9 Tim gin ma itimo i kom jo Midian-ni i komgi, macalo itimo i kom Cicera ki Jabin i dog kulu Kicon,
Jabuli 83:10 ma gityekogi woko i En-dor, ma gudoko macalo cet dyaŋ ma gionyo i poto.
Jabuli 83:11 Mi luditogi me awora gubed calo Oreb ki Jeeb, dok ilo rwodigi woko macalo iloyo Jeba ki Jalmuna;
Jabuli 83:12 ma guwacci “Wek wakwanyu obed piwa kenwa, en olet pa Lubaŋa-ni.”
Jabuli 83:13 Ai Lubaŋana, mi gubed macalo apwa ma yamo lapiru kolo, calo cuŋ kaŋ ma yamo tero.
Jabuli 83:14 Kit macalo mac waŋo kwede buŋa, dok macalo leb mac ma tye ka lyel i wi godi,
Jabuli 83:15 in bene ibiryemogi ki yamo matek gicito woko kit meno, ci ibimiyo yamo lapiru mager kodo miyogi lworo ki myelkom.
Jabuli 83:16 Mi lewic omakgi, ai Rwot; wek gulokke guyenyi ci guti boti.
Jabuli 83:17 Wek giket lewic i komgi dok omi cwinygi oballe woko, wek guto i can ki lewic madwoŋ.
Jabuli 83:18 Wek guŋe ni, in keni aye ma nyiŋi Rwot, in aye ŋat Mamalo Twal ma loyo wi lobo-ni ducu.
Jabuli 84:1 Odi ber twatwal ar Rwot me mony!
Jabuli 84:963 
Jabuli 84:2 Cwinya mito mada ni abed kunnu, dok olwoko pi donyo ka bedo i dyekal pa Rwot. Awero wer mepako Lubaŋa makwo ki yomcwiny madwoŋ kun amiyo iye kwona ducu.
Jabuli 84:3 Kadi ki lakalagwec bene tye ki ode, ki aliboro bene tye ki ode ka ma en buto iye, en ka ma etwero bolo iye toŋe, ma cok ki keno tyerri, ai Rwot me mony, kabakana ma Lubaŋana.
Jabuli 84:4 Jo ma bedo i odi gitye ki gum, ma gibedo ka wero wer kun gipaki, kare ducu!
Jabuli 84:5 Jo ma gigeno tek ma tye boti gitye ki gum, gin jo ma tye ki cwiny me cito wa i Cion.
Jabuli 84:6 I kare ma giwok i nota me Baka mutwo-ni, gimiyo doko waŋ it; kot me poto kot bene cwer iye miyo pii poŋ i kabedo ducu.
Jabuli 84:7 Gimedde gidoko tek i kare ma giwoto; Lubaŋa ma loyo lwak lubaŋa ducu binen i Cion.
Jabuli 84:8 Winy legana, ai Rwot Lubaŋa me mony; cik iti iwiny, ai Lubaŋa pa Yakobo!
Jabuli 84:9 In aye i kwotwa, ai Lubaŋa; nen danoni ma giwiro ma in aye iyero!
Jabuli 84:10 Bedo i dyekalli pi nino acel keken ber kato bedo ka mukene pi nino alip. Twora abedo lagwok doggola ot pa Rwot, kato ma abedo i kema ka ma tim maraco tye iye.
Jabuli 84:11 Rwot Lubaŋa aye cen mewa dok kwotwa; en onyo kicane i komwa dok miyo wabedo ki deyo. Rwot pe, twono dano ma gilube ma cwinygi Ien, ki gin mo maber.
Jabuli 84:12 Ai Rwot me mony, dano ma geno in tye ki gum madwoŋ!
Jabuli 85:1 Rwot, yam ibedo ki kica i kom loboni, idwoko gum i kom jo pa Yakobo.
Jabuli 85:2 Yam iweko bal pa lwakki, dok itimogi kica i kom roc ducu ma gutiyo.
Jabuli 85:3 Yam idwoko akemoni woko cwinyi, ilokke ibwoto kinigani malyet-ti.
Jabuli 85:4 Dwokwa cen boti, ai Lubaŋa lalarwa, cwinyi pe myero doŋ obed ka waŋ i komwa!
Jabuli 85:5 Kiniga mono bimaki i komwa matwal? Ibimedo kinigani bedo i kom yalwak ducu?
Jabuli 85:6 Pe ibidwoko cwinywa i komi doki aye, wek wan lwakki wabed ki yomcwiny piri?
Jabuli 85:7 Ai Rwot, nyut botwa mar meri ma pe lokke, dok imiwa larri.
Jabuli 85:964 
Jabuli 85:8 Wek awiny gin ma Rwot Lubaŋa biloko. Biloko lok me kuc bot lwakke, bot jone ma gene, ma gilokke ki i cwinygi gidwogo bote.
Jabuli 85:9 Adada, en tye oyubbe pi laro jo ma lwore, wek deyo obed i lobowa.
Jabuli 85:10 Mar ma pe lokke ki gen gibiribbe kacel, kit ma atir ki kuc bene gibirwatte.
Jabuli 85:11 Gen bia ki i lobo doŋo malo, kit ma atir bene bineno piny ki i polo.
Jabuli 85:12 Iyo, Rwot bimiyo botwa gin maber, ki lobowa bene biceko cam madwoŋ.
Jabuli 85:13 Kh ma atir bitelo nyim Rwot, dok biyubo yo ma en biwoto iye.
Jabuli 86:1 Winy legana, ai Rwot, dok igam doga, pien an lacan, piny bene obwoya woko.
Jabuli 86:2 Lar kwona ki i to, pien atye ki mar me ada i komi, lara, pien an laticci dok ageno in.
Jabuli 86:3 In Lubaŋana, pi meno bed ki kica i koma, ai Rwot, akok boti dyeceŋ jwi.
Jabuli 86:4 Mi cwiny laticci obed yom, ai Rwot, pien legana cito malo boti kun amiyi tipona ducu.
Jabuli 86:5 Ai Rwot, in iber dok iweko bal pa dano, dok mar meri ma pe lokke dwoŋ pi jo ducu ma kok boti.
Jabuli 86:6 Cik iti iwiny legana, ai Rwot; winy kokona ma abako kwede doga boti.
Jabuli 86:7 I kare ma atye i can akok boti, pien igamo doga.
Jabuli 86:8 Pe tye lubaŋa mo i kin lubaŋa mukene-gu macalo in, dok pe tye kit tic mo ma rom ki ticci.
Jabuli 86:9 Rok ducu ma iketogi gibibino gibiryebbe piny i nyimi, ai Rwot, ci gibipako nyiŋi.
Jabuli 86:10 In i dit dok itiyo jami taŋo me aura mapol, in Lubaŋa keni.
Jabuli 86:11 Pwonya ki cikki ai Rwot, wek alub adani; mi abed ki cwiny acel me lworo in.
Jabuli 86:12 Amiyo pwoc boti ki cwinya ducu, ai Rwot Lubaŋana, abibedo ka miyo deyo boti kun atuco nyiŋi nakanaka.
Jabuli 86:13 Mar meri ma pe lokke dit twatwal i koma, in aye ma ilara ma onoŋo atye ka matut i te bur lyel.
Jabuli 86:14 Ai Lubaŋa, jo ma lunywar guero lweny i koma; dul pa jo ma lubwami gimito neka woko, kun bene pe giketi anyim me telogi i gin ducu.
Jabuli 86:15 Ento in, ai Rwot, in Lubaŋa ma lakica dok imaro dano, kiniga pe maki oyot, dok mar meri ma pe lokke, ki genni, dwoŋ.
Jabuli 86:965 
Jabuli 86:16 Lokke inena ci kica omaki i koma; miya tek dok ilara, pien atiyo boti, kit macalo yam maa otiyo kwede boti.
Jabuli 86:17 Nyutta lanyut ma tito berri bota, ai Rwot, wek lewic omak jo ma gidaga ka gibineno ni in doŋ ityeko kweyo cwinya dok ikonya.
Jabuli 87:1 Rwot ogero gaŋŋe i wi got maleŋ;
Jabuli 87:2 en maro dog gaŋ me Cion makato kabedo mukene ducu ma jo pa Yakobo gibedo iye.
Jabuli 87:3 Winy, in gaŋ pa Lubaŋa, lok me aura me deyo-gu ma gitye ka lokone i komi.
Jabuli 87:4 I kin jo ma ŋeya abituco nyiŋ Rakab ki Babilon; dok abiloko i kom Piliciti, Turo ki Etiopia. Giwacci, “Ŋadi ginywalo ki kunnu.”
Jabuli 87:5 I kom Cion gibiwaco ni;: “Dano man ki maca ducu ginywalogi iye”; pien ŋat Mamalo Twal aye bimiyo Cron cuŋ likiŋ.
Jabuli 87:6 Rwot bicoyo nyiŋ rok woko ducu ki kore, kun coyo ni, “Man, ginywalo kunnu. Man ginywale-kunnu.”
Jabuli 87:7 Luwer ki lumyel ducu giwaco ni, “Waŋ it mera ducu tye i in.”
Jabuli 88:1 Ai Rwot Lubaŋa, akok: dyeceŋ jwi pi kony; kadi i dyewor bene akok boti.
Jabuli 88:2 Winy legana, cik iti iwiny kokona!
Jabuli 88:3 Lwak can mapol opoto i koma, omiyo kwona doŋ onyiko cok ki to.
Jabuli 88:4 An doŋ gikwana i kin jo ma gicok to, ma gibidonyo piny-i bur; tekona ducu otum woko.
Jabuli 88:5 Acalo ŋat mo ma gibwoto i kin jo muto; adoko calo jo ina ginekogi ma doŋ gibuto ilyelgi, calo jo ma wii doŋ pe PO i komgi matwal, ma doŋ gitye ka mabor ma pe iromo konyogi.
Jabuli 88:6 In doŋ ityeko bola woko i te bur ka matut, ka macol dok matut adada.
Jabuli 88:7 Akemoni tye mapek i koma, imiyo amwony woko i biamwonyi me akemoni boti
Jabuli 88:8 Imiyo lurema gutenya woko liyak; imiyo adoko gin malik botgi. Giloro wiya woko i ot ma pe atwero lwi akato ka mo;
Jabuli 88:9 waŋa doŋ ocido woko pi cwercwiny. Ai Rwot, akok boti nino ducu; alegi kun ataŋo ciŋa boti.
Jabuli 88:966 
Jabuli 88:10 In mono itiyo taŋo pi jo muto? Tipogi mono gra malo ka paki?
Jabuli 88:11 Tika gitito pi mar meri ma pe lokke wa i lyel, kadi ki pi genni bene gibitito i lobo pa jo muto?
Jabuli 88:12 Taŋo me aura ma itiyo-gu ducu nen kunnu i kabedo macol-li, nyo kony me larri binen i lobo me wil-wic?
Jabuli 88:13 Ai Rwot akok boti pi kony, odiko odiko ducu akelo legana i nyimi.
Jabuli 88:14 Ai Rwpt, piŋo ibola woko? Piŋo ikanne woko ki bota?
Jabuli 88:15 Cakke ma pud atidi abedo ki arem madwoŋ ma, onoŋo doŋ acok to; abedo ka ciro tim maitimo i koma ma kelo lworo, koma doŋ oloc woko.
Jabuli 88:16 Akemoni ouma woko lipuk; lwennyi i koma ma miyo lworo otyelca woko.
Jabuli 88:17 Akemoni ki Lwennyi giruma woko dyere dyeceŋ jwi calo lalele me pii, ma giuma woko lipuk tuŋŋi ki tuŋŋi.
Jabuli 88:18 Imiyo lurema ma cok kweda ma amaro ducu gutenya woko liyak; luwota doŋ gin jo ma tye i colpiny.
Jabuli 89:1 Ai Rwot, abiwero wer nakanaka pi mar meri ma pe lokke; abituco pi genni ki doga bot jo me yalwak ducu.
Jabuli 89:2 Aŋeyo ni mar meri ma pe lokke bedo matwal, genni bene tye ocuŋ woko likiŋ calo polo.
Jabuli 89:3 Iwacci, “Doŋ aketo gicikke ki dano ma ayero, akwoŋo kwoŋ bot laticca Daudi ni,
Jabuli 89:4 ‘Abimoko likwayi gibedo matwal, dok abiketo komkerri cuŋ pi kare pa yalwak ducu.’ ”
Jabuli 89:5 Ai Rwot, wek lwak ma i polo gupaki pi taŋo me aura ma doŋ ityeko tiyogi-ni, wek guwer bene pi genni i cokke pa joni maleŋ!
Jabuli 89:6 Pe tye ŋat mo i polo ma gitwero poro ki Rwot; pe tye mo kadi acel i kin lwak me polo ma rom kwedi, Rwot.
Jabuli 89:7 In aye Lubaŋa ma gilworo i cokke pa jo maleŋ, in idit dok iger iloyo jo ducu ma gurumi woko-ni.
Jabuli 89:8 Ai Rwot Lubaŋa me mony, aŋa ma tek calo in? In lagen ijami ducu, ai Rwot.
Jabuli 89:9 Iloyo wa biamwonyi me nam ma twagge; ka biamwonyine otwagge, ikweyogi woko cut.
Jabuli 89:10 Inyono Rakab piny ineko woko calo inyono geŋ lee muto, ikeyo lukworri woko ducu pi tek me badi.
Jabuli 89:967 
Jabuli 89:11 Polo ki lobo ducu meri; lobo ki jami ducu ma tye iye in aye ma iketogi.
Jabuli 89:12 In aye ma iketo lobo ma tuŋ acam ki ma tuŋ acuc; got Tabor ki got Kermon gipako nyiŋi ki yomcwiny madwoŋ.
Jabuli 89:13 It ye ki twero madit mada; tekki dwoŋ, ciŋa ma lacuc oille malo.
Jabuli 89:14 Icibo komkerri i kom kit ma atir ki ŋolo kop kakare; mar ma pe lokke, ki gen, tye i gin ducu ma itiyo.
Jabuli 89:15 Gitye ki gum jo ma giwori kun giwero boti wer ki dwan maloŋo, ma giwoto i ceŋ me kicani, ai Rwot.
Jabuli 89:16 Gibedo ki yomcwiny piri dyeceŋ jwi, ma gidwori pi kiti muporre.
Jabuli 89:17 In aye ma imiyogi tek miyo gibedo ki deyo; pi berri botwa miyo tekwa bene tiŋŋe malo.
Jabuli 89:18 In aye i kwot ma gwokowa, ai Rwot; in ŋat Maleŋ pa Icrael imiyo botwa kabaka.
Jabuli 89:19 Yam con iloko ki laticci ma lagen i lek, kun iwacci, “Aketo lalukana i kom dano ma tye ki tek, amiyo ŋat ma ayero ki i kin lwak obedo i wi komker.
Jabuli 89:20 Ayero laticca Daudi, awire kimoona maleŋ, aketo obedo kabakawu.
Jabuli 89:21 Tekka bibedo bote kare oucu, twerona bimiyo en bedo tek.
Jabuli 89:22 Lukworre pe gibibwole, dok jo maraco pe gibiloye bene.
Jabuli 89:23 Abinyono lukworre woko piny ki i nyime, dok aneko jo ma dage woko liweŋ.
Jabuli 89:24 Abibedo kwede ki gen kun amare ki mar mera ma pe lokke, dok abimiye tek me loyo lukworre pi nyiŋa.
Jabuli 89:25 Abimedo kerre nia ki i nam madit nio wa i kulu Euprate.
Jabuli 89:26 En bilwoŋa ni, ‘In i Wora, ki Lubaŋana; in aye Got me kalarrena.’
Jabuli 89:27 Abiloko en bedo latin kayo, kabaka madit makato luker ducu ma i wi lobo-ni.
Jabuli 89:28 Abigwoko mar mera ma pe lokke nakanaka pire, dok gicikkena pire bicuŋ likiŋ.
Jabuli 89:29 Abimiyo lakwarre bedo kabaka kare ducu; dok abimoko komkerre bedo matwal macalo pol.
Jabuli 89:30 “Ka ce likwaye gibibwoto cikka, ma gibedo kun pe gilubo gin ma aciko;
Jabuli 89:31 ka ce guturo cikka ma pe gilubo cik ma amiyogi,
Jabuli 89:32 ci abipwodogi ki odoo pi balgi; can madwoŋ adada bipoto i komgi pi balgi.
Jabuli 89:33 Ento pe abikwanyo mar mera ma pe lokke woko ki i kome, pe abibwoto adana me kwanyo genna woko ki i kome.
Jabuli 89:34 Pe abituro gicikkena, nyo kadi loko kit lok ma yam doŋ atyeko lokone.
Jabuli 89:968 
Jabuli 89:35 “Doŋ akwoŋo kwon kicel ma bedo matwal ki nyina maleŋ; pe abiloko lok goba bot Daudi.
Jabuli 89:36 Kare ducu Likwaye bibedo tye, dok abigwoko kerre bedo nakanaka calo ceŋ ma ryeny i nyima.
Jabuli 89:37 Bibedo nakanaka ma omoko woko likiŋ calo dwe ma tye i kabedone, bicuŋ woko matek likiŋ calo polo ma oyarre malo.”
Jabuli 89:38 Ento kombeddi kiniga omaki i kom kabaka ma in aye iwiro ki moo; doŋ itenye woko liyak dok ikwere woko adada.
Jabuli 89:39 Ityeko weko gicikkeni woko ki laticci, ibolo lalukanane i apwa ibalo woko.
Jabuli 89:40 Ityeko muko cel me gaŋŋe woko ducu; cel gogone-gu ducu doŋ ireto woko piny odoko obur.
Jabuli 89:41 Jo ma giwok ki i ŋete giyako jamine; doŋ odoko gin me aŋala bot luwote ma gibedo cok kwede.
Jabuli 89:42 In doŋ imiyo loc woko bot lumonene; imiyo gin ducu gubedo ki yomcwiny.
Jabuli 89:43 Iyo, iloko lak pala lucwanne odoko gin ma konnye pe, imiyo giloye woko i lewny.
Jabuli 89:44 Ikwanyo odoo kerre woko ki i ciŋe, ka ikwanyo komkerre ituro ibolo woko piny i nom.
Jabuli 89:45 Imiyo oteggi oti woko ma pud en tidi, ci ileyo wiye woko.
Jabuli 89:46 Ai Rwot, ibikanne woko matwal? Nyo pi kare ma rom mene? Dok akemoni bibedo ka waŋ calo mac pi kare ma rom mene?
Jabuli 89:47 Ai Rwot, po i kom kit ma kare me kwo pa dano nok kwede, dok ipo ni dano ma iketo-gu ducu mwa!
Jabuli 89:48 Aŋa ma twero bedo kun pe to? Dok aŋa ma twero larre kene ki i twer me Lyel?
Jabuli 89:49 Rwot, tic ducu ma yam itiyo, ki mar meri ma pe lokke-ni, doŋ gitye kwene? Genni ma ikwoŋo kwede kwon bot Daudi-ni kono tye kwene?
Jabuli 89:50 Ai Rwot, po i koma an laticci, nen kit maginala kwede. Nen kit ma atye ka ciro kwede yet pa lwak me rok ducu.
Jabuli 89:51 Ai Rwot, nen kit ma lukworri giloko kwede lok aŋec, kun bene giŋalo dano ma in aye iwiro ki moo i kabedo ducu ma en woto iye.
Jabuli 89:52 Gipwo Rwot nakanaka! Amen dok Amen!
Jabuli 90:969 
Jabuli 90:1 Rwot, in aye ibedo kalarrewa ma con ki con.
Jabuli 90:2 In Lubaŋa ma bedo nakanaka; ma pud peya iketo godi ki lobo, onoŋo in doŋ it ye.
Jabuli 90:3 Iloko dano doko apwa, kun iwacci, “Wudok cen, wun litino pa dano!”
Jabuli 90:4 Mwaka alip kulu ki boti rom ki nino ma okato laworo; nyo rom ki cawa acel ma i dyewor.
Jabuli 90:5 Ijwero dano woko, gikato calo lek, gicalo lum ma lot odiko.
Jabuli 90:6 Odiko lot, doŋo; otyeno ner, ci two woko.
Jabuli 90:7 Akemoni otyekowa woko; kinigani omiyowa lworo madwoŋ.
Jabuli 90:8 Ityeko keto gin marac ma watimo ducu i nyimi, wa balwa ma watimo i muŋ ducu onen i waŋi ka maleŋ.
Jabuli 90:9 Kare me kwowa kato akata i te akemoni, mwakawa tum woko i kare manok twatwal.
Jabuli 90:10 Kare me kwowa romo mwaka pyerabiro, nyo pyeraboro ka komwa yot; ento gin ducu kelo can ki ayelayela keken, pien gikato oyot, waŋ bene warwenyo woko.
Jabuli 90:11 Aŋa ma paro pi tek me akemoni, ki pi lworo ma kinigani kelo?
Jabuli 90:12 Pwonywa me kwano nino me kwowa, wek wabed ki cwiny me ryeko.
Jabuli 90:13 Lok cwinyi, ai Rwot! Imito wanen can pi kare ma rom mene? Wek kica omaki i kom luticci!
Jabuli 90:14 Kwe cwinywa odiko ki mar meri ma pe lokke, wek wawer wer wabed ki yomcwiny pi kare me kwo mewa ducu.
Jabuli 90:15 Miwa yomcwiny pi kare ma rom ki nino ma imiyowa iye can; ma rom bene ki mwaka ma walimo iye ayelayela.
Jabuli 90:16 Wek wan luticci wanen tic meri, wek deyo me tek meri onen bot litinowa.
Jabuli 90:17 Rwot Lubaŋawa, wek gum meri obed i komwa; mok ticwa ducu ma watiyo wek obed maber! Iyo mok tic mewa ducu ma watiyo wek obed maber!
Jabuli 91:1 Dano ma bedo i kakanne pa En Mamalo Twal, ki ma bedo i te gwok pa Won Twer Ducu,
Jabuli 91:2 biwaco bot Rwot ni, “In kalarrena ki cella, in Lubaŋana ma ageno.”
Jabuli 91:3 En aye ma bilari ki i owic pa ladwar, ki i two gemo marac ma neko dano.
Jabuli 91:970 
Jabuli 91:4 En biumi ki bwome, ibiriŋo ka larre i te bwome, adane en kwot ki gin ma geŋo kori.
Jabuli 91:5 Pe ibilworo gin marac i dyewor, nyo kadi atero ma gicelo dyeceŋ,
Jabuli 91:6 kadi two gemo ma neko dano atura i colpiny, nyo can ma poto nekogi i dyeceŋ.
Jabuli 91:7 Jo alip apar gitwero to ka ŋeti, ki jo alip i tuŋ ciŋi ma lacuc; ento gin mo pe bigudo komi.
Jabuli 91:8 Ibibedo caden keken, ibineno kwor ma giculo i kom lutim maraco ki waŋi.
Jabuli 91:9 Inoŋo Rwot doŋ odoko kalarreni, En Mamalo Twal doŋ odoko kabedoni.
Jabuli 91:10 Can mo pe bipoto i komi, kit gemo mo bene pe bibino cok ki kemani.
Jabuli 91:11 Lubaŋa biciko lumalaikane piri me gwoki ka ma iwoto iye ducu.
Jabuli 91:12 Gibijoli ki ciŋgi, wek pe iyok tyeni i kom got.
Jabuli 91:13 Ibinyono labwor ki ororo, ibitoro latin labwor ki twol piny i nom ki tyeni.
Jabuli 91:14 Kit macalo en onyuto marre i koma, abilare; abigwoke, pien en ŋeya.
Jabuli 91:15 Ka okok bota, abigamo doge; abibedo kwede i kare me ayelayela, abilare dok abiketo deyo i kome.
Jabuli 91:16 Abikweyo cwinye kun amiye eri i lobo pi mwaka mapol, abimiyo en ŋeyo ni an lalar dano.
Jabuli 92:1 Miyo pwoc bot Rwot en gin maber, wero wer me pako nyiŋi bene en gin maber, ai In Mamalo Twal.
Jabuli 92:2 Tuco mar meri ma pe-lokke odiko, ki nyuto adani otyeno bene ber,
Jabuli 92:3 kun gigoyo naŋa ki gitta, ma gilubo dwan opuk bene.
Jabuli 92:4 Pien in, ai Rwot, pi ticci me aura ma itiyo omiya yomcwiny, pi tic ma itiyo miyo awero wer ki yomcwiny.
Jabuli 92:5 Ticci dit tom mene, ai Rwot! Dok tammi tut rom mene!
Jabuli 92:6 Dano ma lamiŋ pe twero ŋeyo lok man, dano ma wiye odiŋ pe twero niaŋ i kom lok man, ni,
Jabuli 92:7 kadi lubal gidoŋo macalo lum, dok kadi lutim maraco gibedo ki kwo maber, ento gibityekogi woko matwal.
Jabuli 92:8 Ento in, ai Rwot, ibedo dit nakanaka.
Jabuli 92:971 
Jabuli 92:9 Lumerokki, ai Rwot, ada gibinekogi woko liweŋ, jo ducu ma gin lutim maraco gibiketogi woko ata.
Jabuli 92:10 Imiyo adoko tek macalo jubi ma i tim, ityeko wira woko ki moo manyen.
Jabuli 92:11 Atyeko neno can ma poto i kom lukworra ki waŋa, dok atyeko winyo ki ita kit ma giloyo kwede jo maraco ma onoŋo gutiŋŋe i koma.
Jabuli 92:12 Jo ma kitgi atir gidoŋo calo yadi otit, gidoŋo maboco calo yadi cedar me Lebanon.
Jabuli 92:13 Gipitogi i ot pa Rwot, gituru i dyekal me ot pa Lubaŋawa.
Jabuli 92:14 Kadi guti ento pud gibinyak, piggi bibedo dwoŋ miyo pe gibiner.
Jabuli 92:15 Man binyuto ni Rwot cwinye atir en gotta ma pe tiyo gin mo marac.
Jabuli 93:1 Rwot tye ka loc, orukke ki deyo me twer; Rwot orukke, ma otweyo pyere ki tek. Iyo, lobo doŋ ocuŋ matek, pe giromo dirone;
Jabuli 93:2 komkerri omoko matek; nia wa con onoŋo in doŋ it ye.
Jabuli 93:3 Lalele doŋ otyeko mor, ai Rwot, lalele otyeko mor; lalele medde ki mol liwolwol.
Jabuli 93:4 Rwot dit kato mor me pii madwoij, tye ki twer me: deyo ma kato biamwonyi me nam. Rwot ma bedo i polo tye ki deyo.
Jabuli 93:5 Cikki obedo me ada, ai Rwot: odi myero obed maleŋ nakanaka.
Jabuli 94:1 Ai Rwot, in Lubaŋa ma lacul kwor, in Lubaŋa ma lacul kwor, ryeny imeny piny.
Jabuli 94:2 A malo, in laŋolkop me lobo; cul kwor i kom jo ma wakke muporo timgi.
Jabuli 94:3 Jo maraco gibilyerre pi kare ma rom mene, pi kare ma rom mene, ai Rwot?
Jabuli 94:4 Giloko lok me cac ki wakke, lutim maraco ducu gin jo ma luwakke.
Jabuli 94:5 Giŋinyo joni woko, ai Rwot, gibalo joni kikomi.
Jabuli 94:6 Gineko mon to ki jo ma gin lubedo, gineko wa litinokic-gu.
Jabuli 94:7 Giwaco ni, “Rwot pe neno; Lubaŋa pa Yakobo pe keto cwinye iye.”
Jabuli 94:8 Wuniaŋ, wun jo ma wiwu pe tiyo! Wun lumiŋ mono wubidoko ryek awene?
Jabuli 94:9 En ŋat muketo it mono pe winyo? En Ŋat mucweyo waŋ kono pe neno?
Jabuli 94:972 
Jabuli 94:10 En ma pwodo lurok, pe bipwodowu? En ma pwonyo dano ki ryeko, pe ŋeyo gin mo?
Jabuli 94:11 Rwot ŋeyo tam pa dano, ni gicalo alur dog me yweyo keken.
Jabuli 94:12 Dano ma in itiro tye ki gum, ai Rwot, dano ma ipwonyo ki lok me cikki,
Jabuli 94:13 wek oywe i kare me can, nio waŋ ma gikwinyo bur pi jo maraco.
Jabuli 94:14 Rwot pe bibwoto jone, pe biweko jo ma gin mere kikome.
Jabuli 94:15 Gibiŋolo kop atir pi jo ma kitgi atir, jo ma cwinygi atir gibilubo.
Jabuli 94:16 Aŋa ma twero tiŋŋe i kom jo maraco? Aŋa ma bicuŋ ma kakara i kom lutim maraco?
Jabuli 94:17 Ka kono Rwot pe okonya, tipona kono oliŋ woko licwic i lobo me liŋo.
Jabuli 94:18 I kare ma atamo ni, “Tyena ocer,” mar meri ma pe lokke otiŋa malo, ai Rwot.
Jabuli 94:19 Ka atamo pi jami mapol, in ikweyo cwinya ki kicani.
Jabuli 94:20 Jo maraco ma gin luloc gitwero ribbe kwedi niŋniŋ, ma giloko lok marac doko cik?
Jabuli 94:21 Gicokke kacel ka neko dano ma kite atir, gujolo kop me to i kom dano ma pe ki bal.
Jabuli 94:22 Ento Rwot aye doŋ cella, en got me kalarrena.
Jabuli 94:23 En bidwoko balgi i wigi kengi, ci bityekogi woko pi timgi maraco; Rwot Lubaŋawa bityekogi woko.
Jabuli 95:1 Wubin wawer bot Rwot; wek cwinywa yom kom got ma larowa!
Jabuli 95:2 Wabin i nyime ka miyo pwocwa; Wawer bote wer me pak ki yomcwiny!
Jabuli 95:3 Rwot aye en Lubaŋa madit, en kabaka madit makato lubaŋa-gu ducu.
Jabuli 95:4 Nota me lobo tye i twerone; lacol wi godi gin mere bene.
Jabuli 95:5 Nam mere pien en muti yo, lobo bene en ma ocweyo ki ciŋe.
Jabuli 95:6 Wubin, waryebbe piny wawore, warumu conwa i nyim Rwot ma oketowa.
Jabuli 95:7 Pien en aye Lubaŋawa, wan wa jone ma en aye ma kwayowa, dok wan romi ma en aye gwokowa. Ka kono tin wun wuwinyo dwane!
Jabuli 95:8 Pe myero wumi cwinywu obed nwaŋ macalo yam wutimo i Meriba, macalo wutimo i kare ma wutye i Maca i tim.
Jabuli 95:973 
Jabuli 95:9 I kare meno kwarowu yam gutema, guporo kit ma kwona tye kwede, kadi bed guneno tic ma atiyo pigi ki waŋgi.
Jabuli 95:10 Cwinya okwero lwak meno woko pi mwaka pyeraŋwen; omiyo awacci, “Gin lwak ma guŋak woko ki i cwinygi, pe gilubo cikka.”
Jabuli 95:11 Mumiyo akwoŋo kwoŋ ki kiniga, ni pe myero gudony i lobo ka ma an abimiyogi iye yweyo.
Jabuli 96:1 Wuwer bot Rwot wer manyen; wuwer bot Rwot, wun lobo ducu!
Jabuli 96:2 Wuwer bot Rwot, wupwo nyiŋe; wutit pi larre nino ducu.
Jabuli 96:3 Wutuc deyone bot lurok wutit ticce me aura bot rok ducu!
Jabuli 96:4 Rwot aye dit, myero gipake twatwal myero gilwore makato lubaŋa mukene-gu ducu.
Jabuli 96:5 Pien lubaŋa pa lurok ducu gin cal jogi apaya, ento Rwot aye oketo polo.
Jabuli 96:6 Deyo ki dit tye bote tek ki ber tye i kabedo mere maleŋ,
Jabuli 96:7 Wun kaka me rok ducu, wumi deyo bot Rwot, wumi deyo ki tek bot Rwot!
Jabuli 96:8 Wumi deyo bot Rwot muporo nyiŋe; wukel gityer, wubin wa i dyekalle!
Jabuli 96:9 Wuwor Rwot ki, boŋo maleŋ; komwu omyel i nyime, wun lobo ducu!
Jabuli 96:10 Dano guwac i kin lurok ni, “Rwot tye ka loc! Ada, lobo ocuŋ matek ma pe yeŋŋe; en biŋolo kop i kom dano maromrom.”
Jabuli 96:11 Polo iye obed yom, lobo bene obed ma cwinye-yom, wek nam omor, ki jami ducu ma tye iye;
Jabuli 96:12 wek poto obed ki yomcwiny, ki jami ducu ma tye iye! Man bimiyo yadi ma i buŋa ducu, giwero wer pi yomcwiny
Jabuli 96:13 i nyim Rwot, pien obebino ka ŋolo kop ki lobo. En biŋolo kop ma tye atir i kom lobo; biŋolo kop i kom rok ducu ki adane.
Jabuli 97:1 Rwot tye ka loc; wek lobo obed ki yomcwiny; wek lobo ma i dog nam ducu cwinygi obed yom!
Jabuli 97:2 Pol ki mutu mucido licuc ogure woko dyere; kit ma atir ki ŋolo kop ma tye atir aye miyo komkerre cuŋ matek.
Jabuli 97:974 
Jabuli 97:3 Mac telo nyime, waŋo lumerokke ma gugure dyereni woko.
Jabuli 97:4 Lutkotte mil menyo lobo; lobo neno ci yeŋŋe.
Jabuli 97:5 Godi leny i nyim Rwot calo odok kic, i nyim Rwot me lobo ducu.
Jabuli 97:6 Polo tito porrene; lwak me rok ducu gineno deyone.
Jabuli 97:7 Jo ducu ma woro cal jogi ma gipayo lewic omakogi, jo ma wakke pi cal jogi ma gupayo; lwak lubaŋa-gu ducu giryebbe piny i nyime.
Jabuli 97:8 Jo Cion giwinyo ci gibedo ki yomcwiny, anyira Juda ducu cwinygi yom ma pe twerre, pi kop ma iŋolo, ai Lubaŋa.
Jabuli 97:9 In ŋat mamalo twal i wi lobo ducu, ai Rwot; in i dit ikato lubaŋa-gu ducu.
Jabuli 97:10 Rwot maro jo ma dag gin marac; en gwoko tipo pa jone ma gene; en larogi woko ki i ciŋ jo maraco.
Jabuli 97:11 Ceŋ ryeny pi jo ma kitgi atir, yomcwiny bene tye pi jo ma cwinygi atir.
Jabuli 97:12 Wubed ki yomcwiny i Rwot, wun jo ma kitwu atir, wupwo nyiŋe maleŋ!
Jabuli 98:1 Wuwer bot Rwot wer manyen, pien doŋ otyeko tiyo jami me aura! Ciŋe ma lacuc ki bade maleŋ okelo bote loc.
Jabuli 98:2 Rwot doŋ omiyo locce oŋene, doŋ otyeko nyuto porrene ka maleŋ i nyim lurok ducu.
Jabuli 98:3 En opo i kom mar mere ma pe lokke kacel ki genne bot jo me ot pa Icrael. Agikki piny me wi lobo ducu doŋ oneno loc pa Lubaŋawa.
Jabuli 98:4 Wudaŋŋe ki yomcwiny nyim Rwot, wun lobo ducu; wupake ki wer kun wudaŋŋe ki yomcwiny.
Jabuli 98:5 Wuwer wer me pak bot Rwot ki opuk; wuwer kun wugoyo ki opuk ki dwan mamit!
Jabuli 98:6 Wukut tum ki obute, wudaŋŋe ki yomcwiny i nyim kabaka, ma en aye Rwot!
Jabuli 98:7 Wek nam omor, ki gin mupoŋ iye, lobo kacel ki jo ducu ma bedo iye!
Jabuli 98:8 Wek lalele omol otagge, wek godi ducu guwer kacel ki yomcwiny
Jabuli 98:9 i nyim Rwot, pien obebino ka ŋolo kop i kom lobo. En biŋolo kop ma atir i kom lobo, biŋolo kop pa lwak me rok ducu maromrom.
Jabuli 99:975 
Jabuli 99:1 Rwot tye ka loc, wek rok ducu komgi omyel! En obedo i WI komker mere ma gicibo i wi lukerubi; wek lobo oyeŋŋe!
Jabuli 99:2 Rwot dit i Cion; en loyo lwak me rok ducu.
Jabuli 99:3 Wek gin ducu gipak nyiŋi madit me deyo ma kelo lworo! En ŋat Maleŋ!
Jabuli 99:4 Kabaka matek, ma maro ŋolo kop kakare, in aye ma ikelo ŋolo kop maromrom: ikelo ŋolo kop kakare ki kit ma atir, imiyo omoko matek i kin jo pa Yakobo.
Jabuli 99:5 Wudwor Rwot Lubaŋawa, wuwore i nyim kom me teno tyene. En ŋat maleŋ!
Jabuli 99:6 Moses ki Aron bene onoŋo gubedo tye i kin ajwagine, Camuel bene onoŋo tye i kin jo ma gilwoŋo nyiŋe. Gukok bot Rwot, ci Rwot ogamo doggi.
Jabuli 99:7 Oloko kwedgi ki i wir pol; gugwoko lok me cadenne, ki cik ma en omiyo botgi.
Jabuli 99:8 Ai Rwot Lubaŋawa, in ceŋ igamo doggi, ibedo botgi Lubaŋa ma lawek bal, ento ibedo laculkwor me gin marac ma gutiyo.
Jabuli 99:9 Wudwor Rwot Lubaŋawa, dok wuwore i wi got mere maleŋ; pien Rwot Lubaŋawa leŋ.
Jabuli 100:1 Wuwer ki dwan me yomcwiny bot Rwot, wun lobo ducu!
Jabuli 100:2 Wuti bot Rwot ki yomcwiny, wubin i nyime ki wer!
Jabuli 100:3 Wuŋe ni Rwot en Lubaŋa! En aye oketowa, wan wa danone, wan jone dok romi ma en kwayogi.
Jabuli 100:4 Wudony i dog gaŋ mere ki pwoc, ki i dyekal mere kun wupake, wupwoye, wupwo nyiŋe!
Jabuli 100:5 Pien Rwot ber; mar mere ma pe lokke bedo nakanaka, ki ada mere bedo nakanaka bot yalwak ducu.
Jabuli 101:1 Abiwero wer pi ada ki pi ŋolo kop atir; abiwero wer boti, ai Rwot.
Jabuli 101:2 Abiketo cwinya me lubo yo ma atir ma pe tera i bal. Ibibino bota awene? I oda abibedo ma cwinya leŋ;
Jabuli 101:3 pe abiketo kit mo marac i nyima me aluba. Adag cic pa jo ma gilokke gibwoto Lubaŋa woko; pe abiye ni aribbe kwedgi wek kitgi oguda.
Jabuli 101:4 Pe abibedo ki cwiny me ŋak woko ki i yo ma atir wacel, pe abitamo tam mo me timo gin marac.
Jabuli 101:976 
Jabuli 101:5 Abineko dano ma loko lok marac kun kwoto ki lawote woko; dok pe abiciro tim pa dano ma Lyerre kun nyatte i cwinye.
Jabuli 101:6 Abineno jo ma bedo i lobo ma gigeno Lubaŋa ki kica, wek gubibed kacel kweda i gaŋ kaila; ŋat ma lubo yo ma atir ma pe tere i bal bitiyo tic bota.
Jabuli 101:7 Dano ma lagoba pe bibedo i oda; dok ŋat ma loko lok goba atata pe bimedde ki tiyo ticce i nyima.
Jabuli 101:8 Nino ki nino abityeko jo maraco woko ducu ki i lobo, kun ajwero lutim maraco woko liweŋ ki i gaŋ pa Rwot.
Jabuli 102:1 Ai Rwot, winy legana; wek kokona owinnye boti!
Jabuli 102:2 Pe ikanne woko bota do i kare ma atye ki can! Cik iti iwiny lokka, gam doga oyotoyot i nino ma akok iye boti-ni!
Jabuli 102:3 Karena tye ka rwenyo woko calo yito, ma cogona ducu waŋ awaŋa calo ruk mac.
Jabuli 102:4 Gipwoda woko calo lum mutwo, miyo wiya wil woko ka camo kwon.
Jabuli 102:5 Acur matek kit man; riŋo koma omoko woko i kom cogona likiŋ.
Jabuli 102:6 Abedo calo acut ma bedo i tim, calo tula ma bedo i wi obur.
Jabuli 102:7 Abuto ma nino pe mako waŋa, atye calo winyo ma bedo kene i wi ot malo.
Jabuli 102:8 Lukworra giloko lok aŋec i koma dyeceŋ jwi, jo ma nywara gilwoŋo nyiŋa kun giceno ki jo mukene.
Jabuli 102:9 Buru doŋ olokke odoko camma, arubo pig waŋa ki ginamatana,
Jabuli 102:10 pi lyeto me akemoni ki kinigani; in doŋ ityeko kwanya ibola woko.
Jabuli 102:11 Kwona obedo calo tipo me otyeno ma cok rwenyo; alokke doŋ adoko calo lum mutwo.
Jabuli 102:12 Ento in ibedo i wi komkerri matwal, ai Rwot; yalwak me kare ducu gibipo pi nyiŋi.
Jabuli 102:13 Ibia ci kica maki i kom Cion; kare doŋ oromo me nyuto berri bote; kare ma iciko pire doŋ oromo.
Jabuli 102:14 Luticci gimare, kadi bed onoŋo doŋ gedo ducu iye odoko odur godi, kica makogi i kome pien doŋ en odokoapwa.
Jabuli 102:15 Rok ducu bilworo Rwot, luker ducu ma i wi lobo gibilwore pi deyone.
Jabuli 102:16 Rwot bigero Cion odoco; en bituc kun nyuto deyone.
Jabuli 102:977 
Jabuli 102:17 En biwinyo lega pa jo ma piny doŋ obwoyogi woko adada, pe bicayo lega me bako dog ma gikelo i nyime.
Jabuli 102:18 Wek gico lok man gigwok maber pi yalwak me kare ma bibino anyim, wek omi jo ma pud peya ginywalogi gupak Rwot, ni.
Jabuli 102:19 Rwot oneno piny ki i kabedone maleŋ ma tye malo, en oneno piny i lobo ki i polo,
Jabuli 102:20 wek cwiny koko pa lumabuc, dok wek egony jo ma doŋ gityeko ŋolo kop me to i wigi.
Jabuli 102:21 Kumeno dano gibipako nyiŋ Rwot i Cion, gibipake i Jerucalem
Jabuli 102:22 i kare ma lwak me rok ducu cokke kacel, wa ker ducu, pi woro Rwot.
Jabuli 102:23 Rwot oturo tekka woko ma pud atidi; ojwiko nino me kwona obedo manok.
Jabuli 102:24 Awacci, “Ai Lubaŋana, pe ikwany kwona woko ma pud peya ati!” Rwot, in ibedo nakanaka i kare pa yalwak ducu.
Jabuli 102:25 I kare macon mukato aŋec iketo guti me te lobo, dok in aye ma itiyo polo ki ciŋi.
Jabuli 102:26 Gibito woko, ento in ibedo meri matwal; gibiti woko macalo boŋo. In ilokogi macalo ginaruka, ci gitum woko liweŋ;
Jabuli 102:27 ento in kiti acel, mwaka me kwoni bene pe gik.
Jabuli 102:28 Ibimiyo litinowa, wan luticci, gibibedo ki kuc laboŋo peko mo; dok in aye ma ibigwoko likwayogi.
Jabuli 103:1 Pwo Rwot, in tipona; kwona ducu myero opak nyiŋ Rwot maleŋ!
Jabuli 103:2 Pwo Rwot, in tipona; wii pe myero owil i kom mot ducu mabeco ma en omiyi.
Jabuli 103:3 En ma weko balla ducu, en bene ma caŋo two ducu ki i koma.
Jabuli 103:4 En olaro kwona omiyo pe adonyo i bur, oketo mar mere ma pe lokke kacel ki kicane i koma;
Jabuli 103:5 en miya jami mabeco pi kare me kwona ducu, kun roco tekona kare ki kare macalo pa ocur.
Jabuli 103:6 Rwot ŋolo kop kakare dok maromrom, ŋolo bene kop pa jo ma giunogi atir.
Jabuli 103:7 En otuco yubbe woko ducu bot Moses, omiyo jo Icrael guneno tic me aura ma en otiyo.
Jabuli 103:8 Rwot lakica dok maro dano, kiniga pe make oyot, mar mere ma pe lokke dwoŋ.
Jabuli 103:978 
Jabuli 103:9 En pe bibedo ka jukowa kun juyowa kare ducu, kinigane bene pe ri nakanaka.
Jabuli 103:10 En pe timowa kun poro bal ma watimo, dok pe culo kwor i komwa kun poro kit roc ducu ma watimo.
Jabuli 103:11 Kit macalo polo tye malo i wi lobo, mar mere ma pe lokke bene dit kit meno bot jo ma lwore.
Jabuli 103:12 Kit macalo tuŋ wokceŋ tye bor kwede ki tuŋ potocen-ni, en kwanyo balwa woko ducu ki i komwa cwalo ka mabor kit meno.
Jabuli 103:13 Macalo wegi litino bedo ki kica i kom litinogi, Rwot bene kica mako kit meno i kom jo ma lwore.
Jabuli 103:14 En ŋeyo kit gin ma ecweyowa kwede; en po ni wan apwa mamwa.
Jabuli 103:15 Nino me kwo pa dano obedo calo lum; en lot, turu macalo ature ma tye i okaŋ.
Jabuli 103:16 Yamo kodo yeŋo, ci rwenyo woko liweŋ, kabedo ma en ocuŋ iye-ni doŋ pe bineye matwal.
Jabuli 103:17 Ento mar pa Rwot ma pe lokke bedo nakanaka pi jo ma wore, dok berre bedo nakanaka bot jo me yalwak ducu,
Jabuli 103:18 bot jo ma gwoko gicikkene, ma gipo pi tiyo gin ma en ociko.
Jabuli 103:19 Rwot ocibo komkerre i polo; en kabaka ma loyo ducu.
Jabuli 103:20 Wupak Rwot, wun lumalaika matek, ma wulubo cikke, kun wuwinyo lok ducu ma en waco botwu!
Jabuli 103:21 Wupak Rwot, wun lwak me monnye ducu ma wutye i polo, wun luticce ma wutiyo gin ma en mito!
Jabuli 103:22 Wupak Rwot, wun ginaketane ducu, i kabedo ducu ma en loyo! Pwo Rwot, in tipona!
Jabuli 104:1 Pak Rwot, in tiponal Ai Rwot Lubaŋana, in idit twatwal! Irukke ki dit ki deyo;
Jabuli 104:2 iumo komi woko ki ceŋ calo iruko boŋo. Iyaro polo woko macalo kema ma giyaro,
Jabuli 104:3 dok igero kicika me otti malo i wi pii. Iloko pol odoko gadigadini, ituk iŋweco woko ki gadigadini i dye yamo.
Jabuli 104:4 Iloko yamo odoko laorri, kun leb mac ma lyel gubedo luticci.
Jabuli 104:5 Iketo lobo ocuŋ matek i kom gutine, ma pe biyeŋŋe wacel.
Jabuli 104:979 
Jabuli 104:6 Iumo woko ki nam matut calo giumo ki ginaruka, ki pii bene omwonyo godi woko ducu.
Jabuli 104:7 Ento i kare ma ijuko pii, ci oriŋo woko; i kare ma owinyo dwani omor kun idaŋŋe natek, ci orwenyo woko liweŋ.
Jabuli 104:8 Omol ki i wi godi okato ocito piny i luŋ, i kabedo ma yam iyero pire.
Jabuli 104:9 Iketo ki pii waŋ lobo ma pe myero oŋol okat i ŋeye, wek pe dok oum lobo woko odoco.
Jabuli 104:10 Imiyo pii nyette mol i luŋ, kun mol ki i kin godi.
Jabuli 104:11 Lee tim ducu gimato pii meno, kana me tim bene gimato gineko ki orwo.
Jabuli 104:12 Lwak winyi gigero odigi i wi yadi ki i ŋet kulu, ci gibedo ka koko i jaŋ yat.
Jabuli 104:13 Icwalo kot ki i polo cwer piny i wi godi, lobo opoŋ ki jami ducu ma in itiyo.
Jabuli 104:14 Imiyo lum lot doŋo me cam pa dyaŋ, ki ginapita ma myero dano oti kwedgi, wek dano opur lobo ci onoŋ cam,
Jabuli 104:15 ki koŋo vino ma yo mo cwiny dano, ki moo me wir wek waŋe obed ma ryeny aryenya, ki dok ocam kwon ma miye teko.
Jabuli 104:16 Yadi pa Rwot limo pii mabup, gin aye yadi cedar me Lebanon ma yam en opitogi-ni.
Jabuli 104:17 Lwak winyi mapol gigero odigi i wi yadi-kunnu; winyi aramatala bene gibedo i wi yadi maboco.
Jabuli 104:18 Dyegi me tim gibedo i wi godi ma malo twatwal, ki okile giriŋo gikanne i got.
Jabuli 104:19 Iketo dwe me poko kare; ceŋ ŋeyo kare me potone.
Jabuli 104:20 In aye ma iketo colpiny omiyo dyewor tye; i kare meno aye lee ma gibedo i buŋa gicako kwede wotgi.
Jabuli 104:21 Litino labwor gidwaro lee ki koko, kun giyenyo cam ma Lubaŋa miyo botgi.
Jabuli 104:22 Ka ceŋ otuc gidok woko cen, ci gibuto i gorogi.
Jabuli 104:23 Dano kato woko cito ka tic ci tiyo ticce nio wa otyeno.
Jabuli 104:24 Ai Rwot, in doŋ itiyo lwak jami mapol! Itiyogi ducu ki ryeko, omiyo lobo opoŋ ki ginaketani.
Jabuli 104:25 Nam madit malac bene tye kuca, lwak ginaketa ma welgi pe kwanne bedo iye, gin makwo matino ki madito.
Jabuli 104:26 Mel bene woto ki iye, dok twol ma min kulu ma iketo-ni bene tuko iye.
Jabuli 104:27 Gin ducu gineno boti, gimito imigi cam i kare ma mitte kikome.
Jabuli 104:980 
Jabuli 104:28 Ka imiyogi cam, ci gigamo gicamo woko; ka iyabo ciŋi imiyogi cam, ci giyeŋ ki jami mabeco mada.
Jabuli 104:29 Ka ikanne woko ki botgi, ci gineno can; ka ikwanyo yamo me yweyoni woko ki botgi ci gito woko, gidok i apwa ka ma yam gua ki iye.
Jabuli 104:30 Ka iketo yamo me yweyoni i igi ci gibedo kwo; dok bene imiyo lobo doko nyen.
Jabuli 104:31 Deyo pa Rwot myero ori nakanaka! Rwot myero obed ki yomcwiny pi gin ma en otiyo.
Jabuli 104:32 Rwot neno lobo ci miyo yeŋŋe, en gudo godi ci giduny yito.
Jabuli 104:33 Abiwero wer bot Rwot pi kare me kwona ducu; abiwero wer me pako Lubaŋana ka pud akwo.
Jabuli 104:34 Wek lok ma alwodo ki i cwinya oyom cwiny Rwot, pien en aye ma miyo abedo ki yomcwiny.
Jabuli 104:35 Wek gityek lubalo woko liweŋ ki i lobo, dok wek jo maraco bene gurweny woko matwal! Pwo Rwot, in tipona! Wupwo Rwot!
Jabuli 105:1 Wumi pwoc bot Rwot, wulwoŋ nyiŋe, wumi ticce oŋene i kin rok ducu!
Jabuli 105:2 Wuwer bote wer me pako en, wutit ticce me aura ducu!
Jabuli 105:3 Wuket deyo i kom nyiŋe maleŋ: jo ma yenyo Rwot cwinygi obed yom!
Jabuli 105:4 Wubin bot Rwot wek wunoŋ tek ki bote, wubed i nyime nakanaka.
Jabuli 105:5 Wupo i kom tic me aura ma en otiyo ducu, taŋo ma yam otiyo ki kop ma en oŋolo,
Jabuli 105:6 wun likwayo pa Abraim ma yam laticce, wun litino pa Yakobo ma en oyerowu.
Jabuli 105:7 En aye Rwot Lubaŋawa; kop ma en oŋolo romo i lobo ducu.
Jabuli 105:8 En cwinye omoko I kom gicikkene ma bedo nakanaka, i kom lok ma yam ociko, pi yalwak alip ki alip,
Jabuli 105:9 en gicikke ma oketo ki Abraim, ki lok ma yam okwoŋo ki Icaka,
Jabuli 105:10 ma omoko odoko cik bot Yakobo, wek obed gicikke ki Icrael matwal,
Jabuli 105:11 kun wacci, “Abimiyo lobo Kanaan botwu, obed lobo me aleyawu.”
Jabuli 105:12 I kare ma pud gin nok, ma welgi tidi, ma pud gin lubedo i lobo-nu,
Jabuli 105:13 ma giwirre i kin rok mapatpat, ma gia ki i te ker acel gikobo i rok mukene,
Jabuli 105:14 Lubaŋa pe oye ŋat mo odiyogi. Ojuko luker mapol pigi kun wacci,
Jabuli 105:981 
Jabuli 105:15 “Pe wugud kom jo ma an awirogi, pe wutim lunebina marac!”
Jabuli 105:16 I kare ma Rwot ocwalo kec opoto i lobogi, ci okwanyo camgi ma gikwo kwede woko ducu,
Jabuli 105:17 noŋo en ocwalo Yucepu okwoŋo nyimgi, en dano ma yam gicato woko macalo opii-ni.
Jabuli 105:18 Gitweyo tyene woko ki nyor matek, girwako atego nyonyo i ŋute,
Jabuli 105:19 nio waŋ ma lok ma en oloko-ni ocobbe kakare; lok pa Rwot oteme onoŋo ni en tye atir.
Jabuli 105:20 Kabaka ocwalo dano ci gigonye woko, laloc me lobo ogonyo nyor woko oweko en ocito gire.
Jabuli 105:21 Kabaka oketo en obedo rwot ma loyo ode, ki ŋat ma loyo jamine ducu;
Jabuli 105:22 omiye bene twero me pwonyo rwodi kit ma cwinye mito, dok me pwonyo ludito ma gimiye tam ki ryeko.
Jabuli 105:23 Omiyo Icrael obino i Ejipt, en Yakobo odoko labedo i lobo pa Kam.
Jabuli 105:24 Rwot omiyo lwakke gunywalo litino mapol, dok omiyo gudoko tek ma kato lukworgi.
Jabuli 105:25 Oloko cwiny jo Ejipt omiyo gukwero jone, ci gutiyo ki luticce i kit me bwolo.
Jabuli 105:26 En ocwalo laticce Moses, ki Aron ma en aye oyero.
Jabuli 105:27 Gutiyo lanyut pa Lubaŋa madito, gutiyo taŋo mapol i lobo pa Kam.
Jabuli 105:28 Ocwalo colpiny, ci lobo ocido woko odoko collicuc; ento gujemo woko pe guwinyo lokke.
Jabuli 105:29 Oloko pii ma i kulu megi odoko remo, omiyo rec ma tye iye ducu guto woko.
Jabuli 105:30 Lobogi opoŋ ki lwak ogwal mapol ata, kadi wa gaŋ kal pa kabaka noŋo opoŋ ki ogwal keken.
Jabuli 105:31 Lubaŋa oloko, ci omiyo lwak lwaŋi madwoŋ obino, ki nyoggi bene gucorre i lobogi ducu.
Jabuli 105:32 Omiyo pee ocwer ma ka kot, ki lutkot bene owil mutyeko lobogi woko ducu.
Jabuli 105:33 Ojwero olok ki yat odurogi ducu, ci oturo yadi ducu ma i lobogi.
Jabuli 105:34 Dok oloko ci bonyo ocorre, lwak litino bonyo ma welgi pe kwanne;
Jabuli 105:35 gucamo ginapita woko liweŋ ki i lobo, gucamo kit kwa ginapita me cam ducu ma gupuro i lobogi.
Jabuli 105:36 Oneko litino kayogi wa co woko ducu, ma gin aye jo ma gukwoŋo nywalo ki tekogi.
Jabuli 105:982 
Jabuli 105:37 Okwanyo jo Icrael okelogi woko ma gutiŋo ryal ki jabu; dano mo ma ogatte i kin kakane ducu obedo pe.
Jabuli 105:38 I kare ma gua woko ki kunnu jo Ejipt cwinygi obedo yom, pien onoŋo gilworogi mada,
Jabuli 105:39 En oyaro pol malo ka wi jone, dok omiyogi mac me menyo piny dyewor,
Jabuli 105:40 Gulege ci ocwalo aluru, ocwalo kwon mabup ki i polo wek gucam guyeŋ.
Jabuli 105:41 Obaro got ci pii onyette okatti ki iye, omol ki i dye tim aroo calo kulu.
Jabuli 105:42 En opo i kom cikkene maleŋ, ki i kom Abraim ma laticce.
Jabuli 105:43 En okwanyo jone otelogi ki yomcwiny, ma lwakke ma en oyero gidaŋŋe ki wer matek.
Jabuli 105:44 Omiyogi lobo pa lurok, omiyo gukwanyo cam ki i poto ma jo me rok mukene guyelle iye,
Jabuli 105:45 wek lwakke gulub cikke, dok gugwok gin ma en ociko ducu. Wupak Rwot!
Jabuli 106:1 Wupak Rwot! Wumi pwoc bot Rwot, pien en ber; Mar mere ma pe lokke bedo nakanaka!
Jabuli 106:2 Aŋa ma twero tito pi tic madito matek ma Rwot otiyo, dok aŋa ma twero pako en muromo maber?
Jabuli 106:3 Jo ma ŋolo kop atir tye ki yomcwiny, jo ma tiyo gin ma tye atir kare ducu!
Jabuli 106:4 Ai Rwot, po pira ka inyuto kicani bot lwakki; konya, bene, ka ibilarogi;
Jabuli 106:5 wek anen kit ma joni ma iyero gibibedo kwede maber, ci anywak bedo ki yomcwiny kacel ki rokki, wek awakke kacel ki joni ma gin aye gipinnyi.
Jabuli 106:6 Wan kacel ki kwarowa ducu watyeko timo bal; wan watyeko timo roc, watimo gin maraco adada.
Jabuli 106:7 Kwarowa pe gutamo pi tic meri me aura ma yam itiyo botgi, i kare ma gitye i Ejipt: pe gupo i kom bup me mar meri ma pe lokke, ento gujemo woko i kom En Mamalo Twal i dog Nam Makwar.
Jabuli 106:8 Ento en pud olarogi aye pi nyiŋe, wek emi twerone madit oŋene.
Jabuli 106:9 Ojuko Nam Makwar, ci nam otwo wokot otelo wigi i dye nam matut calo gitye ka wot i dye tim mutwo.
Jabuli 106:10 Olarogi ki i ciŋ lukworgi, olarogi ki i twero pa lumerokgi.
Jabuli 106:11 Pii omwonyo lumerokgi woko liweŋ; ŋat mo acel i kingi pe odoŋ.
Jabuli 106:983 
Jabuli 106:12 Lacen lwak guye lokke; guwero wer bene me pake.
Jabuli 106:13 Ento wigi owil woko oyotoyot i kom tic ma en otiyo, gubedo ka tic ma pe doŋ gukuro ryeko ma a ki bote.
Jabuli 106:14 Cwinygi opukke pi camo riŋo i dye tim, gutemo i Lubaŋa i tim aroo.
Jabuli 106:15 En omiyogi gin ma gupenye pire, ento ocwalo kit two marac ma balo kom dano i komgi.
Jabuli 106:16 I kare ma nyeko omakogi i kom Moses, ki i kom Aron ma en ŋat maleŋ ma Rwot oyero,
Jabuli 106:17 ci lobo obar omwonyo Datan woko, ka oumo lwak pa Abiram woko bene.
Jabuli 106:18 Mac oturo ki lyel i wi lwakgi; ci leb mac ma lyel-l i owaŋo jo maraco woko ducu.
Jabuli 106:19 Gucweyo cal-latin twon i Koreb, ci gubedo ka woro cal jabu ma guliyo-ni.
Jabuli 106:20 Guloko deyo pa Lubaŋa woko, guwilo ki deyo pa cal twon dyaŋ ma camo lum.
Jabuli 106:21 Wigi owil woko i kom Lubaŋa Lalargi, ma yam otiyo gin me aura madito i lobo Ejipt;
Jabuli 106:22 pe gupo pi gin me aura ma en otiyo i lobo pa Kam, ki gin maraco ma kelo lworo ma en otiyo i dog Nam Makwar.
Jabuli 106:23 Mumiyo en owacci onoŋo ebetyekogi woko, ka nene pe Moses, ma en aye dano ma eyero, ocuŋ i nyime, i kin en ki lwakke, ci oloko akemone woko omiyo pe otyekogi.
Jabuli 106:24 Gucayo lobo maber ma yomo cwiny dano-ni woko, ma pe gubedo ki niye wacel i kom gin ma Lubaŋa ociko.
Jabuli 106:25 Gubedo i kemagi kun giŋur aŋura, dok pe guwinyo lok ma Rwot owaco botgi.
Jabuli 106:26 Omiyo en otiŋo ciŋe malo okwoŋo kwoŋ botgi ni, ebimiyo gito i dye tim,
Jabuli 106:27 dok ebikeyogi woko i kin rok mapatpat, kun eketogi woko atata i lobo mapol.
Jabuli 106:28 Cutcut guribbe ki rok mukene ka, woro jok Baal i Peor, dok gucamo gitum ma gityero pi jo muto;
Jabuli 106:29 gumiyo kiniga omako Rwot pi gin ma gutimo, ki two gemo marac bene opoto i komgi.
Jabuli 106:30 Finekaci oa malo, omine pi tyeko lokke, ci two gemo otuggi gik woko cut.
Jabuli 106:31 Gibedo ka po pi lok man ni en dano ma kite atir, gibipo iye bene matwal pi kare pa yalwak ducu.
Jabuli 106:32 Gumiyo kiniga omako Rwot i ŋet pii me Meriba pi meno omiyo Moses oneno can malit pigi.
Jabuli 106:984 
Jabuli 106:33 Gumiyo cwiny Moses odoko kec, omiyo oloko lok ma onoŋo myero pe en oloki,
Jabuli 106:34 Pe guneko jo me rok mukene, kit macalo onoŋo Rwot ocikogi kwede,
Jabuli 106:35 ento gurubbe woko ki lurok, gubedo ka lubo yo me woro cal jogi macalo lurok giworo.
Jabuli 106:36 Lwak pa Lubaŋa gubedo ka woro cal jogi, ma olokke odoko owic botgi.
Jabuli 106:37 Gubedo ka tyero litino awobegi ki anyiragi macalo gitum bot jogi.
Jabuli 106:38 Guneko jo mapol ma gipe ki bal, ma gin aye litino awobegi ki anyiragi, ma yam gutyero bot cal jogi me Kanaan macalo gitum; ci pi remo pa dano ma guoyo omiyo lobo odoko gin me kwer.
Jabuli 106:39 Gudoko jo ma keni pi gin: ma gutiyo; i gin ma gutiyo gubedo ka timo tim me kwele kwele.
Jabuli 106:40 Mumiyo kiniga omako Rwot i kom jone, omiyo okwero jone woko, ma gin aye gipinnye-ni.
Jabuli 106:41 Pi meno oweko omiyogi i ciŋ lurok, oweko lukworgi ma yam gidaggi aye gubedo ka loyogi.
Jabuli 106:42 Lukworgi ounogi mada, gudiyogi piny i te locgi.
Jabuli 106:43 Rwot olaro jone tyen mapol, ento gin gubedo ka jemo woko kome i gin ducu ma gutimo; gupoto piny twatwal pi balgi.
Jabuli 106:44 Ento Rwot pud owinyo kokogi aye i kare ma gukok, oniaŋ ada ni gitye ki can.
Jabuli 106:45 Omiyo opo pi gicikkene pigi; pi mar mere ma pe lokke omiyo Rwot oŋut oloko tamme.
Jabuli 106:46 Omiyo jo ducu ma giloyogi macalo opii me bedo ki kica i komgi.
Jabuli 106:47 Larwa, ai Rwot Lubaŋawa, cokwa woko ki i kin lurok, wek wapwo nyiŋi maleŋ, waum ka wapaki.
Jabuli 106:48 Gipwo Rwot, Lubaŋa pa Icrael, gipake nakanaka! lo ducu myero guwac ni, “Amen!” Wupak Rwot!
Jabuli 107:1 Wumi pwoc bot Rwot, pien en ber; mar mere ma pe lokke bedo nakanaka!
Jabuli 107:2 Wek jo ma Rwot okokogi guwac kumeno, gin jo ma en okokogi ki i can,
Jabuli 107:3 kun okwanyogi ki i lobo pa lurok odwokogi cen i lobogi, ma ocokogi ki yo tuŋ wokceŋ ki yo tuŋ potoceŋ, ki yo tuŋ acam ki yo tuŋ acuc.
Jabuli 107:985 
Jabuli 107:4 Jo mogo gubedo ka lak ata i tim aroo, pe gumedo ki noŋo yo ma cito i gaŋ ka ma myero gubed iye;
Jabuli 107:5 kec ki orwo pii onekogi matek, omiyo gen ducu orwenyo woko ki i cwinygi.
Jabuli 107:6 I kare ma gitye ki can gukok bot Rwot, ci en olarogi ki i can megi.
Jabuli 107:7 Otelogi guwoto ki yo matir, nio ka guo wa i gaŋ ka ma myero gubed iye.
Jabuli 107:8 Myero gupwo Rwot pi mar mere ma pe lokke, ki pi tic me aura ma en otiyo pi dano!
Jabuli 107:9 En miyo jo ma orwo pii nekogi giyeŋ, ki jo ma kec nekogi bene en miyo giyeŋ ki jami mabeco.
Jabuli 107:10 Jo mogo gubedo i mutu ki colpiny, lumabuc ma gitweyo ki nyor ma gitye ka winyo arem madwoŋ,
Jabuli 107:11 pien gujemo woko pe gulubo lok ma Lubaŋa ocikogi kwede, dok gukwero pwony pa En Mamalo Twal.
Jabuli 107:12 Cwinygi ool woko pi tic matek ma gubedo ka tiyone; gupoto piny, ci onoŋo ŋat mo pe ma myero okonygi.
Jabuli 107:13 I kare ma gitye ki can gukok bot Rwot, ci en olarogi ki i cangi.
Jabuli 107:14 Okwanyogi okelogi woko ki i mutu ki colpiny, ka ocodo nyor ma gitweyogi kwede woko lirwatrwat.
Jabuli 107:15 Myero gupwo Rwot pi mar mere ma pe lokke, ki pi tic me aura ma en otiyo pi dano.
Jabuli 107:16 Oturo kika mola woko ducu, oŋolo rii nyonyo me cego doggola opoko iye woko i dul aryo.
Jabuli 107:17 Jo mogo komgi obedo lit pi balgi, gubedo ki can madwoŋ pi gin maraco ma gutimo.
Jabuli 107:18 Gubedo ka kwero kit cam ducu; onoŋo doŋ gicok to.
Jabuli 107:19 I kare ma gitye ki can gukok bot Rwot, ci en olarogi ki i cangi.
Jabuli 107:20 Ocaŋogi ki lok ma en oloko aloka keken, ci olarogi ki i to.
Jabuli 107:21 Myero gupwo Rwot pi mar mere ma pe lokke, ki pi tic me aura ma en otiyo pi dano.
Jabuli 107:22 Myero gupwoye kun gityero gityer me pwoc, dok gutit pi tic ma en otiyo kun giwero wer me yomcwiny!
Jabuli 107:23 jo mogo guwoto ki mel i dye nam, ginjo ma ticgi terogi i nam madoŋo.
Jabuli 107:24 Guneno gin ma Rwot twero tiyone, ticce me aura ma en tiyo i nam madoŋo-gu.
Jabuli 107:986 
Jabuli 107:25 En oloko, ci yamo matek okodo, omiyo pii me nam otwagge.
Jabuli 107:26 Omiyo mel gutiŋŋe malo ma gicok gudo polo, ka dok gudwogo piny gumwony woko ka matut i te nam; tekcwinygi orwenyo woko i can marom-meno.
Jabuli 107:27 Gucatte kun gipaŋŋe apaŋa macalo lumero koŋo, ma ryeko otum woko liweŋ ki i wigi.
Jabuli 107:28 I kare ma gitye ki can gukok bot Rwot, ci en olarogi ki i cangi.
Jabuli 107:29 Ojuko yamo matek ci nam opye mot, ki biamwonyi me nam ducu oliŋ woko mot.
Jabuli 107:30 Cwinygi obedo yom pi piny ma oliŋ woko mot litik; en okelogi bene wa i waŋ wat ka ma gimito bino iye, ki lobo ma tar atara ligwek doko waŋ it ma gunnye.
Jabuli 107:31 Myero gupwo Rwot pi mar mere ma pe lokke, ki pi tic me aura ma en otiyo pi dano.
Jabuli 107:32 Myero gudwore i cokke pa lwak, kun gipake bene i gurre pa ludito.
Jabuli 107:33 En loko kulu-gu ducu doko tim aroo mutwo, dok en juko waŋ it-gu woko ducu, pii doŋ pe mol ki iye,
Jabuli 107:34 loko lobo mulony doko lobo mubedo kado ma konnye doŋ pe; man timme pi bal pa jo ma bedo i lobo meno.
Jabuli 107:35 En loko tim aroo mutwo doko ka ma pii poŋ iye.
Jabuli 107:36 En miyo jo ma kec nekogi gibedo kunnu, ci gigero gaŋ ma myero gibed iye;
Jabuli 107:37 gicoyo kodi i potti, gipito olok bene, camgi cek mabup.
Jabuli 107:38 Ginya gidoko mapol pi gum ma Rwot omiyo botgi; en pe weko wel dyaŋigi dok piny.
Jabuli 107:39 I kare ma giloyogi, ma gileyo wigi kun giunogi, giyelogi, ma gimiyo cwinygi bene cwer,
Jabuli 107:40 en cayo rwodi ma unogi, miyo giwoto i dye tim ata ka ma yo pe iye.
Jabuli 107:41 Ento en laro jo ma piny obwoyogi ki i cangi, ci medo wel pa jo me odigi macalo lwak romi.
Jabuli 107:42 Jo ma cwinygi atir gineno ci gibedo ki yomcwiny; jo maraco ducu gijuko lok woko ki i doggi giliŋ litik.
Jabuli 107:43 Jo maryek myero gubed ka tamo pi jami magi matut ki i cwinygi, wek dano opar pi mar pa Rwot ma pe lokke.
Jabuli 108:987 
Jabuli 108:1 Cwinya omoko i komi, ai Lubaŋa, cwinya omoko i komi ma pe lokke! Abiwero wer kun apaki ki dwan maloŋo! In tipona, co woko!
Jabuli 108:2 Wun naŋa ki opuk bene wuco woko! An bene abicoyo rupiny miyo ceŋ tuc!
Jabuli 108:3 Abimiyo pwoc boti i kin lwak me rok ducu, ai Rwot; abiwero wer me paki i kin Lurok.
Jabuli 108:4 Mar meri ma pe lokke dit, o wa i polo, dok adani bene dit, o wa i pol.
Jabuli 108:5 Ai Lubaŋa, nyut ditti malo i polo, dok imi deyoni oryeny i wi lobo ducu!
Jabuli 108:6 Larwa ki tekki imi walo lukworwa, dok igam legawa, wek lwak ma imaro gubwot.
Jabuli 108:7 Lubaŋa oloko ki i kabedone maleŋ ni, “Abipoko Cekem woko ki deyo madit me loc, dok abipoko nota me Cukot woko i dul i dul bot jona.
Jabuli 108:8 Gilead mera, ki Manace bene mera; Epraim aye tok nyonyo me wiya, ki Juda mere odoo kerra.
Jabuli 108:9 Ento Moab aye becen me lwokka; ki Edom mera, obedo ka bolo warra; dok abidaŋŋe matek me loc i kom jo Pilciti.”
Jabuli 108:10 Aŋa ma bikela i gaŋ man ma girumo ki cel gogo? Aŋa ma bitelo wiya tera i Edom?
Jabuli 108:11 In pe doŋ ikwerowa woko, ai Lubaŋa? In pe doŋ inywako yo ki dul monywa me cito ka lweny, ai Lubaŋa.
Jabuli 108:12 Konywa me lewny i kom lukworwa, pien kony ma dano miyo pe gin mo!
Jabuli 108:13 Ka Lubaŋa tye ka lweny kacel kwedwa ci wabiloyo; en aye ma binyono lukworwa diyo woko piny.
Jabuli 109:1 Apaki, ai Lubaŋa, pe iliŋ mot!
Jabuli 109:2 Jo maraco ki lugoba gubino ka lweny i koma, kun giloko lok goba keken i koma.
Jabuli 109:3 Gimiya cwercwiny pi lok maraco me adagadaga ma giloko i koma, gilwenyo i koma noŋo ma pe abalo gin mo.
Jabuli 109:4 Gidota adota kadi bed amarogi, kadi wa i kare ma noŋo atye ka lego pigi.
Jabuli 109:5 Gitimo gin marac i koma pi gin maber ma atiyo botgi, dok gidaga kadi bed amarogi.
Jabuli 109:6 Yer dano marac wek opid kwede; wek ŋat mo i kin lukworre odote koŋ giteme.
Jabuli 109:988 
Jabuli 109:7 Myero giteme ci ginoŋ bal i kome; dok legane bene gikwan macalo bal ma en otimo!
Jabuli 109:8 Gijwik nino me kwone woko obed manok, wek dano mukene aye obile jamine!
Jabuli 109:9 Litinone gudok litino kic, ki dakone bene odok daa-to
Jabuli 109:10 Wek litinone gubed lumalgaŋ ma gilak ata kun gibedo ka lego jami alega; myero giryemgi woko bene ki i wi obur ka ma onoŋo gibedo iye!
Jabuli 109:11 Won banya ma en yam odeno banya bote myero okwany jamine woko ducu ma etye kwede, dok dano ata-gu myero guyak jamine ma en olimogi ki tic matek-ki.
Jabuli 109:12 Ŋat mo myero pe otim kica bote wacel, dok dano bene pe myero kica omake i kom litino kicce.
Jabuli 109:13 Wek likwaye ducu guto woko, wek nyiŋe bene dano pe gupo pire i kare pa yalwak ma bilubo.
Jabuli 109:14 Rwot opo i kom bal pa kwarone, dok pe ojwa bal pa minne woko wacel.
Jabuli 109:15 Wek Rwot opo i kom balgi teretere, ento dano myero pe opo i komgi matwal i lobo kany.
Jabuli 109:16 Pien dano meno pe otamo me bedo lakica, ento obedo ka ryemo kor lucan ki jo ma piny obwoyogi, ki jo ma cwinygi cwer ducu nio ka onekogi woko.
Jabuli 109:17 Onoŋo en maro loko lok me ceno dano; wek lok me ceno danone-ni odok i wiye! En onoŋo dag lamo gum; pi meno ŋat mo pe myero olam gumi kome.
Jabuli 109:18 Onoŋo lok me ceno dano odoko calo koti ma en ruko; wek doŋ obid kome woko macalo pii, dok macalo moo ma mido i cogone!
Jabuli 109:19 Wek obed calo boŋo ma en odwalo ikome; obed calo del pyer ma nino ducu en tweyo i pyere!
Jabuli 109:20 Man aye myero obed kit pwod ma Rwot pwodo ki jo ma dota, gin jo ma loko lok maraco ma gimito rwenyo kwona woko!
Jabuli 109:21 Ento in, ai Rwot Lubaŋana, konya pi deyo me nyiŋi, dok ilara-pi mar meri ma pe lokke maber-ri!
Jabuli 109:22 An lacan, piny obwoya woko, cwinya bedo ka ton atona keken.
Jabuli 109:23 Arwenyo woko calo tipo me otyeno; yamo kola woko macalo tero bonyo.
Jabuli 109:24 Pi ri kec pi kare malac omiyo coŋa doŋ odoko nyap; omiyo bene amok woko adoko goro.
Jabuli 109:25 Adoko doŋ ginaŋala pa jo ma gidota; ka gunena, ci giyeŋo wigi ayeŋa.
Jabuli 109:26 Konya, ai Rwot Lubaŋana; lara pi mar meri ma pe lokke!
Jabuli 109:27 Wek lukworra guŋe ni, in aye ma ilare an, ai Rwot!
Jabuli 109:989 
Jabuli 109:28 Wek gin gucen dano, ento in imiya meri gum. Wek alee otwod jo ma lwenye i koma-ni woko, ci an laticci abed ma cwinya yom.
Jabuli 109:29 Wek jo ma dota gulim can; wek lewic oumgi woko calo guruko boŋo.
Jabuli 109:30 Abimiyo pwoc bot Rwot ki dwan maloŋo; abipake i dye lwakke ka ma gucokke iye.
Jabuli 109:31 En cuŋ yo tuŋ lacuc i ŋet jo ma piny obwoyogi, pi Larogi ki i cin jo ma ŋolo kop me to i wigi.
Jabuli 110:1 Rwot owaco bot rwoda ni, “Bed I ŋeta yo tuŋ acuc i kabedo me deyo, nio ka abimiyo lukworri gidoko kom, laten tyeni.”
Jabuli 110:2 Rwot bicwalo odoo ker me twerri ki i Cion. En bimiyo ibedo ka loc i dye lukworri.
Jabuli 110:3 I nino ma ibilweny i kom lukworri lwakki gibimine kengi boti. Calo toyo ma luk odiko con, awobeni bene gibibino boti kit meno i wi godi maleŋ,
Jabuli 110:4 Rwot doŋ okwoŋo kwoŋ, pe dokbiloko tamme, “In ibibedo ajwaka nakanaka i kit pa Melkijadek.”
Jabuli 110:5 Rwot tye yo tuŋ Iacucci; i nino ma kiniga omake en biloyo luker woko ducu.
Jabuli 110:6 En biŋolo kop i kom jo me rok ducu dok bipoŋo bar me lewny ki kom jo muto; en biloyo luker ducu ma i wi loboni.
Jabuli 110:7 Kabaka bimato pii ki i laora kulu ma tye i ŋet yo, meno bimiyo en ilo wiye malo.
Jabuli 111:1 Wupak Rwot. Abimiyo pwoc bot Rwot ki cwinya ducu, i dul pa jo ma cwinygi atir, i dye lwak ma gucokke.
Jabuli 111:2 Tic ma Rwot tiyo dito dok me aura mada; jo ducu ma ticce yomo cwinygi giketo cwinygi twatwal me niaŋ iye.
Jabuli 111:3 Gin ducu ma en tiyo opoŋ ki deyo dok ki tek; dok porre mere bedo nakanaka.
Jabuli 111:4 En pe weko wiwa wil i kom ticce me aura ma en otiyo; Rwot ber dok lakica.
Jabuli 111:5 En miyo cam bot jo ma lwore; wiye bene po twatwal i kom gicikkene.
Jabuli 111:6 En onyuto twero me ticce bot lwakke, omiyogi lobo pa lurok wek gucam obed megi.
Jabuli 111:7 Tic ma en tiyo ducu obedo me ada dok tye atir, cikke ducu tye iye gen madwoŋ.
Jabuli 111:990 
Jabuli 111:8 Gimoko matwal dok giri nakanaka, ma myero gilubgi ki ada dok ki cwiny ma atir.
Jabuli 111:9 En okelo lar bot jone, dok oketo gicikkene kwedgi me bedo matwal. En leŋ dok myero gilwore!
Jabuli 111:10 Lworo Rwot aye acakki me ryeko, doŋ jo ma lubo gin ma en ociko gibedo ki niaŋ maber. Dano gibipake nakanaka!
Jabuli 112:1 Wupak Rwot. Tye ki gum dano ma lworo Rwot, ma bedo ki yomcwiny mada ka lubo cikke.
Jabuli 112:2 Likwayone gibibedo twoni oteka i lobo ma gibedo iye; likwayo pa ŋat ma cwinye atir gibimiyogi gum.
Jabuli 112:3 Jone gibilony dok gibedo ki lwak jami mapul, dok kite ma atir-ri bene bibedo nakanaka.
Jabuli 112:4 Ceŋ tuc, ryeny i colpiny pi jo ma cwinygi atir; Rwot ber, lakica, dok oporre.
Jabuli 112:5 Dano ma cwinye yom, ma miyo banya bot luwote, bibedo maber, dano ma tiyo ki jo ducu ki gen.
Jabuli 112:6 Dano ma kite atir pe gibidiro cen; gibipo pire nakanaka.
Jabuli 112:7 En pe bedo ki lworo kadi ka owinyo lok marac me cwercwiny: bedo ma cwinye tek kun geno Rwot.
Jabuli 112:8 En bedo ma cwinye opye mot, pe bilworo gin mo, nio waŋ ma oneno ka giloyo lukworre.
Jabuli 112:9 En poko jami noŋo bot lucan; dok kite ma atir-ri bibedo nakanaka; en bibedo ki twer dok gibiwore.
Jabuli 112:10 Dano marac ka oneno, ci kiniga mako woko; bibedo ka mwodo lake ma cwinye poto; gen pa dano marac rwenyo woko matwal.
Jabuli 113:1 Wupak Rwot! Wun lutic pa Rwot wupake, wupak nyiŋ Rwot!
Jabuli 113:2 Gipak nyiŋ Rwot nakanaka nia tin nio nino ma pe tum!
Jabuli 113:3 Cakke wokceŋ nio kwede yo tuŋ potoceŋ myero gipak nyiŋ Rwot!
Jabuli 113:4 Rwot tye malo i wi rok ducu, ki deyone bene tye malo okato polo woko.
Jabuli 113:5 Aŋa ma calo Rwot Lubaŋawa, ma bedo i kabedone ma tye malo,
Jabuli 113:991 
Jabuli 113:6 ma kulle neno piny ka mabor ki kunnu, ma neno polo ki lobo?
Jabuli 113:7 En ilo lucan malo nia ki i apwa, dok tiŋo jo ma piny obwoyogi kwanyogi woko ki i wi odur,
Jabuli 113:8 ci miyo gibedo kacel ki rwodi, ma gin aye rwodi pa lwakke.
Jabuli 113:9 En miyo paco bot dako ma lalur, dok miyo noŋo litino ci doŋ bedo ki yomcwiny madwoŋ. Wupak Rwot!
Jabuli 114:1 I kare ma jo Icrael gua woko ki I Ejipt, i kare ma likwayo pa Yakobo guweko lobo pa lurok ma jone loko leb mapat atika.
Jabuli 114:2 Juda odoko kabedo maleŋ pa Rwot, ci Icrael odoko lobone ma en loyo.
Jabuli 114:3 Nam oneno ci oriŋo woko, kulu Jordan ocuŋ woko ma pe mol.
Jabuli 114:4 Godi gupye calo nyogi romi, ki cere-gu gupye calo litino romi.
Jabuli 114:5 In nam, aŋo mutimme mumiyo iriŋo woko-ni? Dok in Jordan, icuŋ woko ma pe imol piŋo?
Jabuli 114:6 Wun godi kono, piŋo wubedo ka pye calo nyogi romi? Wun cere, piŋo wubedo ka pye calo litino romi?
Jabuli 114:7 In lobo, myero iyeŋŋe, pien Rwot doŋ cok bino; yeŋŋe i nyim Rwot, Lubaŋa pa Yakobo,
Jabuli 114:8 ma loko pata got doko ka ma pii poŋ iye, ki got mabit-gu loko doko waŋ it ma gunnye agunya.
Jabuli 115:1 Deyo obed boti keken, ai Rwot, ento pe obed botwa, pi mar meri ma pe lokke kacel ki adani.
Jabuli 115:2 Piŋo lurok myero gupenywa ni, “Lubaŋawu tye kwene?”
Jabuli 115:3 Lubaŋawa tye i polo, en tiyo gin ma cwinye mito.
Jabuli 115:4 Cal lubaŋagi gitiyo ki ryal dok ki jabu; meno gin ma dano gutiyo ki ciŋgi.
Jabuli 115:5 Doggi tye, ento pe gitwero lok, waŋgi bene tye, ento pe gitwero neno piny.
Jabuli 115:6 Itgi tye, ento pe gitwero winyo lok, umgi tye, ento pe gitwero ŋweyo piny.
Jabuli 115:7 Ciŋgi tye, ento pe gitwero mulo piny, tyengi bene tye ento pe gitwero wot; dok pe tye gin mo ma twero winnye ki i dwangi.
Jabuli 115:992 
Jabuli 115:8 Jo ma gitiyo cal lubaŋa magi girom aroma kwedgi, ki jo ducu ma geno cal lubaŋa magi bene gitye kit meno.
Jabuli 115:9 Wun jo Icrael, wugen Rwot! En aye ma konyowu dok gwokowu.
Jabuli 115:10 Wun jo me ot pa Aron bene wugen Rwot! En aye ma konyowu dok gwokowu.
Jabuli 115:11 Wun jo ma wulworo Rwot, wugen Rwot! En aye ma konyowu dok gwokowu.
Jabuli 115:12 Rwot pud po i komwa dok bimiyowa gum; en bimiyo gum bot jo Icrael, ki bot jo me ot pa Aron ducu.
Jabuli 115:13 Rwot bimiyo gum bot jo ducu ma gilwore, bot jo matino ki bot jo madito ducu maromrom.
Jabuli 115:14 Rwot omed litino botwu, wun kacel ki likwayowu.
Jabuli 115:15 Rwot myero omiwu gum, en muketo polo ki lobo!
Jabuli 115:16 Polo obedo jami pa Rwot kene, ento omiyo lobo bot dano, ni gubed iye.
Jabuli 115:17 Jo muto pe gipako Rwot, kadi bed wa ŋat ma donyo piny ka ma piny oliŋ mot bene pe pako Rwot.
Jabuli 115:18 Ento wan jo makwo wabimiyo pwocwa bot Rwot nia tin nio nino ma pe tum. Wupak Rwot!
Jabuli 116:1 Amaro Rwot, pien en owinyo kokona; en owinyo dwana kacel ki legana me bako dog ma alege kwede.
Jabuli 116:2 Kit macalo en ociko ite me winyo legana-ni, pi meno abibedo ka kok bote nino ki nino pi kare me kwona ducu.
Jabuli 116:3 To ociko owicce oruma kwede woko dyere, arem me lyel bene otwene woko i koma likiŋ; abedo ki can dok ki remcwiny madwoŋ.
Jabuli 116:4 Cutcut akok bot Rwot ni, “Ai Rwot, alegi, Lara do!”
Jabuli 116:5 Rwot lakica dok oporre; Lubaŋawa latim kica.
Jabuli 116:6 Rwot gwoko jo ma kwiya piny; kare ma gidiya woko piny, en olara.
Jabuli 116:7 In tipona, bed ki gen, pien Rwot doŋ otyeko nyuto bene bota.
Jabuli 116:8 Rwot olara ki i to; ojuko pig waŋa woko, dok ogwoka omiyo tyena pe ogwaŋŋe atata.
Jabuli 116:9 Atye ka wot i nyim Rwot i lobo pa jo makwo.
Jabuli 116:10 Amedde ki ye en, kadi onoŋo awacci, “Can doŋ oketo koma woko”,
Jabuli 116:993 
Jabuli 116:11 ki i kare ma onoŋo abedo ki lworo ma awacci, “Dano ducu pe genne.”
Jabuli 116:12 Abimiyo gin aŋo bot Rwot pi gin maber ducu ma en otiyo pira?
Jabuli 116:13 Abitiŋo gityer amata i kikopo akelo bot Rwot, abipwoye kun alwoŋo nyiŋe, pien olara.
Jabuli 116:14 Abicobo kwoŋ ma yam akwoŋo bot Rwot, i nyim lwakke ducu ka ma gucokke iye.
Jabuli 116:15 Ka ŋat acel ki i kin jo ma geno Rwot oto cwero cwiny Rwot mada.
Jabuli 116:16 Ai Rwot, an laticci; an laticci, ma latin pa aŋecani. In doŋ ityeko gonyo nyor ma gitweya kwede woko.
Jabuli 116:17 Abityero boti gitum me pwoc dok abikok boti kare ducu.
Jabuli 116:18 Abicobo kwoŋ ma yam akwoŋo bot Rwot, i nyim lwakke ducu ka ma gucokke iye,
Jabuli 116:19 i dyakal me ot pa Rwot, i Jerucalem. Wupak Rwot.
Jabuli 117:1 Wupak Rwot, wun rok ducu! Wudwore, wun lwak me rok ducu!
Jabuli 117:2 Mar mere ma pe lokke dit piwa, ki adane bene bedo matwal. Wupak Rwot!
Jabuli 118:1 Wumi pwoc bot Rwot, pien en ber, mar mere ma pe lokke bedo nakanaka!
Jabuli 118:2 Jo Icrael myero guwacci, “Mar mere ma pe lokke bedo nakanaka.”
Jabuli 118:3 Jo me ot pa Aron myero guwacci, “Mar mere ma pe lokke bedo nakanaka.”
Jabuli 118:4 Jo ma lworo Rwot bene myero guwacci, “Mar mere ma pe lokke bedo nakanaka.”
Jabuli 118:5 Akok bot Rwot ki i can; Rwot ogamo legana ci ogonya woko.
Jabuli 118:6 Rwot tye kweda, pe abilworo gin mo. Dano kono twero timo gin aŋo bota?
Jabuli 118:7 Rwot tye kweda, en aye ma konya. Abineno jo ma daga ki wan me loc.
Jabuli 118:8 Riŋo ka larre bot Rwot ber kato geno dano.
Jabuli 118:9 Riŋo ka larre bot Rwot ber kato geno rwodi.
Jabuli 118:10 Rok ducu onoŋo oruina woko dyere, ento atyekogi woko ducu i nyiŋ Rwot!
Jabuli 118:11 Guruma woko dyere, guruma woko dyere i kabedo ducu; ento atyekogi woko ducu i nyiŋ Rwot!
Jabuli 118:994 
Jabuli 118:12 Guruma woko dyere calo nyig kic, gubino i koma oyotoyot macalo mac ma waŋo tim, ento atyekogi woko ducu i nyiŋ Rwot!
Jabuli 118:13 Gucora matek ma onoŋo doŋ acok poto, ento Rwot okonya.
Jabuli 118:14 Rwot aye tekka ma apako ki wer, en doŋ odoko lalarra.
Jabuli 118:15 Wuwiny wer ma giwero me loc i kema pa jo ma kitgi atir: “Ciŋ Rwot ma lacuc lwenyo lweny matek!
Jabuli 118:16 Twerone omiyo waloyo, twerone matek i lweny-nyi!”
Jabuli 118:17 Pe abito, ento abibedo kwo, kun atito pi gin ma Rwot doŋ otiyo.
Jabuli 118:18 Rwot doŋ opwoda marac twatwal, ento pe oneka woko gire.
Jabuli 118:19 Yabba doggaŋ me kit ma atir, wek adony ki iye, ci ami pwoc bot Rwot.
Jabuli 118:20 Man aye doggaŋ pa Rwot, jo ma kitgi atir gibidonyo ki iye.
Jabuli 118:21 Apwoyi pien doŋ igamo legana, doŋ idoko lalarra.
Jabuli 118:22 Got ma lugedo gukwero, en aye odoko got madit me twok ot.
Jabuli 118:23 Man Rwot aye mutimo, obedo botwa lok me aura.
Jabuli 118:24 Man aye nino ma Rwot omiyo botwa; wakweru nino man ki yomcwiny madwoŋ.
Jabuli 118:25 Ai Rwot, walegi, ilarwa! Rwot walegi, mi ticwa ducu ocobbe kakare!
Jabuli 118:26 Lubaŋa omi gum i kom ŋat ma bino i nyiŋ Rwot! Walamo gum i komwu ki i ot pa Rwot.
Jabuli 118:27 Rwot aye Lubaŋa en doŋ omiyo piny odoko leŋ botwa. Wumak jaŋ yat wuwot kwede ma wurye i tyeŋ, wuwot wurum kwede keno tyer.
Jabuli 118:28 Abimiyo pwoc boti, pien in Lubaŋana; dok abidwori bene.
Jabuli 118:29 Wumi pwoc bot Rwot, pien en ber, mar mere ma pe lokke bedo nakanaka!
Jabuli 119:1 Gitye ki gum jo ma pe tye ki bal mo, ma gibedo kun gilubo cik pa Rwot!
Jabuli 119:2 Gitye ki gum jo ma gwoko lok me cadenne, ma giyenyo en ki cwinygi ducu,
Jabuli 119:3 jo ma pe timo gin marac, ento gibedo kun gilubo yo pa Rwot.
Jabuli 119:4 Doŋ ityeko ciko pi pwonnyi ni gigwok maber ki leŋcwiny.
Jabuli 119:5 Wek abed ma acuŋ matek i yona kun agwoko cikki!
Jabuli 119:6 Bimiyo lewic pe maka, abiketo cwinya me lubo gin ducu ma ceŋ doŋ iciko.
Jabuli 119:995 
Jabuli 119:7 Abipaki ki cwiny ma tye atir, ka doŋ apwonyo cikki ma tye atir-ri.
Jabuli 119:8 Abigwoko gin ma iciko; pi meno pe ibwota woko! Lubo cik pa Rwot
Jabuli 119:9 Latin awobi bigwokke niŋniŋ yone ma pe balo? Gwokke i yone kun lubo lok ma in iciko.
Jabuli 119:10 Ayenyo in ki cwinya ducu; gwoka wek pe aŋak woko ma abwoto lubo cikki.
Jabuli 119:11 Doŋ akano lokki i cwinya, wek pe atim bal mo i nyimi.
Jabuli 119:12 Apwoyi, ai Rwot; pwonya ki cikki!
Jabuli 119:13 Abituco ki doga ka maleŋ lok ducu ma yam iciko mua ki idogi.
Jabuli 119:14 Cwinya okwe woko liyoo pi lok me caden meri ma inyuto, calo pi lonyo madwoŋ ma alimo ducu.
Jabuli 119:15 Abilwodo lok me pwonnyi ki i cwinya, dok abiketo waŋa me ŋiyo kit yo me pwonnyi ducu.
Jabuli 119:16 Abibedo ki yomcwiny pi cikki; wiya pe biwil i kom lokki wacel. Yomcwiny ma dano noŋo i lubo cik pa Rwot
Jabuli 119:17 Nyut berri bota an laticci, wek abed kun alubo lokki.
Jabuli 119:18 Yab waŋa wek anen piny, anen jami me aura ma tye i cikki.
Jabuli 119:19 An atye macalo labedo i wi lobo man; pe ikan cikki woko bota!
Jabuli 119:20 Cwinya pukke i kare ducu kun amito niaŋ lok me cikki.
Jabuli 119:21 Ijuko jo ma lunywar, ma gin aye jo ma doŋ gityeko ceno, jo ma ŋak ma gibwoto cikki.
Jabuli 119:22 Kwany ŋala ki cacgi woko ki i koma, pien abedo ka gwoko lok me cadenni.
Jabuli 119:23 Kadi bed rwodi gicokke kacel gibedo ka piro lok i koma, ento an laticci pud abimedde: ki lwodo lok i kom cikki ki i cwinya.
Jabuli 119:24 Lok me cadenni yomo cwinya mada; tam ducu mabeco me ryeko anoŋo ki iye. Keto cwiny i lubo cik pa Rwot
Jabuli 119:25 Abuto piny i apwa ma doŋ giloya woko; roc kwona odoco kit macalo yam iciko!
Jabuli 119:26 I kare ma atuco boti gin ducu ma ceŋ atiyo, in igamo doga; pwonya ki lok me cikki.
Jabuli 119:27 Pwonya wek aŋe kit yo ma myero alub kwede cikki, ci abibedo ka lwodo lok i kom ticci me aura ma doŋ itiyo.
Jabuli 119:28 Cwercwiny doŋ obwoya woko; miya teko, kit macalo yam iciko.
Jabuli 119:996 
Jabuli 119:29 Gwoka wek pe alub yo marac, ento pwonya ki cikki pi kicani.
Jabuli 119:30 Ayero doŋ me bedo ki gen, kun aketo cwinya i kom cikki twatwal.
Jabuli 119:31 Ai Rwot, atyeko mako lok me cadenni woko likiŋ; pe iwek lewic omaka.
Jabuli 119:32 Abibedo ka lubo cikki ki mitkom, ka imedo niaŋ matut bota. Lega pi limo niaŋ matut
Jabuli 119:33 Ai Rwot, pwonya wek aŋe kit yo ma myero alub kwede cikki, ci abigwoko nio wa i agiki.
Jabuli 119:34 Miya aniaŋ i cikki, wek agwoki, ci abed ka lubone ki cwinya ducu.
Jabuli 119:35 Tela i yo me cikki, pien yomo cwinya mada.
Jabuli 119:36 Wek abed ki miti me lubo lok me cadenni, kato ma abedo ki cwiny me noŋo lonyo.
Jabuli 119:37 Pe iwek abed ka neno jami atata ma konygi pe; ento miya kwo me lubo yoni.
Jabuli 119:38 Mok cikkeni bota an laticci, ma icikke kwede bot jo ma gilworini.
Jabuli 119:39 Kwany tim cac ma miya lworo woko ki i koma; pien cikki ducu beco.
Jabuli 119:40 Nen, cwinya pukke pi noŋo cikki; in iporre, pi meno miya kwo! Geno cik pa Rwot
Jabuli 119:41 Nyutta kit macalo mar meri ma pe lokke tye kwede i koma, ai Rwot, dok ilara, kit macalo yam iciko.
Jabuli 119:42 Man bimiyo agamo dogjo ma loko lok agec i koma, pien ageno lokki.
Jabuli 119:43 Pe ikwany lok me ada woko ki i doga, pien genna tye i cik me ŋolo koppi.
Jabuli 119:44 Abigwoko cikki teretere ma pe akeŋ, abigwoko nakanaka!
Jabuli 119:45 Abibedo ka ma cwinya mito ki kuc, pien doŋ atemo lubo cikki.
Jabuli 119:46 Abitito lok me cadenni bene i nyim luker, ma lewic pe bimaka wacel.
Jabuli 119:47 Anoŋo yomcwiny i lubo cikki ducu, pien amarogi mada.
Jabuli 119:48 Aworo cikki ducu, ma amarogi-ni, ci abilwodo lok me cikki ki i cwinya. Gen i kom cik pa Rwot
Jabuli 119:49 Po i lok ma yam icikke kwede bota, an laticci, ma imiya doŋ aketo genna iye-ni.
Jabuli 119:50 Kadi ka atye i can, lokki kweyo cwinya; pien cikkeni doŋ omiya kwo.
Jabuli 119:51 Jo ma kwiya Lubaŋa ginywara anywara, ento pe alokke aweko cikki.
Jabuli 119:52 Ka apo i kom cik ma yam ipwonya kwede i kare mukato aŋec, kweyo cwinya, ai Rwot.
Jabuli 119:997 
Jabuli 119:53 Akemo malyet omaka woko pi jo maraco, pien gibwoto cikki pe gilubo.
Jabuli 119:54 I ot ma abedo iye ma bor ki pacona kikome, ayubo wer ma awero pi cikki.
Jabuli 119:55 Apo piri i dyewor, ai Rwot, dok alubo cikki.
Jabuli 119:56 Man aye gum ma alimo omiyo agwoko pwonnyi macon ducu. Keto cwiny i cik pa Rwot
Jabuli 119:57 In aye gin ducu ma amito, ai Rwot acikke me lubo lokki ducu.
Jabuli 119:58 Alegi ki cwinya ducu, tima kica, kit macalo yam icikke kwede.
Jabuli 119:59 Ka atamo pi lubo yoni ci alokke acikke me lubo lok me cadenni.
Jabuli 119:60 Arune woko oyotoyot ma pe agalle ka lubo cikki.
Jabuli 119:61 Kadi bed jo maraco gitelo tolgi giciko giruma kwede dyere macalo owic, ento wiya pe biwil i kom cikki.
Jabuli 119:62 Aa malo ka paki i dyewor pi cikki me ŋolo kop ma tye atir.
Jabuli 119:63 An larem dano ducu ma lwori ki jo ma gilubo cikki.
Jabuli 119:64 Ai Rwot, lobo opoŋ ki mar meri ma pe lokke; pwonya ki cikki! Ber ma tye i cik pa Rwot
Jabuli 119:65 Ai Rwot, igwoko cikkeni giri, dok itiyo kweda maber, an laticci.
Jabuli 119:66 Pwonya ki ŋolo kop maber ki ŋec, pien ageno gin ma iciko.
Jabuli 119:67 I kare ma pud peya imiya can, onoŋo aŋak woko ata; ento kombeddi doŋ agwoko lokki.
Jabuli 119:68 In iber, dok itimo gin maber bene; pwonya ki cikki.
Jabuli 119:69 Jo ma lunywar gimedo lok goba i koma, ento an alubo cikki ki cwinya ducu.
Jabuli 119:70 Jo-nu cwinygi opune woko calo moo dwolo, ento an anoŋo yomcwiny i cikki.
Jabuli 119:71 Can ma alimo-ni obedo ber bota matek, wek apwony lok me cikki.
Jabuli 119:72 Lok me cik ma imiya ber bota makato lwak lim me jabu ki ryal alip ki alip. Ŋolo kop ki cik pa Rwot
Jabuli 119:73 In aye ma iketa dok igwoka bene maber; miya niaŋ matut wek apwony lok me cikki.
Jabuli 119:74 Jo ma lwori gibinena ci gibedo ki yomcwiny, pien doŋ ageno lokki.
Jabuli 119:75 Ai Rwot, aŋeyo ni ŋolo koppi tye atir, imiyo aneno can pi ada ma itye kwede.
Jabuli 119:76 Wek mar meri ma pe lokke obed pi kweyo cwinya, kit macalo yam icikke kwede bota an laticci.
Jabuli 119:998 
Jabuli 119:77 Tima kica wek abed kwo, pien anoŋo yomcwiny i cikki.
Jabuli 119:78 Wek lewic omak jo ma lunywar pien gubita ki lok goba; ento an abibedo ka lwodo lok i kom pwonnyi.
Jabuli 119:79 Wek jo ma gilwori gubin bota, ci guŋe lok me caden meri.
Jabuli 119:80 Wek abed ma cwinya leŋ kun alubo cikki, wek lewic pe omaka. Lega pi lar
Jabuli 119:81 Tipona ool woko pi kuro lar meri; ageno lokki.
Jabuli 119:82 Waŋa doŋ oballe woko pi neno gin ma icikke pire; apenyi ni, “Ibikweyo cwinya awene?”
Jabuli 119:83 Doŋ adoko calo opoko koŋo vino ma yito obalo woko, ento wiya pud peya owil i kom cikki.
Jabuli 119:84 Imito an laticci akur pi kare ma rom mene? Ibiŋolo kop i kom jo ma gilwenyo i koma-ni awene?
Jabuli 119:85 Jo ma lunywar ma pe gilubo cikkini gukwinyo bur ma myero apot iye.
Jabuli 119:86 Cikki ducu tye ada; ento dano gilwenyo i koma ki loko lok goba; konya do!
Jabuli 119:87 Onoŋo doŋ gicok tyeko kwona woko ki i lobo, ento an pe abwoto cikki.
Jabuli 119:88 Miya abed kwo pi mar meri ma pe lokke, wek agwok lok me cadenni ma yam iloko ki dogi-ni. Bedo ki niye i cik pa Rwot
Jabuli 119:89 Ai Rwot, lokki bedo nakanaka; tye ma icibo ocuŋ woko likiŋ i polo.
Jabuli 119:90 Gen ma itye kwede bedo bot yalwak me kare ducu; icibo lobo ocuŋ matek i kabedone.
Jabuli 119:91 Jami ducu ocuŋ nio wa onyoo pi cikki; pien gin ducu luticci.
Jabuli 119:92 Ka nene pe anoŋo yomcwiny i cikki, kono ato i canna.
Jabuli 119:93 Wiya pe biwil i kom pwonnyi, pien igwoka pi cikki omiyo pud akwo.
Jabuli 119:94 An a danoni, lara do! Atemo lubo cikki mada.
Jabuli 119:95 Jo maraco gikanne gikiya wek gineka woko, ento an atamo pi lok me cadenni.
Jabuli 119:96 Doŋ aneno ni jami ducu ma i wi lobo agikkigi tye, ento cikki pe tye ki agikkine. Mar pi cik pa Rwot
Jabuli 119:97 Amaro cikki twatwal! Abedo ka lwodo lok i kom cikki dyeceŋ jwi.
Jabuli 119:98 Cikki miyo abedo ryek akato lukworra woko, pien atye kwede nino ducu.
Jabuli 119:999 
Jabuli 119:99 Doŋ atye ki niaŋ maber muromo, akato lupwonnya woko ducu, pien abedo ka lwodo lok i kom lok me cadenni kare ki kare.
Jabuli 119:100 Aniaŋ bene aloyo jo muteggi, pien alubo gin ma iciko.
Jabuli 119:101 Ajukke kena wek pe atim gin marac, pi gwokolokki.
Jabuli 119:102 Pe aweko pwonnyi, pien in doŋ ityeko pwonya.
Jabuli 119:103 Lokki bille mamit adada ki bota lim i doga makato moo kic woko!
Jabuli 119:104 Alimo ryeko madwoŋ ki i cikki pi meno omiyo akwero yo ma bwola-gu ducu. Leŋo ma tye i cik pa Rwot
Jabuli 119:105 Lokki calo tara ma menyo ka tyena, dok tye calo ceŋ ma menyo yo ma awoto iye.
Jabuli 119:106 Doŋ atyeko kwoŋo kwoŋ dok amoko bene, me lubo pwonnyi ma tye atir.
Jabuli 119:107 Arem me can ma atye kwede doŋ oketo koma woko; ai Rwot, gwoka abed makwo kit macalo yam icikke kwede.
Jabuli 119:108 Gam pwocca me pak ma akelo boti, ai Rwot, dok ipwonya ki cikki.
Jabuli 119:109 Kare ducu-ayubbe me miyo kwona i peko, ento wiya pe wil i kom cikki.
Jabuli 119:110 Jo maraco guciko owic me maka, ento an pe aŋak aweko lubo cikki.
Jabuli 119:111 Lok me cadenni gin aye gipinnya ma ri nakanaka; ada, gin aye gimiyo abedo ki yomcwiny.
Jabuli 119:112 Aketo cwinya ada me tiyo gin ma iciko nakanaka, nio wa i kare me agik. Cik pa Rwot miyo dano bedo ki kuc
Jabuli 119:113 Adag jo ma tamgi tye aryo, ento amaro cikki.
Jabuli 119:114 In aye kalarrena ki kwotta, ageno lok ma iciko.
Jabuli 119:115 Ayu woko ki ka ŋeta, wun lutim maraco, wek abed kun alubo cik pa Lubaŋana.
Jabuli 119:116 Konya macalo yam, doŋ iciko, wek abed kwo, pe ibal cwinya woko pi gen ma doŋ atyeko geni kwede.
Jabuli 119:117 Tiŋa malo ijola woko, ci abibedo maber ki kuc, miyo abiketo cwinya ka lubo cikki teretere.
Jabuli 119:118 Ikwero jo ma ŋak woko ma giweko lubo cikki; ada, ryekogi-ni pe konyo gin mo.
Jabuli 119:119 Itiyo ki jo maraco ducu ma tye i wi lobo-ni macalo yugi; pi meno an amaro lubo lok me cadenni.
Jabuli 119:120 Koma ducu myel amyela pi lworo in, locci me ŋolo kop omiyo apoŋ ki lworo.
Jabuli 119:1000  Lubo cik pa Rwot
Jabuli 119:121 Atiyo gin ma tye atir dok kakare; pe iweka i ciŋ lukworra ma giuna-ni.
Jabuli 119:122 Cuŋ pira, an laticci, pi kelo kuc, wek jo ma lunywar pe guuna.
Jabuli 119:123 Waŋa doŋ ool woko pi kuro larri, dok pi kit ma ibicobo kwede cikkeni ma tye atir-ri.
Jabuli 119:124 Ti ki laticci ki mar meri ma pe lokke, dok ipwonya ki lok me cikki.
Jabuli 119:125 An laticci, miya aniaŋ maber, ci wek aŋe lok me cadenni.
Jabuli 119:126 Rwot, kare doŋ oromo myero iti ticci, pien lwak guturo cikki woko pe doŋ gilubo.
Jabuli 119:127 Pi meno amaro cikki makato jabu, kadi ki jabu ma giliyo maberre.
Jabuli 119:128 Aloyo kwona kun abedo ka lubo cikki; adag yo me bwola-gu ducu. Miti me lubo cik pa Rwot
Jabuli 119:129 Pwonnyi ducu tye me aura; pi meno alubogi ki cwinya ducu.
Jabuli 119:130 Tito lokki miyo ceŋ bot dano, dok miyo niaŋ bot jo ma pe ki ŋec.
Jabuli 119:131 Aŋamo doga, abedo ka omo cwinya ki yweyo, pien amito alub cikki.
Jabuli 119:132 Bin bota, ci itima kica, kit macalo itimo kwede kica bot jo ma maro nyiŋi.
Jabuli 119:133 Gwoka wek pe apoti, kit macalo yam doŋ iciko, pe iwek bal mo olo kwona.
Jabuli 119:134 Lara woko ki i ciŋ jo ma giuna, wek abed kun agwoko cikki.
Jabuli 119:135 Nen laticci ki waŋ me kica, dok ipwonya ki lok me cikki.
Jabuli 119:136 Pig waŋa cwer dok mol matek, pien dano pe gigwoko cikki. Cik pa Rwot tye atir dok kakare
Jabuli 119:137 In iporre, ai Rwot, dok kop ma iŋolo tye atir.
Jabuli 119:138 Iyero lok me cadenni kun ilubo kiti ma atir, ki gen madwoŋ bene.
Jabuli 119:139 Nyeko ki kiniga waŋo koma calo mac, pien lukworra wigi owil woko i kom lokki.
Jabuli 119:140 Gitemo cikkeni adada, miyo an laticci amaro.
Jabuli 119:141 An atidi mo, dok gicaya bene, ento wiya pe wil i kom lok me cikki.
Jabuli 119:142 Porreni tye atir dok bedo nakanaka, ki cikki bene cik me ada.
Jabuli 119:143 Can ki cwercwiny doŋ opoto woko i koma, ento cikki aye miya yomcwiny.
Jabuli 119:144 Lok me cadenni tye atir dok bedo nakanaka; miya niaŋ maber ci abibedo kwo. Lega pi lar
Jabuli 119:1001 
Jabuli 119:145 Akok boti ki cwinya ducu, gam doga, ai Rwot! Abigwoko cikki.
Jabuli 119:146 Akok boti; lara, ci abilubo lok me cikki.
Jabuli 119:147 Aa malo ma pud peya piny oru akok boti pi kony; pud ageno lokki.
Jabuli 119:148 Abuto i dyewor ci aco woko, waŋa bedo twolo, kun abedo ka lwodo pi cikki ki i cwinya.
Jabuli 119:149 Ai Rwot, winy dwana pi mar meri ma pe lokke; roc kwona odoco i locci ma tye atir.
Jabuli 119:150 Jo ma lwenyo i koma ginyiko cok kun gitamo me timo gin marac; gitye ka mabor adada ki cikki.
Jabuli 119:151 Ento in icok kweda, ai Rwot, cikki ducu cik me ada.
Jabuli 119:152 Apwonnye ki lok me caden meri ducu nia wa con, ni iketogi me bedo nakanaka. Koko pi lar
Jabuli 119:153 Nen canna dok i lara, pien wiya pe wil i cikki.
Jabuli 119:154 Pid pira ci ikoka: miya kwo kit macalo yam iciko.
Jabuli 119:155 Jo maraco pe gibiromo larre wacel, pien pe gitemo me lubo cikki.
Jabuli 119:156 Ento kicani dit makato, ai Rwot; miya kwo kit macalo locci tye atir-ri.
Jabuli 119:157 Jo ma lwenyo i koma ki lumerokka gipol, ento pe aleŋŋe aweko lubo pwonnyi.
Jabuli 119:158 Ka aneno lutim roro, ci cwinya lemo alema i komgi, pien pe gigwoko cikki.
Jabuli 119:159 Koŋ itam kit macalo amaro kwede lok me cikki! Gwok kwona pi mar meri ma pe lokke.
Jabuli 119:160 Lokki ducu ocuŋ i kom ada, cikki ducu tye atir gibedo nakanaka. Mine me lubo cik pa Rwot
Jabuli 119:161 Rwodi gilwenyo i koma laboŋo tyen lok mo, ento abedo kun atye ki lworo i cwinya pi lokki.
Jabuli 119:162 Abedo ki yomcwiny pi lokki calo dano ma onoŋo jami mapol ma giyako.
Jabuli 119:163 Adag dok akwero lok goba, ento amaro cikki.
Jabuli 119:164 Apaki nino ki nino tyen abiro pi cikki ma tye atir.
Jabuli 119:165 Jo ma maro cikk i limo kuc madit; pe tye gin mo ma bimiyo giyokke atata.
Jabuli 119:166 Ai Rwot, ageno larri, dok bene atiyo gin ma cikki mito.
Jabuli 119:167 Agwoko lok me cikki ducu i cwinya, dok amarogi ma pe twerre.
Jabuli 119:1002 
Jabuli 119:168 Agwoko cikki ki lok ma ipwonya kwede ducu; in bene ineno gin ducu ma atiyo. Lega pi kony
Jabuli 119:169 Wek kokona oo boti do, ai Rwot; miya abed ki niaŋ maber ma lubo kit ma lokki tye kwede.
Jabuli 119:170 Wek lega me bako doga bene oo boti; lara kit macalo yam icikke kwede.
Jabuli 119:171 Abiŋamo doga kun apaki, wek ipwonya ki cikki.
Jabuli 119:172 Abiwero lokki awera ki doga, pien cikki ducu tye atir.
Jabuli 119:173 Yubbe kun iketo ciŋi me konya, pien doŋ ayero me lubo cikki.
Jabuli 119:174 Atye ka yenyo larri, ai Rwot, dok cikki aye miya yomcwiny.
Jabuli 119:175 Miya abed kwo, wek abed ka paki, wek pwony me cikki bene okonya.
Jabuli 119:176 Aŋak woko ata calo romo murwenyo; myero iyenya, an laticci, pien wiya pe wil i kom cikki.
Jabuli 120:1 I kare ma atye i can akok bot Rwot, wek ogam doga, kun akok ni.
Jabuli 120:2 “Lara do, ai Rwot, ki bot jo ma loko lok goba, ki bot jo ma bwolo dano ki lok doggi.”
Jabuli 120:3 Gibiminiwu gin aŋo kono? Dok gin aŋo makato ma gibitiyo i komwu, wun jo ma bwolo dano ki dogwuni?
Jabuli 120:4 Gibicwalo i komwu atero mabit pa lulweny, ki lodi mac yen opok ma otwak!
Jabuli 120:5 Aneno can adada, pien abedo Mecek macalo labedo, dok pacona tye i dye kema pa jo Kedar!
Jabuli 120:6 Abedo doŋ ari pi kare malac twatwal i kin jo ma dag kuc.
Jabuli 120:7 Amito wabed ki kuc; ento tek aloko lok mo, gin gilokke gicuŋ pi lweny!
Jabuli 121:1 Atiŋo waŋa malo aneno yo tuŋ kom godi; kony ma amito-ni a ki kwene?
Jabuli 121:2 Kony ma amito-ni a ki bot Rwot, muketo polo ki lobo.
Jabuli 121:3 En pe biweko tyeni cer, ŋat ma gwoki pe bibuto nino woko ata.
Jabuli 121:4 Nen, en aye ma gwoko jo Icrael, pe bibuto nino woko licwic ma kwiya kome.
Jabuli 121:1003 
Jabuli 121:5 Rwot aye ŋat ma gwoki; dok tye calo tipo me ka yweyoni, tye yo tuŋ ciŋi ma lacuc.
Jabuli 121:6 Ceŋ pe biwaŋi i dyeceŋ, kadi dwe bene pe biwaŋi i dyewor.
Jabuli 121:7 Rwot bigwoki ki i gin maraco woko ducu, en bigwoko kwoni.
Jabuli 121:8 Rwot bigwoki ka icito woko nyo kadi ka idwogo cen, nia i kare-ni cito kwede anyim nakanaka.
Jabuli 122:1 Abedo ki yomcwiny i kare ma guwaco bota ni, “Wacitu i ot pa Rwot!”
Jabuli 122:2 Wabedo ka cuŋ acuŋa ki tyenwa i dog gaŋ me Jerucalem!
Jabuli 122:3 Jerucalem doŋ gigero odoco matek, ma ocuŋ nen maber atika!
Jabuli 122:4 Man aye ka ma kaka ma Rwot oyero gibino iye, gin aye jo Icrael; gibino ka miyo pwoc bot Rwot, kit macalo yam giciko kwede pigi.
Jabuli 122:5 Komker me ŋolo kop giketo tye kunnu, gin komker me ot pa Daudi.
Jabuli 122:6 Wuleg pi kuc me Jerucalem! “Wek gin jo ma mari gubed ki lonyo dok ki kwo maber!
Jabuli 122:7 Kuc obed i i cel murumo gaŋŋi, dok kuc madwoŋ myero obed i odi ma wigi ocudo malo!”
Jabuli 122:8 Pi utmega ki pi luwota abiwacci, “Kuc obed botwu!”
Jabuli 122:9 Kit macalo Rwot Lubaŋawa bedo i ode kany-nyi, abilego ni ibed maber.
Jabuli 123:1 Ai Rwot, ailo waŋa aneno boti, in ma ibedo i wi komkerri i polo!
Jabuli 123:2 Nen, macalo lutic gineno bot rwodigi, dok macalo aŋeca neno bot min ot ma en bedo bote, waŋ bene waneno bot Rwot Lubaŋawa, nio wan ma kica omake i komwa.
Jabuli 123:3 Kica omaki i komwa, ai Rwot, kica omaki i komwa do, pien doŋ gicayowa twatwal!
Jabuli 123:4 Tipowa doŋ ool woko pi kare malac ki ŋala pa jo ma gitye ki kwo mayot, ki cac pa jo ma luwakke.
Jabuli 124:1004 
Jabuli 124:1 Jo Icrael myero guwacci, “Ka kono Rwot pe obedo tuŋ botwa,
Jabuli 124:2 ka kono Rwot pe obedo tuŋ botwa, i kare ma lukworwa gubino ka lweny i komwa,
Jabuli 124:3 kono gumwonyowa woko makwo oyotoyot, i kare ma kinigagi olyetti woko marac twatwal i komwa;
Jabuli 124:4 kono nene lalele omolowa oterowa woko, kono biamwonyi me pii oumowa woko lipuk,
Jabuli 124:5 kono omiyo pii otwagge i wiwa.”
Jabuli 124:6 Gipwo Rwot, ma pe omiyowa botgi macalo riŋo ma myero gukil woko ki lakgi!
Jabuli 124:7 Wabwot woko calo winyo ma obwot ki i owic pa ladwar; tol owic ocot, ci wan wabwot!
Jabuli 124:8 Kony ducu ma wamito a ki bot Rwot, muketo polo ki lobo.
Jabuli 125:1 Jo ma geno, Rwot gitye macalo got Cion, ma pe gitwero dirone gikobo ka mukene, ento cuŋ mere kacel matwal.
Jabuli 125:2 Kit macalo godi gurumo Jerucalem woko dyere-ni, Rwot bene orumo jone woko kumeno, nia i kare-ni cito kwede anyim nakanaka.
Jabuli 125:3 Jo ma kitgi raco kadi gumak odoo ker me loc ci pe gibiloyo lobo ma gimiyo bot jo ma kitgi atir, wek jo ma kitgi atir pe gurye ciŋgi me timo gin marac.
Jabuli 125:4 Tim ber bot jo ma kitgi beco, ki bot jo ma cwinygi tye atir.
Jabuli 125:5 Ento jo ma lokke gilubo yogi mugom Rwot biterogi ribogi ki lutim maraco! Kuc obed i Icrael!
Jabuli 126:1 I kare ma Rwot odwokowa cen i Cion, onoŋo wabedo calo jo ma leko lek.
Jabuli 126:2 Onoŋo wanyero nyero, ma wadaŋŋe bene ki yomcwiny; ci lurok guwaco lok i komwa ni, “Rwot doŋ otyeko tiyo jami me aura pigi.”
Jabuli 126:3 Rwot doŋ otiyo jami me aura piwa, omiyo cwinywa yom.
Jabuli 126:4 Ai Rwot, dwok gum botwa do, calo kulu ma tye i Negeb!
Jabuli 126:5 Wek jo ma coyo kodigi ma gikok akoka ki pig waŋgi guka camgi kun gidaŋŋe ki yomcwiny madwoŋ!
Jabuli 126:1005 
Jabuli 126:6 ŋat ma woto kun kok, ma noŋo omako kodi cito ka coyone, bidwogo i pacone ma daŋŋe adaŋa ki yomcwiny, kun kelo kal ma okayo ki i poto.
Jabuli 127:1 Ka pe Rwot aye ma ogero ot, jo ma gero gicanne nono. Ka pe Rwot aye ma okuro gaŋ, lakurpiny bedo dyewor ma waŋe twolo noŋo.
Jabuli 127:2 Kadi ka wupuk con ka tic, ma wudok paco ka yweyo wa mot, kun wucamo kwon wuparo kwede pi tic ma wutiyo, meno ducu noŋo, pe konyowu; pien Rwot miyo jo ma en maro ginino.
Jabuli 127:3 Nen, litino aye gin gipiny mua bot Rwot, gin aye mot ma ginywalogi anywala.
Jabuli 127:4 Litino ma dano mo onywalo ma pud en awobi, gitye calo atero ma tye i ciŋ ŋat ma lalweny.
Jabuli 127:5 Ŋat ma ajurune opoŋ ki lwak atero ma kit meno bedo ki yomcwiny! Pe giloye wacel i kare ma en bilok ki lukworre ki i dog gaŋ.
Jabuli 128:1 Tye ki gum dano ma lworo Rwot, ma bedo kun lubo yone!
Jabuli 128:2 Ibicamo cam mua ki i tic ma itiyo ki ciŋi; ibibedo ki yomcwiny dok ilimo lwak lonyo madwoŋ.
Jabuli 128:3 Dakoni bibedo calo olok ma nyak nyig madwoŋ i odi; ki litinoni gibibedo calo yat ma pote lot kun gibedo girumo mejani woko.
Jabuli 128:4 Nen, meno aye kit gum ma poto i kom dano ma lworo Rwot.
Jabuli 128:5 Rwot myero omini gum ki i Cion pi kare me kwoni ducu, wek inen lonyo ma tye i Jerucalem!
Jabuli 128:6 Wek bene ibinen likwayu! Kuc obed i kom Icrael!
Jabuli 129:1 Jo Icrael myero guwacci, “Guketo can i koma marac twatwal nia wa ka tinona,
Jabuli 129:2 guketo can i koma marac twatwal nia wa ka tinona, ento pe guloya kadi ki acel.
Jabuli 129:3 Wegi kweri dyaŋ gipuro ŋeya; guryeyo pottigi obedo maboco.”
Jabuli 129:4 Rwot oporre, en doŋ oŋolo tol pa jo maraco woko.
Jabuli 129:5 Wek dano ducu ma kwero Cion giket lewic i wigi dok gidwokgi bene cen!
Jabuli 129:1006 
Jabuli 129:6 Wek gubed macalo lum ma tye i wi ot malo, ma two woko ma noŋo peya odoŋo ocito malo,
Jabuli 129:7 ma dano ma nyaro bene pe mako poŋo ciŋe, kadi ŋat ma tweyo kacel bene pe gwaro poŋ kore,
Jabuli 129:8 ci miyo jo ma kato ki kenyo pe giwacci, “Gum pa Rwot obed i komwu! Walamo gum i komwu i nyiŋ Rwot!”
Jabuli 130:1 Ai Rwot, akok boti ki i te bur matut!
Jabuli 130:2 Rwot, winy kokona do! Cik iti iwiny legana me bako dog do!
Jabuli 130:3 Ai Rwot, ka nene onoŋo iparo balwa, aŋa munoŋo twero cuŋ i nyimi, in Rwot?
Jabuli 130:4 Ento in iweko balwa, wek giwori.
Jabuli 130:5 Akuro Rwot ki cwinya ducu, ageno lokke bene.
Jabuli 130:6 Kwona ducu ocuŋ i kom Rwot; akure makato lukur-piny ma gikuro nio wa odiko, makato lukur-piny ma gimito ni piny oru.
Jabuli 130:7 Wun jo Icrael, myero wugen Rwot! Rwot tye ki mar ma pe lokke, dok lar madwoŋ bene tye bote,
Jabuli 130:8 En bi koko jo Icrael ki i balgi ducu.
Jabuli 131:1 Ai Rwot, pe atye ki miti ma malo twatwal i cwinya, dok bene waŋa pe neno malo twatwal. An pe atikke i kom lok madito ata ma gidito dok me aura makato ŋecca woko.
Jabuli 131:2 Ento doŋ cwinya okwe, aywe doŋ gira mot, calo latin ma tye i kor minne ma oliŋ mot; cwinya doŋ okwe calo latin ma doŋ oliŋ.
Jabuli 131:3 Wun jo Icrael, wugen Rwot! nia i kare man cito kwede anyim nakanaka!
Jabuli 133:1 Nen kit macalo bedo ber ki me yomcwiny ka omego gibedo kacel ki mer i kingi!
Jabuli 133:2 Rom ki moo ma ŋwece kur ma gionyo i wic, ma mol bino piny wa i tik dano, moo ma con omol ki i wi Aron obino piny Wa i tike, ma omol bene odyako wa ŋut boŋŋone woko liweŋ!
Jabuli 133:1007 
Jabuli 133:3 Dok rom ki toyo me got Kermon, ma luk i wi godi me Cion! Kunnu en aye ka ma Rwot ociko iye pi miyo gum, ki kwo ma bedo matwal.
Jabuli 134:1 Wubin, wupwo Rwot, wun lutic pa Rwot ducu, ma wucuŋ i ot pa Rwot dyewor!
Jabuli 134:2 Wutiŋ ciŋwu malo wutaŋ i kabedo man maleŋ, ci wupwo Rwot!
Jabuli 134:3 Rwot omiwu gum ki i Cion, en muketo polo ki lobo!
Jabuli 135:1 Wupak Rwot! Wupak nyiŋ Rwot, wun luticce ducu,
Jabuli 135:2 wun ma wucuŋ i ot pa Rwot, i dyekal me ot pa Lubaŋawa!
Jabuli 135:3 Wupak Rwot, pien en ber; wuwer wer me pako nyiŋe, pien en lakica.
Jabuli 135:4 Rwot oyero Yakobo me bedo mere, ki jo Icrael me bedo lwakke kikome.
Jabuli 135:5 Aŋeyo pira kena ni Rwot dit, dok aŋeyo ni Rwotwa loyo lwak cal lubaŋa ducu.
Jabuli 135:6 Gin mo keken ma Rwot mito en tiyo, i polo ki i wi lobo, i nam kadi i pii matut ma tye piny i te lobo.
Jabuli 135:7 En aye ma miyo pol tiŋŋe malo ki i agikki me lobo, en ma miyo lutkot wil, en bene ma cwalo yamo ki i odine me kano jami, ci kodo.
Jabuli 135:8 En aye ma yam oneko litino kayo pa jo Ejipt woko, litino kayo pa dano ki pa lee.
Jabuli 135:9 En otiyo lwak taŋo ki ginaura mapol i Ejipt, kun pwodo Parao ki luticce ducu.
Jabuli 135:10 Dok oneko lwak me rok mapol, ci oneko luker matego woko liweŋ.
Jabuli 135:11 Cikon, kabaka pa jo Amor, ki Og, kabaka me Bacan, ki luker ducu ma tye i Kanaan.
Jabuli 135:12 Omiyo lobogi woko me bedo gipiny, gipiny pa lwakke jo Icrael.
Jabuli 135:13 Ai Rwot, nyiŋi bedo nakanaka, dok bene gibipo piri i kare pa yalwak ducu.
Jabuli 135:14 Rwot bimiyo jone loyo kop, kica bimake i kom luticce.
Jabuli 135:15 Cal lubaŋa pa lurok gitiyogi ki ryal ki jabu; man obedo tic ma dano gutiyo ki ciŋgi.
Jabuli 135:16 Doggi tye, ento pe giloko, waŋgi bene tye, ento pe gitwero neno piny.
Jabuli 135:17 Itgi tye, ento pe gitwero winyo lok, yamo me yweyo bene pe i doggi.
Jabuli 135:1008 
Jabuli 135:18 Jo mutiyo cal lubaŋa magi bene girom aroma kwedgi, ki jo ducu ma geno cal lubaŋa magi bene gitye kit meno.
Jabuli 135:19 Wun jo Icrael, wupak Rwot! Wun jo me ot pa Aron bene wupak Rwot!
Jabuli 135:20 Wun jo me ot pa Levi, wupak Rwot! Wun bene ma wulworo Rwot, wupake!
Jabuli 135:21 Gipwo Rwot ki i Cion, en ma bedo i Jerucalem! Wupak Rwot!
Jabuli 136:1 Wumi pwoc bot Rwot, pien en ber; mar mere ma pe lokke bedo nakanaka.
Jabuli 136:2 Wumi pwoc bot Lubaŋa ma loyo lwak lubaŋa-gu ducu, pien mar mere ma pe lokke bedo nakanaka.
Jabuli 136:3 Wumi pwoc bot Rwot ma loyo rwodi ducu, pien mar mere ma pe lokke bedo nakanaka.
Jabuli 136:4 En keken aye ma tiyo ginaura madito, pien mar mere ma pe lokke bedo nakanaka.
Jabuli 136:5 En oketo polo ki ryekone, pien mar mere ma pe lokke bedo nakanaka.
Jabuli 136:6 En bene ma opeto lobo i wi pii matut, pien mar mere ma pe lokke bedo nakanaka.
Jabuli 136:7 En muketo gin madito ma ryeny ma menyo piny, pien mar mere ma pe lokke bedo nakanaka.
Jabuli 136:8 Oketo ceŋ me loyo dyeceŋ, pien mar mere ma pe lokke bedonakanaka.
Jabuli 136:9 Oketo dwe ki lakalatwe me loyo dyewor, pien mar mere ma pe lokke bedo nakanaka.
Jabuli 136:10 Oneko litino kayo pa jo Ejipt ma co woko ducu, pien mar mere ma pe lokke bedo nakanaka.
Jabuli 136:11 Ci okwanyo jo Icrael okelogi woko ki i kin jo Ejipt, pien mar mere ma pe lokke bedo nakanaka.
Jabuli 136:12 Okelogi woko pi twero me bade ki ciŋe ma oryeyo, pien mar mere ma pe lokke bedo nakanaka.
Jabuli 136:13 Opoko i Nam Makwar woko aryo i dyere, pien mar mere ma pe lokke bedo nakanaka; bedo nakanaka.
Jabuli 136:14 ci omiyo jo Icrael gukato ki i dyere wa loka tuŋcel, pien mar mere ma pe lokke
Jabuli 136:15 Ento omiyo Parao kacel ki dul monnye gumwony guto wok i Nam Makwar, pien mar mere ma pe lokke bedo nakanaka.
Jabuli 136:1009 
Jabuli 136:16 En mutelo lwakke i dye tim, pien mar mere ma pe lokke bedo nakanaka.
Jabuli 136:17 Oneko luker madito woko ducu, pien mar mere ma pe lokke bedo nakanaka;
Jabuli 136:18 oneko wa luker ma guywek-gu woko mapol; pien mar mere ma pe lokke bedo nakanaka.
Jabuli 136:19 Oneko Cikon, ma kabaka pa jo Amor, pien mar mere ma pe lokke bedo nakanaka;
Jabuli 136:20 oneko bene Og, kabaka me Bacan, pien mar mere ma pe lokke bedo nakanaka.
Jabuli 136:21 Omiyo lobogi woko bot lwakke me bedo gipinygi, pien mar mere ma pe lokke bedo nakanaka;
Jabuli 136:22 omiyo bot luticce jo Icrael obed ginaleyagi, pien mar mere ma pe lokke bedo nakanaka.
Jabuli 136:23 En opo piwa i kare ma doŋ giloyowa woko marac, pien mar mere ma pe lokke bedo nakanaka;
Jabuli 136:24 ci olarowa ki i ciŋ lumerokwa, pien mar mere ma pe lokke bedo nakanaka.
Jabuli 136:25 En miyo cam bot gin makwo ducu, pien mar mere ma pe lokke bedo nakanaka.
Jabuli 136:26 Wumi pwoc bot Lubaŋa me polo, pien mar mere ma pe lokke bedo nakanaka.
Jabuli 137:1 Wabedo piny i ŋet kulu me Babilon, ci wakok matek i kare ma wapo pi Cion.
Jabuli 137:2 Waŋabo opukwa malo i kor yadi ma i dog kulu kunnu.
Jabuli 137:3 Jo ma gumakowa guterowa i opii gupenyowa ni myero wawer botgi; lulibowa gumito ni wawer wer me yomo cwiny, kun giwacci, “Wuwerwa wer mo ma loko lok i kom Cion!”
Jabuli 137:4 Watwero wero wer pa Rwot i lobo pa lurok niŋniŋ?
Jabuli 137:5 Wek ciŋa ma lacuc otwo woko, ka ce wiya wil i komi, in Jerucalem!
Jabuli 137:6 Wek leba omok woko i dana, ka onoŋo pe apo piri, ka pe atamo piri, in Jerucalem, macalo gin ma miya yomcwiny makato!
Jabuli 137:7 Ai Rwot, po pi nino ma Jerucalem oneno can iye, ci icul waŋe i kom jo Edom. Po kit ma gubedo ka wacci, “Ret woko, ret woko piny wa i ŋom te gutine!”
Jabuli 137:8 In Babilon, inlayak! Ŋat ma biculo kworwa i komi ki gin ma itimo i komwa, bibedo ki yomcwiny.
Jabuli 137:9 Dano-ma mako litinoni, ci jwatogi woko i kom got, bibedo ki yomcwiny!
Jabuli 137:1010 
Jabuli 138:1 Apwoyi ki cwinya ducu, ai Rwot; awero wer me paki i nyim cal lubaŋa-gu.
Jabuli 138:2 Aryebbe piny akemo ot meri maleŋ, apako nyigi pi mar meri ma pe, lokke ki pi genni; pien itiŋo nyiŋi ki lokki ducu malo makato jami mukene-gu ducu.
Jabuli 138:3 I nino ma akok bati, in igamo doga, ci imedo tekcwiny bota.
Jabuli 138:4 Luker ducu ma wi lobo gibipaki, ai Rwot, pien dog guwinyo lokki ma icikke kwede.
Jabuli 138:5 Gibiwero wer pi gin ma Rwot otiyo, ki pi deyo madit pa Rwot.
Jabuli 138:6 Kadi bed Rwot bedo malo ka mabor twatwal, pud neno jo mamwol ma lucan i cwinygi; ento jo ma lyerre en ŋeyogi woko ki ka mabor.
Jabuli 138:7 Kadi bed awoto ma can oruma woko dyere, in pud igwoko kwona; iryeyo ciŋi me juko akemo pa lukworra, ci ilara ki ciŋ i ma lacuc.
Jabuli 138:8 Rwot bicoba yub ma mere ducu pira; ai Rwot, mar meri ma pe lokke bedo nakanaka. Pe ibwot gin ma itiyo ki ciŋi woko.
Jabuli 139:1 Ai Rwot, in doŋ iŋiyo kwona CI Iŋeya woko!
Jabuli 139:2 Kadi abedo piny nyo kadi aa malo, in iŋeyo; iniaŋ tamma woko ki ka mabor.
Jabuli 139:3 Iŋiyo yona ki ka butona piny, dok iŋeyo kit yo me kwona ducu.
Jabuli 139:4 Kadi ma peya aloko lok mo, nen, ai Rwot, in doŋ iŋeyo lok ma abiloko ducu.
Jabuli 139:5 In iruma woko tuŋŋi ki tuŋŋi, kun igwoka ma iketo ciŋi i koma.
Jabuli 139:6 Kit ŋec ma itye kwede tye me aura mada ki tuŋ bota; tye wa malo twatwal ma pe atwero o iye.
Jabuli 139:7 Abicito kwene wek aa woko ki boti? Abia ki i nyimi ariŋo acito kwene?
Jabuli 139:8 Kadi ka ait malo i polo, in bene itye kunnu! Kadi ka abuto piny i lyel, in pud itye kunnu aye!
Jabuli 139:9 Kaatuk acito malo ma awoto macalo rupiny, nyo abed i kabedo mo i dog nam ma tye ka mabor adada,
Jabuli 139:10 in pud ibibedo kunnu ka peya, dok bene ibimaka ki ciŋi malacuc.
Jabuli 139:11 Ka awacci, “Wek colpiny ouma woko, ki Leŋo me ceŋ ma atye iye odok dyewor,”
Jabuli 139:1011 
Jabuli 139:12 colpiny bene pe col ki boti, ki dyewor bene leŋ aleŋa calo dyeceŋ; pien ki tuŋ boti colpiny rom ki leŋo.
Jabuli 139:13 In aye ma iketo dul me koma ducu, dok icweyo woko kacel ki i i maa.
Jabuli 139:14 Abipaki, pien in aye ma myero gilwori dok itye me aura. Ticci ducu ma itiyo obedo tic aura! Iŋeya maber twatwal.
Jabuli 139:15 Yam ineno ka giribo cogo koma i kare ma gicweya i i maa, ma gicweyo koma piny i te lobo ka matut ki diro madwoŋ.
Jabuli 139:16 Ineno koma ki waŋi ma pud peya gicweyo otum, wel ninona ma iciko pira ducu gicoyogi woko i bukki ma peya nino mo acel i kingi oo.
Jabuli 139:17 Ai Lubaŋa, tammi beco bota kuman! Gin ducu mono gitye adi!
Jabuli 139:18 Ka awacci akwangi akwana, gipol gikato kweyo woko. Ka aco ki i waŋ nino, noŋo pud atye boti.
Jabuli 139:19 Ai Lubaŋa, onoŋo amito inek jo maraco woko, wek jo ma oyo remo pa dano gurweny woko ki bota,
Jabuli 139:20 gin jo ma gibedo ka loko lok marac i komi-ni, ma guille malo kun giloko lok marac me balo nyiŋi.
Jabuli 139:21 Ai Rwot, an adagjo ma gidagi, dok bene iya okwerojo ma gijemo woko i komi.
Jabuli 139:22 Adaggi adada ki adagadaga mutum, anenogi macalo lukworra.
Jabuli 139:23 Ŋi kwona, ai Lubaŋa, wek iŋe gin ma tye i cwinya; koŋ itema, wek iŋe ka ma tamma tye iye.
Jabuli 139:24 Inen ka kit mo marac tye iiya, ci doŋ itela i yo ma bedo nakanaka.
Jabuli 140:1 Ai Rwot; lara ki bot jo maraco, gwoka bene ki i kom jo ma gin lutim bwami,
Jabuli 140:2 ma giyubo lok maraco ki i cwinygi, ci gitugo lweny teretere-ni.
Jabuli 140:3 Doggi bit calo lak twol-madoŋo, lok ma giloko obedo calo kwir pa twolororo.
Jabuli 140:4 Ai Rwot, gwoka ki i ciŋ jo maraco; gwoka ki i kom jo ma gin lutim bwami, ma doŋ gupiro lok me dwalo tyena wek apoti.
Jabuli 140:5 Jo ma nyatte guciko owicgi gukano woko pira, guciko obwo ki tol kun gimito maka kwede; i ŋet yo ducu noŋo guciko obwo tye ka kura akura.
Jabuli 140:6 Awaco bot Rwot ni, “In Lubaŋana.” Winy legana me bako dog, ai Rwot!
Jabuli 140:7 Ai Rwot Lubaŋana, lalarra matek, igwoka maber i kare me lweny.
Jabuli 140:1012 
Jabuli 140:8 Ai Rwot, pe myero imi bot jo maraco gin ma gimito; pe iwek tim maraco ma gupiro-ni ocobbe.
Jabuli 140:9 Pe iwek lukworra guloya woko, wek tim aranyi ma gimito timone odok i komgi.
Jabuli 140:10 Wek lodi mac ocorre i komgi owaŋgi woko; wek gi bolgi i bur matut, pe dok gunoŋ yo me katti woko!
Jabuli 140:11 Wek jo ma giloko lok gobagoba me balo nyiŋ luwotgi pe gubed i lobo; wek gin marac omak gin lutim bwami ci ityekgi woko.
Jabuli 140:12 Aŋeyo ni Rwot pido pilucan, dok ŋolo kop kakare pi jo ma piny obwoyogi.
Jabuli 140:13 Adada jo ma kitgi atir bimiyo pwoc boti; ki jo ma cwinygi atir gibibedo i nyimi.
Jabuli 141:1 Ai Rwot, akok boti, bin bota oyotoyot do! Winy dwana ka akok boti!
Jabuli 141:2 Wek legana obed i nyimi macalo odok eceta ma giwaŋo ma duny makur; ki ciŋa ma ataŋo boti-ni myero obed calo gitum ma gityero boti otyeno.
Jabuli 141:3 Ai Rwot, gwok doga, dok inen kit ma aŋamo kwede doga ka lok.
Jabuli 141:4 Gwoka mi pe abed ki cwiny me timo gin marac, wek pe aribbe ki jo maraco pi timo bal, wek bene pe aribbe kwedgi me camo cam mamit ma gin guyubo!
Jabuli 141:5 Wek dano ma kite ber aye opwoda, dok ojuka ma kica omake i koma, ento pe iwek dano mo marac owir wiya ki moo; pien legana ma atye ka legi kwede teretere-ni tye pi dag gin marac ma gin gitimo.
Jabuli 141:6 Ka inen gimiyogi i ciŋ dano ma myero guŋol kop i komgi, gibipwonyo atir ni lok pa Rwot kara tye ada.
Jabuli 141:7 Gibiketo cogogi woko ata i dog lyel, macalo got ma dano tyero iye ci tyer poto woko acacacac i lobo.
Jabuli 141:8 Ento an, ai Rwot, waŋa kemo boti; ayenyo kalarre boti, pe iweka ata ma pe igwoka!
Jabuli 141:9 Gwoka wek pe amok i owic ma guciko pira-ni, gwoka pe amok i obwo pa lutim maraco.
Jabuli 141:10 Wek jo maraco gumok i obwogi kekengi, ento mi an abwot ma pe gin mo oguda.
Jabuli 142:1 Akok bot Rwot pi kony, kun abako doga bene bote.
Jabuli 142:1013 
Jabuli 142:2 Akelo lok me kokona ducu i nyime, dok atitte bene kit can ducu ma atye ka noŋone.
Jabuli 142:3 Ka cwinya doŋ ool woko, in iŋeyo gin ma myero atim. Lukworra guciko o wic woko pira i yo ma awoto ki tye kare ducu-ni.
Jabuli 142:4 Aloko waŋa tuŋ acuc aneno, ci anoŋo ni pe tye dano mo ma myero okonya: kalarre mo mudoŋ pira bene pe, pe tye ŋat mo ma paro pira.
Jabuli 142:5 Ai Rwot, akok boti pi kony; Rwot, in aye kalarrena, in aye dul ma gipokka i lobo pa jo makwo.
Jabuli 142:6 Winy kokona do, pien piny doŋ obwoya woko! Lara ki i ciŋ jo ma gitye ka liba, pien gitek giloya woko.
Jabuli 142:7 Kwanya ikela woko ki i mabuc, wek ami pwoc boti. Jo ma kitgi atir gibiruma dyere, pien ibitiyo kweda i yo maber mada.
Jabuli 143:1 Ai Rwot, winy legana; winy legana me bako dog ma akelo i nyimi! Gam doga pi genni, pien in iporre!
Jabuli 143:2 Pe iŋol kop i kom laticci, pien pe tye dano mo makwo ma kite atir i nyimi.
Jabuli 143:3 Lakworra doŋ oryemo kora, oloya woko adada, omiyo abedo i colpiny calo jo ma yam doŋ guto wa con.
Jabuli 143:4 Pi meno cwinya doŋ ool woko, gen bene doŋ orwenyo woko ki i cwinya.
Jabuli 143:5 Apo i kom kare macon ma doŋ okato, ci abedo ka lwodo lok i kom gin ducu ma doŋ itiyo; gin ducu ma itiyo bino i tamma.
Jabuli 143:6 Aryeyo ciŋa ataŋo boti ka alego, tipona tye ki orwo me neni calo lobo mutwo woko ma pii pe iye.
Jabuli 143:7 Ai Rwot, gam doga oyotoyot! Cwinya mito tum woko! Pe ikanne woko ki bota, miyo abedo rom ki jo ma gicito gidonyo piny i bur.
Jabuli 143:8 Ageni mada; wek awiny i odiko kun ipoyo wiya i kom mar meri ma pe lokke. Pwonya ki yo ma imito ni myero alubi, pien legana ducu acwalo malo boti kunnu.
Jabuli 143:9 Ai Rwot, lara ki i ciŋ lukworra! An doŋ ariŋo ka larre boti.
Jabuli 143:10 Pwonya wek ati gin ma imito, pien in Lubaŋanal Wek cwiny meri maber-ri otela iyo mupirre marom!
Jabuli 143:11 Lara, ai Rwot, pi deyo me nyiŋi; dok ikela woko ki i can pi porreni!
Jabuli 143:12 I mar meri ma pe lokke pira, nek lukworra ityekgi woko, pien an abedo laticci.
Jabuli 144:1014  Lega pi loyo lweny ki pi noŋo lonyo
Jabuli 144:1 Gipwo Rwot ma en aye gotta, ma opwonyo ciŋa pi lweny, dok oŋiyo lwet ciŋa woko ki lweny.
Jabuli 144:2 En gotta ki cel gogona matek, en kakannena ki lalarra, en gwoka macalo kwot, ariŋo alaro bote, en ma obwoyo rok mapol, omiyo gubedo i te locca,
Jabuli 144:3 Ai Rwot, dano gin aŋo ma miyo ipo pire? Dano adana ma mwa-ni piŋo ibedo ka tamo pire?
Jabuli 144:4 Dano obedo calo yamo me yweyo keken, nino me kwone bene obedo calo tipo ma kato woko oyotoyot.
Jabuli 144:5 Ai Rwot, ywa polo idwok cen, ci ilor ibin piny! Gud kom godi ci wek guduny yito!
Jabuli 144:6 Mi lutkot owil omeny piny oket woko ata, celgi ki ateroni ci iradgi woko piny.
Jabuli 144:7 Rye ciŋi piny ki i polo, ywaya ci ikwanya woko ki i pii matut, lara ki i ciŋ lurok,
Jabuli 144:8 ma gibedo ka loko lok goba keken. Kadi bed gutiŋo ciŋgi me kwoŋo kwoŋ, ento pud inoŋo ni giloko lok goba.
Jabuli 144:9 Abiwero wer manyen boti, ai Rwot; abigoyo naŋa ma giciko ki tol puc apar kun apaki kwede.
Jabuli 144:10 In aye ma imiyo loc bot luker, dok ilaro laticci Daudi.
Jabuli 144:11 Lara ki i lak pala lucwan mager, dok ilara ki i ciŋ lurok ma giloko megi lok goba keken-ni; kadi bed gutiŋo ciŋgi me kwoŋo kwoŋ, ento pud inoŋo ni giloko lok goba.
Jabuli 144:12 Mi litino awobewa kakagi-ni gubed calo ginapita ma doŋ otyeko doŋo woko; ki anyirawa bene gubed macalo wir me twoke ma gitoŋo me gero gaŋkal madit.
Jabuli 144:13 Mi derowa ducu gupoŋ woko libic ki kit wit cam mapatpat. Mi romiwa bene gunywal litinogi alip ki dok alip apar i oletwa.
Jabuli 144:14 Mi dyaŋiwa bene guduru gunywal litinogi ma pe igi myero opot woko nyo gubwog litinogi abwoga. Pe imi koko me can mo owinnye i dye ganwal
Jabuli 144:15 Gitye ki yomcwiny jo ma kit gum man bipoto i komgi! Gitye ki gum jo ma Rwot aye Lubaŋagi!
Jabuli 145:1 Abidwori ki wer, in Lubaŋana ki kabakana, dok abipako nyiŋi nakanaka.
Jabuli 145:2 Abipwoyi nino ducu, dok abipako nyiŋi nakanaka.
Jabuli 145:3 Rwot dit, myero gipake twatwal, ditte pe romo titte, tere pe tatte.
Jabuli 145:1015 
Jabuli 145:4 Lwak me kare ducu gibipako ticci bot litinogi; gibituco tic matego ma yam itiyogi.
Jabuli 145:5 Abilwodo lok i kom deyo me dit me kerri, ki i kom tic me aura ma ceŋ itiyo.
Jabuli 145:6 Jo gibilok i kom tek me ticci ma kelo lworo bot dano-ni, ki an bene abitito pi ditti.
Jabuli 145:7 Gibimiyo pi berri madwoŋ ywek ŋene mada i kin dano, dok gibiwero wer ki dwan maloŋo pi porreni.
Jabuli 145:8 Rwot lakica dok maro dano, kiniga pe mako oyot, mar mere ma pe lokke dwoŋ.
Jabuli 145:9 Rwot ber bot dano ducu, dok kica make i kom gin ducu ma en oketo.
Jabuli 145:10 Ai Rwot, jami ducu ma in icweyo gibimiyi pwoc, ki joni ma geni ducu gibipaki.
Jabuli 145:11 Gibiloko i kom deyo me kerri, dok gibitito pi tweroni bene,
Jabuli 145:12 wek dano ducu guŋe pi tic matego ma in doŋ itiyo, ki deyo me dit me kerri.
Jabuli 145:13 Kerri en ker ma ri nakanaka, dok locci biri nakanaka i kare pa yalwak ducu. Rwot lagen i lokke ducu ma en ociko, dok bene lakica i ticce ducu ma en tiyo.
Jabuli 145:14 Rwot kwako dano ma mito poto, dok ilo joma piny obwoyogi woko ada malo.
Jabuli 145:15 Waŋ dano ducu neno boti, in aye ma iminigi cam i kare ma mitte kikome.
Jabuli 145:16 In iyabo ciŋi, ci imiyo gin makwo ducu giyeŋ.
Jabuli 145:17 Gin ducu ma Rwot tiyo tye atir, gin ma en timo ducu tiyo ki mar.
Jabuli 145:18 Rwot tye cok bot jo ducu ma kok bote, ma gikok bote ki ada.
Jabuli 145:19 En miyo jami ducu ma mitte bot jo ma lwore, dok winyo kokogi, ci larogi bene.
Jabuli 145:20 Rwot, gwoko jo ducu ma mare; ento jo maraco ducu en binekogi tyekogi woko.
Jabuli 145:21 Abipako Rwot kare ducu; wek gin makwo ducu ma tye ki kom gupak nyiŋ Rwot nakanaka.
Jabuli 146:1 Wupak Rwot! Pak Rwot, in tipona!
Jabuli 146:2 Abipako Rwot pi kare ducu me kwona; abiwero wer me pako Lubaŋana ka pud akwo.
Jabuli 146:3 Pe ibed ka geno rwodi, pe igen dano adana mamwa ma pe romo konyi-ni.
Jabuli 146:4 Ka oto dok i nom ka ma yam oa ki iye; yubbe ducu mayam oyubo rwenyo woko liweŋ i nine-meno kikome.
Jabuli 146:5 Tye ki gum dano ma geno Lubaŋa pa Yakobo me konye; ma genne ducu tye i kom Rwot Lubaŋane,
Jabuli 146:1016 
Jabuli 146:6 ma oketo polo ki lobo, ki nam, ki jami ducu ma tye i igi. En gwoko cikkene nakanaka;
Jabuli 146:7 en ŋolo kop pa jo ma giunogi kakare, dok miyo cam bot jo ma kec nekogi. Rwot gonyo lumabuc woko;
Jabuli 146:8 Rwot yabo waŋ jo ma waŋgi oto. Rwot ilo jo ma piny obwoyogi woko ada malo, Rwot maro jo ma kitgi atir.
Jabuli 146:9 Rwot gwoko jo ma gin lubedo i lobo mo-ni, en konyo mon to ki litino-kic: ento balo yub pa jo maraco woko, miyo pe cobbe matwal.
Jabuli 146:10 Rwot bibedo ka loc nakanaka; Lubaŋani, in Cion, bibedo pi kare pa yalwak ducu. Wupak Rwot!
Jabuli 147:1 Wupak Rwot! Pien wero wer me pako Lubaŋawa ber, pien en lakica, mumiyo wer me pak myero kwede.
Jabuli 147:2 Rwot tye ka gero Jerucalem odoco; en coko jo Icrael ma yam giterogi i opii kelogi paco.
Jabuli 147:3 En caŋo jo ma cwinygi cwer, dok tweyo waŋ retgi woko.
Jabuli 147:4 En omoko wel lakalatwe woko ducu, ocako nyiŋgi woko ducu liweŋ.
Jabuli 147:5 Rwotwa dit, dok tek twatwal; tye ki niaŋ matut ma pe pimme.
Jabuli 147:6 Rwot tiŋo jo ma ginyonogi piny, ilogi malo, ci reto jo maraco gipoto woko ducu i ŋom.
Jabuli 147:7 Wuwer wer bot Rwot kun wumiye pwoc; wupak Lubaŋawa ki opuk agoya.
Jabuli 147:8 En umo polo woko ki pol, dok miyo kot cwer i lobo; en miyo lum doŋo wa i wi godi-gu.
Jabuli 147:9 En miyo cam bot lee tim, dok pito litino agak ma tye ka koko.
Jabuli 147:10 Tek pa aguragura pe miye yomcwiny, ki tyen dano ma laŋwec bene pe yomo cwinye;
Jabuli 147:11 ento Rwot cwinye yom i kom jo ma gilwore, ki i kom jo ma geno mar mere ma pe lokke.
Jabuli 147:12 Pak Rwot, in Jerucalem! Pak Lubaŋani, in Cion!
Jabuli 147:13 En aye ma gwoko dog gaŋŋi miyo cuŋ matek; en bene ma miyo gum i kom joni.
Jabuli 147:14 En miyo waŋ apokki loboni bedo ki kuc, dok miyowu kal maber mabup adada weko wuyeŋ.
Jabuli 147:15 En cwalo cikke bot lobo; lokke riŋo bino oyotoyot.
Jabuli 147:1017 
Jabuli 147:16 En cwalo pee mayom calo yer romo; dok keto bwoyo pee woko atata calo buru.
Jabuli 147:17 En bolo pee piny calo ŋinyoŋinyo cam ma poto i ŋom; aŋa ma twero cuŋ i ŋico ma en miyo?
Jabuli 147:18 En dok cwalo lokke, ci lenyo pee woko; en miyo yamone kodo, ci pii bene mol.
Jabuli 147:19 En tito lokke bot Yakobo; cikke ki gin ducu ma en ociko en tito bot jo Icrael.
Jabuli 147:20 En pe obedo ka tic ki rok mo mukene kit meno; pe giŋeyo cikke ki gin ma en ociko ducu. Wupak Rwot!
Jabuli 148:1 Wupak Rwot! Wupak Rwot ki i polo, ki wun jo ma wubedo malo ka mabor bene wupake!
Jabuli 148:2 Wun lumalaikane ducu, wupake, ki wun dul monnye bene wupake!
Jabuli 148:3 Wun ceŋ ki dwe wupake, wun lakalatwe ma ryeny, wupake!
Jabuli 148:4 Wupake, wun polo ma tye malo twatwal, ki wun pii ma wutye malo i wi polo bene wupake!
Jabuli 148:5 Wek gin ducu gupak nyiŋ Rwot! En ociko acika keken ci gukette.
Jabuli 148:6 En oketogi i kabedogi doŋ me bedo iye matwal, oketo Waŋ apokkigi bene ma pe gitwero kato ki iye.
Jabuli 148:7 Wupak Rwot ki i lobo, wun nyaŋ madoŋo me nam, kacel ki nam madoŋo matut- gu,
Jabuli 148:8 wun mac ki pee, toyo ki ŋico, ki yamo lapiru ma kodo matek pi cobo gin ma en ociko!
Jabuli 148:9 Wupake, wun godi ki cere-gu, wun yadi ma nyak ki yadi cedar ducu!
Jabuli 148:10 Lee tim-gu ki dyaŋi ducu, gin makwo ma lak alaka i ŋom ki winyo ducu ma tuk!
Jabuli 148:11 Wupake, wun luker me lobo kacel ki lwak me rok ducu, rwodi ki luloc ducu me lobo!
Jabuli 148:12 Awobe ki anyira kacel, jo muti ki litino!
Jabuli 148:13 Wek gupak nyiŋ Rwot, pien nyiŋe keken aye dit makato ducu; deyone bene kato polo ki lobo woko.
Jabuli 148:14 En doŋ omiyo lwakke odoko tek, en mumiyo jone ducu gipake, gin jo Icrael ma pigi tek mada bote. Wupak Rwot!
Jabuli 149:1018 
Jabuli 149:1 Wupak Rwot! Wuwer wer manyen bot Rwot; wupake i cokke pa lwak ma gigene!
Jabuli 149:2 Wun jo Icrael, cwinywu myero obed yom i kom Lubaŋa muketowu: wun jo Cion, wubed ki yomcwiny pi kabakawu!
Jabuli 149:3 Wupak nyiŋe ki myel; wugo bul ki naŋa-gu kun wupake kwede.
Jabuli 149:4 Pien Rwot cwinye yom i kom lwakke; en miyo deyo bot jo mamwol, miyo giloyo.
Jabuli 149:5 Wek jone ma gigene gugo kijira ki deyo; wek guwer wer me yomcwiny i karamagi.
Jabuli 149:6 Wek gudaŋŋe matek ki dwan malogo ka gipako Rwot, dok gumak pala lucwan ma lebe bit ryoryo i ciŋgi,
Jabuli 149:7 me culo kwor i kom lurok, ki dok me pwodo lwak me rok mapol,
Jabuli 149:8 me tweyo lukergi woko ducu ki nyor, ki me tweyo luditogi me awora woko ducu ki nyor me nyonyo,
Jabuli 149:9 ki me ŋolo kop i komgi kit ma yam gicoyo! Man aye deyo pi lwakke ducu ma gigene. Wupak Rwot!
Jabuli 150:1 Wupak Rwot. Wupak Rwot i kabedone maleŋ; wupake bene i dan polone matek!
Jabuli 150:2 Wupake pi tic matego ma en otiyo; wupake pi ditte madwoŋ makato ducu-ni.
Jabuli 150:3 Wupake kun wukuto tum; wupake ki nyamulere ki naŋa!
Jabuli 150:4 Wupake ki myel ki ajaa agoya-gu; wupake ki naŋa-gu ki lukemme!
Jabuli 150:5 Wupake ki bul ma kok maloŋo; wupake bene ki atego agoya-gu ma kok maloŋo!
Jabuli 150:6 Wek gin makwo ducu ma ywe gupak Rwot! Wupak Rwot!
Jabuli 150:1019  Carolok
Carolok 1:1 Carolok pa Solomon, wod pa Daudi, kabaka me Icrael.
Carolok 1:2 Carolok magi konyo dano me ŋeyo ryeko ki pwony maber, ki me niaŋ lok ma miyo niaŋ matut,
Carolok 1:3 dok gipwonyo dano me bedo ki ryeko i gin ducu ma en tiyo, bedo ki kit ma tye atir, ŋolo kop atir, kun tiyo ki dano ducu maromrom.
Carolok 1:4 Gipwonyo dano ma pe tye ki kit ŋec mo, ci doko ryek; dok miyo ŋec bot jo matino me moko lok maber pigi kengi.
Carolok 1:5 Carolok magi bene medo ŋec bot ŋat maryek, telo dano ma tye ki niaŋ matut i ticce,
Carolok 1:6 miyo giniaŋ tyen lok me carolok ki cal gin ma giloko i kome, ki lok pa luryeko, ki ododo ma giboko.
Carolok 1:7 Ka dano lworo Rwot, ci en cako noŋo ŋec; jo mamiŋ gicayo ryeko dok gikwero pwonnye woko. Lokme atita ki me poyo wic
Carolok 1:8 Latin, winy lok ma woru pwonyi kwede, pe ikwer winyo pwony pa meni bene;
Carolok 1:9 pien pwonygi twero yubo kiti maber, tye calo tok maber me aketa i wii, dok calo gi-ŋut ma iketo i ŋuti miyo inen mwonya.
Carolok 1:10 Latinna, ka lubalo giomo cwinyi ki lok mo, pe myero iye.
Carolok 1:11 Gwok nyo gibiwacci, “Bin kacel kwedwa, wek waki dano mo wanek woko, wakur dano ma pe tye ki bal wanek woko;
Carolok 1:12 wek wamwonygi woko ducu makwo macalo lyel, gubed macalo jo ma donyo piny i bur.
Carolok 1:13 Lonyo mapatpat ducu bidoko mewa, odiwa bipoŋ ki jami ma wayako;
Carolok 1:14 bin iribbe kwedwa, wan ducu wabitic ki kicaa, lim acel.”
Carolok 1:15 Latinna, pe iribbe ka wot ki jo macalo meno, gwokke pe ilub korgi;
Carolok 1:16 tyengi lyet me ŋwec ka timo bal, gin nino ducu gitye ma guyubbe me oyo remo pa dano.
Carolok 1:17 Ciko obwo konyo aŋo ka winyo tye ka neni?
Carolok 1:18 Ento jo macalo meno giciko owic pigi kengi, gin gibito i owicgi kengi.
Carolok 1:19 Meno aye can ma mako jo ma gin lubwami, meno aye gin ma neko lakwo.
Carolok 1:1020  Koko pa ryeko
Carolok 1:20 Wuwiny, ryeko tye ka lwoŋo i yo gudo-gu; en kok ma lwoŋo lwoŋo i cuk ki dwane maloŋo;
Carolok 1:21 en tye ka lwoŋo matek ki i wi cel; wa i dog gaŋ-gu en bedo ka lok aloka ni,
Carolok 1:22 “Wun jo ma lumiŋ, wumito wubed miŋ pi kare ma rom mene? Luŋala mono gibibedo ki yomcwiny pi kare ma rom mene ki ŋalagi-ni? Lumiŋ, wun wudag pwonnye ma miyowu ŋec?
Carolok 1:23 Wuwiny lok ma an awaco botwu; nen, abinyuto tamma ducu botwu; abimiyo wuŋeyo lokka.
Carolok 1:24 Abedo ka lwoŋowu ni wubin, ento wun wukwero winyo lwoŋona; aryeyo ciŋa, ento pe tye ŋat mo ma oketo iye cwinye.
Carolok 1:25 Wucayo tamma ducu ma amiyo botwu, wun pe wuye ni ayubwu.
Carolok 1:26 Pi meno ka can opoto i komwu an abinyerowu anyera; abiŋalowu bene aŋala ka gin ma kelo lworo opoto i komwu ma obaŋowu woko.
Carolok 1:27 I kare ma can man bibaŋowu woko macalo yamo me nam, can ma poto i komwu bene bino macalo yamo lapiru, en aye i kare meno wubibedo ki arem ki cwercwiny madwoŋ.
Carolok 1:28 I kare meno aye gibicako lwoŋa kwede, ento an pe abigamo doggi; gibiyenya ki cwinygi ducu ento pe gibinoŋa.
Carolok 1:29 Gukwero ŋec ma miyo gipwormye dok bene pe guye lworo Rwot,
Carolok 1:30 pien gukwero winyo tamma, dok gucayo yub ma mera pi gin;
Carolok 1:31 pi meno gibikoko aŋec pi gin marac ma gutimo dok gibikumo pi timgi maraco.
Carolok 1:32 Jo ma pe gitye ki ŋec gito pien gukwero yenyo ryeko, ki yomcwiny ma lumiŋ gitye kwede en aye tyekogi.
Carolok 1:33 Ento ŋat ma biwinyo lokka bibedo ma ocuŋ matek; en bibedo ma pe lworo gin marac, laboŋo par mo.”
Carolok 2:1 Latinna, ka ce iketo lokka i cwinyi, ma igwoko bene cikka i tammi,
Carolok 2:2 kun itero iti ka winyo lok me ryeko, iketo cwinyi bene me niaŋ,
Carolok 2:3 iyo, kok pi gin ma ineno ki i cwinyi, dok ikok ki dwan maloŋo pi niaŋ.
Carolok 2:4 Ka ce iyenyo macalo iyenyo lim, kun iyenyo bene macalo it ye ka yenyo lonyo ma gikano;
Carolok 2:5 ka itimo meno, ci ibiniaŋ i kit me lworo Rwot dok ibibedo ki ŋec i kom Lubaŋa.
Carolok 2:1021 
Carolok 2:6 Rwot aye ma miyo ryeko; ŋec ki niaŋ bene gia hote.
Carolok 2:7 En kano ryeko maber twatwal pi jo ma cwinygi atir; en kwot ma gwoko jo ma cwinygi leŋ,
Carolok 2:8 dok gwoko jo ma giŋolo kop atir, gwoko bene jo ma gumiyo kwogi bote.
Carolok 2:9 Ibiniaŋ gin ma tye atir ki ŋolo kop ma atir, ci ibilubo yo ma tye atir keken;
Carolok 2:10 pi meno cwinyi bipoŋ ki ryeko, ki ŋec ma ibilimo bimiyo ibedo ki yomcwiny.
Carolok 2:11 Tut cwinyi bigwoki, niaŋ maberri bikuri;
Carolok 2:12 bilari ki i yo me gin marac, dok bilari ki i ciŋ dano ma gikelo ayelayela, pi lok ma giwaco.
Carolok 2:13 Gin jo ma gibwoto bedo ki kwo ma tye atir, ma gimito wot i piny macol,
Carolok 2:14 kun cwinygi yom i timo gin marac dok ginoŋo yomcwinygi i gin marac ma kelo ayelayela:
Carolok 2:15 gin jo ma yogi ogom, dok kitgi pe atir, gimaro timo gin maraco.
Carolok 2:16 Bimiyo iloyo tam pa dako ma lakwele, ma noŋo biti ki lok mapwot me ywayo tammi.
Carolok 2:17 En dako ma bwoto cware ma onyome ka tinone, kun pe gwoko gicikke ma Lubaŋane oketo;
Carolok 2:18 ma ka idonyo i ode ilwiny piny i to, yo pa dako-nu teri mere i lobo pa jo muto;
Carolok 2:19 pe tye ŋat mo ma donyo bote ma twero noŋo yone me dwogo cen, pe bene gitwero noŋo yo ma tero dano i kwo.
Carolok 2:20 Myero ilub yo pa jo ma kitgi beco, kun ilubo yo pa jo ma kitgi atir.
Carolok 2:21 Jo ma cwinygi atir gibibedo i lobo ki jo ma gin lugen ma pe gitye ki bal mo gibibedo iye matwal;
Carolok 2:22 ento jo maraco gibityekogi woko ki i lobo meno, ki jo ma guŋayo waŋ Rwot pi bal me nek bene gibipujogi macalo giputo doo.
Carolok 3:1 Latinna, pe myero wii owil i kom pwony ma apwonyi kwede, ento gwok cikka i cwinyi;
Carolok 3:2 pwonnya ducu bimiyi iri i lobo pi kare malac, pi mwaka mapol, ki dok bimiyo ibedo ki kuc ki lonyo madwoŋ.
Carolok 3:3 Pe ibwot ada ki gen ma itye kwede; twegi gubed i ŋuti, dok icogi i cwinyi macalo icoyo i kom got.
Carolok 3:4 Kit meno ibinoŋo gum ki kit maber i waŋ Lubaŋa kacel ki i waŋ dano.
Carolok 3:1022 
Carolok 3:5 Gen Rwot ki cwinyi ducu, pe ibed ka jeŋŋe i kom niaŋ ma itye kwede.
Carolok 3:6 I kit kwoni ducu wii myero opo i kom Rwot, ci en bitiro yo ma iwoto iye bedo atir.
Carolok 3:7 Pe myero ibed ka tamo kekeni ni iryek; lwor Rwot, ci ilokke iwek timo gin marac.
Carolok 3:8 Meno aye yat ma bicano two ki i komi, dok bimiyo cogoni gibedo matek.
Carolok 3:9 Wor Rwot ki lonyoni ma itye kwede ducu, dok ityer cam mukwono cek i potoni me wi mwaka;
Carolok 3:10 ci deroni bipoŋ ki cam madwoŋ, ki koŋo vino ma ipiko i opoko bityero opoko ci mol woko liweŋ.
Carolok 3:11 Latinna, pe myero ica juk pa Rwot, myero imak lok ma en yubi kwede macalo lok me poyo wii,
Carolok 3:12 pien Rwot pwonyo dok yubo ŋat ma en maro, en tye macalo wego ma pwodo latin ma cwinye maro adada.
Carolok 3:13 Dano ma doŋ onoŋo ryeko tye ki yomcwiny, ki dano ma doŋ olimo niaŋ matut bedo kit meno,
Carolok 3:14 pien kelo gin maber makato lonyo me ryal, ki magoba me lonyone bene kato me jabu.
Carolok 3:15 Ryeko ber kato jami me wel-gu, pe tye gin mo ma imito ma gitwero poro kwede.
Carolok 3:16 Ryeko tye ki kwo ma ri nakanaka i ciŋe tuŋ acuc; lonyo kacel ki deyo gitye i ciŋe tuŋ acam.
Carolok 3:17 Yone yo ma miyo yomcwiny madwoŋ, ka iwoto i yone ducu inoŋo kuc keken.
Carolok 3:18 Ryeko tye macalo yat me kwo bot, jo ma gumako matek likiŋ; Jo ma gumake matek likiŋ gilwoŋogi jo ma cwinygi yom.
Carolok 3:19 Rwot oketo lobo ki ryekone; dok pi ŋecce omiyo en oketo polo i kabedone;
Carolok 3:20 pii ma tye i te lobo ogunnye pi ŋecce, ki toyo bene oa ki i pol ocwer obino piny i lobo.
Carolok 3:21 Latinna, gwok ryekoni kacel ki niaŋ matut ma it ye kwede; pe iwek gurweny woko ki i waŋi; deyo. atata.
Carolok 3:22 gibimiyo ibedo ki kwo i cwinyi, dok gibibedo macalo gin mo ma iruko i ŋuti me
Carolok 3:23 Doŋ ibiwoto i yoni ma cwinyi tek ma pe iparo gin mo, tyeni bene pe bigwamje
Carolok 3:1023 
Carolok 3:24 Ka ce ibedo piny, pe ibilworo gin mo liweŋ; ka doŋ ibuto piny, ci ibinino nino mamit atika.
Carolok 3:25 Pe myero ilwor ka ineno can opoto i kom jo maraco macalo yamo kot, kadi bed ka can opoto i kom jo maraco otyekogi woko liweŋ:
Carolok 3:26 pien Rwot aye bibedo ŋat ma igeno; dok en bigwoki, miyo owic pe mako tyeni.
Carolok 3:27 Pe ikwer tiyo gin maber bot dano ma mito ni ikonye, ma noŋo it ye ki twero me tiyone.
Carolok 3:28 Pe iwac ki lawoti ni, “Koŋ iciti, ka dok idwog kany aye, abimiyi diki,” ma kun noŋo tye boti en gin ma en mito-ni.
Carolok 3:29 Pe myero ipir lok me timo gin marac i kom lawoti, ma kun noŋo en bedo ki gen i komi nino ducu.
Carolok 3:30 Pe myero ipyem ki dano mo laboŋo tyen lok mo, ma kun noŋo en pe otimo gin mo marac i komi.
Carolok 3:31 Pe iwek nyeko omaki i kom jo ma gin lubwami, dok pe ilub kitgi mo kadi ki acel;
Carolok 3:32 pien Rwot dag jo ma gitimo gin marac akaka, ento en tye ki gen i kom jo ma kitgi atir.
Carolok 3:33 Rwot ceno gaŋi pa jo maraco, ento en miyo gum i kom gaŋi pa jo ma kitgr atir.
Carolok 3:34 Rwot cayo jo ma luŋala, en nyuto kicane bot jo mawmol.
Carolok 3:35 Jo ma gin luryeko giketo deyo madit i komgi, ento lumiŋ ginoŋo megi can keken,
Carolok 4:1 Litino, wuwiny pwony ma wonwu pwonyowu kwede, wuket cwinywu ka winyone, miyo wubibedo ki niaŋ matut.
Carolok 4:2 Gin ma atye ka pwonyowu kwede en gin maber mada; pe myero wubwoti, ento wiwu opo iye.
Carolok 4:3 I kare ma onoŋo an pud latin matidi, ma pud abedo latin acel keken bot maa,
Carolok 4:4 wora obedo ka pwonya, kun wacca ni, “Ket lok ma apwonyi kwede-gu ducu i cwinyi; lub cikka wek ibed kwo.
Carolok 4:5 Wii pe owil, dok bene pe myero ibwot lok ma apwonyi kwede. Noŋ ryeko kacel ki niaŋ matut.
Carolok 4:6 Myero imar ryeko, pe ikwer; pien en bigwoki miyo ibedo maber laboŋo ayela mo.
Carolok 4:1024 
Carolok 4:7 Kit ma itwero doko ryek kwede ene: Noŋ ryeko, ket cwinyi wek ibed ki cwiny me niaŋ makato jami mukene ducu.
Carolok 4:8 Mar ryeko, ci en bimiyo idoko dit; ka ce imako maber, ci bimiyi deyo.
Carolok 4:9 Ryeko bikelo deyo boti, bimiyo dano giwori.”
Carolok 4:10 Latin, koŋ iwiny lokka dok iket bene i cwinyi, ci ibiri i lobo pi mwaka mapol.
Carolok 4:11 Doŋ atyeko pwonyi ki yo me ryeko, atyeko nyuto boti bene kit yo me bedo ki kwo ma tye atir.
Carolok 4:12 Gin mo pe ma birine i nyimi ka ce it ye ka wot ki ryeko; ka ibinwec, ci pe ibitwomme atata.
Carolok 4:13 Mak pwony ma gimiyoni-ni matek, pe iwek obwoti; gwok maber, pien meno aye kwoni.
Carolok 4:14 Pe ilub yo pa jo maraco, pe ilub kit kwo pa jo ma gin lutim maraco.
Carolok 4:15 Gwokke, pe iwot ki i yogi; lokke iwek timo gin marac, ci iwot meri anyim.
Carolok 4:16 Jo maraco pe gitwero nino ka peya gutimo tim marac; dok pe gitwero nino ka ce peya gumiyo dano mo opoto i can.
Carolok 4:17 Timo tim maraco odoko calo cam ki botgi ki timo bwami bene odoko calo koŋo vino ma gimato-ni.
Carolok 4:18 Ento yo pa jo ma kitgi atir calo dero me rupiny, ma ryeny nio waŋ ma piny doŋ leŋ.
Carolok 4:19 Yo pa jo maraco col calo dyewor; ka gupoto bene ci pe giniaŋ gin ma noŋo oyokogi.
Carolok 4:20 Latinna, ket cwinyi i lokka; winy gin ma an awaco.
Carolok 4:21 Pe myero iwek orweny woko ki boti; myero igwok i cwinyi.
Carolok 4:22 Lok magi gimiyo kwo bot ŋat ma owinyogi, dok caŋo two ma i kome woko ducu.
Carolok 4:23 Gwokke i kom tam ma itamo ki i cwinyi ducu; pien kwoni ducu a ki i lok ma icwinyi.
Carolok 4:24 Pe myero ibed ka loko lok mugom, wek loko lok goba bene obedi.
Carolok 4:25 Myero inen anyim atir, dok icik waŋi me neno jami ducu ma tye anyim.
Carolok 4:26 Myero iŋi gin ma ilubo, ci bimiyo gin ma itiyo ducu bedo atir.
Carolok 4:27 Pe iŋak idok tuŋ acuc nyo tuŋ acam; lokke, pe imar timo gin marac.
Carolok 5:1025 
Carolok 5:1 Latinna, ket cwinyi ka winyo lok me ryekona, cik iti bene ka winyo kit ma niaŋŋa tye kwede; ye ki ŋec. kato moo woko; lucwan.
Carolok 5:2 miyo ibiŋeyo kit kwo ma mitte, dok lok ducu ma ibiloko binyuto ada ni, kara it
Carolok 5:3 Dako ma lakwele mere kite enu, lok doge lim calo kic, noŋo lokke bene pwot
Carolok 5:4 ento i agikkine inoŋo doko kec macalo yat roka, ma noŋo bit ryoryo calo pala
Carolok 5:5 Dako-nu biteri wa i lyel; yo ma en woto ki iye cito i to keken.
Carolok 5:6 En pe tye ka lubo yo ma tero dano ikwo; tye ka cabbe atata kwone kun en bene pe ŋeyo.
Carolok 5:7 Litino, kombeddi doŋ wuwiny lokka; pe myero wuweki, dok wiwu pe owil i lok ma awaco.
Carolok 5:8 Pe icit bot dako ma lakwele-ni, pe icit cok ki doggolane.
Carolok 5:9 Ka itimo kumeno, ci woro ma yam gimiyo boti bidoko pa jo mukene, dok jo ma pe gin lukica gibineki woko ma noŋo mwaka me toni peya oromo.
Carolok 5:10 Ji ata gibiyako lonyoni woko ducu, gin ma ibedo ka tic pire matek larok bitero woko ducu;
Carolok 5:11 meno bimiyo icur i kare ma noŋo doŋ icok to, ma noŋo riŋo komi kacel ki cogoni gibijuŋŋe woko.
Carolok 5:12 Doŋ ibiwacci, “Piŋo akwero winyo lok me pwony, dok abedo ka cayo lok me juk ki i cwinya?
Carolok 5:13 Pe abedo ka winyo lok ma lupwonnya gubedo ka pwonya kwede, ada pe awinyo lokgi.
Carolok 5:14 Cutcut anoŋo ni nyiŋa doŋ oballe woko, dok lwak ma gucokke ducu gicayo an acaya.” Gum ma ibilimo pi bedo ki dakoni keni
Carolok 5:15 Mat pii ma a ki i taŋi meri kikomi, ki pii ma mol bene ma a ki i waŋ it meri kikome.
Carolok 5:16 Pe myero iwek pii ma tye i waŋ it meri ducu omol oket woko ata, ma piine mol poŋ wa i yo-gu ducu.
Carolok 5:17 Wek piine obed meri keken me konyi, ento pe obed me konyo ji ata.
Carolok 5:18 Gum obed i kom dakoni ma inyomo ka tinoni ma en waŋ it meri, dok cwinyi myero obed yom i kome,
Carolok 5:1026 
Carolok 5:19 en dako ma nen mwonya mada, ma yomo cwinyi atika. Nen berre wek oyomcwinyi i kare ducu, kare ducu wek mar mere olo kwoni.
Carolok 5:20 Latinna, piŋo imiyo gibwoli kun imaro dako ma malaya? Piŋo ikwako kor dako ma lakwele?
Carolok 5:21 Rwot ŋeyo kit kwo pa dano acel acel, dok neno ka ma en cito iye ducu.
Carolok 5:22 Bal pa ŋat marac tye macalo owic ma mako tyene, bal ma en timo-ni aye mako en.
Carolok 5:23 En to pien pe twero jukke kene, doŋ en rwenyo woko ki miŋo madit ma en tye kwede.
Carolok 6:1 Latinna, ka in iye me cuŋ pi lawoti, dok ijeŋo jamini pi dano mo ata,
Carolok 6:2 lokki ma iloko odoko owic piri, pien noŋo gimako lok ki i dogi.
Carolok 6:3 Pi meno, latinna, tim kuman, ci ibilaro kwoni, pien kombeddi doŋ ipoto i ciŋ lawoti; cit oyotoyot ibak dogi bote.
Carolok 6:4 Pe myero iniŋ, pe myero waŋi omak nino ma miyi yweyo matek;
Carolok 6:5 lar komi macalo til ma riŋo laro kome ki bot ladwar, macalo winyo ma tuk woko ki i owic pa ladwar.
Carolok 6:6 In lawackom, nen kit ma ŋiniŋini tiyo kwede; mito koŋ ibed ki ryeko me neno kite.
Carolok 6:7 Pe gitye ki rwot mo, kadi ladit nyo laloc mo;
Carolok 6:8 giyubo cam me akana i kare me oro, dok gicoko wit cam mapatpat i kare me kac.
Carolok 6:9 In lawackom mono, ibibedo ka buto abuta pi kare ma Tom mene? Ibico awene ki i waŋ nino?
Carolok 6:10 Ka ibuto inino manok, dok idolo ciŋi woko omiyi yweyo,
Carolok 6:11 man bimiyo can maki kit macalo layak mako kwede dano, ma noŋo orukke woko ki jami lweny.
Carolok 6:12 Dano marac, ma konnye pe, woto mere atata ki lok me bwola keken,
Carolok 6:13 kun gayo dano ki waŋe, dok gwelo ki tyene, ka doŋ cimo piny atata ki lwete,
Carolok 6:14 ma noŋo en tye ki cwiny muŋak mupoŋ ki tam maraco keken, dok miyo en tubo dano teretere.
Carolok 6:15 Pi meno can bipoto i kome atura; pi kare manok keken ret bimake ma pe doŋ bicaŋ.
Carolok 6:1027 
Carolok 6:16 Rwot dag jami ma romo abicel, tye jami abiro kulu ma gin ducu gin me kwer ki tuŋ bote:
Carolok 6:17 en dag dano ma tamo ni eryek pire kene, ma loko lok goba, en bene dag jo ma gioyo remo pa jo ma pe ki bal.
Carolok 6:18 Rwot dag dano ma cwinye opoŋ ki yub me timo gin marac, ki jo ma giriŋo oyotoyot ka tiyo gin marac,
Carolok 6:19 en dag bene caden ma loko lok goba, ki ŋat ma tubo omegine. Lok ma juko timo abor
Carolok 6:20 Latinna, myero ilub gin ma woru otito boti, dok pe ibwot pwony pa menni.
Carolok 6:21 Ket lok magi ducu i cwinyi kare ducu; gwok lok magi macalo igwoko gin mo ma itweyo i ŋuti.
Carolok 6:22 Lok magi gibiteli i wotti; kadi ka ibuto piny bene gibikuri i kom gin marac; dok ka ico ki i waŋ nino gibipwonyi kit ma myero ibed kwede.
Carolok 6:23 Cik tye macalo tara, ki pwony bene tye macalo ceŋ ma ryeny, doŋ pwony me yubo kit pa dano en aye yo me kwo.
Carolok 6:24 Lok magi gibimiyo igwokke ma pe ibedo ki dako ma kite rac, man bimiyo iloyo tam pa dako ma lakwele.
Carolok 6:25 Pe myero cwinyi opar pi berre-ni, dok pe iwek waŋe ma en neni kwede oywa tammi.
Carolok 6:26 Laco mo keken twero wilo dako ma lakwele ki mugati acel ci bedo kwede, ento tim me abor twero balo kwo pa laco ma bedo ki dako pa ŋat mukene.
Carolok 6:27 Dano twero kwanyo mac keto i kore, ci mac pe waŋo boŋone woko?
Carolok 6:28 Aŋa ma twero wot i lodi mac ma tyene pe biwaŋ woko?
Carolok 6:29 ŋat ma cito bedo ki dako pa lawote bene limo-can kit meno; pe tye ŋat mo ma bwot ma pe giketo can i kome, ka obedo ki dako pa lawote.
Carolok 6:30 Dano pe gicayo lakwo ka okwalo cam ma noŋo kec neke kun mito eyeŋ?
Carolok 6:31 ka ce gimako en lakwo-nu, en biculo cul ma romo wan abiro kulu; dok bimiyo jami ma i ode woko ducu pi cul.
Carolok 6:32 Dano ma timo abor noŋo pe ryek; ŋat ma tiyo gin macalo meno kelo can i kome kene.
Carolok 6:33 Dano gibiketo ret i kome dok gibicaye, dok cwercwiny me can ma en bilimo pe biwany ki i cwinye.
Carolok 6:34 Dano ma tye ki nyeko bedo ki kiniga madwoŋ, ma ka oero lweny ci neko dano cut, noŋo pe ye juk.
Carolok 6:1028 
Carolok 6:35 En pe biye kit cul mo kadi ki acel, dok kadi gimiye lwak mot mapol, magi ducu pe twero juko kinigane.
Carolok 7:1 Latinna, mak lokka, dok ikan gin ma an aciki kwede ducu macalo lonyo madit.
Carolok 7:2 Lub cikka wek ibed kwo, gwok lok ma apwonyi kwede kit macalo igwoko kwede waŋi.
Carolok 7:3 Gwokgi maber kare ducu, cogi woko ducu i cwinyi.
Carolok 7:4 Myero iwac ki ryeko ni, “In lamera”, ki niaŋ matut bene myero ilwoŋ ni laremi ma imaro adada.
Carolok 7:5 Man bigwoki me bedo ki tam i kom dako ma lakwele, man bimiyo iloyo tam pa dako ma lalak ata, kadi bed noŋo loko lok mamit calo gin aŋo.
Carolok 7:6 I kare ma ayabo waŋ dirica me oda, ci aneno piny wa ki i waŋ dirica me kicikana.
Carolok 7:7 Aneno lwak jo matino ma pe gitye ki ŋec mo wacel; aneno i kin jo magi matino, awobi mo ma lamiŋ atika.
Carolok 7:8 En obedo ka wot ki i yo kun kato ki i twok ot pa dako ma lakwele, kun lubo yo ma cito i ot pa dako meno,
Carolok 7:9 wi otyeno, ma piny aŋa kato-ni, i dyewor ma onoŋo piny doŋ col.
Carolok 7:10 Nen, dako mo orwatte kwede, ma orukke calo lakwele kikome ma cwinye opoŋ ki lok me bwola.
Carolok 7:11 En dano ma lewic pe make, lawot ata, kome pe ye bedo gaŋ kacel;
Carolok 7:12 ka pud ineno tye ka wot i gudo koni dok ineno noŋo opille wa i cuk, i twok yo ducu buto kuro piny.
Carolok 7:13 Ka oneno laco ci mwomme mako woko likiŋ, noto leme, kun nenowaŋe atir laboŋo lewic mo, ka wacce ni,
Carolok 7:14 “Atyeko tyero gitum tin, dok tin acobo kwoŋŋa;
Carolok 7:15 kombeddi an abino ka rwatte kwedi, ayenyi ki cwinya ducu, ci doŋ anoŋi.
Carolok 7:16 Atyeko peto cuka i wi kitandana, boŋo cuka ma raŋigi patpat ma gikelogi ki i Ejipt;
Carolok 7:17 dok atyeko kiro moo murra I kom kitandana, akiro bene moo ma ŋwece kur ki cinamon mamit.
Carolok 7:18 Bin, wek wabed kacel nio odiko ki mar keken; wek wabed ki yomcwiny pi mar ma watye kwede.
Carolok 7:1029 
Carolok 7:19 Cwara tin pe paco; ocito woko welo i wot mabor.
Carolok 7:20 Omako lim ki kicaane ducu ocito kwede; en bidwogo paco kany ka dwe ogudo got.”
Carolok 7:21 Dako-nu obedo ka bito nyer-ri ki lwak lok gobagoba mapol ata; olo twal odiyo laco meno ki lokke mapwot-ti.
Carolok 7:22 Cutcut nyer-ri otuggi lubo kor dako-nu, calo twon ma gipeyo gitero ka nekone,
Carolok 7:23 nyo macalo til ma omoko i owic, nio ka atero ocelo cin iye otuco woko pil. Bedo calo winyo ma riŋo laro i owic; en pe ŋeyo ni tim macalo meno bimiyo erwenyo kwone kulu.
Carolok 7:24 Kombeddi wun litino, wuwiny lokka, wucik itwu maber ka winyo lok ducu ma katti ki i doga.
Carolok 7:25 Pe myero iwek cwinyi obiti me lubo kit kwo pa dako-nu, pe iŋak ilub kore
Carolok 7:26 Dako-nu oneko lwak co mapol ata; ada, jo ma en onekogi welgi pe kwanne.
Carolok 7:27 Ode ma en bedo iye-ni meno mere lyel, meno aye yo ma tero dano i to.
Carolok 8:1 Pe wutye ka winyo ka ryeko daŋŋe matek, ki niaŋ matut bene mito ni giwiny dwane?
Carolok 8:2 I wi cere ducu ma i ŋet yo noŋo en ocuŋ i aŋakaŋaka yo-gu ducu.
Carolok 8:3 I dogcel ma gidonyo kwede i gaŋ, en tye ka daŋŋe ki i dog gaŋ matek twatwal ni,
Carolok 8:4 “Wuwiny, atye ka lwoŋo wun co, lwoŋona-ni tye pi dano ducu.
Carolok 8:5 Wun jo ma pe ryek, wudok calo jo ma doŋ guteggi; wun lumiŋ bene wuket cwinywu me winyo lok man.
Carolok 8:6 Wuwiny, pien gin ma abetito-ni obedo lok mabeco, dok lok ducu ma abiloko bibedo lok atir;
Carolok 8:7 pien abiloko ada keken; gin marac pe bikatti ki i doga, pien bedo me kwer ki tuŋ bota.
Carolok 8:8 Lok ducu ma awaco tye atir; pe tye gin mo ma gidwalo tere nyo mugom i lokka.
Carolok 8:9 Lokka ducu tye atir bot ŋat ma twero niaŋ, dok winnye maber bot jo ma gitye ki ŋec muromo.
Carolok 8:10 Wumak pwony ma apwonyowu kwede ma ka kwanyo lim, dok wugam ŋec ma ka kwanyo lonyo.
Carolok 8:1030 
Carolok 8:11 Ryeko ber makato jami me wel-gu, kadi ki jami mukene ducu ma cwinywu malo pe giromo poro kwede.
Carolok 8:12 An ryeko, atye ki tam matut, dok alimo ŋec ki tam maber me moko loko
Carolok 8:13 Ŋat ma lworo Lubaŋa pe tiyo gin marac. Wakke ki nyatte ki yo me tiyo gin marac ki lok ducu ma gidwalo tere ma pe tye atir ducu cwinya dagi.
Carolok 8:14 Atye ki twero me miyo tam ki me keto yub ducu i tic, atye ki niaŋ matut dok atek.
Carolok 8:15 Luker ducu giloyo loc pi twerona, dok pira miyo luloc giketo cik ma tye atir.
Carolok 8:16 Rwodi ma giloyo lobo giloyo pi kony mera, ki ludito ducu ma giloyo lobo bene kit meno.
Carolok 8:17 An amaro jo ma gimara, jo ma gibedo ka yenyo an ki cwinygi ducu bene gibinoŋa.
Carolok 8:18 Atye ki lonyo kacel ki deyo, ki lonyo ma ri, ki kwo maber, ma abimiyo botgi.
Carolok 8:19 Gin ma amiyo botwu ber kato jabu, kato kadi wa jabu maberre, dok gin ma wulimo ki bota kato ryal ma giliyo maber.
Carolok 8:20 Alubo kit ma tye atir, en aye yo me ŋolo kop kakare;
Carolok 8:21 abimiyo lonyo bot jo ma gimara, dok abipoŋo odi me kano limgi ki lim madwoŋ. Ryeko ocakke wa con
Carolok 8:22 “Rwot oketo an ryeko macalo acakki ticce, man aye obedo ticce ma en otiyo i kare macon twatwal.
Carolok 8:23 I kare meno macon giketo an kena, i acakki piny kikome ma peya giketo lobo.
Carolok 8:24 Ginywala ma onoŋo nam maditogu bene pud gipe, dok waŋ it-gu bene onoŋo piine pud pe gunnye ma katti woko.
Carolok 8:25 Ginywala ma onoŋo godi ducu pud pe ginen, ki cere-gu bene onoŋo pud gipe;
Carolok 8:26 ma pud peya Lubaŋa oketo lobo ki, potti ducu ma tye iye, kadi ki apwa me ŋom ma okwoŋo nen.
Carolok 8:27 I kare ma en oketo polo onoŋo an doŋ atye, i kare ma Rwot oketo agikki obedo tye i dye nam madoŋo-gu,
Carolok 8:28 i kare ma en omiyo polo ocuŋ i kabedone malo, ka dok omiyo waŋ pii me nam madoŋo-gu gucako gunnye.
Carolok 8:29 I kare ma en oketo kama nam myero ogik iye, wek pii pe omol oket woko ata miyo balo gin ma en eloko, i kare ma en oketo guti me te lobo ducu,
Carolok 8:30 an onoŋo atye, abedo ka ŋete macalo ladiro tic. Dok cwinye obedo yom kare ducu pi an, an abedo ki yomcwiny madwoŋ mada i nyime;
Carolok 8:1031 
Carolok 8:31 ma cwinya okwe pi bedo i lobo ma en oketo-ni, dok cwinya obedo yom i kom litino pa dano.
Carolok 8:32 Litinona, kombeddi wuwiny lokka: jo ma gitiyo gin ma awaco botgi aye gibedo ki yomcwiny.
Carolok 8:33 Wuwiny pwonnya dok wubed maryek, pe myero wubwot pwonnye ata.
Carolok 8:34 Dano ma winyo lokka bedo ki yomcwiny, en dano ma bedo i dog gaŋŋa nino ducu, ma kura i doggolana.
Carolok 8:35 Ŋat munoŋo an meno onoŋo kwo, ci Rwot bibedo ki yomcwiny i kome;
Carolok 8:36 ento ŋat ma pe onoŋo an biketo ret i kome kekene; ki jo ducu ma gidaga noŋo gimaro to.”
Carolok 9:1 Ryeko otyeko gero ode, ocibo iye wir ma romo abiro.
Carolok 9:2 En oneko lee pi karama me donyo iye, oonyo koŋo vinone, dok oyubo jami ducu oketo i wi meja.
Carolok 9:3 Doŋ ocwalo aŋecane ma gucito ka lwoŋo dano ki i kabedo ma tye malo twatwal ma i gaŋ madit, kun giwacci,
Carolok 9:4 “Wubin kany, wun lumiŋ!” Bot ŋat ma wiye odiŋ en wacci,
Carolok 9:5 “Bin icam kwoŋŋa, dok imat koŋo vino ma aonyo-ni.
Carolok 9:6 Wek miŋ obedi, ci ibibedo kwo, dok bene ibibedo ki niaŋ matut.”
Carolok 9:7 Dano ma mito ni ejuk laŋala, laŋala nywaro woko anywara, ki ŋat ma mito ni ejuk latim marac, ci latim marac dok keto ret i kome.
Carolok 9:8 Pe myero ijuk ŋat ma laŋala, pien miyo bikweri woko; juk dano maryek, ci bimari.
Carolok 9:9 Pwony dano maryek, ci ryekone bimedde ameda; pwony dano ma kite tye atir ci en bimedde ameda ki pwony meno.
Carolok 9:10 Ka dano lworo Rwot, ci cako noŋo ryeko; dano ma ŋeyo Ŋat Maleŋ bibedo ki niaŋ matut.
Carolok 9:11 Ryeko bimiyo nino me kwoni nya doko mapol; dok bimedo mwaka me kwoni, miyo iri i lobo.
Carolok 9:12 Ka ce iryek, ci in kikomi aye ma ibinoŋo berre; ento ka ibedo laŋala, ci meno bene biketo peko i komi keni. Dako ma latarwaŋ
Carolok 9:1032 
Carolok 9:13 Dako ma lamiŋ nino ducu wo twatwal; dok en ŋat ma waŋe tar ma pe lewic mako.
Carolok 9:14 En bedo i doggolane, nyo i kabedo ma malo ma tye i gaŋ madit,
Carolok 9:15 ci cako lwoŋo jo ducu ma gikato ki kenyo, ma noŋo gitye ka wot me cito anyim i yo wotgi, ni,
Carolok 9:16 “Ŋat ma lamiŋ myero olokke obin kany!” Bot ŋat ma wiye odiŋ en waco ni,
Carolok 9:17 “Pii akwala lim matek, ki kwon ma icamo i muŋ bene yomo cwinyi mada.”
Carolok 9:18 Ento laco meno pe ŋeyo ni jo ducu ma gicito bot dako-nu gito woko, jo ma gucito bot dako-nu ducu guto giyikogi i lyel. Carolok 10 Apokapoka ma tye i kin jo ma kitgi atir ki jo maraco
Carolok 9:1 Carolok pa Solomon. Latin laco ma ryek yomo cwiny wonne, ento latin laco ma miŋ cwero cwiny minne matek.
Carolok 9:2 Lonyo ma inoŋo ki tim maraco pe konyi, ento bedo ki kit atir twero lari ki i to.
Carolok 9:3 Rwot pe weko kec neko dano ma kite atir, en kwero dano marac, pe noŋo gin ma iye mito.
Carolok 9:4 Ka in lawackom ci ibedo meri lacan, ento ka itiyo tic matek ci itwero lony.
Carolok 9:5 Latin ma ryek coko cam woko ki i poto ka ocek, ento latin ma nino mere-anina i kare me kac kelo lewic i wiye kene.
Carolok 9:6 Rwot miyo gum i kom dano ma kite atir, dano marac muŋo tim bwamine woko.
Carolok 9:7 Dano ma kite atir gipo pire pien en lakel gum, ento dano marac nyiŋe biballe woko, wi dano biwil woko i kome matwal.
Carolok 9:8 Ŋat ma laryeko i cwinye twero lubo cik, ento dano ma lamiŋ ma loko lok me miŋmiŋ agikkine en aye can keken.
Carolok 9:9 Dano ma cwinye leŋ bedo laboŋo lworo mo, ento dano ma loko kite atata biŋene woko.
Carolok 9:10 Dano ma bedo ka miyo waŋe kun umo bal kelo ayela, ento ŋat ma juko dano atir kelo kuc.
Carolok 9:11 Lok ma jo ma kitgi atir giloko en aye waŋ it me kwo, ento dano marac loko lok kun noŋo omuŋo tim bwamine woko.
Carolok 9:12 Adagadaga nyayo lweny ki mone, ento bedo ki mar umo bal ducu.
Carolok 9:13 Ŋat ma nino ducu tye ki niaŋ matut loko lok ki ryeko; ento dano ma wiye odiŋ mere ka oloko lok mo, gigoyo ogoya.
Carolok 9:1033 
Carolok 9:14 Jo ma luryeko gilimo ŋec ducu macalo gitwero, ento lamiŋ mere ka loko lokke lwoŋo can me nyiko cok bote.
Carolok 9:15 Lonyo bedo calo gaŋ matek bot lulonyo, ento lucan can nekogi aneka.
Carolok 9:16 Bakacic pa dano ma kite atir en aye kwo, ento magoba ma dano marac noŋo en aye medde ameda ki timo bal.
Carolok 9:17 Dano ma winyo pwony tye ka lubo yo ma tere i kwo, ento dano ma dag juk ŋak mere ki yone pat.
Carolok 9:18 Dano ma tye ki adagadaga nino ducu loko lok goba keken, ŋat ma loko lok me kwoto luwote noŋo en lamiŋ.
Carolok 9:19 Ka dano mo bedo ka loko lok madwoŋ, ci twero timo bal i lok madwoŋ ma en loko-ni; dano ma ryek gire liŋ aliŋa.
Carolok 9:20 Ŋat ma kite atir lokke bene leŋ calo ryal ma giliyo maber: ento tam pa dano marac konnye nok twatwal,.
Carolok 9:21 Dano ma ki te atir pwonyo jo mapol ki lokke ma en loko, ento lumiŋ gito atoya pi diŋ wigi.
Carolok 9:22 Ka Rwot omiyo gum, dano doko lalonyo; Rwot pe medo cwercwiny i kom gin ma en omiyo.
Carolok 9:23 Tiyo gin marac obedo calo tuko ki bot lamiŋ, ento dano ma, tye ki niaŋ matut noŋo yomcwiny i ryeko ma en tye kwede.
Carolok 9:24 Gin ma dano marac lworo mada bipoto i kome, ento dano ma kite atir gibicobo mitine.
Carolok 9:25 Ka ce yamo mager okodo okato, ci tero wa ki dano marac-ci woko, ento ŋat ma kite atir moko bedo mere matwal.
Carolok 9:26 Pe myero icwal dano ma lawackom ni oti tic mo piri; pien tye calo koŋo vino mawac, dok calo yito ma duny donyo i waŋi.
Carolok 9:27 Lwor Rwot ci ibiri wi lobo pi mwaka mapol, ento dano marac mwakane me bedo i lobo bibedo manok.
Carolok 9:28 Gen pa dano ma kite atir kelo bote yomcwiny, ento gen pa dano marac lal woko ata.
Carolok 9:29 Rwot tye macalo cel gogo matek pa ŋat ma yo me kwone tye atir, ento jo ma gin lutim maraco en bityekogi woko liweŋ.
Carolok 9:30 Pe tye ŋat mo ma bireto dano ma kite atir; dano marac aye pe bibedo i lobo.
Carolok 9:31 Ŋat ma kite atir loko lok ki ryeko, ento ŋat ma loko lok muŋak me gobagoba Gibiŋolo lebe woko.
Carolok 9:1034 
Carolok 9:32 Ŋat ma kite atir loko lok mabeco ma dano pwoyo bene, kun dano marac noŋo loko mere lok muŋak ma rwenyo dano arwenya.
Carolok 11:1 Rwot dag jo ma gipimo jami ki mijan ma pe pimo kakare, cwinye yom i kom jo ma gitye ki mijan ma pimo jami kakare.
Carolok 11:2 Jo ma wakke gibibedo ki cwerwiny; ento jo mamwol gibibedo ki ryeko.
Carolok 11:3 Jo ma cwinygi atir leŋcwanygi telogi, ento jo ma gin lubal ma kitgi raco gito gitum woko.
Carolok 11:4 I kare me akemo pa Rwot, lonyo doko gin ma konnye pe, bedo ki kit atir aye twero laro dano ki i to.
Carolok 11:5 Dano ma pe ki bal mo, ma kite atir, woto i yo mapwot, ento ŋat marac poto pi racce.
Carolok 11:6 Kit ma atir pa jo ma cwinygi tye atir twero larogi, ento lubal gilokke gidoko opii me bal ma gitimo pi tamgi maraco.
Carolok 11:7 Ka dano marac oto, ci genne bene tum woko cut, ki gen pa dano ma pe ŋeyo Lubaŋa bene gik woko.
Carolok 11:8 Dano ma kite atir gilaro ki i ayelayela, ma noŋo dano marac poto i can ma ka eno
Carolok 11:9 Jo ma pe gilworo Lubaŋa gibalo luwotgi ki lok doggi, ento jo ma kitgi atir gibwot pi ŋecgi.
Carolok 11:10 Jo ma i gaŋ ducu gibedo ki yomcwiny, ka dano ma kite atir olimo gum odoko lalonyo; ka inen jo maraco aye guto, jo ma i gaŋ ducu giwo ki twon yomcwiny mo ma pe twerre.
Carolok 11:11 Gum ma jo ma kitgi atir gilimo miyo gaŋ doko dit, kun jo maraco gibalo megi gaŋ abala ki lok ma giloko.
Carolok 11:12 Dano ma wiye odiŋ cayo lawote acaya, ento dano ma tye ki, niaŋ matut liŋ mere aliŋa mot.
Carolok 11:13 Ŋat ma woto ki lok me kwot i kin gaŋ tuco muŋ woko, ŋat ma lagen i cwinye kene aye kano lok me muŋ.
Carolok 11:14 Ka ce ineno rok mo pe tye ki dano mo ma telogi maber, ci rok meno poto woko; bedo ki jo mapol ma gin lumi-tam kelo kuc ki bedo maber.
Carolok 11:15 Ŋat ma cikke me culo banya pa dano mo ata bikoko aŋec, ŋat ma kwero cuŋ pi cul macalo meno bedo mere mot ki kuc laboŋo lworo mo.
Carolok 11:16 Dako maber ma lakica dano giworo, jo ma kitgi pe atir ginoŋo lim ci gidoko lulonyo oyotoyot.
Carolok 11:1035 
Carolok 11:17 Dano ma lakica limo kony pire kene, ento dano mager keto ret i kome kene.
Carolok 11:18 Dano marac noŋo mucara me bwolo, ma noŋo dano ma kite atir limo mere bakacic me ada.
Carolok 11:19 Ŋat ma omoko likiŋ i bedo ki kit atir bibedo kwo, ento ŋat ma medde ki tiyo gin marac bito.
Carolok 11:20 Rwot dag jo ma tamgi oŋak, cwinye yom i kom jo ma gipe ki bal mo.
Carolok 11:21 Myero wuniaŋ ni, dano ma latim marac gibimiye can, kono jo ma kitgi atir keken aye gibilarogi.
Carolok 11:22 Dako ma nen mwonya maber, ka ce pe romo poko kin gin maber ki marac, noŋo rom ki agit jabu ma girwako i um opego.
Carolok 11:23 Jo ma kitgi atir gimito megi jami maber keken; tam pa ŋat marac tum mere i akemo.
Carolok 11:24 Jo mogo ma gimiyo limgi kit ma cwinygi opwoyo, gilony gimedde ameda; jo mukene gikano limgi akana ma pe gimito miyone, ci gidoko lucan marac.
Carolok 11:25 Dano ma cwinye yom i miyo mot gimedo lonyo madwoŋ bote, Ŋat ma konyo jo mukene en bene gibikonye.
Carolok 11:26 Dano giceno ŋat ma kano kai woko ma kun noŋo gimito, ento gilamo gum i kom ŋat ma cato bel botgi.
Carolok 11:27 Ŋat ma tamme tye me noŋo gin maber, dano gipwoye; ento ŋat ma yenyo gin marac, noŋo bene gin marac cut,
Carolok 11:28 Ŋat ma geno lonyone, bipoto; dano ma kite atir bedo mere ki kwo maber macalo yat ma pote dyak.
Carolok 11:29 Ŋat ma kelo ayela i kom jo ma i ode pe binoŋo gin mo matwal, ki ŋat ma lamiŋ bibedo latic pa dano maryek,
Carolok 11:30 Ŋat ma kite atir limo kwo macalo adwoggi me bedone atir, doŋ bedo laboŋo lubo cik rwenyo kwo pa dano arwenya.
Carolok 11:31 Ka ce dano ma kite atir gitwero miye bakacic i kare ma noŋo en pud tye i lobo kany, doŋ jo maraco kacel ki jo ma gin lubalo kono gibinoŋo can ma rom mene?
Carolok 12:1 Dano ma ye pwony noŋo maro ni ebed ki ŋec mo, ŋat ma kwero pwony noŋo miŋ.
Carolok 12:2 Rwot bedo ki yomcwiny i kom dano ma kite ber, en ŋolo kop loyo latim marac.
Carolok 12:3 Dano pe cuŋ matek pi timo gin marac, ento dano ma tiyo gin ma atir bedo calo lwit yat mudonyo matut i ŋom ma ŋat mo pe roma putone.
Carolok 12:1036 
Carolok 12:4 Dako makwiri ma kite ber miyo dano keto deyo i kom cware, dako ma kela lewic bedo calo bur adola mudet i tyen cware ma ogudo cogo.
Carolok 12:5 Tam pa ŋat ma kite atir tye kakare ma rwatte ki cik; lok ma jo maraco giyubo bwolo dano abwola.
Carolok 12:6 Lok ma dano marac loko nyayo to, ento lok pa ŋat ma cwinye atir laro dano.
Carolok 12:7 Jo maraco gityekogi woko ducu pe mo doŋ, kun jo me doggola pa dano ma kite atir biri nakanaka.
Carolok 12:8 Dano maryek ma tye ki ŋec jo gipwoyo, ento gicayo ŋat ma tamme oŋak.
Carolok 12:9 Dano ma bedo ki mwolo ma tiyo tic wek enoŋ jami me gwoko kwone, ber kato ŋat ma poro bedo dano madit ma noŋo pe tye ki cam.
Carolok 12:10 Dano ma kite atir gwoko lee ma tye i pacone maber, ma noŋo jo maraco gigerre agera i kom leegi laboŋo kica mo,
Carolok 12:11 Ŋat ma lapur matek twero limo cam mabup; ŋat ma balo karene i timo tim ma konnye pe, noŋo en ŋat ma ryekone pe.
Carolok 12:12 Cel gogo pa jo maraco bipoto woko piny, ento jo ma kitgi atir gicuŋ gigi matek likiŋ.
Carolok 12:13 Dano ma latim marac gimake ki lok me bal ma en loko, ŋat ma kite atir bwot ki i ayela ducu ma opoto i kome.
Carolok 12:14 Dano twero yeŋ ki jami mabeco ma en limo pi lok ma en loko, dok tic ma dano tiyo kelle bakacic bene.
Carolok 12:15 Dano ma lamiŋ tamo ni gin ma en etiyo ducu tye atir, kun dano ma ryek winyo mere tam ma gimiye.
Carolok 12:16 Ka kiniga omako lamiŋ giŋeyo woko cut, ento dano maryek pe paro yet ma giyete kwede.
Carolok 12:17 Ŋat ma lagen tito lok me caden ma tye ada, caden ma lagoba tito mere lok goba me bwola keken.
Carolok 12:18 Lok pa ŋat ma pe ki tam winnye malit macalo pala lucwan ka ocobo dano, ento lok ma a ki i leb ŋat maryek twero caŋo dano.
Carolok 12:19 Lok goba ri pi kare manok keken, ento lok ada bedo matwal.
Carolok 12:20 Jo ma giyubo lok me tiyo gin marac aye gikano lok me bwola i cwinygi, kun noŋo jo ma gitamo me tiyo gin maber gibedo ki yomcwiny.
Carolok 12:21 Pe tye gin mo marac ma twero poto i kom ŋat ma kite atir; dano marac nino ducu noŋo mere ayelayela keken.
Carolok 12:22 Rwot dag jo ma giloko lok goba, ento cwinye bedo yom i kom jo ma gitiyo ki gen.
Carolok 12:1037 
Carolok 12:23 Dano ma tye ki niaŋ matut liŋ gire mot kadi en ŋeyo gin mo-ni, jo ma gin lumiŋ ginyuto kwiya pinygi ka maleŋ bot dano.
Carolok 12:24 Dano ma omiyo kwone me tiyo tic matek bedo ki twero me loyo luwote, ento ŋat ma lawackom gibikete ka tiyo tic muroni mapek.
Carolok 12:25 Par mapol geŋo dano me bedo ki yomcwiny, lok maber me kica aye romo kweyo cwinye.
Carolok 12:26 Dano ma kite atir ŋiyo kwone, miyo pe tiyo gin marac, kun jo maraco noŋo kitgi-nu ŋakogi girweny arwenya.
Carolok 12:27 Dano ma kome wac pe mako lee mo, ento dano ma tiyo tic matek twero bedo ki lonyo mabup.
Carolok 12:28 Bedo ki kit ma atir tero dano i kwo, ento lubo yo me bal tero mere dano i to.
Carolok 13:1 Latin maryek winyo pwony ki juk pa wonne, ento latin ma Laŋala pe winyo lok ma gijuke kwede.
Carolok 13:2 Jo ma kitgi beco gibilimo bakacic pi lok mabeco ma noŋo giwaco; miti pa jo ma lubal tye mere me timo tim bwami keken.
Carolok 13:3 Ŋat ma gwekke i lok ma en loko gigwoko kwone; ento ŋat ma loko lok ata, can poto i kome cut.
Carolok 13:4 Ŋat ma lawackom kadi bed cwinye omito jami mo-ni ma rom mene pe twero noŋone, kun dano ma omiyo kwone me tiyo tic matek gimedo bote lonyo ameda.
Carolok 13:5 Dano ma kite atir dag goba, ento dano marac timo tim me lewic ki cac me bwola keken.
Carolok 13:6 Kit ma atir gwoko ŋat ma pe ki bal mo, ento bal tyeko jo maraco woko at yeka ducu.
Carolok 13:7 Jo mogo giporo bedo ki lonyo, ma noŋo pe gitye ki gin mo kadi ki acel; ki jo mukene giporo bedo lucan ma kun noŋo gitye ki lwak lonyo madit ata.
Carolok 13:8 Dano ma lalonyo twero koko kwone ki lonyone; ŋat ma lacan, ma gire mo pe, pe tye ki yo mo me laro kwone.
Carolok 13:9 Jo ma kitgi atir gimeny calo mac tara ma lyel maleŋ, jo maraco gibedo calo mac tara ma gineko woko.
Carolok 13:10 Wakke kelo ayelayela keken, ento jo ma giwinyo lok me tam ma gimiyo botgi gibedo maryek.
Carolok 13:11 Lonyo ma ginoŋo oyotoyot rwenyo woko, ŋat ma noŋo lonyo manoknok lonyone bimedde.
Carolok 13:1038 
Carolok 13:12 Gen ma pe gicobo miyo two i cwiny dano, doŋ mit ka ocobbe kakare tye macalo yat me kwo. bilimo bakacic.
Carolok 13:13 Ŋat ma cayo lok ma giwacce lwoŋo to i kome kene, ŋat ma lubo gin ma giciko
Carolok 13:14 Pwony ma jo maryek gipwonyo ki dano miyo kwo, miyo dano bene gibwot ki i owic pa to.
Carolok 13:15 Ŋec ma dano tye kwede miyo jo mapol gipwonye, ento jo ma pe genne gilimo megi can keken.
Carolok 13:16 Dano ma wiye tiyo cobo ticce ki ŋec muromo, ŋat ma lamiŋ bedo ka nyuto miŋone ka maleŋ.
Carolok 13:17 Lakwena marac miyo dano gilimo peko, ento lakwena ma genne kelo kuc.
Carolok 13:18 Dano ma kwero juk noŋo can ki cwercwiny; ento ŋat ma ye juk dano giworo.
Carolok 13:19 Ka dano onoŋo gin ma en mito yomo cwinye mada; ento jo ma lumiŋ gidag bwoto tiyo gin marac.
Carolok 13:20 Ŋat ma bedo kacel ki jo maryek pwonnye doko ryek bene, ento ŋat ma mako lurem ki lumiŋ kite biballe woko.
Carolok 13:21 Gin marac lubo lubalo i kabedo ducu ma giwoto iye, jo ma kitgi atir gibimiyogi jami mabeco macalo bakacicgi.
Carolok 13:22 Dano ma kite ber weko lonyone bot likwaye macalo ginaleyagi, kun noŋo ŋat ma labal kano mere lonyone pi ŋat ma kite at ir.
Carolok 13:23 Poto okaŋ pa lacan ceko cam mabup, ento dano balo camme woko ki tim ma pe atir.
Carolok 13:24 Dano ma pe pwodo latinne ki odoo noŋo pe mare, ŋat ma maro latinne keto cwinye me pwode ka noŋo abalo.
Carolok 13:25 Ŋat ma kite atir bedo ki cam muromo, ento dano marac kec neko kare ducu.
Carolok 14:1 Mon maryek miyo pacogi bedo maber ki kuc, mon ma lumiŋ aye giketo gaŋ woko aketa ki ciŋgi kengi.
Carolok 14:2 Dano ma kwone tye atir aye lworo Rwot, ŋat ma yone ogom ma maro timo gin marac cayo Rwot acaya.
Carolok 14:3 Lok pa lamiŋ calo odoo ma gigoye kwede, ento jo maryek lok ma giloko twero gwokogi.
Carolok 14:4 Ka ma pe gipuro iye ki twoni dyaŋ, inoŋo bel pe, ento ka ma gipuro iye ki twoni dyaŋ inoŋo cam cek madwoŋ ata.
Carolok 14:1039 
Carolok 14:5 Ŋat ma lagen tito lok me caden ma tye ada, caden ma lagoba tito mere lok goba me bwola keken.
Carolok 14:6 Laŋala pe twero doko ryek wacel, ŋat ma tye ki niaŋ matut twero noŋo ŋec oyotoyot.
Carolok 14:7 A woko ki bot lamiŋ, pien pe tye lok mo me ŋec ma en romo pwonyi kwede.
Carolok 14:8 Dano maryek tye ki niaŋ matut me noŋo kit ma myero ebed kwede, ento lumiŋ miŋogi telogi i yo marac miyo gibwolle abwola kengi.
Carolok 14:9 Lubaŋa cayo jo maraco, ento timo kica ki jo ma cwinygi atir.
Carolok 14:10 Yomcwiny ma itye kwede bedo meri keni; ki keccwiny bene meri; pe tye dano mo ma twero nywako gin-gu ducu kwedi.
Carolok 14:11 Gibibalo ot pa dano marac woko, ento ot pa ŋat ma cwinye atir bicuŋ mere kakare.
Carolok 14:12 Tye gin ma dano tamo ni en aye yo ma atir, kun noŋo yo ma kit ennu tero en i to.
Carolok 14:13 Kadi bed ineno dano nyero nyero, noŋo cwinye bene tye ka cwer; ka yomcwiny doŋ otum, ci i ŋeye bino cwercwiny madit.
Carolok 14:14 Dano ma cwinye odoko nyap poto i can pi gin marac ma en timo, ento dano maber limo mere bakacic maber pi gin maber ma en otiyo.
Carolok 14:15 Dano ma lamiŋ ye jami ducu ayeya, ento ŋat maryek koŋ ŋiyo ka kwene ma en ecito iye.
Carolok 14:16 Dano maryek wiye po lokke, kwero timo gin marac, ento dano ma lamiŋ ma lawackom, tiyo oyotoyot laboŋo par ma romo juke.
Carolok 14:17 Dano ma kinigane lyetti oyotoyot timo gin me miŋo, ento dano ma tye ki ryeko diyo cwinye.
Carolok 14:18 Lukwiya piny gilubo yo me miŋo, ento jo maryek ŋecgi miyo gibedo ki deyo madit.
Carolok 14:19 Jo ma lutim maraco giryebbe piny i nyim jo ma kitgi beco, ki jo maraco giryebbe piny i dog gaŋ pa jo ma kitgi atir.
Carolok 14:20 Pe tye ŋat mo ma mito dano ma lacan, kadi lawote kikome, ento jo ma lulonyo gitye ki lurem mapol.
Carolok 14:21 Ŋat ma cayo lawote en labal; ŋat ma kica mako i kom lacan bedo ki yomcwiny.
Carolok 14:22 Pe jo ma gibedo ki tam me timo gin marac aye giŋak woko adada? Ento jo ma gitye ki tam me tiyo gin maber gibedo ki mar me ada ki gen.
Carolok 14:23 Kit tic ducu ma dano tiyo magoba tye iye, lok aloka keken ki dog kelo can.
Carolok 14:1040 
Carolok 14:24 Deyo pa jo maryek aye ryeko ma gitye kwede, ento jo ma lumiŋ gicayogi pi tim miŋogi.
Carolok 14:25 Caden me ada laro kwo pa jo mapol, ento caden ma loko lok goba noŋo laroro.
Carolok 14:26 Dano ma lworo Rwot bedo ma cwinye opye, dok litinone bene ginoŋo ka ma gilarre iye.
Carolok 14:27 Lworo Rwot miyo kwo bot dano, miyo dano bwot ki i owic pa to.
Carolok 14:28 Kabaka bedo ki deyo pi lwak dano mapol ma en loyogi; laboŋo dano rwot pe gin mo.
Carolok 14:29 Ŋat ma kiniga pe mako oyot tye ki niaŋ matut, ento ŋat ma kiniga mako oyot nyuto miŋone keken.
Carolok 14:30 Ka dano bedo ma cwinye opye, miyo kome bene bedo yot; ento nyeko tye macalo bur adola mudet ma ogudo cogo.
Carolok 14:31 Ŋat ma uno dano ma lacan meno yeto Lubaŋama ocweyo dano-nu; ŋat ma bedo ki kica i kom jo ma piny obwoyogi noŋo woro Lubaŋa.
Carolok 14:32 Dano marac can poto i kome pi timme marac, kun dano ma kite atir noŋo ka larre pien bal mo pe i kome.
Carolok 14:33 Ryeko bedo i tam pa dano ma tye ki niaŋ, ento pe tye i cwiny lumiŋ.
Carolok 14:34 Bedo ki kit ma atir miyo rok mo-ni nyiŋe ywek matek, ento bal kelo lewic bot lwak mo keken ma gibedo i wi lobo.
Carolok 14:35 Kabaka bedo ki yomcwiny i kom latic ma tiyo ticce ki ryeko: kiniga make i kom latic ma tiyo tic ma miyo lewic bote. Carolok 15
Carolok 14:1 Gam me mwolo kweyo kiniga woko, ento lok magwagwa tugo kiniga medo ameda.
Carolok 14:2 Ka ce dano maryek tye ka lok, loko lokke mot maber ki ŋec, ento jo ma gin lumiŋ gicoro lok me miŋmiŋ keken.
Carolok 14:3 Rwot neno kabedo ducu, en neno jo ma lutim maraco kacel ki jo ma kitgi beco.
Carolok 14:4 Lok ma giloko mot ki kica tye macalo yat me kwo, ento lok mogo muŋak balo cwiny dano woko.
Carolok 14:5 Dano ma lamiŋ cayo pwony ma wonne pwonye kwede, ŋat maryek ye lok mejuk.
Carolok 14:6 Jo ma kitgi atir gikano lonyo madit iodigi, doŋ lonyo ma jo maraco gilimo kelo botgi can keken.
Carolok 14:7 Lok pa jo maryek nyayo ŋec bot jo mukene, kun tam pa lumiŋ noŋo pe timo kit meno.
Carolok 14:1041 
Carolok 14:8 Rwot dag gitum ma jo maraco gityero bote, ento cwinye bedo yom i kom lega pa jo ma kitgi atir.
Carolok 14:9 Rwot dag kit pa jo maraco, en maro ŋatma bedo ki kit kwo ma tye atir.
Carolok 14:10 Ŋat ma bwoto lubo yo pa Rwot gibimiye pwod marac mada; dok ŋat ma dag winyo lok me juk bito woko.
Carolok 14:11 Rwot ŋeyo gin ducu ma tye piny i lyel ki i lobo pa jo muto, doŋ dano ma mwa-ni gitwero kano muŋ mo ma Rwot pe ŋeyo?
Carolok 14:12 Dano ma laŋala pe mito gitire; en pe cito bot jo maryek.
Carolok 14:13 Dano ma tye ki yomcwiny gineno ki i waŋe, ento dano ma cwinye cwer bedo ma cwinye ryaŋŋe aryaŋa.
Carolok 14:14 Tam pa ŋat ma tye ki niaŋ matut tye me yenyo ŋec, lumiŋ mito giyeŋ megi ki lok me miŋo.
Carolok 14:15 Jo ma giunogi gibedo marac nino me kwogi ducu; ento dano ma cwinye yom camo karama kare ki kare.
Carolok 14:16 Bedo ber me bedo ki jami manok kun ilworo Rwot, kato ma ibedo ki lonyo madit kun noŋo it ye ki ayela keken.
Carolok 14:17 Camo pot dek i paco pa jo ma gimari ber kato camo riŋo twon ma moo i paco pa jo ma gidagi.
Carolok 14:18 Dano ma kinigane lyet tugo mere daa, ento ŋat ma diyo cwinye romo juko pyem.
Carolok 14:19 Ŋat ma lawackom rwatte ki peko i kabedo ducu ma en cito iye, kun noŋo yo pa dano ma cwinye atir bedo yo gudo ma gigero maber.
Carolok 14:20 Latin maryek yomo cwiny wonne, latin mamiŋ cayo minne acaya.
Carolok 14:21 Ŋat ma wiye odiŋ cwinye bedo yom i kom lok me miŋo, ŋat ma tye ki niaŋ aye bedo ki kwo ma atir.
Carolok 14:22 Yub mo ma giyubo laboŋo noŋo tam muromo pe twero cobbe maber, doŋ yub ma giyubo ma koŋ gipenyo tam bot jo mapol cobbe kakare.
Carolok 14:23 Dano ma miyo lagam ma rwatte ki lok mo-ni bedo ki yomcwiny, ki lok ma en loko i kare ma mitte kikome, ber mada!
Carolok 14:24 Jo maryek gilubo yo ma dok tuŋ malo ma terogi i kwo, wek pe gidony i lyel.
Carolok 14:25 Rwot keto ot pa ŋat ma lawakke woko, ento gwoko waŋ lobo pa daa-to.
Carolok 14:26 Rwot dag tam pa jo maraco, cwinye yom i kom lok pa jo ma cwinygi leŋ.
Carolok 14:27 Ŋat ma wor ma noŋo magoba i yo ma pe atir kelo can i kom jo ma i ode, ŋat ma kwero gamo lim me wil i muŋ bibedo kwo.
Carolok 14:1042 
Carolok 14:28 Dano ma kite atir koŋ bedo ki tam matut i kom lagam ma myero edok iye, dano marac coro mere lok marac keken.
Carolok 14:29 Rwot tye cen ka mabor ki bot jo maraco, ento winyo lega pa dano ma kite atir.
Carolok 14:30 Waŋ ma nen ma opoŋ ki bunyo miyo yomcwiny bot dano, doŋ winyo lok maber miyo ibedo maber.
Carolok 14:31 Ŋat ma winyo lok maber ma gijuke kwede, bibedo i kin luryeko.
Carolok 14:32 Ŋat ma weko lok me pwony, meno noŋo canne kekene; ento ŋat ma ye lok me juk me yubo kite twero niaŋ i lok matut.
Carolok 14:33 Ka dano lworo Rwot, ci limo pwony me ryeko, dok bedo ki mwolo aye yo me limo woro.
Carolok 16:1 Yub ma tye i tam, meno yub pa dano; ento Rwot aye ma loyo lok ma dano loko.
Carolok 16:2 Dano neno ni gin ducu ma etimo tye atir ki tun bote, ento Rwot aye neno cwinye ka leŋ.
Carolok 16:3 Leg Rwot okonyi i ticci ducu ma itiyo, ci yub ducu ma it ye kwede bicobbe maber dok kakare.
Carolok 16:4 Kit jami acel acel ma Rwot oketo tye ki tyen lokke, doŋ agikki pa jo maraco aye to.
Carolok 16:5 Rwot dag jo ma luwakke; en pe biweko gibwot ma pe koŋ noŋo opwodogi.
Carolok 16:6 Bed ki mar me ada dok ki gen ci Lubaŋa biweko balli; lwor Rwot ci gin mo marac pe bitimme i komi.
Carolok 16:7 Ka inen kit pa dano yomo cwiny Rwot, ci Rwot bene cako miyo kuc bedo i kin dano meno ki lumonene.
Carolok 16:8 Gin matidi ma inoŋo ki yo ma atir ber kato lim madwoŋ ma ilimo i yo me bwami.
Carolok 16:9 Dano yubo yubbe ki i cwinye, Rwot aye ma telo en miyo cobo maber.
Carolok 16:10 Kabaka loko lok kit ma noŋo Rwot omiye ni oloki; miyo doge bene pe cer ka ŋolo kop pa dano.
Carolok 16:11 Rwot cwinye yom i kom jo ma gitye ki mijan ma pimo jami kakare; kidi lapim jami-me acata ducu en mutiyogi.
Carolok 16:12 Luker pe gitwero ciro jo ma gitiyo gin marac, pien bedo ki kit ma atir aye miyo komker cuŋ matek.
Carolok 16:1043 
Carolok 16:13 Kabaka bedo ki yomcwiny i kom dano ma loko lok ki gen, dok en maro ŋat ma loko lok ada.
Carolok 16:14 Dano maryek twero kweyo akemo pa kabaka; ka kiniga omako rwot, ci dano mo to woko.
Carolok 16:15 Yomcwiny ma kabaka tye kwede nen wa i tur waŋe dok miyo kwo, ki kicane bene tye macalo pol ma miyo kot cwer i cwir.
Carolok 16:16 Bedo ki ryeko ber kato lonyo ma dano tye kwede; dok bedo ki niaŋ matut ber kato noŋo lim.
Carolok 16:17 Jo ma cwinygi atir giwoto i yo ma pe terogi ka timo gin marac; ŋat ma gwoko kite bilaro kwone bene.
Carolok 16:18 Wakke tero dano i can, ki cwiny me nyatte miyo dano poto i can.
Carolok 16:19 Bedo kacel ki lucan ki cwiny me mwolo ber kato poko jami ayaka ki jo ma luwakke.
Carolok 16:20 Ŋat ma winyo lok me pwony ma gipwonye kwede bibedo ki kwo maber, dok ŋat ma geno Rwot bedo ki yomcwiny.
Carolok 16:21 Dano maryek ki i cwinye giŋeyo ni tye bene ki niaŋ matut; en loko lok mamit ma bito ki tam pa dano.
Carolok 16:22 Ryeko miyo kwo bot ŋat ma tye kwede, ento miŋo kelo can keken i kom lumiŋ.
Carolok 16:23 Tam pa dano maryek miyo en loko lok maber ma nyuto niaŋ matut, dok gin ma en waco ducu bedo lok me pwony ma bito jo mukene.
Carolok 16:24 Lok ma giloko ki kica lim calo moo kic, lim mada ma yomo cwiny dok miyo yotkom.
Carolok 16:25 Tye gin ma dano tamo ni en aye yo ma atir, kun noŋo yo ma kit enu tero en i to.
Carolok 16:26 Miti ma latic tye kwede miyo en tiyo matek; pien mito ni ecam eyeŋ kare ducu wek kec pe obed ka neke.
Carolok 16:27 Dano ma latim bwami piro lok me neko jo mukene woko, dok lok ma en loko noŋo lyet calo mac.
Carolok 16:28 Dano ma cwinye rac bedo kun keto lok ma nyayo mone i kin dano, ki ŋat ma maro kwoto dano, keyo larem pa jo mapol.
Carolok 16:29 Dano ma labwami bwolo lawote, miyo lawote lubo yo ma pe ber ci poto woko i can.
Carolok 16:30 Ŋat ma gayo lawote ki waŋe noŋo tye ki yub me limo gin marac ikome; dano ma miyo doge likiŋ bikelo gin marac.
Carolok 16:31 Lwar wic aye lalukana me deyo pa ludoŋo, ka ce obino pi kwo ma tye atir.
Carolok 16:1044 
Carolok 16:32 Ŋat ma kiniga pe mako oyot ber loyo twon oteka, ŋat ma loyo tam ma i cwinye kene loyo ŋat ma omayo gaŋ kulu.
Carolok 16:33 Kadi bed gibol kwir, ento Rwot aye ma ŋolo kop.
Carolok 17:1 Kwon maŋic mo ma icamo ki kuc ber kato karama ma icamo i ot ma opoŋ ki daa.
Carolok 17:2 Opii ma tiyo ticce ki ryeko twero bedo ki loc i kom latin ma tiyo gin me lewic, dok twero nywako ginaleyagi kwedgi macalo ŋat ace ma i kom omegigi.
Carolok 17:3 Jabu ki ryal gitemo kun giliyo i ruk mac, ento Rwot temo cwiny dano.
Carolok 17:4 Lutim maraco giwinyo lok pa jo maraco; ki lugoba bene giwinyo lok ma balo nyiŋ dano.
Carolok 17:5 Ŋat ma ŋalo lacan meno yeto Lubaŋa ma ocweyo dano-nu; ki ŋat ma bedo ki yomcwiny pi can ma opoto i kom lawote pe bibwot ma noŋo pe koŋ gimiye pwod.
Carolok 17:6 Ludito muti ginoŋo deyo pi likwayogi, ki litino bene ginoŋo deyo pi wongi.
Carolok 17:7 Pe porre ki lamiŋ me loko lok maber, bene pe ber ki ladit me loko lok goba.
Carolok 17:8 Lim me wil i muŋ nen bot lamiyone calo lwit ma dano otweyo i bade; en geno ni ebinoŋo gum i kabedo ducu ma ewoto iye.
Carolok 17:9 Dano ma timo kica bot jo ma gitime marac noŋo mito gimare, ento ŋat ma wiye bedo ka po i kom bal ma lawote obalo bote, keto larem woko ki i kingi.
Carolok 17:10 Dano ma niaŋ matut twero ye lok me juk ki cwinye ducu, kato lamiŋ ma kadi gidoŋ tyen miya pe winyo lok mo-ni.
Carolok 17:11 Dano ma latim marac tamo lok me jemo keken; pi meno gibicwalo lakwena mager wek olweny i kome.
Carolok 17:12 Bedo ber ka dano orwatte ki ŋuu mager ma litinone gineko woko, kato ma orwatte ki lamiŋ ma tiyo gin me miŋomiŋo.
Carolok 17:13 Ka ce dano timo gin marac bot ŋat ma otime ber, gin marac pe bia ki i ode wacel.
Carolok 17:14 Lweny cakke matitidi ki lok me pyem macalo pii ma ka iyabo doge koŋ kwoŋo mol manoknok; pi meno myero ijukke woko ma pud peya daa ocakke.
Carolok 17:15 Laŋolkop ma miyo dano marac loyo kop, ki laŋolkop ma ŋolo lok loyo dano ma lokke tye atir, gin aryo ducu Rwot daggi.
Carolok 17:16 Kadi lamiŋ tye ki lim muromo ma romo wilo ryeko, meno kone konyo aŋo, ma kun noŋo wiye odiŋ woko?
Carolok 17:17 Ŋat ma larem bedo ki mar i kare ducu, ki dano ginywalo me nywako peko ki omegine.
Carolok 17:1045 
Carolok 17:18 Dano ma wiye odiŋ aye jeŋo jamine, kun mine me cuŋ ma ka lawote
Carolok 17:19 Dano ma maro bal noŋo maro kelo ayela bene; ki ŋat ma keto dog ode malac meno lwoŋo can keken.
Carolok 17:20 Dano ma tamo lok marac pe twero limo gin maber, ki ŋat ma loko lok me rwenyo dano arwenya bipoto i can.
Carolok 17:21 Latin ma lamiŋ cwero cwiny wonne; ŋat ma latinne miŋ pe bedo ki yomcwiny.
Carolok 17:22 Yomcwiny kelo yotkom, cwercwiny miyo dano mok woko.
Carolok 17:23 Laŋolkop marac ye gamo lim me wilo loyo kop i muŋ, ma balo ŋolo kop atir woko.
Carolok 17:24 Dano ma tye ki niaŋ matut ŋeyo gin ma myero etim, ento dano ma lamiŋ bedo mere ma pe romo moko lok mo pire kene.
Carolok 17:25 Latin mamiŋ miyo wonne bedo ki cwercwiny dok minne bene bedo ma cwinye kec adada.
Carolok 17:26 Pe ber me ŋolo cul ki dano ma kite atir; dok pwodo jo ma kitgi beco bene rac mada.
Carolok 17:27 Ŋat ma tye ki ŋec loko lok manok, ki ŋat ma cwinye opye mot en aye dano ma tye ki niaŋ matut.
Carolok 17:28 Kadi bed ŋat ma lamiŋ, ka ce liŋ aliŋa gitwero tamo ni ryek; ma noŋo pe nam doge gitamo ni niaŋ te lok.
Carolok 18:1 Ŋat ma pe ribbe ki jo mukene yenyo tyen lok mogo, kun kwero lubo tam pa jo ma ticgi nyuto ryekogi.
Carolok 18:2 Lamiŋ pe paro pi niaŋ jami mo-ni; gin ma en mito aye me nyuto ka tamme kene.
Carolok 18:3 Bal ki lewic giwoto kacel; ka woro orwenyo, ci yet bene cakke.
Carolok 18:4 Lok ma dano loko cal ki pii matut; ryeko cal ki wan it ma gunnye doko kulu.
Carolok 18:5 Dworo kor dano marac pe ber; ŋolo kop me loyo dano ma pe ki bal bene rac.
Carolok 18:6 Lamiŋ loko gin ma nyayo daa ki pyem; pi lok maraco ma en loko aye miyo gigoye.
Carolok 18:7 Lamiŋ kelo can i kome kene ki lok ma en loko, dok gin ma en loko ducu tye macalo owic ma twero mako en kekene.
Carolok 18:8 Lok pa ŋat ma lakwot dano mit calo kwon ma gitedo makur atika, ma gimwonyo cito i ic kikome.
Carolok 18:9 Dano ma kome wac ka tiyo ticce rom ki dano ma balo jami abala.
Carolok 18:1046 
Carolok 18:10 Nyiŋ Rwot obedo calo cel matek ka ma dano ma kite atir rio iye ci laro kwone.
Carolok 18:11 Lonyo bedo calo gaŋ matek bot lalonyo, dok macalo cel ma gigero ocudo malo likuŋ me gwoko en:
Carolok 18:12 Ka can pud pe, dano bedo ki cwiny me lyerre; bedo ki mwolo aye yo me limo woro.
Carolok 18:13 Myero koŋ iwiny lok ma noŋo peya igamo lok mo; ka pe, ci inyuto miŋŋi dok myayo yet i komi.
Carolok 18:14 Dano twero ciro arem matek i kare ma noŋo en two, ento aŋa ma twero ciro ka cwinye odoko nyap?
Carolok 18:15 Tam pa ŋat ma tye ki niaŋ matut tye me yenyo ŋec, jo maryek bene gimito giwiny lok ma medo ŋecgi.
Carolok 18:16 Mol ma dano miyo twero yabo yobote, dok miyo en o wa i nyim jo madito.
Carolok 18:17 Dano ma kwoŋo tito lok i lukiko nen calo lokke tye atir, nio ka lawote ma gipido kwede openye ki peny madwoŋ.
Carolok 18:18 Ka jo aryo ma gitego gitye ka pyem i lukiko, ci ka gibolo kwir tyeko daa ma i kingi.
Carolok 18:19 Kony omeru ci en bigwoki macalo ibedo i cel me gaŋ matek, ento ka ibedo ka da kwede ci en lorri doggola woko.
Carolok 18:20 Dano noŋo gin maber nyo marac pi lok ma en oloko; lok ma oa ki i doge tye ki adwoggine.
Carolok 18:21 Lok ma iloko twero gwoko kwoni, nyo twero neki woko aneka; jo ma gimaro loko lok maraco gibineno can.
Carolok 18:22 Ŋat munoŋo dako, meno onoŋo gin maber; en biniaŋ atir ni Rwot kara pwoye.
Carolok 18:23 Dano ma lacan ka loko, bako doge ki mwolo; ento ŋat ma lalonyo gamo mere lok ki gero cut.
Carolok 18:24 Tye jo mogo ma giporo bedo lurem apora, ento tye dano ma moko mere i kom lareme likiŋ ma loyo ominne kikome.
Carolok 19:1 Dano ma lacan ma loko ada dok lagen ber kato ŋat ma loko lok gobagoba ma noŋo en lamiŋ kwede.
Carolok 19:2 Miti ma dano tye kwede laboŋo ŋec rac, dano ma laro wot oyotoyot yone rwenyo woko.
Carolok 19:3 Miŋ ma dano tye kwede kela can bote, ci cako cayo Rwot ki i cwinye marac.
Carolok 19:1047 
Carolok 19:4 Ŋat ma lalonyo noŋo lurem manyen mapol kare ki kare, ento dano ma lacan kadi lareme kikome bene noŋo otenyo woko liyak.
Carolok 19:5 Caden ma lagoba pe gibiweko ma pe koŋ gipwodo, ki ŋat ma loko lok goba bene pe bibwot.
Carolok 19:6 Jo mapol giyenyo gum ki bot dano ma cwinye yom; ŋat acel acel mito ebed larem dano mo ma maro miyo mot.
Carolok 19:7 Dano ma lacan kadi ki omegine ducu gidage, ki lureme bene ducu giket gicito woko cen ka mabor kwede. Pe doŋ gitwero dwogo cen bote, kadi en obitgi ki lok mamit ma rom kwene.
Carolok 19:8 Ŋat ma marre kekene noŋo ryeko; ki ŋat ma wiye tiyo i kom gin ma en opwonyo bibedo ki kwo maber.
Carolok 19:9 Caden ma lagoba pe gibiweko ma pe koŋ gipwodo, ki ŋat ma loko lok goba bene bito.
Carolok 19:10 Pe porre pi lamiŋ me bedo i kwo me lonyo, ci rac pa opii ma bedo ki twero me loyo rwodi bibedo rom kwene?
Carolok 19:11 Dano ma tye ki ryeko maber kiniga pe mako oyot, en bedo ma cwinye tye atir pi cayo bal ma ŋat mo otimo i kome.
Carolok 19:12 Kiniga pa kabaka bedo calo koko pa labwor, ento berre calo toyo ma ton i kom lum.
Carolok 19:13 Latin mamiŋ kelo can kom wonne, ki daa pa dako obedo calo ŋido kot ma pe cok.
Carolok 19:14 Ot kacel ki lonyo gi Jeyogi ki bot kwaro, ento dako maryek Rwot aye miyo.
Carolok 19:15 Wackom miyo dano nino nino matut; dano ma lawackom kec bineko matek.
Carolok 19:16 Ŋat ma lubo gin ma Rwot ociko, meno noŋo tye ka gwoko kwone; ento ŋat ma cayo lokke bito.
Carolok 19:17 Ŋat ma kica mako i kom lucan omiyo banya bot Rwot; pi meno Rwot bicule pi gin ma en otiyo.
Carolok 19:18 Pwony litinoni me bedo ki kit kwo maber ma noŋo pud gin tino; pe iket cwinyi pi nekogi.
Carolok 19:19 Dano ma kinigane Lyet bilimo pwod muporo kinigane; ka ikwanyo en woko ki i can kicel, en pud dok bimito ikonye aye i kare mukene.
Carolok 19:20 Winy tam ma gimini dok imak pwony ma gipwonyi kwede, ci ibibedo dano ma laryeko i kare me anyim.
Carolok 19:21 Dano twero bedo ki yub pi jami mapol i tamme, ento Rwot aye ma bicobo yubbe ki twerone.
Carolok 19:1048 
Carolok 19:22 Gin ma myero dano obed kwede aye mar me ada; dano ma lacan ber kato ŋat ma lagoba.
Carolok 19:23 Lwor Rwot, ci ibibedo kwo; ŋat ma lworo Rwot bedo ki yweyo muromo i cwinye; gin marac bene pe twero gudo kome.
Carolok 19:24 Lawackom luto ciŋe i atabo, ento kwanyo ciŋe me tero cam i doge loye.
Carolok 19:25 Pwod jo ma gin luŋala, ci jo ma kwiya piny gibipwonnye; juk dano ma niaŋ, ci bilimo ŋec muromo.
Carolok 19:26 Ŋat ma timo bwami i kem wonne, ma ryemo minne woko bene ki i gaŋ, meno latin ma kelo lewic ki cwercwiny bot lunyodone.
Carolok 19:27 Latinna, ka iweko pwony ibiŋak ibwoto lok me ŋec ma doŋ it ye kwede con.
Carolok 19:28 Caden ma konnye pe kelo ŋala i kom ŋolo kop atir, jo maraco bene guloko bal odoko camgi.
Carolok 19:29 Pwod doŋ tye ma gitero woko pi jo ma gin luŋala, ki lumiŋ bene gibigoyo ŋegi ki odoo.
Carolok 20:1 Mato koŋo vino makec madwoŋ mukato kare loki idoko lakolo dok miyo gicayi bene; ŋat ma mato koŋo vino mer kwede noŋo pe ryek.
Carolok 20:2 Kiniga pa kabaka kelo lworo calo koko pa labwor; ŋat ma miyo kiniga mako kabaka gineko woko.
Carolok 20:3 Dano ma bedo cen ki ka ma daa tye iye bedo ki deyo; ento lamiŋ mo keken bibedo mere ka da adaya.
Carolok 20:4 Lapur ma lawackom pe puro potone i poto kot kikome; pi meno en pe binoŋo cam mo ma myero eka i kare me kac.
Carolok 20:5 Tam ma dano tye kwede i cwinye calo pii matut, ento dano ma tye ki niaŋ matut twero golo woko ka maleŋ.
Carolok 20:6 Dano acel acel loko pi mar me ada ma etye kwede, ento aŋa ma twero noŋo dano ma genne?
Carolok 20:7 Likwayo pa dano ma cwinye leŋ dok ma tiyo gin ma tye atir, gitye ki gum!
Carolok 20:8 Kabaka ma bedo i wi komker me ŋolo kop waŋe yeko gin marac ducu.
Carolok 20:9 Aŋa ma twero waco ni, “Doŋ atyeko lwoko cwinya odoko leŋ kombeddi atye maleŋ, balla ducu doŋ gijwayo woko”?
Carolok 20:10 Rwot dag jo ma gitiyo ki agwata ki mijan ma pe pimo jami kakare, ma gitiyo ki agwata lapor bel mapatpat me bwolo dano.
Carolok 20:1049 
Carolok 20:11 Kadi wa latin nyuto kit ma etye kwede i gin ma en tiyo, ka gin ma en tiyo-ni ber nyo tye atir. nu ducu.
Carolok 20:12 Rwot aye mumiyowa it me winyo lok ki waŋ me neno piny, en muketo gin aryo-
Carolok 20:13 Pe ibed ka nino anina, miyo idoko lacan; yab waŋi iti tic, ci ibibedo ki cam madwoŋ.
Carolok 20:14 Lawil ŋur bot lacat-wil kun wacci, “Man rac, man rac” ento ka doŋ okato ocito woko ci nyatte matek.
Carolok 20:15 Ka ce iŋeyo gin ma it ye ka lok ikome, ci it ye giri ki gin me wei makato jabu ki godi me wel-gu.
Carolok 20:16 Gam ginaruka pa dano ma ojeŋo jamine pi banya pa dano mo ata, dok ber imak en kikome ka onoŋo ocibo jami mo pi jo ma gin lurok.
Carolok 20:17 Kwon ma dano noŋo i yo me bwola lim alima bote, ento lacen bibedo kweyo mupoŋ i doge.
Carolok 20:18 Yub ducu cobbe maber ka koŋ ityeko noŋo tam mabeco muromo; bed ki ryeko ma teli ka icito i lweny.
Carolok 20:19 Ŋat ma bedo ka wirre ki lok me kwot i kin dano tuco muŋ woko; pi meno pe myero iribbe ki ŋat ma loko lok i yo me miŋomiŋo.
Carolok 20:20 Ka ce ŋat mo oceno wonne nyo minne, ci kwone bitum woko macalo mac tara ma to woko i colpiny.
Carolok 20:21 Ginaleya ma ilimo oyotoyot i acakki pe ibilimo iye gum i agikkine.
Carolok 20:22 Pe myero iwacci, “Abiculo waŋ gin marac ma gitimo i koma”; ber ikur Rwot, ci en bikonyi.
Carolok 20:23 Rwot dag jo ma gitiyo ki lapim jami ma pe pimo kakare; ki mijan ma pe pimo jami kakare me bwolo dano per ber.
Carolok 20:24 Rwot aye ma telo dano i yo me kwone; dano twero niaŋ kit kwo ma etye kwede niŋniŋ?
Carolok 20:25 Dano ma waco oyotoyot ni, “Man adyero bot Rwot”, ka dok tamo lacen ma noŋo doŋ otyeko kwoŋo kwoŋ, rom ki winyo ma omoko i owic.
Carolok 20:26 Kabaka maryek yeko jo maraco, macalo dano ma dino bel, ci yeko yugi pat.
Carolok 20:27 Cwiny dano aye tara pa Rwot, ma menyo wa gin ducu mukanne ka madiŋ i iye.
Carolok 20:28 Kabaka twero ri i loc ka ce tye ki mar me ada ki gen; dok bedo ki kit ma atir aye miyo komker cuŋ matek.
Carolok 20:29 Deyo ma co matino gitye kwede aye tekkomgi, ento co muteggi giworogi pi yer lwar ma otwi i wigi.
Carolok 20:1050 
Carolok 20:30 Adoŋ ma keto ret i kom dano kwanyo gin marac woko; dok odoo ma gigoyo ki dano malit aye loko kwone.
Carolok 21:1 Rwot aye ma loyo cwiny kabaka, macalo kulu ma mol, en loko piine mol cito ka ma en mito.
Carolok 21:2 Dano neno ni gin ducu ma etimo tye atir ki tuŋ bote, ento Rwot aye neno cwinye ka leŋ.
Carolok 21:3 Tiyo gin ma atir, ki ŋolo kop atir, yomo cwiny Rwot makato gitum.
Carolok 21:4 Waŋ me lyerre, ki cwiny me wakke, magi ducu bal; ento gin tye macalo tara ki bot jo maraco.
Carolok 21:5 Ŋat ma yubo yubbe ma noŋo koŋ oketo i tam, bilimo jami madwoŋ ata; ento ŋat ma tiyo jami oyotoyot bibedo lacan.
Carolok 21:6 Lonyo ma inoŋo ki loko lok goba duny woko macalo lupu, dok tye calo owic ma tero dano i to.
Carolok 21:7 Jo maraco bito pi tim bwamigi, pien gukwero tiyo gin ma atir.
Carolok 21:8 Jo ma lubalo giwoto i yo mugom, gitiyo gin ma pe atir; ento jo mabeco ma gipe ki bal mo gitiyo gin ma atir.
Carolok 21:9 Bedo i ot mukene teŋe ber kato bedo i ot kacel ki dako ma lapyem.
Carolok 21:10 Dano marac bedo ki miti i cwinye pi timo gin marac, ma noŋo pe tye ki kica i kom lawote wacel.
Carolok 21:11 Ka ce gimiyo pwod ki ŋat ma laŋala, ci ŋat ma kwiya piny bene cako doko ryek; dano ma laryeko mako pwony ma gipwonye kwede, ci medo ŋecce doko dwoŋ.
Carolok 21:12 Dano ma kite atir neno odi pa jo maraco ki gin ma gitimo; jo maraco gityekogi woko matwal.
Carolok 21:13 Ŋat ma diŋo ite woko ka winyo koko pa lucan, en bene ka bikok pi kony, ŋat mo pe biwinyo kokone wacel.
Carolok 21:14 Mot ma gimiyo liŋ i muŋ kweyo cwiny dano ma tye ki kiniga; ki lim ma gimiyo i muŋ me wilo dano kwanyo akemo madit woko.
Carolok 21:15 Ka ŋolo kop woto kakare, jo ma kitgi atir bedo ki yomcwiny madwoŋ, ento lutim maraco aye gibedo ki kumo.
Carolok 21:16 Dano ma ŋak woko weko yo me niaŋ maber bito, giyiko woko nywako kabedo ki jo muto.
Carolok 21:17 Ŋat ma maro yomcwiny madwoŋ bibedo lacan; ki ŋat ma maro mato koŋo vino ki camo cam ma obedo moo moo pe bilony.
Carolok 21:1051 
Carolok 21:18 Ŋat marac bedo gin kok pi ŋat ma cwinye leŋ, ki dano ma oŋayo waŋ Rwot bedo gin kok pi dano ma cwinye atir.
Carolok 21:19 Bedo i tim aroo ber, kato bedo kacel ki dako ma lapyem ma lakel ayela.
Carolok 21:20 Dano maryek bedo ki jami mabeco ki lonyo i pacone, ento dano mamiŋ tyeko limme woko ducu oyotoyot.
Carolok 21:21 Ŋat ma bedo ki Leŋcwiny dok ki kica, bibedo ki kwo pi kare malac; ci jo mapol bene gibiwore.
Carolok 21:22 Dano maryek twero mayo gaŋ pa jo ma gin oteka woko, dok muko cel gogogi ma gigeno-ni reto woko piny lirum.
Carolok 21:23 Ŋat ma gwokke i kom lok ducu ma en loko, pe twero bedo ki ayela mo.
Carolok 21:24 “Laŋala” meno aye nyiŋ dano ma lawakke dok ma lyerre, ma gin ma en tiyo ducu bedo tim me anywaranywar ki wakke marac.
Carolok 21:25 Miti ma lawackom tye kwede twero neke bene, pien en dag tiyo tic pi noŋo gin ma emito.
Carolok 21:26 Dano marac bedo ka paro jami pa jo mukene dyeceŋ ki dyewor benebene, ento dano ma kite atir miyo jamine me konyo jo mukene ma pe kano mo doŋ bote.
Carolok 21:27 Gitum ma dano marac otyero en gin me kwer bot Rwot; racce bedo rom mene ka ce en tyerogitum bot Rwot ma noŋo tye ki tam marac i cwinye?
Carolok 21:28 Caden ma lagoba bito; ento dano ma winyo lok ma giwacce, lokke bedo nakanaka.
Carolok 21:29 Dano marac poro bedo ŋat macir, ento dano ma cwinye atir bedo ka tamo motmot gin ma myero etim i lobo.
Carolok 21:30 Ryeko, niaŋ ki tam ma gimiyo me konyo dano, magi ducu pe konyo dano ma pyem ki Rwot.
Carolok 21:31 Gitwero coko aguragura kacel ma doŋ giyubogi pi kuro nino me lweny, ento loyo lweny twerone tye bot Rwot.
Carolok 22:1 Yer bedo ki nyiŋ maber, pien en aye ber kato lonyo madwoŋ, dok pwoc ma dano gipwoyi kwede ber loyo ryal nyo jabu.
Carolok 22:2 Pe tye apokapoka i kin lalonyo ki lacan, pien Rwot aye muketo gin aryo-nu ducu.
Carolok 22:3 Dano ma wiye tiyo ka oneno gin marac bino i kome, kanne woko; ento lakwiya piny medde mere ameda, ci neno can ada.
Carolok 22:4 Bakacic ma dano limo pi bedo ki mwolo ki pi lworo Rwot, en aye lwak lonyo mapol, woro kacel ki kwo.
Carolok 22:1052 
Carolok 22:5 Okuto ki owic tye i yo pa jo muŋak: ento ŋat ma gwoko kome pe biwok i yo meno.
Carolok 22:6 Pwony latin con ma noŋo en pud tidi kit yo ma myero en obed kwede, ci ka en odoŋo pe biweko lubone.
Carolok 22:7 Ŋat ma lacan bedo i te loc pa dano mulony, ki ŋat ma deno lim bedo opii pa won limo
Carolok 22:8 Ŋat ma timo tim bwami limo can keken, agikki me ticce bibedo odoo ma konnye pe. mogo ki lucan. bene bigik. lareme.
Carolok 22:9 Ŋat ma waŋe leŋ i kom dano bilimo gum ma a bot Rwot, pien en poko camme
Carolok 22:10 Ryem ŋat ma lacac woko, ci lweny bene bibedo pe boti, dok daa kacel ki anywar
Carolok 22:11 Ŋat ma bedo ki leŋcwiny, ma loko lok maber me kica, bimako kabaka bedo
Carolok 22:12 Rwot tye ka neno ni lok me ŋec gigwoko maber, ento en bolo lok pa jo ma guŋayo waŋe woko.
Carolok 22:13 Ŋat ma lawackom wacci, “Labwor tye woko! Ka akato woko miyo bineka woko i dye gudo!”
Carolok 22:14 Lok pa dako ma lakwele obedo calo bur matut; ŋat ma kiniga omako Rwot i kome bipoto woko i bur meno.
Carolok 22:15 Miŋo aye gin ma tye i cwiny latin matidi, ento ka ipwonye ki odoo, ci miŋo a woko ki bote.
Carolok 22:16 Ŋat ma diyo lucan ni wek lonyone omedde, nyo ma miyo jamine bot lulonyo keken, bidoko lacan. Gwoko cik ki gin ma luryeko yam guwaco
Carolok 22:17 Cik iti iwiny lok ma luryeko guwaco, dok myero iket cwinyi i kom ŋec ma apwonyi kwede.
Carolok 22:18 Ka igwoku lok magi i cwinyi, ci bedo ber matek; ka ce ibipo i komgi ci ibibolo lok i komgi i kare ma mitte.
Carolok 22:19 Doŋ amito igen Rwot, en aye gin mumiyo atito lok magi boti tin-ni.
Carolok 22:20 Atyeko coyo lok ma romo pyeradek kun amiyi tam mabeco kacel ki ŋec muromo,
Carolok 22:21 pi nyuto boti gin ma atir dok ada, wek in bene idwok lok ada bot jo mucwali.
Carolok 22:22 Pe myero iyak jami pa lacan ni pien en lacan mamwa, nyo kadi me nyono jo ma gitye ki can woko i kabedo me ŋolo kop;
Carolok 22:1053 
Carolok 22:23 pien Rwot bi pi do pigi, bineko jo ma guyakogi woko.
Carolok 22:24 Pe myero imak larem ki dano ma kiniga mako oyotoyot; dok pe myero iwot kacel ki dano ma cwinye opoŋ ki akemo twatwal,
Carolok 22:25 weko ibilubo kite ducu ci imoko i owic.
Carolok 22:26 Pe myero ibed ŋat acel i kom jo ma gijeŋo jamigi, ma gicuŋ pi jo ma lubanya.
Carolok 22:27 Ka ce pe it ye ki gin mo ma myero icul kwede banya, ci gimayo kitandani ma ibuto iye-ni woko.
Carolok 22:28 Pe myero ikob got macon ma poko waŋ lobo ma yam kwarowu doŋ gutyeko ketone.
Carolok 22:29 It ye ka neno dano makwiri i ticce? En bibedo ka tic wa i nyim luker: pe bitic i nyim dano ata-gu, Carolok 23
Carolok 22:1 Ka ibedo ka cam kacel ki rwot, myero itemme twatwal me keto woro i kome;
Carolok 22:2 ka ce ineno ni in lacam madwoŋ, ci kwany pala iŋol ŋuti woko.
Carolok 22:3 Pe myero imwony laa pi camme makur, meno cam ma bwolo dano noŋo.
Carolok 22:4 Pe myero ibed ka tiyo tic matek ni wek inoŋ lonyo; bed ki ryeko muromo ci iwek kit tam macalo meno obedi.
Carolok 22:5 I kare ma iloko waŋi ineno en lonyoni-ni, inoŋo ni otyeko cito con; pien bwome twi woko oyotoyot, ci tuk malo calo ocur ma kemo polo.
Carolok 22:6 Pe myero icam kwon pa dano ma ladur; pe iket cwinyi i kom camme makur-ri.
Carolok 22:7 En obedo calo ŋat ma lwodo lok ki i cwinye. En wacci, “Cam dok imat ba!” kun noŋo cwinye pe i komi.
Carolok 22:8 Ibiŋoko kwon ma icamo-ni woko liweŋ, dok bibalo lokki mamit ma iloko bote-gu ducu.
Carolok 22:9 Pe myero ilok lok me ryeko bot ŋat ma lamiŋ, pien en pe twero niaŋ ber pa lok ma iloko bote, cayo mere acaya keken.
Carolok 22:10 Pe ikob got macon ma poko waŋ lobo nyo kadi donyo i potti pa jo ma wongi pe;
Carolok 22:11 pien Lacunudwargi tek; en bipido pigi kwedi, ci miyo lok loyi.
Carolok 22:12 Ket cwinyi me winyo pwony ma gipwonyi kwede, cik, iti bene me winyo lok me ŋec.
Carolok 22:13 Pe ikal akala me pwonyo latin wek obed ki kit maber; ka igoye ki odeo pe bito.
Carolok 22:14 Ka ce ipwonye kun igoye ki odoo kit meno, ci ibilaro kwone wek pe odony ilye!.
Carolok 22:15 Latinna, ka ce ibedo ki ryeko icwinyi, an bene cwinya bibedo yom.
Carolok 22:1054 
Carolok 22:16 Abibedo ki yomcwiny ki tipo koma ducu, ka onoŋo iloko gin ma atir.
Carolok 22:17 Pe myero ibed ki mone i cwinyi i kom lubalo, ento medde ki lworo Rwot nino ki nino.
Carolok 22:18 Adada kwoni ma tye anyim bibedo maber, dok genni bene pe gibibalo woko.
Carolok 22:19 Latinna winy lokka, wek ibed ryek, dok iket tammi pi lubo yo ma mitte.
Carolok 22:20 Pe ibed i kin jo ma gin lumero ki koŋo vino, kadi bedo i kin jo ma luworo ma gin lucam riŋo;
Carolok 22:21 pien lumero kacel ki luworo gibidoko lucan, nino bimako waŋgi woko miyo giruko boŋo muketoket.
Carolok 22:22 Winy lok pa woru munywali, dok pe myero ica meni ka doŋ oti.
Carolok 22:23 Wil ada, ento pe icat woko aye; dok iwil ryeko, pwony, ki niaŋ maber.
Carolok 22:24 Latin ma kite atir miyo wonne hedo ki yomcwiny madwoŋ; ŋat ma nywalo tatin maryek bedo ki yomcwiny pire.
Carolok 22:25 Wek woru kacel ki meni gubed ma cwinygi yom, wek meni munywali obed ki yomcwiny.
Carolok 22:26 Latinna, ket cwinyi ka mako lok ma awacci, dok inen kit kwona ducu wek obed lanyut ma biteli.
Carolok 22:27 Dako ma lakwele obedo calo bur matut; en tye calo waŋ it madiŋ.
Carolok 22:28 Dako-nu kanne woko pi libo dano calo layak, dok en medo wel jo ma guŋayo waŋ Rwot doko dwoŋ i kin dano.
Carolok 22:29 Aŋa ma tye ki can? Aŋa ma tye ki cwercwiny? Aŋa ma tye ka da? Aŋa ma tye ka ŋur? Aŋa mulimo ret laboŋo gin mo mutimme? Aŋa ma waŋe ocek makwar?
Carolok 22:30 Jo ma giri ka mato koŋo vino pi kare malac, jo ma cito ka mato koŋo vino ma girubo mamit.
Carolok 22:31 Pe imat koŋo vino ka doŋ odoko kwar, ma noŋo tye ka ryeny aryenya i kikopo, dok donyo mapwot i i ŋat ma tye ka matone.
Carolok 22:32 I agikkine kayo i dano calo twol, kayo calo twol ororo ma tye ki kwir marac.
Carolok 22:33 Ibineno jami mapat ma yam peya inenogi, dok pe ibitwero tamo kadi ki loko gin mo ma atir.
Carolok 22:34 Ibibedo calo ŋat ma obuto piny idye nam, calo ŋat ma oito malo i wi wir me mel.
Carolok 22:35 Ibiwaco ni, “Gigoya, ento pe alimo ret mo; gigoya, ento pe awinyo arem mo wacel. Abico awene? Abicito ka mato kono yino mukene doki.”
Carolok 22:1055 
Carolok 24:1 Pe myero nyeko omaki i kom jo ma gin lutim maraco, dok pe imar ribbe kwedgi;
Carolok 24:2 pien tamgi ducu opoŋ ki lok me tim bwami, ma noŋo giloko lok ma keto can keken i kom dano.
Carolok 24:3 Gitwero gero ot pi ryeko, dok pi niaŋ matut miyo cuŋ matek likiŋ;
Carolok 24:4 pi ŋec ma dano tye kwede miyo poŋo ode ki kit jami mabeco me wel ki lwak jami ma yomo cwiny.
Carolok 24:5 Dano maryek tek kato dano ma latekkom, dano ma tye ki ŋec bene kato ŋat ma tye ki teko.
Carolok 24:6 Ka giteli ki ryeko ci itwero lweny maber, dok winyo tam mabeco ma dano gimiyo boti miyo iloyo lweny.
Carolok 24:7 Ryeko nen calo gin mo ma tye malo twatwal bot ŋat mamiŋ; pe twero waco lok kadi ki acel ka gitye ka laro lok ma pire tek.
Carolok 24:8 Ŋat ma bedo ki tam me timo gin marac gilwoŋe ni lakel-ayela.
Carolok 24:9 Tam ma lamiŋ tamo bedo bal keken, dano ducu gidag ŋat ma laŋala.
Carolok 24:10 Ka ce ibedo nyap i kare ma ayelayela tye, tekoni noŋo nok adada.
Carolok 24:11 Myero ilar kwo pa jo ma gimakogi giterogi woko me aneka; gwok jo ma giywayogi giterogi i kabedo me nek.
Carolok 24:12 Ka ce iwacci, “Nen, wan onoŋo pe waŋeyo lokke,” ento Lubaŋa ma neno cwiny dano-ni pe biromo niaŋ? En ŋat ma neno kwowu-ni pe ŋeyo? En pe biketo can i kom dano acel acel ma poro kit gin ma en otimo?
Carolok 24:13 Latinna, cam moo kic, pien ber, dok moo kic ma cwer ki i peda kic lim matek ka ibilo.
Carolok 24:14 Myero iŋe ni ryeko bene tye kit meno pi kwoni; ka ce inoŋo ryeko, ci ibedo ki gen ni kwoni me anyim bibedo maber, dok genni pe bigik.
Carolok 24:15 Pe ikanne i ŋet ot pa dano ma kite atir pi time rac; pe myero itim bwami i kom gaŋŋe;
Carolok 24:16 pien dano ma kite atir kadi opot piny tyen abiro, dok pud twero a malo aye; ento jo maraco can retogi gipoto woko piny matwal.
Carolok 24:17 Pe ibed ki yomcwiny ka ineno lakworri opoto i can, dok cwinyi pe obed yom ka ineno en yokke atata;
Carolok 24:18 gwok Rwot bineno gin ma itimo, ci pe biyomo cwinye, ci miyo kwanyo kinigane woko ki i kom dano-nu.
Carolok 24:1056 
Carolok 24:19 Pe myero cwinyi ocwer pi jo ma gin lutim maraco, dok pe ibed ki mone i kom jo maraco;
Carolok 24:20 pien dano ma latim marac pe tye ki gen pi kwone pi kare me anyim; mac tara pa jo maraco gibineko woko.
Carolok 24:21 Latinna, lwor Rwot dok ilwor kabaka bene, pe myero ijem i komgi.
Carolok 24:22 Ka ijemo ci gibiketo can i komi oyotoyot; dok aŋa ma ŋeyo kit can ma bia bot Lubaŋa ki kabaka? Lok mukene ma luryeko guwaco
Carolok 24:23 Magi ducu obedo lok ma luryeko guwaco. Dworo kor dano i ŋolo kop rac.
Carolok 24:24 Ŋat ma waco bot dano marac, “Pe it ye ki bal mo” jo me rok ducu gibicene, dok gibikwere woko;
Carolok 24:25 ento jo ma gijuko lutim maraco gibibedo ki yomcwiny, dok gibilimo gum maber makato ducu.
Carolok 24:26 Ŋat ma miyo lagam ma atir meno aye larem me ada.
Carolok 24:27 Mukwoŋo koŋ ikwoŋ tiyo ticci ma tye woko, pur poto dok ipit iye ginapita ducu ma mitte; ka lacen doŋ icak gero odi.
Carolok 24:28 Pe ibed caden ma lagoba i kom lawoti ma pe ki bal; pe myero ibwol dano ki lok gobagoba.
Carolok 24:29 Pe myero iwac ni, “Abitimo gin ma en otimo i koma-ni bene ikome; abiculo waŋ gin ma dano meno otimo.”
Carolok 24:30 Awoto akato ki i ŋet poto pa dano ma lawackom, ki i ŋet poto olok pa dano ma wiye odiŋ;
Carolok 24:31 nen, potone ducu obakke ki okuto keken; doo ayila oumo ŋom woko, celle ma gigero ki got bene omuk orette woko piny.
Carolok 24:32 Ka aneno ci abedo ki tam matut pire; aneno dok omiya pwony madit.
Carolok 24:33 Ka ibuto inino manok, dok idolo ciŋi woko omini yweyo,
Carolok 24:34 ci can bimaki macalo layak ma mako dano, ma orukke woko ki jami lwennye ducu.
Carolok 25:1 Lok magi bene gin carolok pa Solomon ma jo pa Kejekia kabaka me Juda guloko gucoyo i buk.
Carolok 25:2 Deyo pa Lubaŋa aye me kano jami woko i muŋ ma pe nen, ento deyo pa luker tye me tito lok woko bot lwak ka maleŋ.
Carolok 25:1057 
Carolok 25:3 Pe iŋeyo gin ma kabaka tye ka tamone, pien tamme bor calo polo, tut calo lobo.
Carolok 25:4 Ka giliyo ryal maber laboŋo cette, ci latet ryal twero yubo kwede gin mo maber.
Carolok 25:5 Ryem jo maraco woko ki i nyim kabaka, pien bedo ki kit ma atir miyo komkerre cuŋ matek.
Carolok 25:6 Pe ikette keni me bedo dano madit i nyim kabaka, dok pe myero ibed i kabedo pa jo madito.
Carolok 25:7 Bedo ber makato ka giwacci ni, “Nyik malo kany,” ber kato ma gidwoki i kabedo ma piny ma noŋo kun itye i nyim rwot. Gin ma ityeko neno ki waŋi
Carolok 25:8 pe myero ikel oyotoyot i nyim lukiko; i agikkine ibitimo gin aŋo ka lawoti mo oketo lewic i wii?
Carolok 25:9 Ka lok mo tye i kinwu ki lawoti, myero wutyek lokke wun aryo; pe ituc muŋ pa jo mukene,
Carolok 25:10 wek ŋat ma winyo lokki pe omi lewic omaki, miyo nyiŋi biballe woko matwal.
Carolok 25:11 Lok ma giloko kakare obedo calo jabu ma gimwono i kom ryal.
Carolok 25:12 Ŋat maryek ma juko dano ki pwony maber bot ŋat ma winyo lokke, obedo calo gin mo me jabu me deyo kom dano.
Carolok 25:13 Lakwena ma genne kweyo cwiny jo ma guore calo ŋico pee i kare me kac; en kweyo cwiny ludito ma loye kumeno.
Carolok 25:14 Dano ma nyatte ki mot ma en pe twero miyone obedo calo pol ki yamo ma bino laboŋo kot mo.
Carolok 25:15 Itwero loko tam pa laloc ka idiyo cwinyi, dok lok ma iloko mot ki mwolo twero loko tam pa dano kadi bed onoŋo tek calo cogo.
Carolok 25:16 Ka ce inoŋo moo kic, cam ma romo ii keken, pien ka icamo mukato kare miyo iŋoko woko.
Carolok 25:17 Pe ibed ka wot me limo lawoti i ode kare ki kare, miyo en biol woko kwedi ci cako kweri woko.
Carolok 25:18 Lacaden ma tito lok goba i kom lawote obedo macalo odoo me lweny, nyo pala lucwan, nyo atero mabit.
Carolok 25:19 Bedo ki gen i kom dano ma pe genne i kare me ayela rom ki lak ma miyo arem ki dano, nyo tyen ma oŋol.
Carolok 25:20 Ŋat ma wero wer bot dano ma tye ki kumo mapek i cwinye rom ki ŋat ma okwanyo ginaruka woko ki i kome i nino ma piny ŋic, dok tye macalo kado ma giketo i waŋ bur.
Carolok 25:21 Ka kec neko lakworri, miye kwon ocam; dok ka orwo pii neke, miye pii omati.
Carolok 25:1058 
Carolok 25:22 Ka itimo kumeno, ci ibicoko lodi mac ibako i wiye, Rwot bene bimiyi bakacic.
Carolok 25:23 Yamo ma kodo a ki tuŋ malo kelo kot; lok me kwoto dano kelo kiniga.
Carolok 25:24 Bedo i ot mukene teŋe ber kato bedo i ot kacel ki dako ma lapyem.
Carolok 25:25 Lok maber me yomcwiny ma dano owinyo ma oa ki i lobo mabor, calo pii maŋic ma kweyo cwiny dano ma orwo omako.
Carolok 25:26 Dano ma kite atir ma oye tam pa jo maraco, cal ki wan it ma piine opoŋ coto, ki waŋ it ma oballe woko.
Carolok 25:27 Pe bedo ber me camo moo kic madwoŋ, dok bene bito dano ki lok mapol ni wek gipwoyi pe ber.
Carolok 25:28 Ka ce onoŋo pe itwero loyo kinigani, ci irom ki gaŋ ma gimonyo ma gimuko celle gireto woko.
Carolok 26:1 Woro dano ma lamiŋ, cal ki pee i kare me oro nyo kot ma cwer i kare me kac.
Carolok 26:2 Lok ma giceni kwede pe twero timo gin mo i komi ka ce pe ibalo, obedo calo winyo lakalagwec ma tuk yeŋŋe atata, dok calo aliboro ma tuk twarre cito woko.
Carolok 26:3 Gigoyo aguragura ki del, gitweyo dog kana ki ogwil, odoo aye gigoyo ki ŋe dano ma Lamiŋ.
Carolok 26:4 Pe idok i peny pa dano ma miŋ ma rom ki miŋone, miyo in bene ilokke idoko lamiŋ calo eno
Carolok 26:5 Dok i peny pa dano ma miŋ ma rom ki miŋone, wek pe otam pire kene ni eryek.
Carolok 26:6 Ŋat ma oro lamiŋ me cwalo lok ka mo meno rom ma oŋuno tyene kekene dok tye ka yenyo ayela ni obin ikome.
Carolok 26:7 Carolok ma lumiŋ giloko, cal ki tyen dano ma laŋol ma lyero alyera ma konnye doŋ pe.
Carolok 26:8 Ŋat ma woro lamiŋ rom ki dano ma otweyo gweŋ i lataŋdiyo.
Carolok 26:9 Carolok ma lumiŋ giloko, rom ki okuto ma cobo ciŋ dano ma lamero.
Carolok 26:10 Won tic ma coyo lamiŋ nyo lamero me tic bote rom ki won atero ma bayo aterone ci celo dano ducu.
Carolok 26:11 Ŋat ma lamiŋ ma nwoyo tim miŋone rom ki gwok ma lokke dok ka naŋo ŋokke kekene.
Carolok 26:12 Ineno dano ma tamo ki i cwinye ni eryek pire kene? Itwero bedo ki gen i kom ŋat ma lamiŋ makato eno
Carolok 26:13 Dano ma lawackom wacci, “Labwor tye i waŋa yo! Labwor tye i dye gudo!”
Carolok 26:1059 
Carolok 26:14 Dano ma lawackom bedo ka lokke aloka i wi kitandane, macalo kika ma wirre i kom pete.
Carolok 26:15 Lawackom luto ciŋe i atabo; ento kwanyo ciŋe me tero cam i doge loye.
Carolok 26:16 Dano ma lawackom nenne kekene ni eryek ekato kadi wa dano abiro ma gitwero dok i peny ki ryeko.
Carolok 26:17 Ŋat ma donyo i lok daa ma pe okemo en rom ki ŋat ma mako gwok ma tye ka kato akata ki ite.
Carolok 26:18 Calo dano ma lapoya ma cwinyo mac i wi ot, nyo ma bayo atero ci neko dano,
Carolok 26:19 en aye ŋat ma bwolo lawote kun waco ni, “An atye ka loko lok oree keken!”
Carolok 26:20 Pi nok pa yen miyo mac pe lyel maber, to woko; ka ma ŋat ma maro kwoto dano pe iye, daa bene gik woko cut.
Carolok 26:21 Macalo bilo kano lodi mac, yen bene miyo mac lyel, dano ma maro daa bene tye kit meno, miyo daa medde ameda.
Carolok 26:22 Lok pa ŋat ma lakwot dano mit calo kwon ma gitedo makur atika, ma gimwonyo cito i ic kikome.
Carolok 26:23 Dano ma loko lok mamit ki doge ma kun noŋo tye ki tam marac i cwinye rom ki atabo lobo ma gidero ki libi ma ryeny aryenya.
Carolok 26:24 Ŋat ma lakworri twero loko boti lok mamit ki doge noŋo kun noŋo tye ki adagadaga i cwinye;
Carolok 26:25 kadi ka loko lok mamit niŋo, pe iye lokke, pien cwinye opoŋ ki jami abiro ma gin ducu gin me kwer.
Carolok 26:26 En twero umo adagadaga ma etye kwede i cwinye ki bwola, ento lwak ka ocokke gibineno gin marac ma en otiyo.
Carolok 26:27 Ŋat ma kwinyo bur bipoto iye; ki ŋat ma cako loro got, got bipoto i kome.
Carolok 26:28 Ŋat ma lagoba kwero jo ma en tye ka unogi, dok dano ma bwolo dano ki lok mamit kelo can keken.
Carolok 27:1 Pe myero inyatte kekeni pi nino ma diki, pien pe iŋeyo gin ma bitimme tin.
Carolok 27:2 Pe ipakke keni ki lok ma iloko; wek ŋat mukene aye opaki, kadi en larok.
Carolok 27:3 Got pek, kweyo bene pek, ento ayela ma lamiŋ kelo pek makato ducu.
Carolok 27:4 Akemo ger, dok kiniga nyayo nek; ento pe gitwero porogi ki nyeko.
Carolok 27:5 Juko dano atyer ka maleŋ ber kato mar ma gikano woko.
Carolok 27:1060 
Carolok 27:6 Kadi bed laremi ogoyi pud itwero geno en, ento ka lakworri obino me kwako kori, myero igwokke.
Carolok 27:7 Ŋat ma oyeŋ kwero camo moo kic, ento ŋat ma kec neko kadi gin makec noŋo lim alima i doge.
Carolok 27:8 Dano ma weko gaŋŋe a cito woko ka mukene, rom ki winyo ma obwoto ode otuk ocito woko ka mabor.
Carolok 27:9 Moo wir ki gin ma ŋwece kur miyo dano bedo ma cwinye yom, ento ayela balo cwiny dano woko marac.
Carolok 27:10 Pe ibwot ŋat ma laremi, ki ŋat ma larem woru; dok i kare ma itye ki can pe myero icit i ot pa omeru. Lawoti ma tye cok twero konyi makato omeru ma tye ka mabor.
Carolok 27:11 Latinna, bed ryek, wek iyom cwinya, wek anoŋ lagam ma myero adok iye i lok ki ŋat ma yeta.
Carolok 27:12 Dano ma wiye tiyo ka oneno gin marac bino i kome, kanne woko; ento lakwiya piny medde mere ameda, ci neno can ada.
Carolok 27:13 Gam ginaruka pa dano ma ojeŋo jamine pi banya pa dano mo ata, dok ber imak en kikome ka onoŋo ocibo jami mo pi jo ma gin lurok.
Carolok 27:14 Ŋat ma a malo odiko con, ci cako lamo gum i kom lawote ki dwan maloŋo, gibiwaco ni en tye ka ceno lawoteni acena.
Carolok 27:15 Dako ma lapyem ma nyayo ayela rom ki ŋido kot ma pe cok i kare me cwir.
Carolok 27:16 Dako-nu jukone tek macalo juko yamo, dok tek macalo mako moo poŋciŋ.
Carolok 27:17 Dano acel acel twero pwonyo lawote, macalo nyonyo twero pako nyonyo lawote doko bit.
Carolok 27:18 Ŋat ma pito yat oduro ka ogwoko maber bicamo nyige, ki ŋat ma kuro piny kun gwoko laditte maber dano biwore.
Carolok 27:19 Kit macalo dano ka okulo wiye i pii neno tur nyime, cwiny dano bene nyuto kit ma dano meno tye kwede.
Carolok 27:20 Dano ma pe twero yeŋ ki gin ma iye mito, obedo calo lyel pa jo muto ma pe yeŋ.
Carolok 27:21 Ryal ki jabu gitemo kun giliyo i ruk mac, doŋ ber pa dano nen i kit ma jo mukene gipake kwede.
Carolok 27:22 Kadi bed igo lamiŋ ikwany iod woko ki lalek i pany, kun iketo kacel ki bel me aoda, ci pud miŋ ma tye i kome-ni pe bia wacel.
Carolok 27:23 Myero igwok romini dok iŋegi maber, ket cwinyi bene ka gwoko dyaŋini:
Carolok 27:24 pien lonyo pe bedo matwal. Ineno ker ri nakanaka pi yalwak ducu?
Carolok 27:1061 
Carolok 27:25 Ka lum otum woko, ka ginapita cako lot manyen, ci gicako nyaro lum ma olot i wi godi.
Carolok 27:26 Itwero yubo boŋo nia ki i kom yer romini, dok itwero wilo lobo ki cilir; ma inoŋo ki i kom dyegini;
Carolok 27:27 ibinoŋo cak muromo ma a ki i kom dyegini ma bibedo cammi, ibipito ki jo ma i odi ducu, dok biromo gwoko anyira ma gin aŋecani ducu.
Carolok 28:1 Jo maraco giriŋo woko ariŋa kadi bed pe ŋat mo tye ka ryemogi, ento dano ma kite atir cwinye tek calo labwor.
Carolok 28:2 Ka lobo obedo ka timo bal lulocce bedo mapol. Lobo twero cuŋ matek dok bedo ki kuc ma ri nakanaka ka ce onoŋo tye ki luloc maryek ma giniaŋ dok ma gitye ki ŋec maber.
Carolok 28:3 Laloc ma uno lucan obedo calo kot ma cwer ki pee ci balo cam woko liweŋ.
Carolok 28:4 Jo ma gibwoto cik pa Lubaŋa gipako jo maraco, ento jo ma gigwoko cik mere gilwenyo alwenya i kom jo maraco.
Carolok 28:5 Jo ma Lutim gin marac pe giniaŋ i lok me ŋolo kop atir, ento jo ma giworo Rwot giniaŋ iye ducu maber.
Carolok 28:6 Dano ma lacan ma loko lok ada dok lagen ber kato lalonyo ma kite pe atir.
Carolok 28:7 Latin ma gwoko cik noŋo ŋat maryek, ento ŋat ma mako larem ki dano ma laworo kelo lewic i kom wonne.
Carolok 28:8 Ŋat ma medo lonyone ki gamo magoba ki bot jo ma gitye ki peko noŋo tye ka cokone pi ŋat ma lakica ma konyo Lucan.
Carolok 28:9 Ŋat ma pe tero ite ka winyo lok me cik ki lubone, Rwot bene bikwero winyo legane woko.
Carolok 28:10 Dano ma telo ŋat ma cwinye atir me timo gin marac bipoto i burre kekene; ento ŋat ma pe ki bal gibimiye lobo maber me bedo ginaleyane.
Carolok 28:11 Dano mulony tamo ki i cwinye ni en eryek, ento dano ma lacan ma tye ki niaŋ matut neno kit ma en tye kwede.
Carolok 28:12 Ka jo ma kitgi atir aye guloyo, ci dano gibedo ki deyo madit; ka jo maraco guille malo, dano gikanne woko akana.
Carolok 28:13 Ŋat ma kano balle ma pe tuco, pe bimedde ki bedo ki kwo maber; ento ŋat ma tuco balle ka bwoto timogi matwal aye kica bimako Lubaŋa i kome.
Carolok 28:14 Dano ma lworo Rwot kare ducu tye ki gum; ento can bipoto i kom dano ma pe lubo cik pa Rwot.
Carolok 28:1062 
Carolok 28:15 Laloc ma en dano marac ma loyo lwak jo ma gin lucan obedo calo labwor ma kok nyo ŋuu ma tye ka libo lee.
Carolok 28:16 Laloc ma pe ki niaŋ matut en ŋat mager ma uno dano; ento ŋat ma kwero lim ma ginoŋo i yo ma pe atir biri i lobo pi mwaka mapol.
Carolok 28:17 Dano ma oneko lawote, myero ginek woko bene; pe myero ŋat mo okonye.
Carolok 28:18 Ŋat ma loko lok ada dok lagen, Lubaŋa bilaro ki i gin marac ducu; ento ŋat ma ŋak woko ma pe Lubo cik bipoto i bur.
Carolok 28:19 Ŋat ma lapur matek twero limo cam mabup, ento ŋat ma balo karene i timo tim ma konnye pe can bimako malit.
Carolok 28:20 Dano ma lagen bilimo gum madwoŋ, ento ŋat ma laro ni elony woko oyotoyot pe bibwot ki pwod.
Carolok 28:21 Poko kin dano pe ber; nen, dano twero timo roc kadi pi latin kwon mo matidi.
Carolok 28:22 Dano ma lagem laro ni en aye ebed ki lonyo, ma pe ŋeyo ni can cok bimake.
Carolok 28:23 Ŋat ma juko dano gibibedo kwede maber lacen, en loyo ŋat ma pwoyo dano ki doge noŋo.
Carolok 28:24 Ŋat ma yako jami pa wonne nyo pa minne kun wacci, “Gin ma atimo-ni pe bal” en aye larem ŋat ma lanek dano.
Carolok 28:25 Dano ma laworo tugo mere daa ento ŋat ma geno Rwot bilimo lonyo madwoŋ.
Carolok 28:26 Ŋat ma genne kene ki i tamme, meno lamiŋ; ento ŋat ma lubo ryeko bilarre.
Carolok 28:27 Ŋat ma konyo lucan Rwot bimedo bote jami mapol, ento ŋat ma pe ye ni can tye jo mapol bicene woko.
Carolok 28:28 Ka jo maraco guille malo, dano gikanne woko akana, ento ka doŋ guto woko, jo ma kitgi atir ginya gimedde ameda,
Carolok 29:1 Ŋat ma gipwonyo jwijwi, ka dok pud jiŋo ŋute, bitur atura ma pe dok biromo a malo.
Carolok 29:2 Lwak gibedo ki yomcwiny, ka jo ma kitgi atir aye tye ka loc; ento ka jo maraco aye loyo, lwak cur marac,
Carolok 29:3 Ŋat ma maro ryeko kweyo cwiny wonne, ento ŋat ma mako larem ki dako ma lakwele balo limme ducu i tim me carocaro.
Carolok 29:4 Kabaka ma ŋolo kop kakare miyo kuc bedo tye i lobo, ento ŋat ma gamo lim ma dano gimiye balo lobo abala.
Carolok 29:5 Ŋat ma bwolo lawote ki lok doge meno noŋo tye ka ciko obwo ma bimako en kekene.
Carolok 29:1063 
Carolok 29:6 Dano ma latim marac gire moko i owic me bal ma en timo, ento ŋat ma kite atir wero mere wer dok bedo ki yomcwiny.
Carolok 29:7 Dano ma kite atir ŋeyo gin ma myero pi ŋat ma lacan; ento dano marac pe niaŋ kit gin macalo meno wacel.
Carolok 29:8 Jo ma luŋala gitwero tugo ayela ma miyo gaŋ Lyetti woko, ma noŋo jo maryek gikweyo megi kiniga woko akweya.
Carolok 29:9 Ka ce dano maryek tye ka pido gin ki lamiŋ, lamiŋ meno cako tim anywar anywar ma nyero gire anyera, dok pe twero liŋ.
Carolok 29:10 Jo ma cwinygi kuto akuta pi oyo remo pa luwotgi, gidag neno ŋat ma pe ki bal; gin jo maraco-ni giyenyo yo me rwenyo kwone woko.
Carolok 29:11 Lamiŋ loko ki teko me dwane ducu ka kiniga omako, ento dano maryek juko kinigane motmot.
Carolok 29:12 Ka ce dano ma laloc bedo ka winyo lok gobagoba, ci luditone ducu gilibokke gidoko jo maraco.
Carolok 29:13 Rwot aye ma omiyo waŋ bot gin aryo-ni me neno piny, bot dano ma lacan ki bot ŋat ma uno eno
Carolok 29:14 Ka ce kabaka ŋolo kop atir kun paro pi lucan, ci biri ka loc matwal.
Carolok 29:15 Ka ce ipwonyo latin ki odoo ci bimiyo en doko ryek, ento ka itenyo latin liyak ma pe ipwonyo ci bikelo lewic i wi minne.
Carolok 29:16 Ka jo maraco aye gitye ka loc ci dano gimedde ameda ki timo bal; ento jo ma kitgi atir gibineno can ma poto i komgi.
Carolok 29:17 Pwony latinni me bedo ki kit maber, ci ibibedo ma pe iparo gin mo; dok en bikweyo cwinyi bene.
Carolok 29:18 Ka dano pa Lubaŋa pe ma romo pwonyo lwak, gin lwak kikomgi ginuny woko ki ŋegi, ento ŋat ma gwoko cik pa Lubaŋa tye ki gum.
Carolok 29:19 Ka ibedo ka lok aloka keken bot laticci miyo en pe pwonnye, kadi bed en niaŋ gin ma iloko bote, pe bilubo wacel.
Carolok 29:20 Ineno dano ma laro lok oyotoyot ma kun pe tamo gin ma etye ka wacone? Itwero bedo ki gen i kom ŋat ma lamiŋ makato eno
Carolok 29:21 Ŋat ma miyo jamine ducu bot laticce kit macalo laticce mito nia ka tino, i agikkine binoŋo ni latic-cu doŋ odoko lale jamine.
Carolok 29:22 Dano ma opoŋ ki akemo kare ducu tugo mere daa nyo lweny, ki ŋat ma kinigane Lyet kelo ayela dok timo bal mapol ata.
Carolok 29:23 Wakke miyo dano poto i can, ento dano ma bedo mwol i cwinye jo mapol gibiworo.
Carolok 29:1064 
Carolok 29:24 Ŋat ma lawot lakwor meno lamonene kekene pien dag kwone; kadi bed en winyo lok ma giceno ki dano, pe twero tuco lok mo
Carolok 29:25 Lworo ma dano tye kwede i kom jo mukene tye macalo owic, ento ŋat ma geno Rwot bedo maber laboŋo ayela.
Carolok 29:26 Jo mapol gimito ni laloc opwogi, ento Rwot aye timo gin ma myero ki dano acel acel.
Carolok 29:27 Dano ma ki te atir dag ŋat ma labal, dok jo maraco gidag ŋat ma bedo ki kit kwo ma atir.
Carolok 30:1 Magi aye gin lok ma Agur wod pa Jake me Maca oloko. Dano meno waco kit man bot Itiel, bot Itiel ki Ukal:
Carolok 30:2 Adada an doŋ amiŋ makato ducu, pe aromo bedo dano. Pe atye ki kit niaŋ mo wacel macalo dano.
Carolok 30:3 Pe apwonyo lok me ryeko, dok pe aŋeyo Lubaŋa ma en ŋat Maleŋ-ŋi.
Carolok 30:4 Aŋa ma oito i wi polo ka dok odwogo piny i lobo kany? Aŋa ma otyeko mako yamo i ciŋe-ni? Aŋa ma oboyo pii ki boŋo? Aŋa ma oketo agikki lobo ducu ma tye- ni? Nyiŋe aŋa, ki nyiŋ latinne kono aŋa, ka iŋeyo?
Carolok 30:5 Lubaŋa cobo lok ma en ociko ada; en tye macalo kwot pa jo ma giriŋo gilaro bote.
Carolok 30:6 Pe imed lok mukene ma pe en owaco i kom lokke ma en owaco, miyo en bijuki dok nyuto ka maleŋ ni in lagoba.
Carolok 30:7 Lubaŋa, alegi imiya jami a ryo ma pud peya ato:
Carolok 30:8 Kwany lok me bwola ki goba woko ki i doga; pe amito imiya abed lacan nyo lalonyo; ento amito imiya cam ma romo pita.
Carolok 30:9 Ka abibedo ki cam madwoŋ mukato kare, miyo abikweri woko, kun awacci, “Rwot en aŋa?” dok pe myero abed lacan, miyo akwalo kwo, miyo abipyedo nyiŋ Lubaŋana.
Carolok 30:10 Pe myero inoŋ latic bot rwode, miyo biceni, d ok miyo gibinoŋo bal i komi.
Carolok 30:11 Tye jo mukene ma giloko lok me ceno wongi dok giloko lok marac i kom megigi.
Carolok 30:12 Tye jo mukene ma ginenne kekengi ni gitye laboŋo bal mo i komgi, ento noŋo pe gilonyogi ki i kom cilo me bal ma gitye kwede.
Carolok 30:13 Tye jo mukene ma gilyerre kun gitamo ni gin aye giber makato, dok gikette malo i rwom me dito pigi kengi!
Carolok 30:1065 
Carolok 30:14 Tye jo mukene ma Lakgi bit calo pala lucwan, lakgi calo pala, ma gineko ki Lucan gityeko woko ducu ki i lobo, gijwero bene jo ma piny obwoyogi woko ducu ki i kin dano.
Carolok 30:15 Kwidi karadini tye ki anyirane aryo, ma gikok ni, “Miwa, miwa.” Tye jami adek ma pe twero yeŋ; tye jami aŋwen kiilu ma pe giwacci, “Oromo”:
Carolok 30:16 lyel, dako ma lalur, ŋom ma cwiyo pii madwoŋ, ki mac ma lyel ma pe twero waco bene ni, “Oromo.”
Carolok 30:17 Dano ma ŋalo wonne ki ŋat ma cayo minne, agak ma i laora kulu gibitiŋe woko dok acut bicamo kome woko.
Carolok 30:18 Tye jami aŋwen ma abedo ki ur madit i komgi; dok pe aniaŋ kitgi, gin ene:
Carolok 30:19 Kit ma ocur tuk kwede ki i polo, kit ma twol mol kwede ki i kom got, kit ma mel woto kwede i dye nam madit, ki kit ma laco gin ki nyako gibedo kwede.
Carolok 30:20 Man aye kit pa dako ma lakwele: en timo abor, lwoko kome woko, ci wacci, “An pe atimo bal mo,”
Carolok 30:21 Tye jami adek ma miyo lobo yeŋŋe; tye jami aŋwen kulu ma lobo kikome pe twero ciro:
Carolok 30:22 opii ka odoko kabaka, lamiŋ ka oyeŋ ki cam,
Carolok 30:23 nyako ma gidagi, ka ginyomo woko, ki nyako aŋeca ka oleyo ka tyen min ot.
Carolok 30:24 Tye jami aŋwen i wi lobo-ni ma gitiŋo, ento gitye ki ryeko madwoŋ:
Carolok 30:25 Ŋiniŋini pe gitek, ento gicoko cam me acamagi kare me oro;
Carolok 30:26 okile pe gitwoni oteka, ento kabedogi tye i kom got;
Carolok 30:27 bonyo pe tye ki kabaka mo ento pud gitwarre kun gilubbe aluba i dul ki dul.
Carolok 30:28 Itwero mako lagwe i ciŋi, ento pud ibinoŋo ni lagwe tye i gaŋ pa luker.
Carolok 30:29 Tye jami adek ma nen me deyo ka gitye ka wot; tye jami aŋwen ma gurye aryeya i rek ka giwoto:
Carolok 30:30 labwor keken aye ma tye twon oteka makato lee mu kene ducu dok pe loko ŋeye ki lee mo wacel;
Carolok 30:31 twon gweno ma lanywar, nyok dyel, ki kabaka ma tye ka wot ma ŋatte aŋata i nyim lwakke.
Carolok 30:32 Ka ce onoŋo miŋ omaki, ma ibedo ka kette malo piri keni, nyo ka ibedo ka tamo gin marac, myero ijuk lebi cut.
Carolok 30:33 Ka ipwayo cak dyaŋ ci inoŋo moo, ka imako umi idiyo matek ci remo katti cut, dok ka itugo kiniga ki i cwiny dano mo, nyayo lweny cut.
Carolok 31:1066  Lok me pwony bot kabaka
Carolok 31:1 Magi aye lok pa Lemuel, kabaka me Maca, ma minne onwonye kwede.
Carolok 31:2 Latinna, gin aŋo, abiwacci lok aŋo? In latinna, an aye ma anywali, dok in lagam me kwoŋŋa bot Lubaŋa.
Carolok 31:3 Pe myero ityek tekki woko i kom mon, pe iribbe kwedgi pien gin jo ma gineko luker gityeko woko.
Carolok 31:4 Lemuel, mat pe oporre pi luker, luker myero pe gumat koŋo vino, kadi luloc pe myero gubed ki miti me mato mat makec;
Carolok 31:5 ka gumato miyo wigi wil woko i kom cik ma giketo, dok bimiyo giŋako pido pa jo ma gitye ki can ki gin ma myero botgi.
Carolok 31:6 Mi koŋo vino makec bot ŋat ma doŋ cok to, ki koŋo vino bot jo ma tye ki kumo pi can malit;
Carolok 31:7 wek gumat ci wigi owil woko i kom cangi, wek wigi pe opo i kom cwercwiny ma gubedo kwede.
Carolok 31:8 Lok pi jo ma doggi oto, ki pi gin ma myero bot jo ma gudoŋ woko liyak ata.
Carolok 31:9 Lok pigi, dok iŋol kopgi atir, myero igwok lucan ki jo ma piny obwoyogi. Dako makwiri ma kite ber
Carolok 31:10 Aŋa ma twero noŋo dako makwiri ma kite ber? En ber kato jami me wel-gu ducu.
Carolok 31:11 Cware keto genne ducu i kome, pi meno cware pe bibedo lacan.
Carolok 31:12 Dako-nu timo cware maber, pe miye peko mo, pi kare me kwone ducu.
Carolok 31:13 En tiyo tic matek ki ciŋe, kun cweyo boŋŋi me yer romo, ki mukene ma a i kom pamba.
Carolok 31:14 En tye macalo lwak mel pa lacat, kelo camme nia ki ka mabor.
Carolok 31:15 En a malo wa con ma piny pud wor ci miyo cam ki jo ma i ode ducu, ka dok poko tic ki aŋecane.
Carolok 31:16 En neno lobo ci wilo woko wek epur iye olokke; man en wilo ki lim ma en onoŋo mua i kom tic matek ma en otiyo.
Carolok 31:17 En dako ma tye ki kero ma kome mit bene i ticce, en tye ki teko ma romme tic.
Carolok 31:18 En bene tye ka neno ni ticce me cat kelo bote magoba maber. Dok mac tarane bedo ka lyel alyela wa i dyewor-gu ducu ma pe to.
Carolok 31:19 En wiyo ucine pire kene, dok en kikome aye cweyo boŋone.
Carolok 31:20 En gire konyo jo ma lucan, dok bene konyo jo ma piny obwoyogi.
Carolok 31:1067 
Carolok 31:21 En pe tye ki lworo mo pi jo ma i ode i kare me koyo, pien jo ma i ode ducu guruko boŋo mapek me uci makwar.
Carolok 31:22 En cweyo boŋŋi me giumme; boŋŋine ducu obedo boŋŋi camanini maberre ki ma lamar lamar.
Carolok 31:23 Cware doŋ nene mada bot jo ma i dog gaŋ, ka obedo i kin ludoŋo me lobo.
Carolok 31:24 Dakone cweyo boŋo nia ki kom pamba ci catogi woko; en bene poko del me tweyo pyer bot lucat.
Carolok 31:25 En rukke ki tek kacel ki deyo, ma noŋo nyero nino ma pud tye anyim-gu ducu anyera.
Carolok 31:26 En loko lokke ducu ki ryeko, pwony ma en pwonyo ki dano bene obedo pwony me kica.
Carolok 31:27 En tye ka gwoko jo ma i ode i kit yo ducu ma mitte, en pe lawackom.
Carolok 31:28 Ka litinone gua malo gilwoŋe ni lagumkom; cware bene lwoŋe ni lagumkom, dok pake matek kun wacci,
Carolok 31:29 “Mon mapol gutyeko tiyo tic mabeco makato, ento in itiyo doŋ ma ikatogi ducu.”
Carolok 31:30 Pe igen dako ma labuta, ki ber kom dano konnye pe; ento myero gipak dako ma lworo Rwot aye. ticce magi ducu.
Carolok 31:31 Myero gipwoye pi tic matek ducu ma en tiyo, dok myero jo ducu guwore pi
Carolok 31:1068  Latitlok
Latitlok 1:1 Man aye lok pa latit-lok, wod pa Daudi, ma obedo kabaka i Jerucalem.
Latitlok 1:2 Latit-lok owacci, konygi pe, konygi pe! Gin ducu konygi pe.
Latitlok 1:3 Dano twero noŋo kit magoba aŋo ki i kom tic matek ma en tiyo dyeceŋ jwi-ni?
Latitlok 1:4 Yalwak me kare man kato, dok yalwak mukene teyo kakare, ento lobo bedo mere matwal.
Latitlok 1:5 Ceŋ tuc ci cito poto, ka dok lokke oyotoyot, dok ka ma en tuc ki iye.
Latitlok 1:6 Yamo kodo dok tuŋ acuc, ka dok wirre kodo dok tuŋ acam; bedo ka kodo tuŋŋi ki tuŋŋi, ka dok lokke rumo piny aruma.
Latitlok 1:7 Pii ma opoŋ i kulu ducu mol cito i nam, ento nam pe poŋ; pii dok cen ka ma kulu ocakke ki iye, ka cako mol ki kunnu dwogo i ŋamo
Latitlok 1:8 Kom dano doŋ ool woko ki jami ducu; dano liŋ aliŋa pe twero waco lok mo; waŋ dano pe twero yeŋ ki gin ma dano neno, kadi ki it bene pe twero yeŋ ki gin ma dano winyo.
Latitlok 1:9 Gin ma doŋ otyeko timme en aye gin ma bitimme bene, ki gin ma gityeko tiyo en bene gin ma gibitiyo; pi meno pe tye gin mo manyen i wi lobo-ni kulu.
Latitlok 1:10 Tye gin mo ma giloko pire ni, “Nen, man gin manyen”? Man otyeko timme wa con, i kare ma onoŋo pud peya ginywalowa.
Latitlok 1:11 Pe tye ŋat mo ma po i kom gin mutimme yam wa con, dok pe tye ŋat mo ki i kin jo ma bilubogi ma bipo i kom gin ma bitimme i kare ma pud tye anyim. Ryeko ki ŋec pa latit-lok
Latitlok 1:12 An latit-lok onoŋo abedo kabaka ma loyo jo Icrael i Jerucalem.
Latitlok 1:13 Amoko tamma me yenyo dok me ŋiyo ki ryeko gin ducu ma dano gitye ka tiyone i te polo i lobo kany. Lubaŋa omiyo tic ma kelo cwercwiny keken bot dano ma myero gubed ka tiyone.
Latitlok 1:14 Atyeko neno gin ducu ma gitye ka tiyone i lobo kany: aneno gin ducu konygi pe, dok gibedo calo ryemo kor yamo ma kodo.
Latitlok 1:15 Gin mugom pe doŋ gitwero twenyone bedo atir, dok jami ma komgi pe nen, pe gitwero kwanogi.
Latitlok 1:16 Aloko kekena ni, “An doŋ alimo ryeko madit makato ryeko pa luker ducu ma gukwoŋo nyima ma gubedo ka loc i Jerucalem; dok kit ryeko ki ŋec ducu doŋ atyeko ŋiyo kwede.”
Latitlok 1:1069 
Latitlok 1:17 Aketo cwinya me ŋeyo ryeko, ki me ŋeyo apoya ki miŋo. Anoŋo ni magi ducu bene obedo calo ryemo kor yamo ma kodo.
Latitlok 1:18 Bedo ki ryeko madwoŋ miyo dano bedo ki cwercwiny madwoŋ bene, ŋat ma ŋecce tye ka medde meno tye ka medo cwercwiny.
Latitlok 2:1 Aloko kekena ni, “Bin ba, amito koŋ atem yomo cwinya wek aniaŋ kit ma yomcwiny tye kwede.” Ento anoŋo ni man bene gin ma konnye pe.
Latitlok 2:2 Ka aloko kekena ni nyero obedo gin me apoya, ki yomcwiny obedo gin ma pe konyo.
Latitlok 2:3 Atamo ni my ero koŋ atem mato koŋo vino wek olyet koma, kun noŋo tamma tye ka tela ki ryeko, dok ni koŋ atem ŋiyo ki tim me miŋo, nio wan ma aneno gin maber atika ma myero dano guti i kare manok me kwogi ma gibedo kwede i lobo.
Latitlok 2:4 Atiyo tic matego; agero odi, ka dok apito olok.
Latitlok 2:5 Ayubo potti mabeco me yomcwiny ma gicelogi woko ki cel, ci apito iye kwa yadi ducu ma nyak ma gicamo nyiggi.
Latitlok 2:6 Dok akwinyo kut ka ma pii ogurre iye me aonya i te yadi ma gitye ka doŋo i kabedo ma giyubo me buŋa.
Latitlok 2:7 Awilo opii ki aŋeca; ka dok abedo ki opii ma ginywalogi ki i kin jo ma i oda. Abedo ki lwak dyaŋi kacel ki romi mapol, kun akato jo ducu ma gukwoŋo nyima ma gubedo ka loc i Jerucalem.
Latitlok 2:8 Acoko lwak ryal ki jabu ki lonyo pa luker kacel ki dul lobo ma yam giloyo odoko mera. Abedo bene ki luwer ma co ki ma mon, kacel ki mon mapol mapatpat ki gin ducu ma yomo cwiny dano.
Latitlok 2:9 Kit meno adoko twon dano mo madit ma pe wacce, kun aloyo bene wa jo ducu ma gukwoŋo nyima ma gubedo ka loc i Jerucalem; ryekona aye obedo ka konya.
Latitlok 2:10 Dok gin mo keken ma amito ka waŋa oneno anoŋo; dok pe akwero gin ma yomo cwiny dano, pien anoŋo yomcwiny madwoŋ i tic ducu ma abedo ka tiyone, doŋ meno aye obedo bakacicca pi tic ma atiyo.
Latitlok 2:11 Lacen alokke acako ŋiyo jami ducu ma atiyo ki ciŋa ki kit ma ayelle kwede ka tiyone, ci nen, anoŋo ni man gin ma konnye pe, rom ki ryemo kor yamo ma kodo, dok ni pe tye kit magoba mo ma dano twero noŋo i lobo.
Latitlok 2:12 Kit meno alokke abedo ka tamo tam matut i kom ryeko, apoya ki miŋo, Ci anoŋo ni gin mo ma ŋat ma oleyo ka tyen kabaka twero timo pe. Myero en olub gin ma kabaka ma okwono nyime otiyo.
Latitlok 2:13 Ci cutcut aniaŋ ni ryeko ber kato miŋo macalo cen kato colpiny.
Latitlok 2:1070 
Latitlok 2:14 Dano maryek neno yo ka ma ecito iye, ma noŋo ŋat ma lamiŋ woto mere i colpiny; ento kadi bed kumeno kit gin acel bipoto i ko m gin aryo-nu ducu.
Latitlok 2:15 Ka dok aloko kekena ni, “Gin ma bipoto i kom ŋat ma lamiŋ bipoto i koma bene; ka kumeno piŋo abedo maryek twatwal?” Ci adok iye kekena ni, man bene gin ma konnye pe.
Latitlok 2:16 Pe tye ŋat mo ma twero po pi dano ma laryeko kadi pi lamiŋ, pien i kare ma tye anyim noŋo wi dano doŋ otyeko wil woko wa con i kom gin aryo-nu ducu. Dano maryek ki dano ma lamiŋ ducu gito i yo ma rom aroma!
Latitlok 2:17 Kit meno acako kwero bedo kwo, pien gin ma gitye ka tiyone i lobo-ni obedo gin ma kelo can i koma keken; pien gin ducu ma gitiyo konnye pe, rom ki ryemo kor yamo ma kodo.
Latitlok 2:18 Cwinya ocako kwero ticca ducu ma atiyo i lobo man, kun aneno ni jami ducu ma anoŋo myero abwot ki ŋat ma bileyo ka tyena;
Latitlok 2:19 doŋ aŋa ma ŋeyo ka ce en bibedo dano ma laryeko nyo lamiŋ? Ento en bibedo ladit ma loyo jami ducu ma yam alimo kun atiyo pigi matek, ma ayelle kwede ka tiyone kun atiyo ki ryekona i lobo man. Man bene gin ma konnye pe.
Latitlok 2:20 Ci alokke abedo ki cwercwiny ma iya oarre woko i kom ticca ma atiyo i lobo-ni,
Latitlok 2:21 pien kare mogo dano ma otiyo tic matek ki ryekone, ki ŋec ma en tye kwede dok ki kwirine ducu myero owek jamine bot dano mo ma pe otiyo tic mo liweŋ pire wek ole olony kwede labedo. Man bene gin ma konnye pe, dok gin marac twatwal.
Latitlok 2:22 Kit gin aŋo ma dano noŋo ki i kom ticce ducu, ki kero ma en otiyo kwede tic i lobo-ni?
Latitlok 2:23 Mwaka me kwone ducu opoŋ ki arem, ki ticce bene kelo bote cwercwiny keken; kadi wa i dyewor wiye pe twero ywe ki tam. Man bene gin ma konnye pe.
Latitlok 2:24 Doŋ gin maber makato ma dano myero otim en aye ni en myero ocam cam dok omat mat, wek onoŋ yomcwiny i tic ma en tiyo. Ento aneno ni man bene Lubaŋa aye ma omiyo;
Latitlok 2:25 pien ka Lubaŋa pe, ŋat mo pe twero camo cam dok ŋat mo pe twero noŋo yomcwiny.
Latitlok 2:26 Lubaŋa miyo ryeko, ŋec ki yomcwiny bot dano ma en pwoyo; ento bot dano ma labalo en miye tic me guro jami ki durogi kacel, me amiya bot ŋat ma onoŋo pwoc ki bote. Man bene gin ma konnye pe, rom ki ryemo kor yamo ma kodo.
Latitlok 3:1 Kit tim acel acel tye ki karene, dok kit lok mo keken tye ki karene i lobo man:
Latitlok 3:1071 
Latitlok 3:2 Kare ma ginywalo iye dano, ki kare ma en bito iye; kare me pito ginapita, ki kare me puto gin ma gipito-ni woko;
Latitlok 3:3 kare me neko dano, ki kare me caŋo dano acaŋa: kare me muko ot ki reto woko piny, ki kare me gerone odoco;
Latitlok 3:4 kare me koko, ki kare me nyero; kare me kumo, ki kare me myel;
Latitlok 3:5 kare me bolo got atata, ki kare me gurone kacel; kare me kwako lawoti, ki kare ma pe ikwako iye lawoti;
Latitlok 3:6 kare me yenyo gin mo-ni, ki kare ma jami rwenyo iye arwenya; kare me gwoko gin mo-ni, ki kare me bolone woko;
Latitlok 3:7 kare me yeco boŋo ki kare me kwoyone woko doki; kare me liŋ aliŋa, ki kare me lok;
Latitlok 3:8 kare me maro dano, ki kare me kwero dano akwera; kare me lweny, ki kare me bedo ki kuc.
Latitlok 3:9 Dano ma latic-ci mono noŋo kit magoba aŋo i kom tic ducu ma en otiyo?
Latitlok 3:10 Doŋ atyeko neno kit tic ma Lubaŋa omiyo bot dano ma myero gubed ka tiyone.
Latitlok 3:11 En oketo jami ducu maber i karegi kikome; dok oketo dano me ŋeyo kare mukato anec ki kare ma pud tye anyim, ento kadi kumeno dano pe twero ŋeyo gin ma Lubaŋa otiyo nia i acakki nio i agikki.
Latitlok 3:12 Aniaŋ atir ni pe tye gin mo maber pi dano makato kono bedo ki yomcwiny pi kare me kwone ducu i lobo man.
Latitlok 3:13 Dok aniaŋ bene ni man obedo mot ma Lubaŋa omiyo bot dano, kun mito ni dano acel acel myero ocam cam, dok omat mat-gu, dok onoŋ yomcwiny ma a i kom ticce ducu ma en tiyo.
Latitlok 3:14 Aŋeyo ni gin mo keken ma Lubaŋa tiyo bedo matwal; pe gitwero medo gin mo iye, dok pe gitwero kwanyo gin mo woko ki i kome. Lubaŋa oketo obedo kit meno, wek omi dano gubed ki lworo i nyime.
Latitlok 3:15 Gin ma tye ka timme-ni doŋ yam otyeko timme con; ki gin ma bitimme i anyim bene doŋ otyeko timme woko; Lubaŋa yenyo kit gin acel-lu ma yam otimme, miyo dok timme aye. Tim ma atir pe tye i lobo
Latitlok 3:16 Pe meno keken, anoŋo ni i lobo man ka ma myero tim ma atir obed tye iye inoŋo tim maraco, dok bene ka ma myero dano gubed ki kit ma atir inoŋo tim maraco iye.
Latitlok 3:17 Abedo ka lok kekena ki i cwinya ni, Lubaŋa biŋolo kop i kom jo ma kitgi atir kacel ki lutim maraco, pien doŋ otyeko yero kare pi kit lok acel acel, ki pi kit tic ducu.
Latitlok 3:1072 
Latitlok 3:18 Abedo ka tamo ki i cwinya ni, Lubaŋa tye ka temo dano atema wek enyut botgi ni kadi bed gin dano ento gin rom aroma ki lee tim.
Latitlok 3:19 Can ma poto i kom dano ki gin ma timme i kom lee tim ducu rom aroma; gin ducu gito woko. Gin ducu gimiyogi yweyo me kwo maromrom, dano pe bedo maber makato lee; pien gin ducu konygi pe.
Latitlok 3:20 Gin aryo ducu gicito i kabedo acel; pien gin ducu gua ki i apwa, dok gibidok iye aye.
Latitlok 3:21 Aŋa ma ŋeyo ka ce tipo pa dano cito malo i polo, nyo ka tipo pa lee donyo piny i nom?
Latitlok 3:22 Kit meno aniaŋ ni gin maber makato ducu ma dano twero timo en aye me yomo cwinye ki gin ma en olimo ki i ticce ma en otiyo, pien meno aye dul ma gipoko bote. Aŋa ma twero nyutte gin ma bitimme lacen i anyim ma noŋo en doŋ eto woko?
Latitlok 4:1 Dok aneno kit macalo jo mukene tye ka uno ki luwotgi i lobo man. Nen, jo ma giunogi gikok akoka ki pig waŋgi, pien pe gitye ki ŋat mo ma myero okwe cwinygi! Pe gitye ki ŋat mo ma konyogi, pien jo ma unogi onoŋo gitye ki twero.
Latitlok 4:2 Omiyo atamo ni jo ma doŋ guto woko komgi gum kato jo makwo ma pud gudoŋ gibedo i lobo-ni.
Latitlok 4:3 Ento ŋat ma kato gin-nu ducu en aye dano ma pud peya ginywalo, ma peya oneno tim maraco ma gitye ka timone i lobo-ni.
Latitlok 4:4 Atyeko neno bene ni tic ducu ma dano tiyo ki dirone ducu, tiyo pi nyeko ma en tye kwede i kom lawote, ni myero en aye ebed ki jami makato lawote. Man bene gin ma konnye pe, dok rom ki ryemo kor yamo ma kodo.
Latitlok 4:5 Dano ma lamiŋ bedo abeda ma odolo ciŋe, pi meno kec bineko nio wan ma oto.
Latitlok 4:6 Ka it ye ki jami manok ma romo poŋciŋ keken, kun itiyo kwede inoŋo ni it ye ki kuc i cwinyi, ber kato jami ma tye poŋciŋ aryo ma kuc pe iye mupoŋ ki tic matek, dok ma rom ki ryemo kor yamo ma kodo.
Latitlok 4:7 Dok aniaŋ bene ni tye gin mo mukene ma konnye pe i lobo-ni:
Latitlok 4:8 tye dano ma bedo kene ma pe tye ki lareme mo, latinne mo bene pe, kadi ominne mo-gu bene pe, ento pud inoŋo ni tye ka tiyo tic matek ma pe ywe, ento ki tuŋ bote nen ni lonyo ma etye kwede-ni pud pe romme, En bene pe twero pennye kekene ni, “Tic matek ma atye ka tiyone-ni mono atiyo pi aŋa, ma geŋa woko ki noŋo yomcwiny-nyi?” Man bene gin ma konnye pe, dok gin ma pe miyo yomcwiny bot dano.
Latitlok 4:1073 
Latitlok 4:9 Bedo jo aryo ber kato ma dano acel obedo kene, pien gin jo aryo-nu gitwero noŋo bakacic maber ma a i kom tic ma gitiyo.
Latitlok 4:10 I kin jo aryo-ni ka ŋat acel opoto piny, ci lawote ilo woko malo; ento ŋat ma bedo kene tye ki can, pien ka opoto piny pe tye ŋat mo mukene ma twero ile woko malo.
Latitlok 4:11 Dok ka jo aryo gubuto i kabuto acel kacel, gin ducu komgi bedo lyet, ento ka dano acel obuto i kabuto kene, ci kome twero bedo Lyet niŋniŋ?
Latitlok 4:12 Kadi bed dano mo twero bwoyo ŋat ma tye kene-ni, ento jo aryo kulu bwoyo en woko marac twatwal. Pe tye ŋat mo ma twero codo tol adek ma giwiyogi kacel oyotoyot.
Latitlok 4:13 Awobi ma lacan dok maryek ber kato kabaka muti ma lamiŋ, ma pe doŋ winyo tam ducu ma gimiye,
Latitlok 4:14 kadi bed giketo en me bedo kabaka kun oa ki i mabuc nyo kadi bed ginywalo en dano ma lacan i lobo ma lacen en oloyo.
Latitlok 4:15 Abedo ka tamo bene pi jo ducu ma gibedo kwo i lobo man, kadi wa awobi meno matidi-ni bene, ma oleyo kakare.
Latitlok 4:16 Aneno ni lwak jo ducu pe kwanne; awobi matidi ca obedo ka loyogi ducu. Ento io ma gibinywalogi lacen pe gibibedo ki yomcwiny mo i kome. Adada man bene gin ma konnye pe, dok rom ki ryemo kor yamo ma kodo.
Latitlok 5:1 Myero igwok kiti ka icito ka donyo i ot pa Lubaŋa; pien nyiko cok ka winyo lok pa Lubaŋa ber kato gitum ma lumiŋ gimiyo bote, pien gin pe giŋeyo ni gitye ka timo bal.
Latitlok 5:2 Myero koŋ ikwoŋ tamo pi gin ma imito loko ma peya iloko gin mo, pe myero ilok lok oyotoyot i nyim Lubaŋa; myero ilok manok mo keken i nyime, pien en tye wi polo, ki in it ye i lobo.
Latitlok 5:3 Ka ibedo ka paro par mapol ci lek bino i wiyi, ci ibedo ka lok calo lamiŋ.
Latitlok 5:4 Pi meno ka ikwoŋo bot Lubaŋa pe igalle, dok myero igwok kwoŋŋi; pien Lubaŋa cwinye pe yom i kom lumiŋ. Myero icob gin ma in doŋ ikwoŋo.
Latitlok 5:5 Onoŋo bedo ber ka in pe ikwoŋo kwoŋ mo, kato ma ikwoŋo kun pe icobo gin ma ikwoŋo.
Latitlok 5:6 Pe iwek lok ma iloko oteri ka timo bal, dok pe myero iwac bot lukwena pa Lubaŋa ni meno dogi onoŋo ocer acera. Piŋo iweko kiniga mako Lubaŋa i komi pi lok ma iloko, ma miyo en balo ticci ducu ma yam itiyo ki ciŋi-ni?
Latitlok 5:1074 
Latitlok 5:7 Myero ilwor Lubaŋa, kadi bed lek mapol bimedde ki bino i wiyi, ma miyo iloko lok madwoŋ ata ma konygi pe.
Latitlok 5:8 Pe myero ibed ki ur mo ka ce ineno ni lucan ma gitye i dul lobo mo gitye ka unogi, ma kopgi pe giŋolo atir kun gitimogi ki tim me bwami; pien tye ŋat ma tye malo makato ladit ma loyo wi lwak, dok pud tye ŋat mo ma tye malo makato gin aryo-nu ducu.
Latitlok 5:9 Doŋ gin maber makato ducu, en aye kabaka mo ma omiyo lobo ma en loyo gipuro dok gipito iye cam madwoŋ.
Latitlok 5:10 Ŋat ma maro lim, lim pe twero romone wacel; ki ŋat ma maro lonyo bene kadi bed noŋ magoba madwoŋ, pud dok wacci peya oromme. Man bene gin ma konnye pe.
Latitlok 5:11 Ka lonyo pa dano woto ki medde, ci jo ma gicamo ciŋe bene nya gimedde ameda. Doŋ kit kony aŋo ma lalonyo-ni tye kwede? En neno lonyone anena ki waŋe keken.
Latitlok 5:12 Ŋat ma latic matek nino mot liywi, kadi bed camo cam man ok nyo madwoŋ ento ŋat mulony mukato kare pe nino pien bedo ka paro lonyone.
Latitlok 5:13 Gin marac twatwal ma aneno i lobo en aye ni dano kano lwak lonyo madwoŋ, ci lacen dok lonyo meno kelo can i komgi,
Latitlok 5:14 dok lwak lonyogi meno rwenyo woko liweŋ pi gum marac. Man miyo dano doŋ ki ciŋe noŋo laboŋo gin mo ma etwero pito ki litinone.
Latitlok 5:15 Pi meno kit macalo dano yam minne onywale i lobo man ma tye munero, en bene biweko lobo-ni dok ki ciŋe noŋo laboŋo gin mo, pe bikwanyo jami mo mua i kom ticce kadi ki acel ma bimako i ciŋe kun cito kwede.
Latitlok 5:16 Man bene gin marac atika: kit macalo en obino i lobo noŋo laboŋo gin mo-ni, en bene bidok noŋo kit meno. Ci doŋ dano-nu noŋo kit magoba aŋo i kom ticce ma en otiyo? Otiyo tic me mako yamo keken.
Latitlok 5:17 Pi kare me kwone ducu en obedo i colpiny ki can ki cwercwiny madwoŋ mukato kare, dok ki two wa ki keccwiny.
Latitlok 5:18 Doŋ gin maber ma aneno ma myero dano otim en ene, en myero ocam cam dok omat mat-gu wek onoŋ yomcwiny i kom ticce ducu ma en otiyo pi kare manok me kwone ma Lubaŋa omiye i lobo-ni, pien man aye dul ma gipoko bote.
Latitlok 5:19 Dano acel acel ma Lubaŋa omiye lonyo, kacel ki jami madwoŋ wa ki twero me yomo cwinye ki jami magi, mito ogam dul ma gipoko ni obed mere, wek onoŋ yomcwiny i kom ticce, pien man aye mot ma Lubaŋa omiyo.
Latitlok 5:20 Man miyo dano pe po pi kare me kwone mukato aŋec, pien Lubaŋa tye ka miyo cwinye bedo yom kare ducu.
Latitlok 5:1075 
Latitlok 6:1 Atyeko neno gin marac mapek ma obwoyo kom dano ducu ma bedo i lobo-ni woko.
Latitlok 6:2 Lubaŋa twero miyo bot dano mo lonyo, lwak jami mapol ata, dok miyo dano giwore, wek dano-nu obed ma gin mo ducu ma en mito pe orem bote, ento ka Lubaŋa pe omiye twero me noŋo yomcwiny i kom lwak lonyone-ni, ci dano mo ata aye binoŋo yomcwiny i kom jamine ducu; man gin ma konnye pe. Man aye can marac mukato kare.
Latitlok 6:3 Kadi bed dano mo onywal litino ma romo miya acel kulu, kadi en obedo i lobo pi lwak mwaka mapol, ma mwakane bene doŋ dwoŋ, ento ka pe noŋo yomcwiny mo i kom jami mabeco me lobo man, ka pe bene giketo deyo me yiko en ka oto, awaco ni latin ma ginywalo ma doŋ otyeko to woko ki i ic ber kato eno
Latitlok 6:4 Kony me nywalo latin meno pe, en cito i colpiny, ka doŋ tye i colpiny ci wi dano wil woko pi nyiŋe.
Latitlok 6:5 Dok latin meno pe oŋe no cen, pe oŋeyo gin mo; ento en noŋo yweyo maber makato dano meno madit-ti.
Latitlok 6:6 Kadi bed dano-nu ori i lobo pi mwaka alip aryo kulu, ka pe bedo ki jami mabeco i lobo man, ci gin aryo-ni ducu pe gicito i kabedo acel?
Latitlok 6:7 Dano tiyo ticce ducu wek enoŋ gin ma myero ecam, ento pe romo yen ki cam ma en noŋo.
Latitlok 6:8 Dano maryek kato ŋat ma lamiŋ niŋniŋ? Ci dano ma lacan ma ŋeyo gwoko kwone i kin jo makwo bedo ki gin aŋo?
Latitlok 6:9 Bedo ber me tic ki jami ma it ye kwede, kato ma ibedo ki par madwoŋ pi jami mukene; man bene gin ma konnye pe, rom ki ryemo kor yamo ma kodo.
Latitlok 6:10 Gin ma tye ka timme onoŋo doŋ gityeko cako nyiŋe con, dok waŋeyo kit pa dano ni, en pe twero pyem ki ŋat matek makato eno
Latitlok 6:11 Ka dano pyem kun loko lok madwoŋ, ci lokke ducu doko gin ma konnye pe, noŋo oyelle nono.
Latitlok 6:12 Aŋa ma ŋeyo gin maber pi dano ma kun noŋo en obedo pi kare manok ki kit kwo ma konnye pe, pien kwone rwenyo woko macalo tipo? Aŋa ma twero tito bot dano gin ma bitimme ki i ŋeye lacen i lobo man ma noŋo en doŋ oto woko?
Latitlok 7:1 Bedo ki nyiŋ maber ber kato moo me wel ma ŋwece kur; ki nino me to pa dano, ber kato nino ma ginywale iye.
Latitlok 7:1076 
Latitlok 7:2 Bedo ber me cito i ot ka ma dano tye iye ka kumo pi to, kato ma icito i ot ma giyubo iye karama; pien to aye agikki pa dano ducu, jo makwo gibipo i lok man dok gibiketo cwinygi iye.
Latitlok 7:3 Cwercwiny ber kato nyero, cwercwiny miyo waŋi nen ki can ento miyo niaŋ matut bot dano.
Latitlok 7:4 Tam pa dano ma ryek rwatte ki tam pa jo ma gitye ka kumo i ot; ento lumiŋ tamgi rwatte ki tam pa jo ma gitye i ot ka ma ginoŋo iye yomcwiny.
Latitlok 7:5 Ka dano owinyo juk pa ŋat maryek ber, kato ma en obedo ka winyo wer pa lumiŋ.
Latitlok 7:6 Nyero pa lumiŋ obedo gin ma konynye pe; cal ki yen okuto ma girwako i mac i te agulu dek, ma waŋ mwoc lirwatrwat.
Latitlok 7:7 Dano maryek ka uno dano, lokke doko ŋat ma lamiŋ, dok gamo lim me wilo dano i muŋ balo tam pa dano woko.
Latitlok 7:8 Agikki me jami ber kato acakkine; dok dano ma diyo cwinye ber kato ŋat ma lawakke.
Latitlok 7:9 Pe myero iwek kiniga omaki oyotoyot; jo ma lumiŋ aye kano kiniga i cwinygi.
Latitlok 7:10 Pe myero iwac ni, “Piŋo jami me kare macon mukato aŋec ber makato me kare man!” Peny macalo man nyuto ni ipe ki ryeko.
Latitlok 7:11 Dano acel acel ma bedo i lobo mito obed ryek, pien ryeko ber macalo ŋom ma dano oleyo ki bot kwarone.
Latitlok 7:12 Ryeko twero gwoko dano kit macalo lim gwoko ki ŋat ma tye kwede; ryeko gwoko kwo pa ŋat maryek, man aye ber me bedo ki ŋec.
Latitlok 7:13 Koŋ itam pi tic pa Lubaŋa; aŋa ma twero twenyo gin ma en oketo mugom wek obed atir?
Latitlok 7:14 Bed ki yomcwiny i kare ma itye maber, dok i kare ma piny rac ber ipo ni, Lubaŋa aye ma omiyo dano gibedo maber nyo marac, wek dano pe oŋe gin ma bitimme lacen ma noŋo doŋ guto woko.
Latitlok 7:15 Anoŋo ni kwona kara konnye pe, ento kono omiyo aneno jami ducu. Dok aneno ni dano ma kite atir to pi leŋcwinye, kun dano marac ma en latim marac bedo ri nakanaka i kom timme marac-ci.
Latitlok 7:16 Pe myero ibed dano ma kite atir twatwal, pe bene ikette keni me bedo ryek makato. Piŋo imito nekke woko kekeni?
Latitlok 7:17 Dok pe myero ibed dano marac mukato kare, pe ibed lamiŋ bene. Imito ni ito woko piŋo, ma pud peya kareni oromo?
Latitlok 7:18 Bedo ber ka imako man, ento mukene-ni, bene pe ikwany ciŋi woko ki iye; pien ŋat ma lworo Lubaŋa kwone bibedo maber i yo aryo-ni ducu.
Latitlok 7:1077 
Latitlok 7:19 Ryeko miyo teko bot dano maryek, kato gin ma luloc apar kulu twero tiyo i gaŋ ma gitye iye. balo.
Latitlok 7:20 Adada pe tye dano mo ma kite atir i lobo man, ma timo gin maber keken ma pe
Latitlok 7:21 Pe icik iti me winyo lok ducu ma dano giwaco, miyo iwinyo lok mogo maraco ma laticci loko me yeto in:
Latitlok 7:22 in bene iŋeyo ki i cwinyi kekeni ni yam ibedo ka loko lok maraco kun iyeto ki jo mukene pi tyen mapol. Yenyo ryeko
Latitlok 7:23 Atiyo ki ryekona me temo man ducu, kun awacci, “Abibedo ryek”; ento pe atwero, pien ryeko noŋo tye ka mabor kweda.
Latitlok 7:24 Gin ma doŋ tye, tye ka mabor, dok tye ka matut, ka matut adada; pe tye ŋat mo ma twero niaŋ iye.
Latitlok 7:25 Aloko tamroa me ŋeyo ki me yenyo ryeko, kun amito aniaŋ ka ma ryeko twero noŋŋe iye, dok me niaŋ tyen lok me jami ducu, ci aniaŋ atir ni tim maraco aye miŋo, ki tim miŋo aye apoya kikome.
Latitlok 7:26 Dok anoŋo ni tye kit dako mo ma cwinye tye calo owic nyo obwo ma kelo can makato to ma ciŋe obedo calo nyor me tweyo dano. Ŋat ma tiyo gin ma Lubaŋa mito twero bwot woko ki bote, ento ŋat ma labalo aye dako-nu twero makone.
Latitlok 7:27 Nen, Latit-lok owaco ni, abedo ka noŋo man motmot i kare ma atye ka yenyo tyen lok ducu,
Latitlok 7:28 ma obedo ka bino i tamma teretere, ento pe amedo ki noŋo gin mo. I kin jo alip acel anoŋo iye laco acel keken aye kite yomo cwinya, ento pe anoŋo dako mo kadi ki acel i kin jo magi ducu.
Latitlok 7:29 Nen man gin acel keken ma anoŋo ni, Lubaŋa gire onoŋo oketo dano ma cwinygi tye atir, ento dano guyenyo tam mapol mapatpat.
Latitlok 8:1 Aŋa ma calo dano maryek? Dok aŋa ma ŋeyo gonyo tyen lok mo? Ryeko miyo waŋ dano ryeny aryenya, dok miyo colwaŋ me adagadaga ma: en tye kwede lokke. Lub cik pa kabaka
Latitlok 8:2 Myero ilub gin ma kabaka ociko, dok pi kwoŋŋi maleŋ ma ikwoŋo pe iwek cwinyi oballe woko;
Latitlok 8:3 pe igalle a woko ki i nyime oyotoyot ka lok doŋ odoko rac, pien kabaka twero timo gin mo keken ma en mito.
Latitlok 8:1078 
Latitlok 8:4 Lok ma kabaka lok loko ki twero, dok aŋa ma twero waco bote ni, “In itimo aŋo?”
Latitlok 8:5 ŋat ma lubo cik pe birwatte ki kit peko mo, dok dano maryek ŋeyo kare, kacel wa ki yo ma myero elubi.
Latitlok 8:6 Kit lok acel acel tye ki karene dok ki yone, kadi bed ayela tye mapek ma obwoyo kom dano woko.
Latitlok 8:7 Dano pe ŋeyo gin ma bitimme i anyim, pi meno aŋa ma twero tito bote kit ma bitimme kwede.
Latitlok 8:8 Pe tye dano mo ma tye ki twero me gwoko tipone, kadi ki twero me geŋo ni en pe eto ka nino me tone oromo; pe watwero nuny ki ŋewa pi lweny man, dok tim maraco bene pe bilaro jo ma gin lutim maraco. Jo maraco ki jo ma kitgi atir
Latitlok 8:9 Man ducu an aneno kun aporo ki jami ducu ma tye ka timme i lobo, kun dano ma tye ki twero loyo jo mukene ki tek.
Latitlok 8:10 Lacen aneno ka giyiko lutim maraco; yam gicito gidonyo i kabedo maleŋ ka gidok woko-gu, ma noŋo dano gipakogi mada i gaŋ ka ma yam gutimo iye tim maraco ma kit meno. Man bene gin ma konnye pe.
Latitlok 8:11 Lubaŋa pe keto can oyotoyot i kom dano ka otimo gin marac, omiyo dano ducu guketo cwinygi atika pi timo gin marac.
Latitlok 8:12 Kadi bed labalo otim gin marac ma romo tyen miya acel kun medo mwaka ma myero eri kwede i lobo, ento an aŋeyo atir ni jo ma gilworo Lubaŋa aye gibibedo maber, pien gibedo ki lworo i nyime;
Latitlok 8:13 ŋat ma latim marac pe bibedo maber wacel, dok bene en calo tipo, pe biri i lobo pi kare malac, pien en pe tye ki lworo i nyim Lubaŋa.
Latitlok 8:14 Tye gin ma konnye pe ma tye ka timme i lobo; tye jo mogo ma kitgi atir ma can poto i komgi ma myero opot i kom lutim maraco, dok tye lutim maraco mogo ma ginoŋo gum maber ma oporre pi jo ma kitgi atir. Doŋ awaco ni man bene gin ma konnye pe.
Latitlok 8:15 Doŋ aniaŋ maber ni gin ma mitte ma myero dano otim en aye me bedo ki yomcwiny, pien pe tye gin mo maber i lobo kany pi dano, kono camo ki mato mat-gu, ki yomo cwinye macalo etwero, pien man aye gin ma ebiwot kwede i ticce ducu ma etiyo, i kare me kwone ducu ma Lubaŋa omiye i lobo-ni.
Latitlok 8:16 Ka aketo cwinya me niaŋ matut i kit yo ma ryeko tiyo kwede, ki dok me neno tic ma dano gitiyo i lobo, kun aneno dano pe miyo wane pi nino i dyeceŋ kadi i dyewor,
Latitlok 8:1079 
Latitlok 8:17 ci aneno tic ducu ma Lubaŋa otiyo, aniaŋ ni dano kara pe twero ŋeyo gin ma tye ka timme i lobo. Kadi bed dano mo oyelle ma rom mene me yenyone, pud pe binoŋo; dok kadi bed dano ma laryeko tamo ni eneyo, pe twero noŋone bene.
Latitlok 9:1 Ento lok man ducu aketo i cwinya, kun aŋiyo ducu maber, kit macalo jo ma kitgi atir ki jo ma luryeko kacel ki gin ma gutiyo ducu gitye i ciŋ Lubaŋa; kono obedo mar nyo adagadaga, pe tye dano mo ma ŋeyo. Dok gin ducu ma pud tye obedo gin ma konnye pe,
Latitlok 9:2 pien kit can acel bipoto i komgi ducu, bipoto i kom jo ma kitgi atir kacel ki i kom jo ma gin lutim maraco, i kom jo mabeco ki i kom jo maraco, i kom jo maleŋ ki i kom jo ma komgi ki keni, i kom ŋat ma tyero gitum ki i kom ŋat ma pe tyero gitum. Can man poto i kom dano maber ma rom aroma ma opoto i kom ŋat ma labalo; ki ŋat ma kwoŋo kwoŋ rom ki ŋat ma lworo kwoŋo kwoŋ.
Latitlok 9:3 Man aye gin marac ma nen i gin ducu ma tye ka timme i lobo-ni; kit can acel bino pi jo ducu. Dok cwiny dano ducu opoŋ ki gin marac, dok apoya bene tye i cwinygi i kare me kwogi ducu, ka lacen gin bene gito woko.
Latitlok 9:4 Ento ŋat ma oribbe ki jo makwo ducu bedo ki gen, pien gwok makwo ber kato labwor muto.
Latitlok 9:5 Jo makwo giŋeyo ni gibito, ento jo ma doŋ guto woko pe giŋeyo gin mo, dok bene pe doŋ gitye ki bakacic ma gibilimo, dok wi dano wil i komgi woko matwal.
Latitlok 9:6 Pe doŋ gitye ki dul mo ma gibinywako ki jo mukene matwal i tic ducu ma gitye ka tiyone i lobo-ni, pien mar megi ki adagadagagi kacel ki miti ma onoŋo gitye kwede ducu otyeko gik woko licwic.
Latitlok 9:7 Doŋ icit icam kwonni ki yomcwiny, dok imat koŋo vinoni ma noŋo cwinyi yom ata; pien Lubaŋa otyeko pwoyo gin ma itiyo.
Latitlok 9:8 Ruk ginaruka matar kare ducu, ma pe iken wiro wii ki moo bene.
Latitlok 9:9 Bed ki yomcwiny kacel ki dako ma imaro, i mwaka me kwoni ducu ka pud ikwo, ki i ticci ma gimiyi ma iri kwede i lobo-ni, pien meno aye dul ma gipoko boti i kwoni ma konnye pe-ni i ticci ma it ye ka tiyone i lobo.
Latitlok 9:10 Kit gin mo keken ma inoŋo oye ciŋi me atiya, ti ki tekki: pien tic nyo tam nyo ŋec nyo ryeko mo doŋ pe i lyel, ka ma ibecito iye-ni.
Latitlok 9:11 Dok aneno ni ŋat madwir pe loyo ŋwec, ŋat matek bene pe en aye ma loyo lweny, pe ŋat maryek aye ma noŋo kwon ma myero ecam, kadi jo ma tye ki ŋec matut pe gin aye ma ginoŋo lonyo madwoŋ, nyo jo makwiri i tic pe gin aye jo ma gipwoyogi; ento kare kacel ki gumkom poto i komgi ducu.
Latitlok 9:1080 
Latitlok 9:12 Dano acel acel pe ŋeyo bino pa nino ma mere. Dano obedo macalo rec ma gimakogi ki obwo pi gum marac, dok calo winyo ma gimoko i owic; dano bene gimakogi ki owic i kare marac, ma tuggi poto i komgi woko oyotoyot. Ryeko loyo tekkom
Latitlok 9:13 Dok bene aneno kit labol man kit macalo ryeko tye kwede i lobo, ci onen madit mada ki tuŋ bota.
Latitlok 9:14 Yam tye gaŋ mo matidi ki jo manok keken ma gibedo iye; ci kabaka mo madit obino omonyo gaŋ meno kun mito mayone woko, ci ocako toro cel lobo matek orumo gaŋ meno woko dyere.
Latitlok 9:15 Ento dano ma lacan maryek i gaŋ meno aye ma olaro gaŋ meno ki ryekone. Ento pe tye ŋat mo kadi ki acel ma wiye opo i kom dano meno ma lacan.
Latitlok 9:16 Ento awaco ni ryeko loyo tekkom, kadi bed gicayo ryeko pa dano ma lacan ca, dok bene ŋat ma owinyo lokke peke.
Latitlok 9:17 Ka iwinyo lok pa ŋat maryek mot laliŋ, ber kato ma ibedo ka winyo lok pa laloc ma daŋŋe kwede adaŋa i kin lumiŋ.
Latitlok 9:18 Ryeko ber loyo jami lweny, ento labalo acel keken twero balo lwak jami mabeco mapol ata.
Latitlok 10:1 Lwaŋo muto miyo moo wir makur kwok doko maŋwe; miŋo matidi bene balo ryeko kacel ki deyo woko kit meno.
Latitlok 10:2 Dano ma laryeko paro ki i cwinye me tiyo gin ma tye atir, ento ŋat ma lamiŋ paro ki i cwinye me timo gin marac.
Latitlok 10:3 Kadi bed inen lamiŋ tye ka wot iyo, noŋo tye ma wiye odiŋ, dok miyo en waco bot dano ducu ni en lamiŋ.
Latitlok 10:4 Ka ce inen kiniga omako laloc magwa i komi, pe iwek kabedoni pien gitwero timo kica pi bal madito ka onoŋo ibedo giri mot laliŋ.
Latitlok 10:5 Tye gin marac ma aneno i lobo obedo calo bal ma oa ki bot laloc:
Latitlok 10:6 jo mamiŋ aye gimiyo gibedo i kabedo me dito, kun lulonyo gibedo i kabedo ma piny adada.
Latitlok 10:7 Aneno opii aye gitye ka ŋwec ki aguragura, kun rwodi giwoto awota ki tyengi calo gin opii.
Latitlok 10:8 Ŋat ma okwinyo bur bipoto i bur ma en okwinyo; ki ŋat ma muko kicika me ot bene twol bikayo,
Latitlok 10:9 Ŋat ma mukogot, got biŋolo; ki ŋat ma baro yen, yen biketo ret ikome.
Latitlok 10:1081 
Latitlok 10:10 Ka ce latoŋ lake olu, ka pe ipako lake, myero iti ki tekoni makato; ento ryeko ber konyo dano weko ticce woto maber.
Latitlok 10:11 Ka ce twol okayo dano ma peya won yat okweyo, latim yatyat doŋ pe bedo ki kony mo.
Latitlok 10:12 Lok ma dano maryek loko miyo dano gipwoye, ento ŋat ma lamiŋ loko gin ma kelo can i kome kekene.
Latitlok 10:13 Acakki me lokke opoŋ ki miŋo keken, lokke me agikki bene loko calo ŋat ma tye ki apoya marac.
Latitlok 10:14 Lamiŋ medo lok nyayo doko dwoŋ, kadi bed dano mo pe ŋeyo gin ma bibedo i anyim; aŋa kono ma twero tito bote gin ma bitimme lacen i anyim ma noŋo en doŋ eto woko?
Latitlok 10:15 Lamiŋ aye kome nyonne woko ki tic ma en tiyo, miyo pe ŋeyo yo ma cito i gaŋ.
Latitlok 10:16 Wubineno can wun jo me lobo, ma kabakawu obedo calo latin matidi, ki rwodiwu bene gicamo karama wa odiko!
Latitlok 10:17 Wutye ki yomcwiny wun jo me lobo ma kabakawu odoŋo i gaŋ kal, kun rwodiwu bene gicamo cam i kare ma mitte, wek gilim teko, ento pe pi mero!
Latitlok 10:18 Ka won ot obedo dano ma lacarcar ci wi ode ryebbe woko, dok pi wackome miyo wi ot cwer ka kot ocwer.
Latitlok 10:19 Cam miyo dano bedo ki nyero, ki kono vino kelo yomcwiny bot jo ma gimato, lim aye ma miyo jami ducu twero tiŋe.
Latitlok 10:20 Pe ilok lok marac i kom kabaka i tammi, dok bene pe ilok lok marac i kom lulonyo ka itye i ot butoni; miyo winyo me polo tino lok ma iwaco-ni tero woko, nyo kit gin mo ma bwome tye twero tuco lok meno woko ka maleŋ.
Latitlok 11:1 Cwal cammi bot jo ma tye loka nam tuŋcel, ibinoŋo iye magoba i ŋe mwaka mapol ma pud tye anyim.
Latitlok 11:2 Pok jamini woko i dul abiro, nyo aboro, pien pe iŋeyo gin marac ma bitimme i lobo.
Latitlok 11:3 Ka ce kot doŋ opoŋ i pol, ci cwer bino piny i lobo; dok ka ce yat opoto odok tuŋ acuc, nyo tuŋ acam, doŋ kabedo ma yat opoto iye-ni, en aye yat bibuto iye.
Latitlok 11:4 Ŋat ma kuro ni koŋ enen yamo, pe twero coyo kodi i ŋom; dok ŋat ma bedo ka neno mere pol, pe bikayo gin mo.
Latitlok 11:5 Kit macalo pe iŋeyo kit ma latin ma i ot nyodo pa dako dokokwede gin makwo, kumeno bene pe iŋeyo tic pa Lubaŋa ma tiyo jami ducu-ni.
Latitlok 11:1082 
Latitlok 11:6 Co kodini i odiko, dok i otyeno bene kit meno pe ijuk ciŋi ka tic; pien pe iŋeyo mene ma bicek mabup, man nyo maca, nyo ka gwok gin aryo ducu gibibedo marom ci gicek maber.
Latitlok 11:7 Leŋpiny gin maber, neno ceŋ yomo cwiny dano.
Latitlok 11:8 Ka ce dano mo obedo i lobo ori pi mwaka mapol, myero en obed ki yomcwiny pi lwak kare magi ducu; ento wiye myero opo ni nino me colpiny bibedo dwoŋ. Gin ma bino ducu gin ma konnye pe.
Latitlok 11:9 Bed ki yomcwiny i kare me tinoni ma pud in awobi, lub kit gin ducu ma cwinyi mito ki gin ma waŋi oneno. Ento ber iŋe ni pi jami magi ducu Lubaŋa biŋolo iye kop i komi.
Latitlok 11:10 Kwany tam me par mapol woko ki i tammi, wek pe ibed ki arem i komi; pien kare me tinoni ki acakki me kwoni gir Ducu konygi pe.
Latitlok 12:1 I kare me tinoni, ber ipo kom Lacwec mucweyo In, ma pud peya kare ma opoŋ ki gin marac oo, ma mwaka-gu peya onyiko cok, en i kare ma ibiwacci, “Pe atye ki yomcwiny mo i komgi”;
Latitlok 12:2 ma pud peya ceŋ ki derone, dwe ki lakalatwe gucido woko, dok pol bene pe biwarre woko ma doŋ kot otyeko cwer.
Latitlok 12:3 En i kare meno bene lugwok-ot komgi bimyel, ki jo ma komgi tek gibidoko goro, ki jo ma girego kal ticgi bigik pien gin nok, ki jo ma gineno piny ki i waŋ dirica pe dok gibimedde ki neno piny.
Latitlok 12:4 Dok doggola me yo ducu gicego woko; ma noŋo kidi rego pe winnye matek twatwal, ki dano bia malo ka owinyo dwan winyo ma kok, ki anyira ma gin jo ma luwer ducu gibidwokogi woko piny.
Latitlok 12:5 Dano tye ki lworo bene pi gin ma tye malo, ki pi gin marac ma twero poto i komgi; ki yat yaa bene tye ka turu, ocene tye ka lak alaka ento dano pe doŋ tye ki miti mo; pien dano cito gire i gaŋŋe ka ma ecibedo iye matwal, kun jo ma tye ki kumo giwoto i yo gudo.
Latitlok 12:6 Myero wii opo ni nyor me ryal bicot woko, dok atabo me jabu to ŋinnye woko, nyo agulu pii to woko i waŋ it, nyo gituro lawala woko ki tuŋ wiye,
Latitlok 12:7 ki apwa bene dok i kom ŋom ka ma yam oa ki iye, ki cwiny dano dok bot Lubaŋa ma yam omiyo-ni.
Latitlok 12:8 Konnye pe, konnye pe adada, Latit-lok ma waco; man ducu konnye pe.
Latitlok 12:9 Medo i kom ryeko, Latit-lok bene opwonyo lwak ki gin ma en ŋeyo, ma pimo dok ŋiyo matut, ka doŋ ocano carolok ducu kikore kun gwokke matek.
Latitlok 12:1083 
Latitlok 12:10 Latit-lok otemo noŋo lok ma kweyo cwiny dano, ci en ocoyo lok me ada ki cwiny ma tye atir.
Latitlok 12:11 Lok ma dano maryek waco ducu obedo macalo dim, dok calo cumar ma giguro odonyo matek, en gin lok ma Lakwat acel loko.
Latitlok 12:12 Latinna, tye dok gin mo ma amedo i kom magi ma myero igwokke iye. Coyo buk mapol pe gik, dok kwan twatwal mukato kare olo kom dano noŋo.
Latitlok 12:13 Man aye agikki me, lok meno; lok ducu doŋ jo gutyeko winyone. Lwor Lubaŋa dok ilub cikke ducu;
Latitlok 12:14 Lubaŋa biŋolo kop pi kit tim ducu ma watiyo, wa ki gin ducu ma watimo i muŋ, kadi ber nyo rac.
Latitlok 12:1084  Wer pa Solomon Wer pa Solomon 1
Latitlok 12:1 Man wer pa Solomon ma yomo cwiny makato wer ducu. WER MUKWOŊO Wer pa nyako ger
Latitlok 12:2 Kono ikwako kora ki badi, mar meri ma it ye kwede i koma lim makato koŋo mamit.
Latitlok 12:3 Moo me wir meri kur adada, ka awinyo gilwoŋo nyiŋi ci wiya po piri; pi meno anyira ducu gimari.
Latitlok 12:4 Wek alub kori, ci wawot wacit woko oyotoyot; in kabakana tera wa i kicikani. Wabibedo ki yomcwiny ka it ye kacel kwedwa; wabidwori pi mar meri makato koŋo mamit ma wamato. Jo ducu gimari pien in imyero.
Latitlok 12:5 An acol matek, aber kwede, wun anyira Jerucalem; anen mwonya mada calo kema pa jo Kedar, anen maber calo boŋŋi me kicika pa Solomon.
Latitlok 12:6 Pe myero wucik waŋwu wunena pi raŋi del koma-ni, pien lyeto me ceŋ ocido koma woko. Kiniga omako omegina i koma, guketo an abedo ka tic i potti olok; ento pe abedo ki kare me tic i poto olokka an kikoma.
Latitlok 12:7 Titta, in ma amaro kic winya ducu, ibitero romini ka cam tuŋ kwene? Gibiywe kwene i dyeceŋ? Imito abed macalo ŋat ma lak alaka piŋo i kin romi pa lukwat luwoti? Wer pa lanyom
Latitlok 12:8 Ka pe iŋeyo, in nyako ma nen mwonya makato mon ducu-ni, cit ilub kor romi, wek inoŋ ka cam pa dyegini ka ma cok ki kema pa lukwat.
Latitlok 12:9 In nyako ma amaro, apori ki min aguragura ma riŋo ki gadigadi pa Parao.
Latitlok 12:10 Iruko ruk me deyo i iti ryoryo ducu ma miyo inen mwonya mada, iruko jami me wel-gu ma girubo ki tol i ŋuti.
Latitlok 12:11 Wabiyubo ruk me deyo kijabu piri, ma tiko ŋutte ducu bedo me ryal keken. Wer pa nyako ger
Latitlok 12:12 I kare ma kabaka obedo i ka yweyo, moona ma ŋwece kur ocako duny ma ŋwece otyeko piny woko.
Latitlok 12:13 En ŋat ma amaro-ni pire tek bota macalo pi adomo moo makur, ma aketo i kora.
Latitlok 12:14 En ŋat ma amaro-ni pire tekka calo pi ature me tim ma turu maber adada ma turu i potti olok ma tye i Engedi. Wer pa lanyom
Latitlok 12:1085 
Latitlok 12:15 Nen, in ma amaro-ni inen mwonya mada; dok waŋi ryeny aryenya macalo komamam. Wer pa nyako ger
Latitlok 12:16 Nen, in ma amaro-ni, inen ber adada, adada neni yomo cwinya matek. Wabibuto i wi lum ma pud olot alota;
Latitlok 12:17 jaŋ yadi me cedar aye bibedo rii me otwa, bao me ciprec aye bibedo kwori me dan ot. Wer pa Solomon 2
Latitlok 12:1 An acal ki ature ma i bar Caron, nyo leŋa ma aturene kwar ma maro twi i nota. Wer pa lanyom
Latitlok 12:2 Nyako ma amaro-ni rom ki ature leŋa ma odoŋo i kin okuto, i kin anyira luwote. Wer pa nyako ger
Latitlok 12:3 En laco ma amaro-ni calo yat acuga ma i kin yadi ma i buŋa, ka aporo ki co mukene. Amaro bedo i te tipone, ki kome bene noŋo lim alima i doga.
Latitlok 12:4 Okelo an i ot me karamane, ki benderane ma en otiŋo pira aye mar.
Latitlok 12:5 Miya acam olok mutwo-gu, dok wek acam acuga wek koma olim tek; pien mar omiya adoko latwo kombeddi.
Latitlok 12:6 Kono ateno wiya i kom ciŋe ma lacam, kun en noŋo okwaka ki ciŋe lacuc. Wer pa lanyom
Latitlok 12:7 Acikowu matek, wun anyira Jerucalem, ki nyiŋ bure ki til me tim, ni pe wuco nyako ma amaro nio ka kare oromo. WER ME ARYO Wer pa nyako ger
Latitlok 12:8 Awinyo dwan laco ma amaro-ni. Nen, en tye ka bino, tye ka riŋo ariŋa ki i wi godi, tye ka riŋo ki i wi cere-gu laro tuŋ bota.
Latitlok 12:9 Laco ma amaro-ni obedo calo bure, nyo calo twon til Nen, en ocuŋ i ŋe celwa ca, ociko wane tye ka neno piny ki i wan ot, dok obedo ka nena ki i wan dirica.
Latitlok 12:10 En laco ma amaro-ni loko kweda kun wacci, “A ibin, in ma amaro, in nyako maber atika, bin waciti. Wer pa lanyom
Latitlok 12:11 “Nen, kare me cwir doŋ okato ki kot bene ocok woko matwal.
Latitlok 12:12 Ature doŋ ocako turu i lobo, kare me wer doŋ en, akuri tye ka koko ma dwane winnye wa i pottiwa.
Latitlok 12:13 Oduro ocako nyako nyige, ki olok bene tye ka turu; ŋwec aturene tye ka duny makur. A ibin, in ma amaro-ni, laber-ri, bin wacit kacel kwedi.
Latitlok 12:1086 
Latitlok 12:14 In ikanne calo akuri i kin got mubar i ka-kanne ma tye i kor got ma wiye bit: wek anen waŋi ma neno ber-ri do, dok awiny dwani mamit twatwal-li.
Latitlok 12:15 Wumak too ducu, too matinone, ma pud peya gubalo olokwa woko ma doŋ tye ka turu-ni.” Wer pa nyako ger
Latitlok 12:16 Laco ma amaro-ni mera kikome ki an bene a mere. En kwayo romine i kin leŋa ma oturu.
Latitlok 12:17 Lokke idwogi, in laco ma amaro-ni, calo bure nyo wod til ma pud tidi ma tye i wi godi, nio wan ma yamo me odiko ocako kodo maŋic, ki nio waŋ ma colpiny doŋ pe. Wer pa Solomon 3
Latitlok 12:1 Abuto anino i kabutona dyewor, abedo ka leko lek i kom en ma amaro-ni: abedo ka yenyone, ento pe amedo ki noŋe; alwoŋo en, ento en pe ogamo doga.
Latitlok 12:2 “Abia kombeddi acito arumo gaŋ woko, abiwoto wa i dye gudo-gu ki wa i dye bar-gu: abibedo ka yenyo en ŋat ma amaro ni.” Ayenye, ento pe amedo ki noŋe.
Latitlok 12:3 Lukur-piny ma onoŋo gitye ka wot me loŋo dye gaŋ gunoŋa. Ci an apenyogi ni, “Wuneno en ŋat ma amaro-ni?”
Latitlok 12:4 I kare ma akato lukur-piny manok, ci atugi noŋo en ma amaro-ni woko cut. Akwako kore, ma pe onoŋo atwero weko en ni ocit ka mo nio ka akelo en wa i ot pa maa, wa i kicika ot pa maa munywala-ni. Wer pa lanyom
Latitlok 12:5 Acikowu matek, wun anyira Jerucalem, ki nyiŋ bure ki til me tim, ni pe wuco nyako ma amaro nio ka kare oromo. WER ME ADEK Wer pa nyako ger
Latitlok 12:6 Meno gin aŋo ma oa ki i tim ma tye ka bino-ni, calo yito ma duny ma a ki i mac ma giwaŋo kwede murra ki odok eceta, dok calo gin ma ŋwecgi kur-gu ducu ma lucat-wil gicato?
Latitlok 12:7 Nen, gitye ka tino kitara maber pi Solomon; jo ma gin oteka lweny ma romo pyerabicel aye gurumo, co ma gin oteka lweny ma i Icrael.
Latitlok 12:8 Gin ducu jo makwiri i tic ki pala lucwan-gu, dok guŋiyo ki lweny. Dano acel acel i kingi tye ki pala lucwanne ma otweyo i eme, ma doŋ gikuro gin mo keken ma timme i wor.
Latitlok 12:9 Gitiŋo kabaka Solomon ki kitara ma giyubo ki bao mabeco adada me yadi me Lebanon.
Latitlok 12:1087 
Latitlok 12:10 Wir ma oketo pi lagon wiye ma ocuŋ, en otiyo ki ryal, ŋeye otiyo ki jabu, ki kabedone oumo ki boŋo ma obedo lamar lamar. Ki tuŋ iye gidero maber twatwal, ma anyira Jerucalem aye guyubo pi cwiny me mar ma gitye kwede.
Latitlok 12:11 Wun anyira Cion, wubin wunen kabaka Solomon. En oruko lalukana ma minne oketo i wiye i nino ma onyomo iye dakone, i nino ma en obedo kwede ki yomcwiny madw Wer pa Solomon 4 Wer pa lanyom
Latitlok 12:1 Nen, inen mwonya matek, in nyako ma amaro, pien in iber adada! Waŋi tye ka ryeny aryenya ki i ne kitambara me wii. Yer wii ocuŋ lijur calo lwak dyegi, ma giwoto gicito piny i kor got Gilead.
Latitlok 12:2 Laki tar calo megi romi matar ma giŋolo yer komgi woko, calo megi romi ma pud gia ka lwoko alwoka. Gin ducu gigwaro rut keken, pe tye mo acel i kingi ma orwenyo.
Latitlok 12:3 Del dogi kwar calo uci makwar, dok bedo me yomcwiny mada me winyo lok ma iloko. Lemi ducu noŋo opoŋ woko calo nyig pomegranat ma gipoko iye i dul aryo, ma nen ki i ŋe kitambara me wii.
Latitlok 12:4 Ŋuti bor calo ot pa Daudi ma wiye ocudo malo, ma gigero pi kano jami lweny, ma giŋabo iye kwodi ma romo alip acel kulu, ma gin ducu kwodi pa oteka lweny.
Latitlok 12:5 Tunoni ryoryo ducu nen calo bure aryo, calo litino til aryo ma gin rudi, ma gitye ka cam i kin leŋa ma oturu.
Latitlok 12:6 Abibedo i wi got me murra, ki i wi cere me odok luban, nio waŋ ma yamo me odiko ocako kodo maŋic, ki nio wan ma colpiny doŋ pe.
Latitlok 12:7 In inen mwonya mada, nyako ma amaro, pe it ye ki gin mo marac i komi.
Latitlok 12:8 Waa woko kwedi ki i wi got Lebanon, in nyako ger ma mera; waa woko kwedi ki i Lebanon. Lor ibin piny ki i wi got Amana, ki i got Cenir ki got Kermon, ka ma lwak labwor ki kwac gibedo iye.
Latitlok 12:9 Ka aneno waŋi, in gin amarana ki nyako ger ma mera, kadi ki nyig tiko acel i kom gin-ŋut ma iruko-ni, otyeko lok ki i cwinya woko liweŋ.
Latitlok 12:10 Mar ma ibedo kwede i koma miya yomcwiny madit, in gin amarana ki nyako ger ma mera, mar ma it ye kwede i koma kato kono mamit woko, dok ŋwec mooni kur kato aŋwece makur ducu.
Latitlok 12:11 Nyako ma amaro, dogi lim calo kic, lok ma iloko mit bota calo cak ki moo kic. Ŋwec boŋŋini duny makur calo ŋwec got me Lebanon.
Latitlok 12:12 Nyako ger ma mera ma amaro, en poto me muŋ, poto ma girumo woko ki cel, wan it ma gimwono woko maber.
Latitlok 12:1088 
Latitlok 12:13 Ginapita doŋo kunnu maber atika. Gidoŋo-calo yadi pomegranat ma ginyako nyig mabeco makato ducu, ki ature makur ki yadi me moo ma ŋwece kur,
Latitlok 12:14 moo ki leŋa ki lum ma ŋwecgi kur ki yadi me odok luban, murra ki moo ma ŋwece kur: ki kit yadi ducu mapatpat ma ŋwecgi kur.
Latitlok 12:15 En waŋ it ma piine bido ŋom ma i poto, ma piine gunnye molamola, ma mol a ki i kom got Lebanon cito piny i ora kulu. Wer pa nyako ger
Latitlok 12:16 Co woko, in yamo me tuŋ acam, inyamo me tuŋ acuc bene ibin, ikod i potona; wek ŋwec yamone obed makur ma duny o wa ka mabor. Wek laco ma amaro-ni obin i potone ocam kit nyig yadi ducu mabeco ma iye mito. Wer pa Solomon 5 Wer pa lanyom
Latitlok 12:1 An doŋ atyeko bino i potona, in gin amarana, nyako ger ma mera. Atye kapwono murra ki aŋwece, atye ka camo moo kicca ki i peda kic: atye ka mato koŋo vinona kacel ki cak ma mera. Wer pa anyira Jerucalem Wun lurema, wumat mat, mo waŋ ma mar oromowu! WER ME AŊWEN Wer pa nyako ger
Latitlok 12:2 Abedo ka nino, ento cwinya bedo ka lwodo lok. Awinyo en ma amaro-ni ka dwono doggola. Yabba doggola do in gin amarana, nyako ma amaro ma yomo cwinya, in ileŋ calo akuri, pe tye gin marac mo i komi. Toyo odyako wiya woko, ki lupu ma duny i dyewor bene omwono yer wiya woko.
Latitlok 12:3 Doŋ atyeko lunyo boŋona woko imito dok aruk aye? Doŋ atyeko lwoko tyena woko bene imito dok anywangi woko ki ŋom?
Latitlok 12:4 En ma amaro-ni orwako ciŋe i waŋ kika, ci cwinya opoto nilik.
Latitlok 12:5 I kare ma aa ka yabo doggola bot en ma amaro-ni, ci ciŋa odyak woko ki moo murra lweta-gu odyak woko ki pig murra maliyo, i kom lalor ma gimako ka giyabo kwede doggola.
Latitlok 12:6 Ayabo doggola bot en ma amaro-ni, ento anoŋo ni doŋ olokke ocito woko. I kare ma nene en oloko-ni tipo koma oto woko lirut. Ayenye twatwal ento pe amedo ki noŋe: alwoŋo bene kwe, pe ogamo doga.
Latitlok 12:7 Lukur-piny ma gubedo ka loŋo dye gaŋ gunoŋa; gugoya dok guketo ret i koma, lukur-piny meno ma gikuro cel me gaŋ gulunyo boŋona lagen koyo woko ki i koma.
Latitlok 12:1089 
Latitlok 12:8 Acikowu matek, wun anyira Jerucalem, ka wunoŋo en ŋat ma amaro-ni, wutitte ni mar kombeddi omiya adoko latwo. Wer pa anyira Jerucalem
Latitlok 12:9 In nyako maber ma nen mwonya makato anyira ducu-ni, tittiwa kit ŋat ma imaro-ni. Kit gin aŋo ma miyo gitwero bedo ki ur pire, ma omiyo icikowa kuman- ni? Wer pa nyako ger
Latitlok 12:10 En ŋat ma amaro-ni nen maber dok lome kwar, en ber kato jo alip apar.
Latitlok 12:11 Yer wiye boco dok ominne amina yeme col calo kom okur, tye me wel makato jabu woko.
Latitlok 12:12 Waŋe nen calo kom akuri ma tye i ŋet waŋ it ma piine mol, ginen calo akuri ma gikwaŋ i cak, nyo ki di me wel ma gimwono maber.
Latitlok 12:13 Leme obedo calo poto ma gipito iye yat aŋwece, ma ŋwece kur mada. Doge nen maber calo ature leŋa, ma moo murra tye ka mol ki iye.
Latitlok 12:14 Bade calo jabu ma giluŋo adunu, en oruko jami me wel-gu. Kome pwot calo kom lak lyec, ma gideyo ki kidi capir.
Latitlok 12:15 Tyene obedo calo wir mapwot, ma gicibo i kom got ma gideyo ki jabu. Kite nen calo got Lebanon, ma nen maber mada ki yat cedar mabecone.
Latitlok 12:16 Lok ma en loko winnye ma mit twatwal, ki gin mo keken ma dok i kome yomo cwinya matek. Man aye ŋat ma amaro-ni ma en larema, wun anyira Jerucalem. Wer pa Solomon 6 Wer pa anyira Jerucalem
Latitlok 12:1 In nyako maber ma nen mwonya makato anyira ducu-ni, en ŋat ma imaro-ni kono ocito kwene? En olokke odok yo tuŋ kwene? Wacwa, wek wakonyi ki yenyone. Wer pa nyako ger
Latitlok 12:2 En ma amaro-ni ocito odok gire yo tuŋ piny i potone, ka ma yadi ma ŋwecgi kur doŋo iye. En tye ka kwayo romine i poto, en tye bene ka pwono ature leŋa.
Latitlok 12:3 Laco ma amaro-ni mera kikome ki an bene a mere. En kwayo romine i kin leŋa ma oturu. WER ME ABIC Wer pa lanyom
Latitlok 12:4 In nyako ma amaro iber calo gaŋ Tiŋa, inen mwonya mada calo gaŋ Jerucalem, inen lik calo buca mony ma gutiŋo bendera.
Latitlok 12:1090 
Latitlok 12:5 Lok waŋi cen pe inena, pien miyo apari mada. Yer wii ocuŋ lijur calo lwak dyegi, ma giwoto gicito piny i kor got Gilead.
Latitlok 12:6 Laki tar calo megi romi matar ma giŋolo yer komgi woko, calo megi romi ma pud gia ka lwoko alwoka. Gin ducu gigwaro rut keken, pe tye mo acel i kingi ma orwenyo.
Latitlok 12:7 Lemi ducu noŋo opoŋ woko calo nyig pomegranat ma gipoko iye i dul aryo, ma nen ki i ŋe kitambara me wii.
Latitlok 12:8 Mon ker welgi romo pyerabicel ki mon aŋeca welgi pyeraboro, ki anyira doŋ welgi pe kwanne.
Latitlok 12:9 Ento nyako ma amaro en ŋat acel keken ma nen mwonya mada calo akuri. En latin nyako acel keken bot minne, en latin ma kite ber ma minne maro adada. Anyira ducu ginene ci gilwoŋe ni layomcwiny lwak mon ker ki mon aŋeca-gu giwero wer me pako en.
Latitlok 12:10 Man aŋa ma nen calo rupiny-nyi? En nen mwonya mada calo dwe ma ryeny, dok calo cen ma ryeny maleŋ, ma nen lik calo buca mony ma gutiŋo bendera. Wer pa nyako ger
Latitlok 12:11 Acito i poto ka ma gipito iye yadi ma nyak nyiggi calo yaa, ka aneno ginapita ma pud doŋo adoŋa ma tye i nota, dok acito ka neno ka olok doŋ ocako luro me keto nyige, ki me neno ka yadi pomegranat doŋ turu.
Latitlok 12:12 Ma pud peya onoŋo ayubbe, abedo ka tamo ni wabedo kwedi atena i gadigadi me ker. Wer pa anyira me Jerucalem
Latitlok 12:13 Dwog cen, dwog cen, in nyako me Culam, dwog cen, dwog cen, wek waneni. Wer pa lanyom Piŋo wumito neno nyako me Culam, kun myelo i nyim dul lumyel aryo ducu? Wer pa Solomon 7
Latitlok 12:1 Tyeni ma iruko war iye-ni ber rommene, in nyako ma nen calo daker! Emi nen muluŋŋe calo tiko ŋut maber, ma bedo calo gin ma ladiro aye otiyo.
Latitlok 12:2 Peni obedo kiluka calo ŋut opoko ma gipiko iye koŋo vino mamit jwijwi. Ii obedo calo ŋano ma giduro kacel, ma ature leŋa orumo woko dyere.
Latitlok 12:3 Tunoni obedo calo litino til ma ginywalogi rudi, dok obedo calo litino bure aryo.
Latitlok 12:4 Ŋuti otonne calo wir lak lyec ma ocudo malo likuŋ. Waŋi nen calo kut ma i Kecibon, ma cok ki dog gaŋ me Bat-rabim. Umi ber calo lubele me Lebanon, ma okemo Damaciko.
Latitlok 12:1091 
Latitlok 12:5 Wii omiyo inen maber calo got Karmel, yerre olot muluk ma nen maber calo boŋo ma obedo lamar lamar; pi neno ber me yer wii omiyo kabaka odoko macalo lamabuc.
Latitlok 12:6 In iber, inen mwonya mada, in nyako ma amaro adada imiyo abedo ki yomcwiny madwoŋ.
Latitlok 12:7 In icalo yat otit, dok tuno ma i kori obedo calo tuga otit.
Latitlok 12:8 An awacci abiito yat otit ci amako jaŋe apwono nyige. Ki tuŋ bota tunoni nen calo tuga nyig olok, ki yweyo me dogi kur calo yat ma ŋwece kur,
Latitlok 12:9 lok ma a ki i dogi bene winyone mit rom ki koŋo vino mamit adada. Ka imato imwonyo cito i ii mapwot, ma kato ki i dogi ki i kin laki-gu. Wer pa nyako ger
Latitlok 12:10 Laco ma amaro-ni mera kikome, mitine ducu tye i koma.
Latitlok 12:11 Bin, in ma amari-ni, wek wacit kacel kwedi i potoni, ka doŋ wabibuto i dyewor i gaŋi ma tye kunnu.
Latitlok 12:12 Wabia malo wa con wacito i potti olok, wek wacinen ka ce olok doŋ ocako luro me keto nyige, dok me neno ka ce olok doŋ turu, me neno bene ka yadi pomegranat doŋ turu. Abinyuto mar mera boti ki kunnu.
Latitlok 12:13 Ŋwec yat nyodo tye ka duny makur, ki yadi mabeco ducu ma i ŋet doggolawa gutyeko nyak woko. In ma amaro agwoko nyig yadi ma yomo cwiny piri, maconne kacel ki manyenne Wer pa Solomon 8
Latitlok 12:1 Kono yam ibedo omera, ma idoto cak ki i tuno pa maa. Ka onoŋo arwatte kwedi i gudo, onoŋo atwero noto lemi ma ŋat mo pe twero caya.
Latitlok 12:2 Onoŋo atwero telo wii ateri i ot pa maa, wa i kicika pa en maa munywala-ni. Onoŋo atwero mini kono yino ma ŋwece kur imato, ki kono me pig nyig pomegranat mera.
Latitlok 12:3 Kono ateno wiya i kom ciŋe ma lacam, kun en noŋo okwaka ki ciŋe lacuc. Wer pa lanyom
Latitlok 12:4 Acikowu matek, wun anyira Jerucalem, ni pe wuco nyako ma amaro nio ka kare oromo.
Latitlok 12:5 Meno aŋa ma oa ki i tim ma tye ka bino-ni, ma ojeŋŋe i kom laco ma en maroni? Acoyo in i kare ma it ye i te yat acuga, en i kabedo ma meni onywali iye ki arem madwoŋ-ŋi, i kabedo meno meni munywali-ni obedo iye ki arem madwoŋ.
Latitlok 12:6 Myero imar an keken ki cwinyi ducu, dok itiŋa i badi macalo gin ma meri kikome; pien mar tek calo to, ki nyeko bene ger calo lyel. Meny calo leb mac ma lyel, leb mac ma lyel ki tek makato ducu.
Latitlok 12:1092 
Latitlok 12:7 Pe tye pii mo kadi opoŋ madit ma twero balo mar woko, kadi lalele ma mol matek pe twero mwonyo mar woko. Ento ka dano mo otemo wilo mar ki lonyone ducu ma en tye kwede i ode, jo gibicaye matek makato. Wer pa anyira Jerucalem
Latitlok 12:8 Watye ki laminwa matidine, tunone pud peya ogulo. Wabitimo gin aŋo pi laminwa-ni, i kare ma awobi mo bilok kwede kun mito ni enyom?
Latitlok 12:9 Ka nen laminwa obedo macalo cel gaŋ, onoŋo watwero yubo lubele me ryal ma ocudo malo likuŋ i kome. Ka en obedo macalo doggaŋ, watwero lorone ki bao me yat cedar. Wer pa nyako ger
Latitlok 12:10 An abedo macalo cel, doŋ tunona gubedo calo wi cel ma ocudo malo. En ŋat ma mara-ni doŋ ŋeyo, atir ni an ŋat ma kelo kuc, Wer pa lanyom
Latitlok 12:11 Solomon yam tye ki poto olokke i kabedo ma gilwoŋo ni Baal-amon. En oyero lupur me gwoko poto olokke; ma dano acel acel myero ocul bo te lim me ryal alip acel pi olok mucek iye.
Latitlok 12:12 Atye ki poto olok ma mera kikoma ma tye pira kena; in Solomon, itwero gamo giri lim me ryal alipacel-li; ki lupur ma gigwoko olokki ibimiyo botgi lim me ryal miya aryo.
Latitlok 12:13 In ma ibedo i potti, luwota gimito winyo dwani; lok wek awiny. Wer pa nyako ger
Latitlok 12:14 Bin bota oyotoyot, in ma amaro-ni, bed calo bure nyo calo wod til ma bedo i wi godi ka ma yadi ma ŋwece kur doŋo iye.
Latitlok 12:1093  Icaya
Icaya 1:1 Man aye lok ma Lubaŋa onyuto bot Icaya wod pa Amoj mukemo Juda ki Jerucalem i kare pa Ujia, Yocam, Akaj ki Kejekia ma gubedo luker me Juda.
Icaya 1:2 Koŋ iwiny, in polo, ter iti in lobo; pien Rwot doŋ oloko ni, “Apito litino awobe, amiyo gudoŋo, ento doŋ gujemo woko i koma.
Icaya 1:3 Twon ŋeyo rwode, kana ŋeyo ka ma rwode miye iye cam ento Icrael pe ŋeyo, lwakka pe giniaŋ.”
Icaya 1:4 Oii, rok ma lubalo, gubedo jo ma bal onurogi woko, likwayo pa lutim tim maraco, litino ma kitgi doŋ oballe woko! Doŋ gubwoto Rwot woko, gicayo ŋat Maleŋ me Icrael bene, gupokke kweda woko, gudok cen matek.
Icaya 1:5 Piŋo pud dok wumito gimedde ki goyowu? Dok wumedde ameda ki jemo piŋo? Wunen bur doŋ oromo wiwu woko ducu, cwinywu bene doŋ odoko nyap.
Icaya 1:6 Cakke ki i tyenwu piny o kwede wa i wiwu malo, ka mo maber pe kadi ki acel; ret ki bur dwoŋ iye ata, ma waŋ ret mogo bene remone pud tye ka cwer acwera; pe gibiyo tut ki iye, dok bene pe gitweyo waŋ rette, pe gibido bene ki moo.
Icaya 1:7 Lobowu odoŋ nono, gaŋiwu ducu doŋ giwaŋo woko ki mac: lurok gumayo lobowu woko ma wun bene wuneno, lobowu odoŋ nono, rom ki lobo ma lurok guyako.
Icaya 1:8 Guweko gaŋ me Cion odoŋ calo bolo ma giweko i poto olok, dok calo ka gony ma giweko i poto okono, calo gaŋ ma lumony doŋ gutyeko rumone woko.
Icaya 1:9 Kono nene Rwot me mony pe oweko dano mogo gudoŋ, kono wabedo calo Codom, kono doŋ wadoko calo Gomora. Jo Icrael myero doŋ guŋut woko i balgi
Icaya 1:10 Wuwiny lok pa Rwot, wun luloc me Codom! Wuter itwu wuwiny pwony pa Lubaŋawa, wun jo Gomora!
Icaya 1:11 Gitumwu ma wutyero mapol kit meno-ni kono, konnye ŋo ki bota? Man Rwot aye owaco; nyogi romiwu ma wutyero me gitum awaŋa-ni doŋ oroma woko, kacel ki moo dwolo me limwu makwo ma gucwene; cwinya pe mito remo twoni, kadi remo nyogi romi nyo remo nyogi dyegi.
Icaya 1:12 Ka wubino i nyima, aŋa muwaco botwu kono ni wunyon dyekalla?
Icaya 1:13 Pe wumedde ki kela gitum ma konnye pe bota, yito odok eceta ma ŋwece kur odoko gin me kwer mada ki tuŋ bota. Por dwe, cabit, ki lwoŋo dano i cokke, pe atwero ciro balwu i cokkewu madito me wora.
Icaya 1:1094 
Icaya 1:14 Por dwe mewu ki ninowu madito ma yam giciko pigi, gin ducu cwinya dagi; gudoko ter mapek twatwal bota, aol woko doŋ ki tiŋogi.
Icaya 1:15 Ka wutaŋo ciŋwu, abiumo waŋa woko pe anenowu: kadi bed wulega tyen mapol ata, pe abiwinyo legawu wacel; pien ciŋwu obedo remo keken.
Icaya 1:16 Koŋ wulwokke woko, wubed maleŋ, wubol timwu maraco woko cen ka mabor wek pe dok obed ka nen i nyima; wuwek doŋ timo gin marac,
Icaya 1:17 wupwonnye me timo gin maber. Wulub ŋolo kop atir, wukony jo ma giunogi; wular litino ma wongi pe, dok wupid pi mon ma coggi oto.
Icaya 1:18 “Wubin koŋ kombeddi, wek walar lok kacel, Rwot ma owaco; kadi bed doŋ balwu kwar ma rom mene, bidoko matar calo pee; kadi bed kwar calo pala, bidoko calo yer romo matar.
Icaya 1:19 Ka ce wuye lok, ma wutye ki winy, ci wubicamo gin mabeco ma ocek i lobo.
Icaya 1:20 Ento ka wukwero kun wujemo woko, pala lucwan bityekowu woko; pien man Rwot kikome aye ma owaco.” Ŋolo kop i kom Cion, ki koko jone
Icaya 1:21 Gaŋ ma yam genne doŋ odoko malaya adada, gaŋ ma yam ŋolo kop ma atir tye iye-ni! Kit ma atir bene onoŋo tye iye, ento kombeddi doŋ opoŋ ki nek keken.
Icaya 1:22 Ryalwu doŋ rom aroma ki cette, koŋo vinowu doŋ orubbe woko ki pii.
Icaya 1:23 Rwodiwu ducu doŋ gudoko lujemo, gudoko bene lurem lukwo. Dano acel acel i kingi maro lim me me wil i muŋ, cwinygi tye mere me noŋo mot keken. Pe giparo pi litino kic ma wongi pe, pido pa mon ma coggi oto pe o i nyimgi.
Icaya 1:24 Meno omiyo Rwot, ma en Rwot me mony, Rwot ma en Won Twer me Icrael, owaco ni, “Oromo doŋ, cwinya doŋ bikwe i kom jo ma daga, abiculo kwor i kom lukworra.
Icaya 1:25 Abilokke dok alwenyo i komgi; abitwako cet ryalwu ducu, abiliyo woko, abigwaro kit rac mo woko liweŋ ki i komwu.
Icaya 1:26 Abidwoko luŋolkopwu gibedo kit macalo yam tye con, ki jo ma miyo tam botwu bene bedo kit macalo yam tye wi ati. Lacen gibilwoŋi ni in gaŋ ma kite atir, gaŋ ma genne.”
Icaya 1:27 Gibikoko Cion ki ŋolo kop atir, jo ma bedo iye ma giŋut gibikokogi pi kit ma atir.
Icaya 1:28 Ento jo ma lujemo ki lubalo gibinekogi woko kacel, ki jo ma bwoto Rwot woko, gibityekogi woko liweŋ.
Icaya 1:29 Pien lewic bimakowu pi yadi kworo, ma cwinywu yom iye-ni: alee bitwodowu pi potti ma yam wuyerogi.
Icaya 1:30 Pien wubidoko macalo kworo ma pote oner woko, dok bene macalo poto ma pii pe iye.
Icaya 1:1095 
Icaya 1:31 Dano matek bidoko calo lum mutwo ka mac ogudo, ki ticce bene bibedo cal ki mac ma mwoc kirre malo; gin aryo ducu gibiwan kacel, kun noŋo pe dok tye ŋat mo ma neko mac ki i komgi.
Icaya 2:1 Man aye lok ma, Lubaŋa onyuto bot Icaya wod pa Amoj mukemo Juda ki Jerucalem.
Icaya 2:2 Man bitimme i kare ma pud tye anyim: got me ot pa Rwot bicuŋ macalo got mabor makato godi ducu, borre bikato cere ducu; rok ducu gibimol gicito iye,
Icaya 2:3 dok lwak lurok mapol gibibino gibiwacci, “Wubin, waitu i wi got pa Rwot, i ot pa Lubaŋa pa Yakobo; wek en opwonywa kit mere, ka wek walub yo mere.” Pien cik bia ki i Cion, lok pa Rwot bia ki i Jerucalem.
Icaya 2:4 En biŋolo kop i kin rok mapol, dok biŋolo kop pa lwak rok mapol; gibiteto pala lucwangi doko lak kweri dyaŋ, ki toŋigi doko pala me ŋolo jaŋ olok; rok mo pe bitiŋo pala lucwan i kom rok wadigi, pe doŋ gibimedde ki pwonyo lweny. Rwot biŋolo kop i kom jo ma wakke
Icaya 2:5 Wun jo me ot pa Yakobo wubin wacitu kun ceŋ pa Rwot ryeny menyowa.
Icaya 2:6 Pien in Rwot iweko lwakki woko ata, ibwoto jo me ot pa Yakobo, pien lutyet ma gua tuŋ wokceŋ gupoŋ iye mada, ki lutak dano macalo jo Piliciti, gitye ka yoko ciŋgi ki lurok.
Icaya 2:7 Lobogi opoŋ ki ryal ki jabu, lonyogi pe twero tum; aguragura bene dwoŋ twatwal i lobogi, gadigadi lwenygi bene pe twero tum.
Icaya 2:8 Cal jogi dwoŋ i lobogi twatwal, giworo tic ma gutiyo ki ciŋgi, gin ma gutiyo pigi kengi ki ciŋgi.
Icaya 2:9 Meno omiyo doŋ gikwanyo dit pa dano woko, co doŋ gudoko jo ma rwomgi piny adada; pe itim kica botgi pi bal man!
Icaya 2:10 Dony i i got, kanne woko i i apwa, pi twon lworo madit i kom Rwot ki pi riŋo deyo me ditte.
Icaya 2:11 Gibijuko bwono pa dano woko, wakke pa co bikwe woko. Gibipako Rwot keken i nino meno.
Icaya 2:12 Pien Rwot me mony tye ki ninone, pi gin ducu ma wakke ki ma lyerre, pi gin ducu ma tye malo, ma oille malo;
Icaya 2:13 pi yadi cedar ducu me Lebanon, maboco ki ma tye malo; ki pi kworo ducu me Bacan;
Icaya 2:14 pi godi ducu ma gucuŋ likuŋ wa malo ki pi lobo ducumubedo cere,
Icaya 2:1096 
Icaya 2:15 pi gedo ducu mabocoboco, ki pi cel me gaŋ ducu ma gigero matek;
Icaya 2:16 pi mel ducu me Tarcic, ki pi yeya ducu ma giber me anena.
Icaya 2:17 Gibijuko bwono pa dano woko, wakke pa co bikwe woko. Gibipako Rwot keken i nino meno.
Icaya 2:18 Cal jogi ducu gibijwero woko.
Icaya 2:19 Dano bidonyo i boro got, ki i bur ma gikwinyo i ŋom, pi twon lworo madit i kom Rwot ki pi riŋo deyo me ditte, ka en bia malo ka ryaŋo kom jo ma bedo i lobo.
Icaya 2:20 Inino meno cal jogt me ryal ki me jabu, ma dano gutiyo me aworagi, gibibolo woko bot buyu ki bot olik,
Icaya 2:21 ci gibidonyo ii got ma obar, ki i kin got ma okak atata, pi twon lworo madit i kom Rwot, ki pi riŋo deyo me ditte, ka en bia malo ka ryaŋo kom jo ma bedo i lobo.
Icaya 2:22 Wek dano ma yweyo tye i ume-ni obedi: dano kono konyo aŋo?
Icaya 3:1 Pien, koŋ inen, Rwot, ma en Rwot me mony, tye ka kwanyo woko ki bot Jerucalem ki jo Juda gin ducu ma yam kwogi ocuŋ i kome, cam ducu ma kwogi jeŋŋe iye, ki pii bene ma kwogi ojeŋŋe iye.
Icaya 3:2 Tye ka kwanyo dano matek dok ma lamony, laŋolkop ki lanebi, latyet ki ladit,
Icaya 3:3 lutel wi jo pyerabic ki jo me awora, lumi-tam ki lutak maryekke, ki luryeko ma gitiyo Lwit me gwoko kom.
Icaya 3:4 Abimiyo awobe bedo rwodigi, litino matino aye ma biloyogi.
Icaya 3:5 Dano gibibedo ka unne kekengi, kun ŋat man uno lawote, dano acel acel uno wadigi; awobi binywaro ladit, laboŋ ata binywaro dano ma giworo.
Icaya 3:6 I nino meno dano bimako ominne i ot pa wonne, biwacci, “In it ye ki boŋo me aruka, in aye doŋ ibibedo ka loyowa, wi obur man bibedo i te locci.”
Icaya 3:7 I nino meno en bilok kun wacci, “An gira pe abibedo lacan-dano; kwon ki boŋo pe i oda; pe wubiketa me bedo ŋat ma loyo lwak.”
Icaya 3:8 Pien Jerucalem doŋ cok poto woko, Juda doŋ opoto mere woko; pien lok ma giloko ki gin ma gitimo kemo Rwot, gujemo woko i kome dok gubalo deyone woko.
Icaya 3:9 Kitgi ma giyeko kwede kin dano-ni bibedo caden i komgi; ginyuto balgi woko ka maleŋ calo Codom, pe gikano akana, Can i wigi! Pien gin aye ma gukelo can i komgi kengi.
Icaya 3:1097 
Icaya 3:10 Wutit bot jo ma kitgi atir ni gibibedo maber, pien gibilimo bakacic me gin ma gitimo.
Icaya 3:11 Can bipoto i kom jo maraco! Can ma bipoto i komgi bibedo marac mukato kare; pien gin ma ciŋgi otimo, en aye bene ma gibitimo i komgi.
Icaya 3:12 Litino gitye ka uno lwakka, kombeddi doŋ gitye i te loc pa mon. Wun lwakka, lutelwu tye ka rwenyowu arwenya, gitye ka ŋakowu woko ki i yo ma myero wuwot iye.
Icaya 3:13 Rwot doŋ obino woko ka pido, en ocuŋ ka ŋolo kop I kom lwakke.
Icaya 3:14 Rwot doŋ oyabo pido woko i kom lwakke, ocako pido ki ludoŋo pa lwakke ki rwodigi. “Wun kikomwu aye ma wucamo poto olok, jami ma wuyako ki bot lucan tye i odiwu.
Icaya 3:15 Wuninyo lwakka woko kono piŋo kun wutimo lucan malit mukato?” Man lok pa Rwot Lubaŋa me mony kikome. Ŋolo kop i kom jo Cion
Icaya 3:16 Rwot owacci, “Pien anyira me Cion giwakke, giwoto ma gutoŋo ŋutgi atona kun gineno dano ki waŋ me kwele, ginyedo wot anyeda ki wi tyengi kun gara ma i tyengi yeŋŋe, tye ka kok maloŋo;
Icaya 3:17 pi meno, Rwot bimiyo wi anyira Cion tokke woko doko bur Rwot bimiyo komgi bene doŋ noŋo ka maleŋ.”
Icaya 3:18 I nino meno Rwot bikwanyo atego me tyen monwu mabeco-ni woko ki tiko ma girubo me tur nyimgi, ki mola me cal dwe;
Icaya 3:19 mola ŋut ma ryeny aryenya, atego ŋut cin, ki kitambara me adwala i ŋut;
Icaya 3:20 boŋŋigi me atweya i wic, ogul me bad, del me tweyo pyer, cupa moo me wir, lwit ma gitweyo me gwoko kom;
Icaya 3:21 agit ciŋ, agit ma girwako lum;
Icaya 3:22 boŋŋigi mabeco ma giruko i nino madito, gomci, boŋŋi me ummegi, ki kicaa me ciŋ;
Icaya 3:23 ginaruka mogo ma mareprep, boŋŋi camanini kitambara ma gidwalo i wic ki kitam: bara me geŋo waŋ.
Icaya 3:24 Ma ka moo ma ŋwece kur bibedo gin mukwok; ma ka del me tweyo pyer bibedo tol: ma ka yer ma gikedo akeda maber wigi bital woko; ma ka ruko boŋŋi mogo me wel, gibitweyo boŋo cola aye i pyergi; ma ka nen mwonya, gibibedo ki lewic.
Icaya 3:25 Gibineko cogwu woko ki pala I ucwan, co ma gin oteka lwenywu gibito imony.
Icaya 3:26 Kumo ki koko me can biwinnye i dogcel me Cion; bibedo calo dako ma giyako jamine woko ducu, ma obedo piny i nom.
Icaya 3:1098 
Icaya 4:1 I nino meno mon abiro gibipoto i kom laco acel kun gimake woko Iikin ma giwacce ni, “Wan giwa wabicamo camwa dok bene wabiyenyo ginarukawa kikomwa, ento in myero itrm ber ilwonwa ki nyiŋi; kwany lewic woko ki i wiwa.” Deyo pa Jerucalem i kare me anyim
Icaya 4:2 I nino meno ginapita ma Rwot omiyo olot odoŋo bibedo maber kun bene noŋo tye ki deyone; gin mucek i lobo bimiyo jo Icrael mubwot gibiwakke kun bene noŋo gitye ki deyo.
Icaya 4:3 Jo mudoŋ i Cion ki jo ma pud bedo! Jerucalem gibilwoŋo ni jo maleŋ, jo ducu ma doŋ gicoyo nyiŋgi ni myero gubed kwo i Jerucalem,
Icaya 4:4 i kare ma noŋo Rwot doŋ olwoko cilo ki i kom mon me Cion woko, kun bene doŋ noŋo otyeko lonyo remo woko i dye Jerucalem pi cwiny me ŋolo kop atir ki cwiny me waŋo gin marac woko.
Icaya 4:5 Rwot doŋ biketo pol dyeceŋ, ki yito ki mac ma caro piny Lyel dyewor, i kabedo ducu ma tye i wi got me Cion, ki i wi dano ducu ma gucokke iye; pien gin mo ma gitiyo macalo kema biumo wi deyone ducu.
Icaya 4:6 Gin meno bibedo me geŋo lyeto dyeceŋ, ki me geŋo yamo ki kot.
Icaya 5:1 Wek koŋ awer wer bot ŋat ma amaro-ni, wer me mar i kom poto olokke. Ŋat ma amaro-ni onoŋo opuro poto olokke i wi cere ka ma ceko cam twatwal.
Icaya 5:2 Oboto poto, ka doŋ oteno, ocoko gweŋ bene woko ducu ki iye ka doŋ ocako pito iye olok mabeco ma oyero ayera; oketo lubele me neno pinyi dyere, ka dok okwinyo bur tye me jolo pige. En doŋ ocako bedo ki gen ni binyako nyige mabeco, ento dok onyako mere nyige calo olok me tim.
Icaya 5:3 Kombeddi doŋ, wun jo ma bedo i Jerucalem, ki wun jo me Juda, wutim ber wuŋol kop, i kin an ki poto olokka.
Icaya 5:4 Gin aŋo madog ma onoŋo myero atim i poto olokka ma pe atimo? I kare ma abedo ki gen ni olok binyako nyige mabeco, piŋo dok onyako mere nyige calo olok me tim?
Icaya 5:5 Wuwek koŋ doŋ atit botwu, gin ma abitimo i kom poto olokka. Abimuko cel woko ki i ŋete, wek doŋ oballe woko; abicoro lobo me celle areto woko piny, wek lee onyon lobo ma iye woko atata.
Icaya 5:6 Abibwoto bakke ki doo liyuk, pe doŋ abiŋolo jaŋe, kadi wa doyo tere, okuto ki ocok bitwi, ci gidoŋo iye; abiciko pol ducu wek pe dok gumi kot ocwer iye.
Icaya 5:1099 
Icaya 5:7 Pien poto olok pa Rwot me mony, gin aye jo Icrael; ki jo Juda. Gin ducu gubedo gin ma en opito me yomo cwinye; onoŋo en tye ki gen ni Gibiŋolo kop atir, ento koŋ inen, gitye ka nekke woko kekengi; onoŋo tye ki gen ni gibibedo jo ma kitgi atir, ento koŋ iwiny, twon koko me can ma gikok kwede! Can ma bipoto i kom jo maraco
Icaya 5:8 Gibineno can, jo ma kubo odi i kom odi wadigi, ma gimedo potti i kom potti ma gitye kwede, nio waŋ ma ka mo doŋ pe odon ki jo mukene, kun noŋo doŋ gudoŋ kengi i lobo.
Icaya 5:9 Rwot me mony okwoŋŋe ma awinyo ni, “Adada, odi mapol igi bidoŋ noŋo, odi madoŋo, mabeco bidoŋ laboŋo ŋat mo ma bedo i igi.
Icaya 5:10 Poto olok eka apar, bia iye koŋo vino ma romo debe aryo keken; ki kodi kutiya adek kulu, bia iye debe aryo keken.”
Icaya 5:11 Gibineno can, jo ma puk odiko con, ka yenyo koŋo arege me amata, ki jo ma ri i te koŋo nakanaka wa dyewor, nio wan ma gumer matek.
Icaya 5:12 Gibedo ki opuk, naŋa, ajaa ki nyamulere i karamagi, kun koŋo bene pe lwenyo iye; ento pe giparo pi tic ma Rwot otiyo wacel, kadi wa loko wangi me neno gin ma en otiyo ki ciŋe.
Icaya 5:13 Meno aye gin mumiyo gitero lwakka i opii pi kwiya pinygi; co mogo i kingi ma giworo kombeddi gitye ka to ki kec, ki lwakgi mapol orwo pii onekogi matek.
Icaya 5:14 Meno omiyo lyel tye ka mwonyo laa twatwal, kun oŋamo doge malac mukato kare, deyo pa Jerucalem ki lwak jone gidonyo iye, jo ma wo ma cwinygi yom bene.
Icaya 5:15 Gikwanyo doŋ dit pa dano woko, co doŋ gudoko jo ma rwomgi piny adada, jo ma lyerre bene doŋ wakkegi ogik.
Icaya 5:16 Ento Rwot me mony dit dok gidwore pi ŋolo kop atir, Lubaŋa Maleŋ nyutte ni eleŋ i timo gin ma tye atir.
Icaya 5:17 Romi gibibedo ka cam i Jerucalem macalo gicamo i oletgi, dok lim makwo mucwe ki dyegi gibicam i wi obur.
Icaya 5:18 Gibineno can jo ma ywayo kit marac ki tol me goba, ma giywayo bal macalo tol ma ywayo gadigadi,
Icaya 5:19 ma giwaco ni, “Wek en oru timone oyotoyot, wek oti ticce bene oyotoyot twatwal, wek wanen; wek gin ma Ŋat Maleŋ me Icrael oyubo ni ebitiyo obin cok, obin, wek wan bene waŋe.”
Icaya 5:20 Gibineno can, jo ma lwoŋo gin marac ni ber, kun dok gilokke gilwoŋo gin maber ni rac, ma giketo colpiny ma ka leŋo, ki leŋo ma ka colpiny, gin makec giloko doko gin malim, ki gin malim giloko doko gin makec!
Icaya 5:21 Gibineno can, jo maryek i wangi kengi, jo ma nenne kengi ni giryek.
Icaya 5:1100 
Icaya 5:22 Lumat koŋo madoŋo bineno can, ki jo ma gin ludiro i rubo boŋo mamit,
Icaya 5:23 ma gimiyo ŋat mubalo loyo kop pi lim ma owilogi kwede i muŋ, ma pe dwoko jami pa ŋat ma pe ki bal mo cen bote.
Icaya 5:24 Pi meno kit macalo leb mac wano kwede reŋ kal, ki kit ma lum mutwo mac gamo kwede, gin bene gibibedo macalo yat ma otop woko, nyo macalo yat ma ka ture otwo ci duny calo apwa: pien gukwero winyo cik pa Rwot me mony, kun gicayo lok ma ŋat Maleŋ me Icrael oloko.
Icaya 5:25 Meno aye gin mumiyo akemo omako Rwot i kom lwakke, omiyo en oryeyo ciŋe i komgi, ci onekogi woko; godi madoŋo guyeŋŋe, guto ma noŋo komgi oradde ata macalo yugi ma tye i dye gudo. Man ducu pe, okweyoakemopa Rwot en pud tye ka ryeyo ciŋe aryeya i komgi.
Icaya 5:26 En bitiŋo benderane pi rok ma tye ka mabor, bilwoŋogi ki i agikki piny ki lwiyo; nen gin ca, gitye ka riŋo, gibino oyotoyot.
Icaya 5:27 Dano mo muni ma tye ka gwanne atata pe i kingi, ŋat ma nur ki nino nyo ma onino pe i kingi, ŋat mo pe ma boŋo ma i pyere ogony woko, tol war bene pe ocot ki i tyen ŋat mo.
Icaya 5:28 Aterogi bit twatwal, guciko atumgi ki tol ma doŋ gutelo woko matek, oboŋ tyen aguraguragi obedo calo pata got, tyen gadigadigi wirre calo yamo lapiru.
Icaya 5:29 Gin ducu gimor calo dwan labwor ma kok, gikok calo litino labwor; giŋur ci gimako lee ma gitye ka dwarone, giywayo giterogi gigi laboŋo ŋat mo ma twero kwanyone woko ki botgi.
Icaya 5:30 Gibiŋur i kome i nino meno, macalo nam ma mor. Ento ka ce iloko waŋi me neno lobo, ci ibineno colpiny ki can keken, kun noŋo pol oumo wan cen woko.
Icaya 6:1 I mwaka ma kabaka Ujia oto iye, aneno Rwot mubedo i wi komkerre, kun onyedde malo, madit twatwal, ma dog boŋone opoŋo i ot pa Lubaŋa woko liweŋ.
Icaya 6:2 Lucerapigucuŋ malo ka wiye, ma lacerapi acel acel bwome tye abicel; aryo me umo wangi, aryo me umo tyengi, ki aryo mukene me tukgi malo.
Icaya 6:3 Onoŋo gitye ka wer ma ŋat acel acel gamo dog lawote ni, “Rwot me mony leŋ, leŋ dok leŋ; lobo ducu opoŋ ki deyone.”
Icaya 6:4 Te guti me doggola ocako yeŋŋe pi wer ma guwero-ni, yito bene omwono i ot woko limuk.
Icaya 6:5 Ka doŋ awacci, “Aneno can doŋ ba! Ato woko do! Pien an dano ma lok ma a i doga pe leŋ, dok bene abedo i kin rok ma lok ma giloko pe leŋ: ento aneno kabaka ki waŋa, ma en aye Rwot me mony.”
Icaya 6:1101 
Icaya 6:6 Cutcut ŋat acel i kin lucerapi otuk obino bota, kun omako lodi mac i ciŋe, ma en okwanyo ki i keno tyer, kun okaro ki lakar mac.
Icaya 6:7 Ogudo ki doga kun wacci. “Nen, gin man ogudo del dogi; gin maracci doŋ gikwanyo, ki balli doŋ giweko.”
Icaya 6:8 Cutcut awinyo dwan Rwot ma wacci, “Abioro aŋa mono? Aŋa ma bicito piwa?” Agamo ni, “An ene; ora.”
Icaya 6:9 Ka doŋ en owacca ni, “Cit iwac ki rok man ni, ‘Winyone mere wubiwinyo, ento pe wubiniaŋ te lokke; nenone wubineno, ento pe wubiŋeyo gin ma tye.’
Icaya 6:10 Mi rok man cwinygi odok nwaŋ, mi itgi bene odiŋ woko, wek pe gunen ki waŋgi, pe bene guwiny ki itgi, pe bene guniaŋ iye ki cwinygi, wek omi pe gulokke gudwog bota acaŋgi.”
Icaya 6:11 Ka doŋ apenyo ni, “Pi kare ma rom mene, ai Rwot?” Ci en odokka iye ni, “Nio waŋ ma gaŋi ducu igi odoŋ nono, laboŋo dano mo ma bedo i igi, jo mogo ma gibedo i odi bene doŋ pe, lobo doŋ odoŋ nono laboŋo gin mo kadi ki acel,
Icaya 6:12 kun Rwot doŋ ocwalo dano woko cen ka mabor, wi obur ma gibwoto doŋ dwoŋ ata i lobo.
Icaya 6:13 Kadi bed acel me apar pa jo ma onoŋo gubedo kenyo gudoŋ iye, pud dok gibiwaŋogi woko aye, calo kworo nyo opok, ma ajutte odon, ma noŋo doŋ gityeko toŋo kom yat woko piny.” Ajutte aye bedo kodi maleŋ.
Icaya 7:1 I kare pa Akaj wod pa Yocam, wod pa Ujia, kabaka me Juda, Rejin kabaka me Ciria, ki Peka wod pa Remalia, kabaka me Icrael, gin aryo ducu yam gubino i Jerucalem pi lweny i kome, ento pe gutwero loyone.
Icaya 7:2 I kare ma gitito lokke bot likwayo pa Daudi ni, “Jo Epraim doŋ guribbe woko ki jo Ciria,” cwiny Akaj ki pa lwakke omyel twatwal kit macalo yamo yeŋo kwede yat ka tye ka kodo.
Icaya 7:3 Rwot owaco bot Icaya ni, “Cit irwatte ki Akaj, in kacel ki wodi Cear-yacub. Cit irwatte kwede i agikki me yo pii ma mol a ki i joro ma malo, i yo gudo ma cito i poto pa lalwok-boŋo,
Icaya 7:4 ci iwacce ni, ‘Gwokke, bed mot laboŋo lworo mo, cwinyi bene pe opoti pi kiniga malyet ma omako Rejin ki jo Ciria ki wod pa Remalia, pi ajut aryo ma guwan woko ma yitogi tye Ica dunynyi.
Icaya 7:5 Pien jo Ciria ki jo Epraim ki wod pa Remalia guporo lok marac ma myero gitim i komi, kun giwacci,
Icaya 7:1102 
Icaya 7:6 “Wacitu walwenyu i kom Juda, wami obed ki lworo madwoŋ, wek wamaa woko obed mewa, ci waketu wod pa Tabcel me bedo kabaka iye.”
Icaya 7:7 Meno omiyo Rwot. Lubaŋa owaco kuman ni, Cobo tamgi biloyogi woko, pe bicobbe ada.
Icaya 7:8 Pien Damaciko aye gaŋ madit me Ciria, ki Rejin aye rwot me Damaciko. (Ma pud peya mwaka pyerabicel wiye abic otum, gibiŋinyo jo Epraim, bimiyo pe dok gimedde me bedo rok.)
Icaya 7:9 Camaria aye gaŋ madit me Epraim, ki wod pa Remalia aye rwot me Camaria. Ka ce pe wubiye, adada, pe wubicuŋ matek.’ ” Lok ma Icaya oloko i kom Immanuel
Icaya 7:10 Rwot dok owaco ki Akaj ni,
Icaya 7:11 “Peny pi Lanyut mo ki bot Rwot Lubaŋani; kadi lanyut ma tye piny ka matut i lyel nyo kadi ma tye malo i polo.”
Icaya 7:12 Ento Akaj ogamo kun wacci. “Pe abipenyo Lanyut mo, dok pe abitemo Rwot.”
Icaya 7:13 En dok owaco ni, “Koŋ wuwiny wun likwayo pa Daudi! Yelo dano ma wuolo komgi pe romowu, mumiyo wutye ka olo kom Lubaŋana dok bene-ni?
Icaya 7:14 Pi meno, Rwot kikome aye ma bimiyo botwu lanyut. Nen, nyako mo ma peya oŋeyo laco biyac, ci nywalo latin laco, gibicako nyiŋ latin meno ni Immanuel .
Icaya 7:15 Latin meno bimato cak lukulu ki moo kic, ka doŋ oŋeyo kwero gin marac ki yero gin maber.
Icaya 7:16 Pien ma pud peya latin-nu ŋeyo kwero gin marac ki yero gin maber, lobo ma itye iye ki lworo madit i kom lukerre aryo-nu gibiweko doŋ noŋo.
Icaya 7:17 Rwot bimiyo kare mo bino i komi ki i kom lwakki, ki i kom jo me doggola me ot pa kwaru ma yam peya onen cakke ma jo Epraim gupokke woko ki jo Juda; en bikelo kabaka me Aciria.”
Icaya 7:18 I kare meno, Rwot bilwoŋo lwaŋi ma bedo i acakki kulu me Ejipt, ki kic ma bedo i lobo Aciria ki lwiyo.
Icaya 7:19 Gin ducu gibibino gio woko lirut i luŋ matut, ki i kin got ma obar, ki i wi okuto- gu ducu, ki i olet ducu.
Icaya 7:20 I kare meno Rwot bikelo dano mo ki loka kulu Euprate, ma en kabaka me Aciria. En bitimowu malit calo dano ma gilyelo yer wiye ki yer kome woko ducu, bilyelo yer tik woko bene.
Icaya 7:21 I kare meno dano bigwoko roya ki megi romi aryo,
Icaya 7:22 doŋ pi cak madwoŋ twatwal ma gibimiyo bot dano-nu, miyo dano meno bimato cak lukulu ki moo kic.
Icaya 7:1103 
Icaya 7:23 I kare meno potti ducu ma yam ginoŋo iye tyen olok alip acel, ma poto acel acel gicato i wel me cekel me ryal alip acel bene, bibedo okuto ki ocok keken.
Icaya 7:24 Dano bicito kunnu ki atum ki atero, pien okuto ki ocok biromo lobo ducu;
Icaya 7:25 ento lobo ducu ma bedo cerecere ma yam onoŋo gipuro ki kweri, pe dok wubicito iye pi lworo okuto ki ocok. Kabedo meno bidoko ka ma dyaŋi camo iye kengi; dok romi ki dyegi gibibedo ka nyono piny iye atata.
Icaya 8:1 Rwot dok owacca ni, “Kwany got malac ci ico iye coc ki nukuta ma lwak ducu giŋeyo ma giromo kwanone, ‘Maer-calal-cak-baj.’ “
Icaya 8:2 Cutcut anoŋo caden ma genne, ajwaka Uria ki Jakaria wod pa Yeberekia, me bedo lucadenna.
Icaya 8:3 Adonyo bot lanebi ma dako ma obedo dakona, ci ogamo ic, onywalo latin laco. Cutcut Rwot owacca ni, “Cak nyiŋe ni Maer-calal-kacbaj;
Icaya 8:4 pien ma pud peya latin meno ŋeyo lwoŋo ni, ‘Aba,’ nyo ‘mama,’ gibigwaro lonyo pa jo Damaciko kacel ki jami ayaka pa jo Camaria gitero woko kwoŋo nyim kabaka me Aciria.”
Icaya 8:5 Rwot dok oloko bota aye ni,
Icaya 8:6 “Pien jo man doŋ gukwero pii me Ciloa ma mol mot gulokke gigi gubedo ki myelkom i nyim Rejin ki i nyim wod pa Remalia;
Icaya 8:7 pi meno, Rwot bimiyo pii me kulu Euprate ma mol matek dok bene dwoŋ twatwal corre i komgi, ma en kabaka me Aciria ki deyone ducu. Bipoŋ i wan lalele ducu, kun noŋo mol atata liyakyak;
Icaya 8:8 bimol kato cito i Juda, ma noŋo mol atata liyakyak, kato cito anyim, bipoŋ o wa malo i ŋut dano. Pien Lubaŋa tye kwedwa. En biyaro bwome me gwoko lobo man.”
Icaya 8:9 Wumwolle woko kekenwu, wun rok ducu, cwinywu myero opoti; wuter itwu, wun lobo ducu ma wutye ka mabor, wuyubbe bene ma cwinywu poto, wuyubbe pi lweny ma cwinywu poto.
Icaya 8:10 Wupor lok kacel, ento gin mo pe ma bia iye; wulok lok, ento gin ma wumito pe bicobbe, pien Lubaŋa tye kwedwa. Myero wulwor Rwot
Icaya 8:11 Rwot oloko bota kit man pien onoŋo odiya woko matek ki ciŋe, dok bene ocika ni pe alub kit pa jo me rok man, kun waco ni,
Icaya 8:1104 
Icaya 8:12 “Pe wulwoŋ ni piro lok i muŋ gin ma jo me rok man lwoŋo ni piro lok i muŋ, pe wulwor bene gin ma gilworo, lworo mo ma onyo koyo i komwu bene obed pe.
Icaya 8:13 Ento myero wuŋe ni Rwot me mony aye ŋat maleŋ, en aye ŋat ma myero wubed ka lworone, dok en aye ma myero omiwu lworo ma onyo koyo i komwu.
Icaya 8:14 En oidoko kabedo maleŋ, ki got ma miyo dano yokke ka giwoto, bidoko ariya ki tuŋ botgi, makato jo me doggola pa luker aryo-nu ducu, me Juda ki me Icrael, dok bibedo owic ki kinu me ciko jo ma gibedo i Jerucalem.
Icaya 8:15 Jo mapol gibiyokke iye; gibipoto gitur giŋinnye woko; gibicikogi ki kinu ci gimoko.”
Icaya 8:16 Jo ma winyo lok ma apwonyo myero gugwok maber pe orweny woko.
Icaya 8:17 Rwot okanne woko ki bot jone, ento an abikure kun atye ki gen i kome.
Icaya 8:18 Nen an-kacel ki litino ma Rwot doŋ omiya, wabedo lanyut ki lanen bot jo Icrael ma oa ki bot Rwot me mony, ma komkerre tye i wi got Cion.
Icaya 8:19 Ka ce guwaco botwu ni, “Koŋ wucit wupeny lutyet ki ajwagi ma giloko wee wee, calo ŋat ma dumo aduma,” gibiwaco ni, “Rok mo-ni myero gupeny Lubaŋagi; ento myero dok gupeny tipo pa jo muto pi jo makwo?”
Icaya 8:20 Ento wuwiny pwony ki lok ma atuco botwu! Adada, giloko lok man pien gitye i piny macol, piny peya oru botgi.
Icaya 8:21 Dano biŋolo gikato ki i dye lobo ma noŋo gitye ki peko madwoŋ twatwal, ma kun noŋo kec onekogi matek. Gibitokke ki kiniga ma kun noŋo kec tye ka nekogi, ci gicako ceno kabakagi ki Lubaŋagi woko. Gibitiŋo wangi gineno malo i polo,
Icaya 8:22 dok gibikulo wigi kun gineno piny i lobo, ento pe gibinoŋo gin mo, gibineno can ki colpiny keken, ki mutu mucido licuc me arem madwoŋ: gibicwalogi i colpiny mucido Licuc. Yo mo bibedo pe me bwot ki i arem madwoŋ.
Icaya 9:1 Dano yam gicayo lobo Jabulon ki lobo Naputali, ento en bimiyo piny ma neno yo tuŋ i nam, loka Jordan, Galilaya pa lurok, doko me deyo.
Icaya 9:2 Jo ma yam gibedo i piny macol doŋ guneno dero cen madit; ki jo ma yam bedo i lobo me mutu me piny macollicuc, ceŋ doŋ oryeny omenyogi.
Icaya 9:3 In doŋ imiyo jo me rokwa onya, imedo bene yomcwiny botgi; gibedo ki yomcwiny i nyimi, kit ma dano bedo kwede i kare me kac, kit ma dano bedo kwede ki yomcwiny ka gipoko jami ma guyako.
Icaya 9:4 Pien okolgi mapek, ki odoo ma goyo gwokgi, ki odoo ma yam giburogi kwede tektek me tiyo tic, in doŋ iturogi woko ducu, macalo i nino pa jo Midian.
Icaya 9:1105 
Icaya 9:5 Pien war pa oteka lweny ducu ma ginyono ki piny i dye lweny, ki boŋŋi ducu ma ginywano woko ki remo, gibiwaŋogi woko ki mac ma ka yen.
Icaya 9:6 Pien doŋ ginywalo botwa latin, gimiyo botwa latin laco; gibimiyo en tiŋo twero me Loc i wi gwoke, nyiŋe gibicako ni, “Lami-tam ma giuro, Lubaŋa Won Twer, Won ma bedo nakanaka, Laloc ma kelo kuc.”
Icaya 9:7 Doŋ medde me locce ki kuc ma bia iye ka gikke bibedo pe, i wi komker pa Daudi, ki i wi kerre, me mokone ocuŋ matek ki gwokone wek pe opoti, i ŋolo kop atir ki i kit ma atir, cakke tin dok me bedo matwal. Arima pa Rwot me mony bimiyo man cobbe. Rwot biketo can i kom jo Icrael
Icaya 9:8 Rwot ocwalo lok i kom Yakobo, lok meno bipoto i kom Icrael;
Icaya 9:9 lwak ducu biŋeyo, Epraim ki jo ma bedo i Camaria, ma gin jo ma luwakke ma gicayo dano ki i cwinygi kun giwaco ni,
Icaya 9:10 “Matafali doŋ opoto woko piny, doŋ wabigero gedo ki got ma gipayo apaya; olam doŋ gitoŋo woko, ento wan wabileyo kakargi ki yat cedar.”
Icaya 9:11 Rwot tye ka kelo lumerok i komgi, dok tye ka tugo lukworgi.
Icaya 9:12 Jo Ciria yo tuŋ wokceŋ ki jo Piliciti yo tuŋ potoceŋ guŋamo doggi, gitye ka mwodo jo Icrael woko. Man ducu pe okweyo kiniga pa Rwot, en pud tye ka ryeyo ciŋe aryeya ikomgi.
Icaya 9:13 Ento dano pe gulokke gudwogo bot ŋat ma opwodogi-ni, pe bene guyenyo Rwot me mony.
Icaya 9:14 Pi meno omiyo Rwot oŋolo wi Icrael woko kacel ki yibe, oŋolo bene jaŋ otit ki lagada i nino acel.
Icaya 9:15 Ludito kacel ki jo ma giworo gubedo lutel wi Icrael, doŋ lanebi ma pwonyo lok me goba en aye yib Icrael.
Icaya 9:16 Jo ma telo rok man gurwenyo lwak me rok man woko, jo ma gitelogi tamgi oballe woko.
Icaya 9:17 Meno omiyo Rwot pe obedo ki yomcwiny i kom awobegi, kica bene pe mako i kom litino ma wongi pe, ki mon ma coggi oto; pien ŋat acel acel i kingi pe woro Lubaŋa, dok gin ducu gudoko lutim tim maraco, lok ducu ma giloko obedo lok me miŋo keken. Man ducu pe okweyo kiniga pa Rwot, en pud tye ka ryeyo ciŋe aryeya i komgi.
Icaya 9:18 Pien tim maraco waŋ woko calo mac, waŋ calo okuto ki ocok ma wan imac; gamo agaba ma i buŋa, kun gin ducu gidoko yito ma duny cito malo.
Icaya 9:19 Pien akemo pa Rwot me mony omiyo lobo tye ka waŋ ki mac, jo ma gibedo iye ducu doŋ gudoko calo yen ma waŋ i mac; pe tye ŋat mo iye ma timo kica ki ominne.
Icaya 9:1106 
Icaya 9:20 Gimayo ki tuŋ lacuc, ento noŋo kec pud tye ka nekogi, gicamo ki tuŋ lacam, ento noŋo pud pe romogi; dano acel acel camo riŋo kom lawote.
Icaya 9:21 Manace camo Epraim, ki Epraim bene camo Manace, gin aryo ducu guribbe kacel guero lweny i kom Juda. Man ducu pe okweyo kiniga pa Rwot en pud tye ka ryeyo ciŋe aryeya i komgi.
Icaya 10:1 Jo ma keto cik ma pe atir gibineno can, ki lucoc ma gicoyo lok me uno dano;
Icaya 10:2 ma gigeŋo jo ma piny obwoyogi woko i ŋolo kop atir, ma gimayo jami pa lucan ma gibedo i kin lwakka; giyako jami pa mon ma coggi oto, ki jami pa litino kic bene gimayo woko.
Icaya 10:3 Wubitimo gin aŋo i nino ma gibiketo iye can i komwu, i dye yamo kot ma bia ki ka mabor? Wubirtno wucito bot aŋa wek okonywu? Doŋ lonyowu kono wubiweko kwene?
Icaya 10:4 Gin mo pe ma bidoŋ, kono me ŋone me donyo i kin mabuc aye, nyo to atoya i kin jo ma ginekogi i lweny. Man ducu pe okweyokiniga pa Rwot, en pud tye ka ryeyo ciŋe aryeya i komgi. Rwot otiyo ki jo Aciria
Icaya 10:5 Jo Aciria gubedo odoo me nyuto kinigana, ki odoo me nyuto akemona mager.
Icaya 10:6 Abicwalogi gicito ka lweny i kom rok ma gukwero woro Lubaŋa, abicikogi gicito i kom jo ma akemo omaka i komgi, pi yako jamigi ki coko jamigi ma guyako ki nyonogi woko piny i dye gudo calo coto.
Icaya 10:7 Ento jo Aciria onoŋo pe guyubbe me timo kumeno, dok bene onoŋo pe gutamo tam macalo meno i cwin ygi; ento tamgi onoŋo tye pi nek ki pi jwero jo me rok mapol woko liweŋ.
Icaya 10:8 Ladit latel wigi owacci, “Ludito wi monnya ducu pe gin luker?
Icaya 10:9 Kalno pe rom aroma ki Karkemic? Kamat kono pe rom ki Arpad? Camaria kono pe rom ki Damaciko?
Icaya 10:10 Kit macalo ciŋa doŋ ogudo kwede ker ducu ma giworo cal jogi, ma cal jogi ma gupayo onoŋo kato pa jo Jerucalem ki pa jo Camaria woko,
Icaya 10:11 pe abitimo gin mo i kom Jerucalem ki cal jogine kit ma yam atimo i kom Camaria ki cal jogine?”
Icaya 10:12 Ka Rwot doŋ otyeko ticce ducu ki i Wi got Cion, ki i kom Jerucalem, biketo can i kom kabaka me Aciria pi wakkene ki nyattene ki pi Iyerrene.
Icaya 10:13 Pien kabaka me Aciria owacci, “Atimo man pi tek ciŋa, ki pi ryekona, pien atye ki ŋec ma oromo. Atyeko doŋ kobo waŋ co me lobo pa lurok woko, ayako bene
Icaya 10:1107  lwak lonyogi woko ducu, areto jo ma gubedo i wi komker macalo twon ma coro jami.
Icaya 10:14 Onoŋo ciŋa coko lonyo pa rok mapol ma obedo yot twatwal calo ot winyo; kit ma dano gicoko kwede toŋ winyo ma mingi doŋ oweko woko, an bene doŋ acoko lobo woko ducu kit meno; pe tye ŋat mo ma otiŋo ciŋe, dano mo bene pe oŋamo doge, pe okok.”
Icaya 10:15 Latoŋ twero wakke i kom ŋat ma tiyo kwede me toŋo yat? Nyo cumeno twero pakke kene i nyim ŋat ma tiyo kwede? Odoo pe twero tiŋo dano, dano aye tiŋo odoo, tal bene pe twero tiŋo dano malo, dano aye ma tiŋe malo.
Icaya 10:16 Pi meno, Rwot ma en Rwot me mony bicwalo two ma jonyo kom dano woko i komjone ma gin lulweny, dok bicwinyo mac i te deyogi ci waŋ woko, bilyel calo mac.
Icaya 10:17 Ceŋ pa jo Icrael bidoko mac, Lubaŋagi maleŋ-ŋi bidoko calo leb mac: biwaŋo okuto ki ocok tyeko woko i nino acel.
Icaya 10:18 Deyo me buŋane ki lobo ma ceko cam matek, Rwot bityeko kwone ki kome woko ducu; bibedo calo latwo ma ojony.
Icaya 10:19 Yadi ma bidoŋ i potone bedo nok twatwal ma latin bene bitwero coyo welgi. Jo Icrael ma gudoŋŋe
Icaya 10:20 I nino meno jo Icrael ma gudoŋŋe, ki jo me ot pa Yakobo ma doŋ gubwot, pe dok gibijenne i kom ŋat ma opwodogi-ni, ento doŋ gibijenne i kom Rwot, ma en ŋat Maleŋ me Icrael, i ada.
Icaya 10:21 Jo ma gudoŋ gibidwogo cen bot Lubaŋa Won Twer, ma gin aye jo me ot pa Yakobo ma gudoŋŋe.
Icaya 10:22 Kadi lwakwu jo Icrael gubed macalo kweyo me dog nam, jo mogo man ok keken ki i kingi ma gudoŋ aye gibidwogo cen. Lubaŋa doŋ omoko me tyekogi woko, pien en gire kite atir.
Icaya 10:23 Pien Rwot, ma en Rwot me mony, bityekogi woko ducu i lobogi kit ma en doŋ omoko.
Icaya 10:24 Meno aye gin mumiyo Rwot, ma en Rwot me mony, owaco ni, “Wun lwakka ma wubedo i Cion, pe wulwor jo Aciria ka ce gigoyowu ki odoo, ma gitiŋo odoogi i komwu kit macalo jo Ejipt yam gutimo.
Icaya 10:25 Pien doŋ odoŋ kare manoknok mo akemona bigik woko, kinigana bilokke i komgi, at yekogi woko.
Icaya 10:26 Rwot me mony biyeŋo odoo i komgi, kit macalo yam otyeko kwede jo Midian i ŋet got Oreb; en biriyo odoone i wi nam, ci tiŋo malo bene kit macalo yam otino ki i Ejipt.
Icaya 10:27 I nino meno ter mere bia woko i wi gwokwu, gibituro okolle woko ki i ŋutwu.”
Icaya 10:1108  Jo Aciria gitye ka dorre gibino ka lweny
Icaya 10:28 Lukwor doŋ gua woko ki i Rimon, doŋ guo i Ayat; kun giwok ki i Migron, gukano tergi i Mikmac.
Icaya 10:29 Guŋolo ki i kin godi ka madiŋ, ci gucito gubuto i Geba; jo Rama komgi myel, jo Gibea pa Caulo doŋ guriŋo woko.
Icaya 10:30 Wudoŋ oduru matek, wun jo Gallim! Wuwiny, wunjo Laica! Wugam doggi ba, wun jo Anatot!
Icaya 10:31 Jo Madmena tye ka riŋo woko, ki jo ma bedo i Gebim giriŋo pi laro kwogi.
Icaya 10:32 Lukwor onoŋo doŋ gitye i Nob i nino meno, gitye doŋ ka yeŋo ciŋgi i kom got Cion, ma en aye got me Jerucalem.
Icaya 10:33 Nen, Rwot ma en Rwot me mony, bimiyo gipoto piny lirum ki tek ma kela lworo: jo madonone gibinunogi woko piny, ŋat mo pe ma bidoŋ ma ocuŋ malo.
Icaya 10:34 Rwot bitoŋo agaba ducu ma i buŋa ki latoŋ, kadi yadi ma pigi tek ma tye i Lebanon, gin ducu gibiretogi woko piny.
Icaya 11:1 Yat manyen bilot kun tuc ki i kom ajut pa Yece, jaŋe bituc ki i lwite ci doŋo.
Icaya 11:2 Cwiny pa Rwot bibedo i-kome, cwiny me ryeko ki me niaŋ, cwiny me poro lok ki me tek, cwiny me ŋec ki me lworo Rwot.
Icaya 11:3 Cwinye bibedo yom i lworo Rwot. En pe biŋolo kop pi gin ma en neno anena ki waŋe, nyo kadi ki ŋolo kop pi lok ma en winyo awinya ki ite;
Icaya 11:4 ento en biŋolo kop pa lucan atir, dok biŋolo kop atir pi jo mamwol me lobo. En bigoyo lobo ki odoo me doge, bineko jo maraco woko ki alur me yweyo me doge,
Icaya 11:5 Del me tweyo pyere aye bibedo kit ma atir, ki kite ma genne-ni aye bibedo del me tweyo iye.
Icaya 11:6 Orudi bibedo kacel ki latin romo, kwac ki latin dyel bene gi bi buto piny kacel, roya ki labwor gibidoŋo kacel, latin matidi aye ma bitelogi.
Icaya 11:7 Dyaŋ ki ŋuu mager gibicam kacel, litinogi bene gibibuto piny kacel; labwor bicamo lum calo twon.
Icaya 11:8 Latin ma dot bituko i dog ot twol, latin ma pud gikwanyo doge akwanya ki i dog cak, birwako ciŋe i ot twol ororo,
Icaya 11:9 Tim mo marac me nek nyo me keto ret i kom dano, pe binen i wi gotta maleŋ, pien lobo ducu bipoŋ ki ŋec pa Rwot, macalo pii ma poŋ i nam, Jo ma gudog gibidwogo cen ki deyo
Icaya 11:1109 
Icaya 11:10 I nino meno lakwar Yece bicuŋ calo bendera ma rok mapol twero nenone; lurok ducu gibipenyo tam ki bote, ka ma en bedo iye bibedo kabedo me deyo.
Icaya 11:11 I nino meno Rwot bimedde ki ryeyo ciŋe pi tyen me aryo me kwanyo jone ma gudoŋ i Aciria, i Ejipt, ki i Etiopia, ki i Elam, ki i Cinar, ki i Kamat, ki i dog nam.
Icaya 11:12 En bitiŋo benderane malo pi lurok, ka doŋ coko jo Icrael ma giryemogi-ni; bicoko jo Juda ma onoŋo yamguket woko ata gurogi kacel, cokogi ki i twok lobo aŋwen ducu.
Icaya 11:13 Nyeko pa Epraim i kom Juda bigik woko, jo ma giuno jo Juda gibimiyo girwenyo woko matwal; Epraim pe bibedo ki nyeko i kom Juda, Juda bene pe bibedo ka uno Epraim.
Icaya 11:14 Gibimwomme giriŋo piny i kor got pa jo Piliciti ki tun potoceŋ, gibiribbe kacel giyako jo ma tye tuŋ wokceŋ. Gibilweny i kom jo Edom ki Moab, jo Ammon bibedo i te locgi,
Icaya 11:15 Rwot bimiyo pii ma i jaŋ nam me Ejipt two woko liweŋ, biyeŋo ciŋe i wi kulu Euprate, bigoyo miyo pokke woko doko kulu abiro, dano biŋolo iye kun gin mo pe ma dyako wargi.
Icaya 11:16 Yo gudo ma a i Aciria doŋ bibedo tye, pi jone ma gudoŋ, kit macalo yam otimme kwede pi jo Icrael i kare ma gia ki i lobo Ejipt.
Icaya 12:1 I nino meno wubiwero ni, “Abipwoyi, ai Rwot, pien yam cwinyi owaŋ i koma, kinigani doŋ okwe woko, ka doŋ ikweyo cwinya.
Icaya 12:2 “Nen, Lubaŋa aye Lalarra; abigeno en, pe dok abibedo ki lworo; pien Rwot Lubaŋa aye tekka, ma apako ki wer, en doŋ odoko lalarra.”
Icaya 12:3 Wubitwomo pii ki yomcwiny ki i waŋ it me larre.
Icaya 12:4 I nino meno wubiwero wer ni: “Wupwo Rwot, wulwoŋ nyiŋe; wumi lurok guŋe gin ma co doŋ otiyo. Wutit pire, ni en Lubaŋa ma nyiŋe malo twatwal.
Icaya 12:5 “Wuwer wer me pako Rwot, pien doŋ otiyo ticce ki deyo madit twatwal; wumi lok man oŋene i wi lobo ducu.
Icaya 12:6 Wugo kijira, wuwer bene ki yomcwiny, wun jo ma wubedo i Cion, pien ŋat Maleŋ me Icrael dit i kinwu.”
Icaya 13:1 Man lok ma pire tek ma Lubaŋa owaco bot Icaya wod pa Amoj i kom Babilon.
Icaya 13:1110 
Icaya 13:2 Wutiŋ bendera malo ka maleŋ, wulwongi ki dwan maloŋo, wuyeŋ ciŋwu wek gudony, i dogcel pa ludito me awora.
Icaya 13:3 An Rwot kikoma doŋ aciko lwakka woko pi lweny, doŋ alwoŋo co ma gin oteka lwenynya, me miyo kinigana ocob ticce, lwakka ma giwakke kun giŋatte aŋata.
Icaya 13:4 Koŋ wuwiny woo ma tye malo i wi godi calo woo pa lwak dano ma gucokke lipim! Koŋ wuwiny kit ma jo me ker ducu, ki jo me rok mapatpat gitye ka kok kun gicokke kacel! Rwot me mony tye ka ywayo monnye pi lweny.
Icaya 13:5 Gua ki i lobo ma tye ka mabor twatwal, gibino kun gia ki i agikki me te polo; Rwot tye ki akemo, oebino ki jami lwennye me tyeko lobo woko ducu.
Icaya 13:6 Wukok, pien nino pa Rwot doŋ tye cok; bibino calo to-piny ma oa ki bot Won Twer Ducu!
Icaya 13:7 Meno bimiyo ciŋ jo mapol doko goro, dok dano acel acel cwinye bionyo koyo,
Icaya 13:8 cwinygi biballe woko. Arem madit me lworo ki me kumo me can bimakogi matek; gibitwennye calo dako ma tye ka rem ki nywal. Gibinenne kekengi kun komgi myel; waŋgi bibokke woko calo mac.
Icaya 13:9 Wunen, nino pa Rwot tye ka bino. En ger, dok akemo ki kiniga mo mager omake, ma bimiyo lobo doŋ obur, tyeko lubalo woko ducu ki iye.
Icaya 13:10 Pien lakalatwe me polo ki kulgi mapatpat pe gibiryeny; ceŋ bicido woko macollicuc ma pud noŋo tuc atuca ki tuŋ wokceŋ, dwe bene pe biryeny.
Icaya 13:11 Abiketo can i kom lobo pi timme marac, ki i kom jo maraco pi balgi; abigiko wakke pa jo ma ginyatte abimiyo jo ma lyerre ma pe gin lukica kwe woko.
Icaya 13:12 Abimiyo co bedo me wei twatwal, makato jabu ma giliyo maberre; dano bene bibedo me wel twatwal, makato jabu me Opir woko.
Icaya 13:13 Pi meno abimiyo polo yeŋŋe, lobo bene biyeŋŋe ki i kabedone, pi akemo pa Rwot me mony, i nino me kinigane mager twatwalli.
Icaya 13:14 Macalo ruda ma giryemo, nyo romi ma ŋat mo pe ma cokogi, dano acel acel bidok bot lutugi, ŋat acel acel biriŋo dok i lobo tugi kikome.
Icaya 13:15 Ŋat ma gibinoŋo, gibicobo iye gituco woko pil, ŋat ma gimako, gibineko woko ki pala lucwan.
Icaya 13:16 Gibinyoto litino lukeregi woko ma noŋo gin bene gineno ki waŋgi; gibiyako odigi woko bene, dok gibimako mongi gibuto kwedgi tektek.
Icaya 13:17 Nen, doŋ atugo jo Medi woko me bino ka lweny i komgi; gin jo ma pe paro pi lim, dok bene pe gibedo ki yomcwiny pi lonyo jabu.
Icaya 13:18 Gibicelo awobe ki aterogi gineko woko; kica pe bimakogi i kom latin mo wacel; pe bene gibiparo pi litino ki cwiny me kica.
Icaya 13:1111 
Icaya 13:19 Doŋ Babilon ma deyone dit kato deyo pa luker mukene ducu, gaŋ maber ma jo Kaldaya giwakke iye twatwal-li, bibedo calo Codom ki Gomora i kare ma yam Lubaŋa oretogi woko.
Icaya 13:20 Dano pe dok bibedo iye, dano mo me Arab pe biguro kemane kunnu, pe tye lukwat bene ma gibimiyo romigi buto piny kunnu.
Icaya 13:21 Ento lee me tim aye bibuto kunnu, gin makwo ma kok bipoŋ woko i odigi; udu bene bibedo kunnu, kun jogi noŋo myelo amyela macalo dyegi.
Icaya 13:22 Lanudi bikok i odigi ma ocudo malo likuŋ, ki too bene bikok i odigi mabeco me ker; Babilon doŋ pe biri, karene doŋ cok twatwal.
Icaya 14:1 Rwot bitimo kica ki Yakobo, biyero jo Icrael doki, ci dwokogi i lobogi kikome, rok mukene biribbe kwedgi, ci doŋ gimoko matwal i kom ot pa Yakobo.
Icaya 14:2 Rok mapol bilwoko jo Icrael tero i kabedogi, ka doŋ jo Icrael lokogi woko gidoko opiigi ki aŋecagi i lobo pa Rwot; gibimako jo ma yam omakogi giloko gidoko opiigi, dok gibiloyo jo ma yam ounogi. Ginywaro kabaka me Babilon
Icaya 14:3 Kare ma Rwot bimiyowu iye yweyo i kom can mewu, ki i kom myelcwiny ma wubedo kwede ki tic mapek ma wubedo ka tiyone,
Icaya 14:4 wubicako nywaro kabaka me Babilon ki wer kuman ni, “Koŋ inen kit ma ŋat ma uno dano doŋ okwe kwede, kit ma kolo mager pa won pala doŋ okwe kwede mot!
Icaya 14:5 Rwot doŋ oturo odoo pa jo maraco woko, kacel ki odoo ker pa luloc,
Icaya 14:6 jo ma gubedo ka goyo lurok kun gitye ki akemo madit adada, ma pe gujuko ciŋgi i komgi; jo ma gubedo ka loyo lobo ki kiniga, ma pe giweko keto ayela i komgi.
Icaya 14:7 Lobo doŋ oywe, tye ma okwe mot, jo ma bedo iye doŋ gimoro wer keken.
Icaya 14:8 Yadi ciprec cwinygi yom piri, ki yadi cedar me Lebanon giwaco ni, ‘Cakke i kare ma gidwoki kwede piny, ŋat mo ma obino ka toŋowa pe.’
Icaya 14:9 Lyel bene otugge woko ki piny kuca, me rwatte kwedi ka ibino, tye ka coyo tipo pa jo muto me bino ka moti, jo ducu ma yam gubedo lutel i wi lobo; luker ducu ma yam guloyo rok mapatpat omiyogi ducu gua woko ki i wi komkergi.
Icaya 14:10 Gin ducu gibilok, kun giwaco boti ni, ‘In bene doŋ idoko goro calo wan! Idoko doŋ calo wan!’
Icaya 14:11 Deyoni doŋ giketo woko piny i lyel, kacel ki koko naŋani; kwidi doŋ gudokokitanda ma ibuto i wiye, ki kwidi ma camo kom dano-ni doŋ gudoko giummi.
Icaya 14:1112 
Icaya 14:12 Kit ma imwomme ki i polo ipoto kwede piny, in lakalatwe me dyeceŋ, wod pa Ru-piny! Kit ma gitoni kwede woko piny, in ma ireto rok mapatpat-gu!
Icaya 14:13 Iwaco ki i cwinyi ni, ‘Abiito acito malo i polo; abicibo komkerra malo i wi lakalatwe pa Lubaŋa; abibedo i wi got me cokke ka mabor yo tuŋ acam;
Icaya 14:14 abiito malo twatwal i wi pol, doŋ abikette kena me bedo macalo ŋat Mamalo Twal.’
Icaya 14:15 Ento in doŋ gikeli giketi wo ko piny i lyel, i te bur ka matut adada.
Icaya 14:16 Jo ma neni gibiciko waŋgi i komi, kun gilwodo lok i komi ni, ‘Man pe en ŋat ma nene omiyo kom lobo omyel twatwal-li, ma bene omiyo ker mapol oyeŋŋe?
Icaya 14:17 Pe en aye ma yam omiyo lobo odoko calo tim aroo, ma obedo ka reto gaŋi ma iye woko liweŋ, ma pe oye ni mabucce gucit paco?’
Icaya 14:18 Luker me rok mapatpat gibuto gigi piny i deyo, ŋat acel acel buto i lyelle ma giyike iye;
Icaya 14:19 ento in doŋ giboli woko cen, ka mabor mada ki lyelli, calo latin ma gibwogo abwoga ma dano gukwero, giumo komi ki kom dano ma gineko, jo ma gicobogi ki pala lucwan, jo ma donyo piny i gweŋ ma tye i te bur matut piny, macalo kom dano muto ma ginyono piny.
Icaya 14:20 In pe ibiribbe kwedgi ka giyiki, pien in doŋ ibalo loboni woko, dok ineko lutuwu woko. “Likwayo pa lutim maraco pe myero doŋ gicak nyiŋgi matwal!
Icaya 14:21 Wuyub ka neko litinone pi bal alii pa kwarogi, wek pe dok gua gulo lobo, guger gaŋigi onya obed madwoŋ ata i wi lobo.” Lubaŋa bityeko jo Babilon woko
Icaya 14:22 “Abia ka lweny i kom jo Babilon,” man lok pa Rwot me mony, “abimiyo nyiu dano rwenyo woko ki i Babilon, jo mo pe bidoŋ iye, kadi litino matino nyo likwayo,” Rwot ma owaco.
Icaya 14:23 “Abimiyo coo leyo lobogi, dok bene ka ma pii poŋ gurre iye bibedo pol ata, abiyweyo woko maleŋ calo dako ma oyweyo ode maleŋ kun pe oweko gin mo iye.” Gibityeko jo Aciria woko
Icaya 14:24 Rwot me mony doŋ okwoŋo kwoŋ ni, “Kit ma doŋ atyeko yubone kwede con, bitimme bene kit meno, kit macalo atamo kwede bitimme bene doŋ kumeno.
Icaya 14:25 Abituro jo Aciria ki i lobona woko, abinyonogi woko piny i wi gotta; okolle biluny woko bene ki i tyen jona, ki ter bene kumeno ki i wi gwokgi.”
Icaya 14:26 Man aye doŋ gin ma ayubo mukemo lobo ducu; dok man en-ni ciŋa ma doŋ atyeko ryeyone woko i wi rok ducu.
Icaya 14:1113 
Icaya 14:27 Pien Rwot me mony doŋ otyeko yubo yubbe woko, aŋa mo no ma dok bibalone? Doŋ bene oryeyo ciŋe woko, aŋa kono ma dok bidolone? Lok ma gitito i kom jo Piliciti
Icaya 14:28 Lok man yam obino oa ki bot Lubaŋa i mwaka ma kabaka Akaj oto iye, kun waco ni,
Icaya 14:29 “Wun jo Piliciti ducu, cwinywu pe obed yom ni pien odoo ma yam gibedo ka goyowu kwede-ni doŋ otur woko, pien ororo bia ki i kin likwayo twol, tone bidoko twol ma tuk cito malo.
Icaya 14:30 Rwot bikwayo jo ma lucan i kin lwakke, bimiyo jo ma piny obwoyogi buto piny ki kuc; ento in, abimiyo kec neko likwayi woko, joni mogo ma gudoŋŋe bene abinekogi woko.
Icaya 14:31 Doŋ oduru, in dogcel, in gaŋ bene ikok ba; wun jo Piliciti ducu, wumi lworo ocak onyo koyo i komwu! Pien lukwor tye ka bino ki yo tuŋ acam, pe tye dano mo ma i kingi ma opokke kene.”
Icaya 14:32 Wubiwaco gin aŋo, bot lukwena pa rok meno? Wubiwaco ni. “Rwot omiyo Cion ocuŋ matek, jone ma giuno doŋ giuno gularre iye.”
Icaya 15:1 Man aye lok ma pire tek ma gitito i kom Moab. Pien Ar doŋ gijwero woko i dyewor acel keken omiyo Moab doŋ ogik woko; pien Kir bene gijwero woko i dyewor acel keken, omiyo Moab doŋ ogik woko.
Icaya 15:2 Jo Dibon doŋ gucito malo i wan jogigi ka koko kunnu; jo Moab tye ka kok pi Nebo ki pi Medeba. Wi dano ducu doŋ otal woko, yer tik-gu ducu bene doŋ gilyelo woko.
Icaya 15:3 Dano giruko boŋo cola i dye gudo; ki i wi odigi kadi wa i dye gaŋgi jo ducu noŋo kok ma pig wangi mol amola i korgi.
Icaya 15:4 Jo Kecbon kacel ki jo Eleale bene gitye ka koko, dwangi winnye ka mabor wa i Jakaj; meno omiyo lulweny me Moab gudoko lwor mada; cwinygi doŋ oŋabbe aŋaba.
Icaya 15:5 Cwinya rem twatwal pi Moab; jo ma lurin-lweny ma yam gibedo iye doŋ guriŋo woko i Joar, guriŋo bene wa i Eglat-celicia. Guito cere me Lukit, gicito malo kun gikok ki pig waŋgi; ki i yo ma cito piny i Koronaim gukok pi neno kit macalo lobo doŋ gibalo kwede woko.
Icaya 15:6 Pii ma i Nimrim doŋ otwo woko liweŋ; lum oner woko pe doŋ lot, gin mo ma twi bene doŋ pe matwal.
Icaya 15:7 Meno omiyo jami mabup ma yam onoŋo ginoŋo, kacel ki jami ma yam gikano, gin ducu doŋ giyakogi gitero woko loka kulu Arabim.
Icaya 15:1114 
Icaya 15:8 Pien koko doŋ dwoŋ twatwal, doŋ owoto oromo i lobo Moab woko ducu; nen koko pa dano doŋ winnye wa i Elam, dok bene doŋ owinnye wa i Beerelim.
Icaya 15:9 Pii me Dibon doŋ odoko remo keken; kadi bed kumene pud dok abimedo can mukene i kom Dibon, abikelo labwor kikome doŋ i kom jo Moab ma gubwot ma guriŋo woko, ki i kom jo ma gudoŋ i lobo meno.
Icaya 16:1 Gucwalo litino romi bot luloc me lobo meno, gucwalo ki i Cela, obino owok ki i tim aroo, gitero i wi got Cion.
Icaya 16:2 Gibedo calo winyo ma teŋo bwomgi, dok girom ki litino winyo ma gikeyogi woko atata ki i odigi, jo Moab gitye kit meno, gikuro piny i waŋ wat me kulu Amon.
Icaya 16:3 “Mi tamwu i kom lok man, dok bene wuŋol kop kakare; wuwek tipowu obed calo dyewor i cwiny dyeceŋ malyet kilkil; wukan jo ma giryemogi woko iye, pe wudot jo ma doŋ guriŋo lweny.
Icaya 16:4 Wuwek jo Moab ma giryemogi woko-ni gubed i kinwu; doŋ wubed macalo kalarregi kii ciŋ jo ma doŋ otimogi malit-ti. I kare ma noŋo jo ma yam unogi doŋ gipe, ki nek ki uno dano bene noŋo doŋ ogik wako, ki ŋat ma nyonogi diyogi piny doŋ orwenyo wokoki i lobo,
Icaya 16:5 i kare meno aye gibicibo iye komker i kom mar ma pe lokke, dano ma gene aye bibedo i wiye i kema pa Daudi, ŋat ma ŋolo kop dok ma mito ŋolo kop kakare, ŋat ma kome mit ka tiyo gin ma tye atir.”
Icaya 16:6 Wan wawinyo pi wakke pa Moab, kit ma onoŋo giwakke kwede; wakkegi, lyerregi ki ŋalagi, nyattegi-nu ducu meno obedo goba keken.
Icaya 16:7 Pi meno wekjo Moab gukoki, dano ducu myero gukok pi lobo Moab, Myero gukok matek pi poki olok mutwo me Kir-karecet ma yam gubedo ka camone-ni.
Icaya 16:8 Potti ma i Kecbon ducu doŋ guballe woko, ki olok me Cibma; olok ma yam kono vinone mero rwodi me rok mapatpat-ti doŋ giretogi woko piny. Jaŋe yam ojany oo wa i Jajer: olak oo wa i tim; jaŋe matocone yam ojany matek, okato oŋolo dye nam woko ari.
Icaya 16:9 Meno aye gin mumiyo atye ka kok pi olok me Cibma, kit macalo akok kwede pi gaŋ Jajer; pig waŋa cwer i komwu, in Kecbon ki Eleale; pien dano tye ka wo ki woo me lweny i kom olokwu ma yam wupwono-ni.
Icaya 16:10 Yomic ki yomcwiny madwoŋ doŋ gikwanyo woko ki i potti ma yam olok nyak iye matek ca, dok bene pe doŋ giwero wer i potti olok, woo mo bene pe dok winnye iye, nyono olok i bur me biyo koŋo vino bene doŋ ogik; woo ma yam dano giwo kwede ka gipwono olok-ki doŋ pe.
Icaya 16:1115 
Icaya 16:11 Meno omiyo cwinya tugge twatwal me loko lok i kom Moab calo naŋa ma kok, cwinya tugge bene me loko lok i kom Kir-kerec.
Icaya 16:12 Kadi bed mine kene me olo kome nonono me cito i waŋ jogi ma tye malo i wi godi ka woro lubaŋane i kabedo maleŋ, pe bitwero wacel.
Icaya 16:13 Man aye lok ma yam Rwot oloko con i kom Moab.
Icaya 16:14 Ento kombeddi Rwot owacci, “I mwaka adek ma obedo calo mwaka pa lapakaca-ni, deyo pa Moab bidoko gmacaya kadi bed en tye ki lwak jo mapol at; jo ma bidoŋ gibibedo nok twatwal, dok bene noŋo dok gin jo ma goro keken.”
Icaya 17:1 Man aye lok ma pire tek ma gitrto I kom Damaciko. Nen, Damaciko doŋ pe bimedde me bedo macalo gaŋ, doŋ bi doko obur matwal.
Icaya 17:2 Gaŋine ducu doŋ gibiweko gidoko tim matwal; Bibedo ka cam pa romi ki dyaŋi- gu, ma gibibuto piny kunnu laboŋo ŋat mo ma miyo lworo makogi.
Icaya 17:3 Cel matek birwenyo woko ki i Epraim, ker bene birwenyo woko ki Damaciko; ento jo ma gudoŋ gibibedo macalo deyo pa jo Icrael. Man lok pa Rwot me mony kikome, Lok ma gigolo i kom Icrael
Icaya 17:4 I nino meno deyo pa Yakobo bijwik woko, kome bene bijony woko.
Icaya 17:5 Man bibedo kit macalo lakaa kac kayo kwede kal i poto, kun noŋo kayo wit kal ki ciŋe dok kit macalo en beko kwede wit kal ma odoŋ i luŋ me Repaim.
Icaya 17:6 Nyo kit macalo gidino kwede yat jeituni, ma gin mo manoknok aye doŋ i kome, doŋ ma romo aryo nyo adek keken i wi jaŋe malo kunnu; aŋwen nyo abic keken en aye doŋ i jaŋ yat ma nyak. Man lok pa Rwot Lubaŋa me Icrael kikome.
Icaya 17:7 Ka nino meno oromo, dano gibilokke bot Lacwecgi pi kony, gibiciko waŋgi kun gmeno ŋat Maleŋ ma en Lubaŋa pa jo Icrael.
Icaya 17:8 Doŋ pe gibiketo gengi i kom keno tyer ma yam gutiyo ki ciŋgi, pe gibigeno gin ma gin kikomgi yam gutiyo, kadi yadi ma gipito ka ma giworo iyejok ma dako ma gilwoŋo Acera nyo keno tyer me waŋo odok eceta.
Icaya 17:9 I nino meno gaŋigi matek bibedo calo wi obur pa jo Kiv ki pa jo Amor ma yam gua woko ki iye pi jo Icrael; lobogi doŋ bidoŋ nono.
Icaya 17:10 Pien wun jo Icrael wiwu doŋ owil woko i kom Lubaŋa ma olarowu dok ma gwokowu macalo got, matek ka ma wuriŋo wularo iye. PI meno kadi bed wupit gin mogo ma yomo cwiny, dok bene kadi bed wupit yadi mogo ma gin yadi pa lubaŋa pa lurok,
Icaya 17:1116 
Icaya 17:11 kadi wumi gutwi i nino meno ma wupitogi iye-ni, dok kadi wumiyo gituru woko i odiko ma gipitogi iye, ento pe wubikayo iye gin mo, wubibedo ki can ki arem ma pe gik keken.
Icaya 17:12 Koŋ wuwiny kit ma lwak me rok mapol dwangi mor kwede calo kot ma mor; gimwoc ki woo kit macalo pii nam wo kwede. Koŋ wuwiny woo pa lwak me rok mapol; giwo calo mor pa pii biamwonyi matek ma tye ka twagge.
Icaya 17:13 Rok ducu gimor calo pii madit twatwal, ento Lubaŋa bijukogi, miyo giriŋo woko ka mabor; gibiryemogi woko calo cuŋ kal ma yamo tino tero i wi got malo, dok macalo apwa ma wirre i kare ma yamo kot tye ka kodo matek adada.
Icaya 17:14 Koŋ wunen, lworo madit mada bimako dano otyeno, ento ma noŋo piny peya oru gibibedo pe! Meno aye can ma bipoto i kom jo ma giyako jamiwa ki i lobowa, meno aye dul ma gipoko botgi gin jo ma yakowa.
Icaya 18:1 In lobo ma tye loka kulu Etiopia, in ma bwomi ŋur calo yamo lapiru;
Icaya 18:2 ma ioro lukwenani ma cuŋ pi loboni giwok ki i kulu Nail, kun giwoto ki yeya ma gitiyo ki togo ma kwan i wi pii! Wudok cen, wun lukwena madwir, wudok bot rok ma jone gudoŋo maboco dok ma komgi pwot, bot rok ma jone gilworogi i kabedo ducu, rok matek, ma jone aye loyo i lweny, ma kulu mapol opoko lobogi woko i dyere.
Icaya 18:3 Wuwiny, wun jo ducu ma wubedo i wi lobo, wun jo ma wubedo i lobo, ka ce gitiŋo bendera malo i wi got, myero wunen! Ka ce bene gikuto buriji, myero wuwiny!
Icaya 18:4 Pien Rwot owacca ni, “Abineno liŋliŋ ki i kabedona, calo lyeto me ceŋ ma ryeny dyeceŋ, calo pol ma miyo toyo luk i kare me kac.”
Icaya 18:5 Pien ma pud peya kare me pwono olok oromo, ma ture doŋ ocako o woko, kun ture doŋ oluro odoko nyig olok ma doŋ ocako cek, en biŋolo olok ma tye ka lot woko ki pala me ŋolo olok, ki jaŋ olok ma ojany bene en toŋo woko.
Icaya 18:6 Gibiweko kom jo ducu ma ginekogi ata, bot acut ma tye i wi got malo, ki bot lee me tim. Acut bicamogi woko i oro, ki lee me tim bicamogi woko i cwir.
Icaya 18:7 I kare meno rok ma jone odoŋo maboco ma komgi pwot, gibikelo mot bot Rwot me mony. Gin rok ma jone gilworogi i kabedo ducu, rok matek, ma jone aye loyo i lweny, ma kulu mapol opoko lobogi woko i dyere-ni. Gibikelo motgi-nu i wi got Cion, ka ma giworo iye Rwot me mony.
Icaya 19:1117 
Icaya 19:1 Man aye lok ma pire tek ma gitito i kom Ejipt. Nen, Rwot tye ka wot madwir twatwal i pol, kun woto ki bino kwede i Ejipt; cal jogi me Ejipt komgi bimyel nyime, cwiny jo Ejipt bibedo ka ryaŋŋe aryaŋa.
Icaya 19:2 Abitugo jo Ejipt me lweny i kom wadigi kekengi, dano acel acel bilwenyo gin ki ominne, ŋat acel acel bene bilwenyo gin ki lawote, gaŋ bilwenyo i kom gaŋ mukene, ki ker bene bilwenyo i kom ker wadigi.
Icaya 19:3 Cwiny jo Ejipt doŋ bibarre woko matwal, tamgi ma yam gumoko-gu ducu bituro woko, gibicito ka penyo tam ki bot cal jogi apaya kibot lutyet, ki bot lukor tipo ki ajwagi.
Icaya 19:4 Dok abimiyo jo Ejipt i ciŋ rwot ma locce gwa atika, kabaka mager twatwal aye ma biloyogi. Man lok pa Rwot me mony kikome.
Icaya 19:5 Pii me kulu Nail bene bidwono woko, pii ma i cwiny kulu kikome bitwo woko,
Icaya 19:6 yo pii ma gikwinyo akwinya bi doko ŋwe, jaŋ kulu Nail me Ejipt bidoko nok ci two woko bene, lagada kacel ki togo ducu ma tye iye gibitop woko.
Icaya 19:7 Lobo ma tye i ŋet kulu Nail ducu bital woko doko bar, i dog kulu Nail kikome; ginapita ducu ma gicoyogi i ŋet Nail bitwo woko, yamo bitero woko matwal ma pe dok binen.
Icaya 19:8 Lumakrec gibikumo dok gibikok, jo ducu ma yuto rec ki goli i kulu Nail; jo ducu ma giciko obwogi i dye pii gin ducu cwinygi biballe woko.
Icaya 19:9 Jo ma cwero tol tworo ki jo ma cweyo boŋo matar cwinygi bia woko i kom ticgi.
Icaya 19:10 Jo ma gubedo twoni pa jo madito i lobo, gibininyogi woko, dok jo ducu ma camo mucara cwinygi biballe woko.
Icaya 19:11 Luloc me Joan gimin mada; luryeko ducu ma miyo tam bot Parao, gin ducu gimiye tam me miŋo keken. Itwero waco bot Parao niŋniŋ ni, “Kwarowa ducu yam gubedo jo maryek,” dok ni, “Kwarowa ducu yam gubedo luker?”
Icaya 19:12 Ci doŋ joni maryek-ki gitye kwene? Koŋ iwek gutitti lok dok gumi iŋe gin ma Rwot me mony oyubbe me timo i kom Ejipt.
Icaya 19:13 Rwodi me Joan doŋ gulokke gudoko lumiŋ, ki me Mempic gibwologi woko; jo ma gubedo lutel wic i kakagi ducu aye mumiyo jo Ejipt oŋak.
Icaya 19:14 Rwot doŋ oketo cwiny me adwala i igi; omiyo jo Ejipt doŋ gicatte acata i gin ducu ma gitiyo, kit macalo lamero cato kwede i ŋokke.
Icaya 19:15 Dano mo pe bidoŋ i Ejipt dok pe tye gin mo ma dano mo bitiyo, kadi latel wic nyo kadi dano mo ata, kadi jaŋ otit nyo lagada.
Icaya 19:16 I kare meno jo Ejipt bibedo calo mon, kun komgi myel amyela pi cin Rwot me mony ma en biyeŋo i komgi.
Icaya 19:17 Lobo Juda bimiyo lworo bot jo Ejipt; jo ducu gibiwinyo nyiŋe gibibedo ki lworo pi lok ma Rwot me mony doŋ otyeko yubo con me timo i komgi.
Icaya 19:1118 
Icaya 19:18 I kare meno gaŋi abic bibedo i lobo Ejipt ma jo ma bedo i igiloko leb jo Kanaan, dok bene ma gikwoŋo kwoŋ i nyiŋ Rwot me mony. Doŋ gaŋ acel ki i kingi gibilwoŋo ni gaŋ me Ceŋ.
Icaya 19:19 I kare meno keno tyer pa Rwot bibedo i dye lobo Ejipt, ki got ma gicibo ocuŋ atir pi po pi Rwot bicuŋ i waŋ lobone kikome.
Icaya 19:20 Got man bibedo macalo lanen ma nyuto ni Rwot me mony tye i Ejipt. Ka ce jo kunnu bikok bot Rwot pi jo ma unogi, en bicwalo botgi ŋat ma bilarogi, ŋat ma bilok kun cuŋ pigi ka dok larogi.
Icaya 19:21 Rwot binyutte kene bot jo Ejipt. I Kare meno jo Ejipt biŋeyo Rwot, gibiwore kun gityero bote gitum ki gitum awaŋa, dok bene gibikwoŋo kwongi i nyim Rwot ci gibicobo bene gin ma gukwoŋo.
Icaya 19:22 Rwot bipwodo jo Ejipt kun goyogi dok canogi woko. Gibidwogo cen bot Rwot, ci biwinyo legagi dok bene bicaŋogi.
Icaya 19:23 I kare meno yo gudo bia ki i Ejipt cito wa i Aciria. Jo Aciria bicito i Ejipt, jo Ejipt bene bicito i Aciria, doŋ jo Ejipt kacel ki jo Aciria, gin ducu biworo Lubaŋa kacel.
Icaya 19:24 I kare meno jo Icrael bibedo me adek me bedo kacel ki jo Ejipt ki jo Aciria, ci gibimiyo lobo ducu gibedo ki gum.
Icaya 19:25 Rwot me mony bimiyo botgi gum, kunwacci, “Oum obed i komjona jo Ejipt, ki i kom jo Aciria, ma gin aye jo ma an atiyogi ki ciŋa, ki i kom jo Icrael ma gin doŋ gudoko jona kikome.”
Icaya 20:1 I mwaka ma lawimony madit ma Cargon kabaka me Aciria ocwalo obino i Acidod, olwenyo i kom jone, ci omayo gaŋ woko,
Icaya 20:2 i kare meno Rwot onoŋo yam omiyo Icaya wod pa Amoj otito lokke kun wacci “Cit igony boŋo cola woko ki i pyeri, ka igony war woko bene ki i tyeni.” Ci en ocito otimo kit meno, odoŋ munero ma war bene pe i tyene.
Icaya 20:3 Yam Rwot dok owacci, “Kit macalo laticca Icaya owoto munero, kun tyene bene tye noŋo, pi mwaka adek kulu pi nyuto gin ma bitimme i kom jo Ejipt ki jo Etiopia
Icaya 20:4 kit meno bene kabaka me Aciria bitero jo Ejipt woko i opii, ki jo Etiopia bene; bitero jo matino ki jo madito kun giwoto munero, ma tyengi bene noŋo tye noŋo, ki dudgi nono tye nono, ma meno aye bikelo lewic i Ejipt.
Icaya 20:5 Meno bibalo cwinygi woko, lewic bene bimakogi pi Etiopia ma yam onoŋo gigeno, ki pi Ejipt ma onoŋo yam ginyatte pire-ni.
Icaya 20:1119 
Icaya 20:6 I nino meno jo ma bedo i dog nam gibiwacci, ‘Koŋ doŋ wunen gin ma otimme i kom jo ma yam wageno, ma yam wariŋo walaro botgi wek gukonywa, wek bene gularwa ki i ciŋ kabaka me Aciria. Ci man doŋ wabibwot niŋniŋ?’ ”
Icaya 21:1 Man lok ma pire tek ma gitito i kom Babilon, ma en aye lobo ma tye i dog nam. Kit macalo yamo lapiru kodo kwede i Negeb, tye can mo ma bino kit meno kun a ki yo tuŋ i tim, kun a ki i lobo ma dano lworo twatwal.
Icaya 21:2 Lubaŋa onyuto bota lok mapek mada; layak gire yako jami pa dano ayaka, ŋat ma balo lobo bene neko dano woko liweŋ ki i lobo. In Elam, cit malo i lweny, ki in Media, doŋ irum gaŋ woko! Kit can ducu ma Babilon okelo abityeko woko, abimiyo gik woko licwic.
Icaya 21:3 Pi meno omiyo arem madwoŋ oketo pyera woko, omiyo koma ducu rem mwodde atata, calo dako ma rem ki nywal; odiya woko doŋ piny ma pe miyo aromo winyo kit gin mo; poyo koma apoya, ma pe doŋ aromo neno gin mo.
Icaya 21:4 Tam doŋ oloya woko, lworo madit adada doŋ obalo wiya woko; ma abedo ka paro piny macol ma piny doŋ ribiribi-ni; meno dok okelo myelkom bota mada.
Icaya 21:5 Doŋ giyubo meja woko gipeto mukeka bene doŋ woko, gitye doŋ ka cam kun gimato mat bene; Wun rwodi wua malo, wuwir kom kwot ki moo.
Icaya 21:6 Pien Rwot owaco bota kuman ni, “Cit ikel lakur-piny, myero otit gin ma en tye ka nenone.
Icaya 21:7 Ka en bineno wegi aguragura ma giriŋo aryo aryo, jo ma i wi kana ki jo ma i wi kinaga, myero en ocik ite matek, dok onengi maber twatwal.”
Icaya 21:8 Ŋat ma oneno odaŋŋe ni “Ai Rwot, acuŋ i wi Lubele malo dyeceŋ jwi, acuŋ i kabedona bene dyewor benebene.
Icaya 21:9 Nen wegi aguragura gitye ka riŋo ki aryo aryo.” Cutcut gugamo doge ni, “Babilon doŋ opoto, opoto gire woko; cal jogi apaya-gu ducu gininyogi woko piny.”
Icaya 21:10 Wun jona, ma gidinowu woko ka gipyetowu woko calo kal, gin ma awinyo ki bot Rwot me mony, ma en Lubaŋa me Icrael en aye atito botwu. Lok ma gitito i kom Duma
Icaya 21:11 Man lok ma pire tek ma gitito i kom Duma: ŋat mo tye ka lwoŋa ki i Ceir, kun penya ni, “Lakur-piny, dyewor obedo niŋniŋ? Lakur-piny, dyewor obedo niŋniŋ?”
Icaya 21:12 Lakur-piny ogamo ni, “Piny doŋ oru woko, dyewor dok bidwogo. Ka ce wumito penya pire, ci wutwero dwogo dok ka penya; wutwero dwogo cen kany gire pi tyen me aryo.” Lok ma gitito i kom lobo pa jo Arab
Icaya 21:1120 
Icaya 21:13 Man lok ma pire tek ma gitito i kom lobo pa jo Arab: Wun jo Dedan ma wutye ka mol ki kinagawu-ni, wubibuto i dye okuto mutwe ma tye i lobo pa jo Arab.
Icaya 21:14 Wumi pii amata bot jo ma orwo pii onekogi, wumi bene cam bot jo muriŋo lweny, wun jo ma wubedo i lobo Tema.
Icaya 21:15 Pien guriŋo pala lucwan, pala doŋ giwoto woko ki i i akura, ki atum ma giketo iye atero ma doŋ gitelo woko, ki can mogo ma lweny kelo.
Icaya 21:16 Pien man aye lok ma Rwot owacca, ni, “Doŋ odoŋ mwaka acel keken, calo mwaka me tiyo pakaca, pi meno deyo me Kedar ducu bidoko ginacaya;
Icaya 21:17 dok jo me Kedar ma gin oteka ma gibidoŋ ki i kin jo ma celo atero, welgi bibedo nok; pien Rwot ma en Lubaŋa pa jo Icrael doŋ oloko man.”
Icaya 22:1 Man lok ma pire tek ma gitito i kom luŋ ma Lubaŋa onyuto iye ginanyuta mogo bot Icaya. Aŋo ma dok otimme ma wun ducu wutye malo i wi odiwu?
Icaya 22:2 Piŋo dano ma i gaŋ ducu gitye ka daŋŋe ki woo, ma wuwoto wuŋatte aŋata ki yomcwiny? Joni ma gineko i lweny ca, pe ginekogi ki pala lucwan, pe bene ginekog i i lweny kadi ki acel.
Icaya 22:3 Lulocci ducu onoŋo doŋ guriŋo woko kacel, giŋuko makogi woko ma peya gulwenyo. Jo ducu ma ginoŋogi gimakogi woko, kadi bed jo mogo i kingi guriŋo ka mabor twatwal.
Icaya 22:4 Mumiyo awaco ni, “Wulok waŋwu cen, pe myerowunena, wuwek akok matek pi cwercwiny ma atye kwede. Ŋat mo pe oyelle ka kweyo cwinya, pien jona ma ginekogi pol twatwal.”
Icaya 22:5 Pien Rwot Lubaŋa me mony tye ki ninone, ma ninone obedo nino me woo, ki me nyono dano woko piny, ki nino me baŋo dano ducu i luŋ ma yam en onyuto iye ginanyuta mogo, ma en aye bene nino me muko cel gaŋ woko dok dano gibiwo iye atata i kin godi.
Icaya 22:6 Mony mua ki i Elam guŋabo juru aterogi doŋ aŋaba, ki mony mua ki i Aram gutweyo aguraguragi i kom gadigadi, kun mony mua ki i Kir doŋ gitye ma guterre woko ki kwodigi.
Icaya 22:7 Notawu mabeco-gu gupoŋ ki gadigadi lweny keken, dok wegi aguragura gitye gucuŋ woko i dogcel me gaŋ.
Icaya 22:8 Gin ma yam jo Juda gigeŋo ki komgi doŋ orwenyo woko. I nino meno wuneno jami lweny ma tye i ot me Buŋa.
Icaya 22:9 Wuneno kit ma gimuko kwede cel me gaŋ pa Daudi, dok wunoŋo yo bene me guro pii ma tye piny i ŋom i joro.
Icaya 22:1121 
Icaya 22:10 Wukwano odi ducu ki i Jerucalem, ka wureto odi mogo woko piny wek wunoŋ gweŋ me gero cel matek,
Icaya 22:11 wukwinyo bene joro me pii i kin cel aryo me jolo pii me joro macon. Ento yam koŋ noŋo pe wutamo pi Lubaŋa ma oyubo lok-ki con, dok ma omiyo otimme kit meno-ni.
Icaya 22:12 I nino meno Rwot Lubaŋa me mony onoŋo tye ka lwoŋowu, me bino ka koko ki ka kumo, me bino ka lyelo yer wiwu ki ka ruko boŋo cola.
Icaya 22:13 Koŋ wunen kit ma wunyero kwede ki yomcwiny, wuneko twoni dyaŋi ki romi ma pe wacce, wucamo riŋo dok wumato koŋo vino jwi. Wuwaco ni, “Wek wacamu cam, dok wamatu mat bene, pien diki wabito woko.”
Icaya 22:14 Rwot me mony onyutte kene bota kun waco ni, “Adada, pe gibitimo kica botgi pi bal man, nio waŋ ma guto.” Man lok ma Rwot Lubaŋa me mony aye owaco. Gitito ki Cebna ni Eliakim aye ma bileyo kakare
Icaya 22:15 Rwot Lubaŋa me mony owaco ni, “Bin icit bot Cebna, lakan-jami, ma en aye lalo jami ma i ot pa kabaka, cit ipenye ni,
Icaya 22:16 ‘Tic aŋo ma itiyo kany? Dok aŋa ma tye boti kany, ma omiyo it ye ka golo bur lyelli kekeni-ni? Piŋo kono itoŋo lyelli kekeni i wi got malo?
Icaya 22:17 Nen, Rwot bikwanyi ki tek boli woko cen, kadi bed onoŋo nene ibedo dano mo matek twatwal. En bimaki woko matek Iikin,
Icaya 22:18 en biluŋi woko aduno calo odi lo ci boli woko cen i lobo mo malac mada. Ibito kunnu, i ŋet gadigadini ma onoŋo inyatte kwede twatwal-li, in giri ma ikelo lewic i ot pa laditti.’
Icaya 22:19 Abikwanyi woko ki i dog ticci, ci adwoki woko cen i rwom mapiny.
Icaya 22:20 “I nino meno ka man doŋ otimme, abilwoŋo laticca Eliakim wod pa Ilkia,
Icaya 22:21 ci abimiyo en aye ruko boŋŋini me tic, ki del me tweyo pyer, ki kitambara me tweyo wic; tweroni ducu abidwoko i ciŋe, En bibedo calo wego bot jo Jerucalem ki jo Juda.
Icaya 22:22 Abimiyo twero ducu me ot pa Daudi bedo i wiye. Abimiye layab me loro doggola, ma ka en oloro, ci ŋat mo pe dok twero yabone; dok ka oyabo, ŋat mo pe twero lorone.
Icaya 22:23 Abimiyo en bedo tek calo teke ma giguro matek, jo me ot pa wonne ducu binoŋo deyo pire.
Icaya 22:24 “Jo me ot pa wonne ki wadine ducu bibedo ter mapek twatwal i wiye. Gin ducu gibinabbe i kome calo kikopo ki cupa ma giŋabo malo.
Icaya 22:1122 
Icaya 22:25 Ka man bitimme i nino meno, ci teke ma yam giguro matek-ki biyogge woko doko logologo poto woko piny, Meno aye bibedo agikki pa jami ducu ma yam guŋabbe i kome. Man lok ma Rwot doŋ otyeko waco.”
Icaya 23:1 Man lok ma pire tek ma gitito i kom Turo. Wukok ba, wun mel me Tarcic, pien Turo doŋ odoŋ nono, laboŋo ot mo kadi waŋ wat mo. Onyuto botgi lokke i yo i kare ma gidwogo ki i Caiprac.
Icaya 23:2 Wucuŋ mot, wun jo ma wubedo i dog nam, wun Lucat-wil me Cidon. Lukwenawu yam guŋolo nam, gubedo i wi pii madwoŋ adada.
Icaya 23:3 Lim ma yam gunoŋo aye obedo kal me Cikor, ma gukayo ki i dog kulu Nail. In onoŋo yam ibedo lacat-wil ma cato wil i rok mapol.
Icaya 23:4 Lewic myero omaki, in Cidon, pien nam doŋ oloko, cel gogo matek me dog nam bene owaco ni, “Rem me nywal pe ocana gire, pe bene anywal, pe bene apito latin mo omedo ki doŋo, latin awobi nyo kadi latin nyako.”
Icaya 23:5 Ka lok man biwinnye i Ejipt, cwiny dano bicwer matek twatwal pi winyo lok i kom Turo.
Icaya 23:6 Wukat wucit wa i Tarcic, wucit wukoki, wun jo ma wubedo i dog nam!
Icaya 23:7 Man gaŋ ma yam dano tye iye ki yomcwiny madwoŋ, gaŋ ma yam ocakke con twatwal, en aye gaŋ ma yam ocwalo lukwenane guŋolo nam, me cito ka bedo i lobo mogo mukene.
Icaya 23:8 Aŋa ma oyubo lok man i kom Turo, gaŋ ma poko Lalukana me deyo me Loc, ma lucat-wille bene yam gubedo rwodi, ma gubedo jo ma pigi dito adada i lobo?
Icaya 23:9 Rwot me mony aye ma onoŋo oyubo, pi balo wakkegi me deyo woko ducu, dok pi miyo jo ma i lobo ducu ma yam giketo deyo i komgi doko mwol.
Icaya 23:10 Wucit wupur lobo, wun jo ma wubedo i Tarcic; pien waŋwat me Turo doŋ pe.
Icaya 23:11 Rwot doŋ oryeyo ciŋe woko i wi nam, en bene doŋ otyeko yeŋo ker ducu mapatpat; Rwot doŋ otyeko miyo cik i kom Kanaan, ni myero gitur waŋ apidiŋŋe matek-ki.
Icaya 23:12 En owaco ni, “Yomcwiny ma yam wutye kwede doŋ ogik, wun jo Cidon; kombeddi doŋ gidiyowu woko matek, ma kadi bed wukat i Caiprac, kunnu bene pe wubinoŋo ka yweyo.”
Icaya 23:13 Koŋ wunen lobo pa jo Kaldaya! Gin aye rok ma onoŋo gumoko ni Turo bibedo kabedo pa lee tim, ento pe jo Aciria. Gin aye ma gutado lubele ma gucudo malo likuŋ kunnu, ka dok gumuko odi madito woko ducu ki kunnu, gumiyo dok odoko wi obur.
Icaya 23:1123 
Icaya 23:14 Wukoki, wun mel me Tarcic, pien ka-kannewu ma yam tek-ki doŋ giketo woko.
Icaya 23:15 I kare meno wi dano biwil woko i kom jo Turo pi mwaka pyerabiro kulu, ma rom aroma ki kare me kwo pa kabaka acel. Ka mwaka pyerabiro doŋ otum, ci Turo bibedo calo malaya ma giwero pire ni,
Icaya 23:16 “Kwany opuk agoya, cit kwede i dye gaŋ, in dako ma malaya ma wi dano owil woko i komi-ni! Mi dwan opuk okok ma winnye mamit, wer bene wer mapol, wek dano gucak po piri.”
Icaya 23:17 I kare ma mwaka pyerabiro doŋ otum, Rwot dok bilimo Turo, ci dok bicako dwoke i dog ticce. En dok bitic i lobo mapatpat ma tye i wi lobo, kun tiyo kwedgi dok terogi macalo malaya.
Icaya 23:18 Magoba ducu ma en binoŋo i cato wille-nu, pe bigwoko, pe bene bikano mo kadi me mono, ento bityero woko me bedo gin maleŋ bot Rwot, ci gibiwilo ki cam mabup ki boŋŋi mabeco pi jo ma bedo i nyim Rwot.
Icaya 24:1 Nen, Rwot biweko lobo doŋ nono, bimiyo doko obur, dok en biloko lobo bedo okani, ci keyo dano woko me bedo iye.
Icaya 24:2 I Kare meno can ma opoto i kom ajwaka bibedo rom ki can ma opoto i kom dano ata; can ma opoto i kom opii bedo rom ki can ma opoto i kom laditte; can pa aŋeca bene bedo rom ki can pa min ot ma en tiyo bote; can pa lacat-wil bibedo rom ki can pa lawil-wil; can pa lami-banya bibedo rom ki can pa laden-banya; can pa ŋat ma pido banya bedo rom ki pa ŋat ma tye ki banya.
Icaya 24:3 Lobo bidoŋ nono laboŋo gin mo, kun noŋo giyako jami ma tye iye woko ducu; pien man lok pa Rwot kikome.
Icaya 24:4 Lobo tye ka kumo, tekone bene orwenyo woko, wi lobo ducu piny oballe woko, teko pa lobo orwenyo woko, polo ducu doŋ onyoŋŋe woko.
Icaya 24:5 Lobo doŋ oballe gire woko i nyim Lubaŋa, pi jo ma bedo iye; pien dano doŋ guturo cik pa Lubaŋa woko, pe gulubo gin ma yam en ociko, guturo bene wa gicikke ma ri nakanaka-ni woko.
Icaya 24:6 Meno omiyo Lubaŋa oceno lobo woko, jo ma bedo iye gitye ka neno can iye pi balgi; meno en gin mumiyo jo ma i lobo tye ka waŋ, jo manoknok keken aye gudoŋ.
Icaya 24:7 Koŋo vino bene tye ka kumo, olok kikome bene doŋ oballe woko, jo ducu ma cwinygi yom tye ka cur acura.
Icaya 24:8 Ajaa agoya ma kok maloŋo pi yomo cwiny dano doŋ oliŋ woko, woo pa jo ma daŋŋe ki yomcwiny madwoŋ doŋ oliŋ woko, yomcwiny mo ma miyo dano goyo opuk bene doŋ pe.
Icaya 24:1124 
Icaya 24:9 Dano pe dok mato koŋo vino ki wer i doggikit ma yam con; lumat koŋo doŋ noŋo koŋo kec i doggi marac.
Icaya 24:10 Jami ma i gaŋ ducu doŋ onyobbe woko, odi ducu ma tye iye giloro doggi woko wek dano pe gudony iye.
Icaya 24:11 Dano tye ka daŋŋe ki koko pi koŋo vino ma doŋ orwenyo woko; kit yomcwiny ma yam gitye kwede doŋ ogik woko, yomcwiny mo doŋ pe i lobo.
Icaya 24:12 Gaŋ doŋ giweko odoko obur, dog cel bene gituro, ci giŋidowoko matitino.
Icaya 24:13 Bitimme kit meno i kin lurok ma gibedo i wi lobo, bibedo calo yaa ma doŋ gipwono nyige woko, nyo macalo olok ma doŋ gikoro nyige woko.
Icaya 24:14 Dano ilo dwangi malo kun giwero wer me yomcwiny; woo ma gidaŋŋe kwede pi dit pa Rwot winnye wa yo tuŋ potoceŋ.
Icaya 24:15 Pi meno wun jo ma wutye wokceŋ, wumi deyo bot Rwot; ki wun jo ma wubedo i dog nam, wumi deyo i nyiŋ Rwot me Icrael.
Icaya 24:16 Cakke ki i agikki piny wawinyo dano giwero wer me pako Rwot, ŋat Maleŋ deyone dit rom mene! Ento an agamo ni, “Ajony likoŋ, ajony likoŋ, can i wiya gira! Pien jo ma luroro doŋ gutany woko ki lok rorogi i kom dano, pi lok rorogi-ni omiyo gidoto dano marac twatwal.”
Icaya 24:17 Lworo ki bur, ki owic, bimakowu, wun jo ma wubedo i lobo,
Icaya 24:18 ŋat ma oriŋo woo ma bikelo lworo, bipoto woko i bur; ka ce okatti woko kii bur, ci bimoko i owic. Pien polo doŋ oyabbe woko, acakki me te lobo bene, tye ka yeŋŋe.
Icaya 24:19 Lobo doŋ oballe woko, lobo doŋ obar woko i dyere, lobo oyeŋŋe matek twatwal.
Icaya 24:20 Lobo doŋ tagge calo lamero koŋo, yeŋŋe calo ot aduc; balle doŋ dwoŋ, onure woko, orette woko piny ma pe dok twero a malo.
Icaya 24:21 I kare meno Rwot biketo can i kom mony me polo, ki i polo kunnu, ki i lobo kany, i kom luker me lobo.
Icaya 24:22 Gin ducu gibidoko lumabuc, ka gicokogi woko kacel i but; gibiloro wigi woko i ot mabuc, ka doŋ gicako keto can i komgi ma noŋo doŋ koŋ kare okato malac.
Icaya 24:23 Olee bitwodo dwe woko, lewic bene bimako cen; pien Rwot me mony aye bibedo kabaka i wi Cion, ki i Jerucalem, binyuto deyone i nyim ludoŋone.
Icaya 25:1 Ai Rwot, in aye Lubaŋana; abidwori dok abipako nyiŋi, pien doŋ itiyo jami me aura twatwal, dok icobo gin ma yam iyubo con, ki gen ki ada.
Icaya 25:1125 
Icaya 25:2 Iloko gaŋ odoko obur; kadi wa gaŋi ducu ma yam girumogi ki cel matek; odi pa lurok bene gudoko obur; pe dok gibigero gedo mukene kakare.
Icaya 25:3 Meno bimiyo lwak rok matego giketo deyo i komi; gaŋi pa lurok ducu ma kica pe iye gibilwori.
Icaya 25:4 Pien in aye kabedo matek ma lucan giriŋo gilaro iye, in cel gogo matek ka ma jo ma piny obwoyogi bene giriŋo gilaro iye, in aye ka ma dano gwoko iye yamo kot ki lyeto me cen; pien alur yweyo dog dano ma gin pe lukica calo yamo kot ma kodo kun pyeto kot wa i kor cel,
Icaya 25:5 nyo calo lyeto ka piny doŋ otwo. Doŋ ijuko woo pa lukwor woko, macalo tipo pol ma kweyo lyeto; meno omiyo jo ma pe lukica doŋ guliŋ, pe dok giwero wer.
Icaya 25:6 Rwot me mony bitedo karama pi rok ducu i wi got Cion, karama ma gicamo iye riŋo mogo makur, ki mato koŋo vino ma ocek mamit adada, ki riŋo ma miyu, ma moo ma i cogo dwoŋ iye ata, ki koŋo vino ma giliyo woko maber ka doŋ ocek mamit adada.
Icaya 25:7 Dok Rwot biyeco boŋo ma giumo ki rok woko ducu, i wi got man, ki kitambara ma gubedo ka rukone i kare me kwero cola.
Icaya 25:8 Rwot Lubaŋa doŋ bimwonyo to woko matwal, dok en bidunyo pig waŋ dano woko ducu, ci kwanyo lewic woko ki i wi jone i nyim jo ducu i wi lobo; pien man lok ma Rwot aye owaco.
Icaya 25:9 I nino meno gibiwaco ni, “Nen, man aye Lubaŋawa ma wabedo ka kurone pi larowa. Man aye Rwot ma wabedo ka kurone-ni; wabedu doŋ ki yomcwiny pi kit ma en olarowa kwede.”
Icaya 25:10 Pien ciŋ Rwot biywe i wi got Cion, ento Moab mere gibinyono woko piny i kabedone, kit macalo dyaŋ nyono kwede reŋ kal i bur mna gionyo iye cet dyaŋ.
Icaya 25:11 Jo Moab biryeyo badgi i dyere kit ma dano mo ma tye ka kwaŋ ryeyo kwede bade me kwaŋ; ento Rwot bimiyo wakkegi gik woko kacel ki dito ma gitye kwede.
Icaya 25:12 Celgi ma gugero ma ocudo malo likuŋ ca gibidwoko woko piny, ka gicoro gireto woko piny i lobo, poto wa i apwa.
Icaya 26:1 I nino meno gibiwero wer man i lobo me Juda, ni, “Watye ki gag matek adada; Rwot aye omiyo larre tye, oketo celle oguro orumo piny woko.
Icaya 26:2 Wuyab dogcel woko, wek rok ma kitgi atir, ma gigenne, gudony iye.
Icaya 26:3 Ŋat ma tamme tye i komi, imiyo bedo ki kuc me ada, pien noŋo geni.
Icaya 26:4 Gen Rwot nakanaka, pien Rwot Lubaŋa aye ma bigwokowa kare ducu.
Icaya 26:1126 
Icaya 26:5 Pien doŋ odwoko woko piny jo ma yam gibedo i gag ma otiŋŋe i wi cere malo. En ocorogi oretogi woko piny i lobo, oretogi piny i apwa.
Icaya 26:6 Dano doŋ onyonogi ki tyengi, tyen lucan, ki tyen jo ma piny obwoyogi.”
Icaya 26:7 Yo pa dano ma kite atir obedo apyel, cere pe iye, yo-nu in aye ma iyubo.
Icaya 26:8 Ai Rwot, wan wakuri i yo ma inyuto botwa i ŋolo koppi; cwinywa bene tye i kom nyigi, dok bene watamo piri twatwal.
Icaya 26:9 Aparo piri dyewor, tipona ma tye iiya puk odiko con ka yenyi. Pien ka iŋolo kop ilobo, jo ma bedo iye pwonyo kit ma atir.
Icaya 26:10 Dano marac kadi bed gitine gin maber, pe twero pwonnye me bedo dano ma kite atir; bedo mere ka timo tim mogo ma pe tye atir i lobo pa dano ma cwinygi atir, kun pe neno dit pa Rwot.
Icaya 26:11 Ai Rwot, badi tye otiŋŋe malo, ento lukworri pe gineno. Mi lewic omakgi, ai Rwot. Mi gunen kit ma imaro kwede joni; cwal doŋ mac ma iyubo pi jo macalo meno, wek otyekgi woko.
Icaya 26:12 Ai Rwot, ibimiyo wabedo ki kuc, pien ticwa ducu in aye ma itiyo piwa.
Icaya 26:13 Ai Rwot Lubaŋawa, rwodi mukene ma pe in yam guloyowa, ento wan wabedo ka tuco nyiŋi keken.
Icaya 26:14 Gin doŋ guto woko, pe dok gibibedo kwo! Doŋ gudoko tipo, pe dok gibitwero a malo! In icito ilimogi ci ityekogi woko, imiyo wi dano bene doŋ wil woko i komgi.
Icaya 26:15 Ento doŋ imiyo rokwa onya, ai Rwot, in doŋ imiyo rokwa man onya; in aye ma imiyo dano guketo deyo i komi, imedo waŋ lobowa bene odoko malac.
Icaya 26:16 Ai Rwot, wan wabedo ka legi i kare ma watye i can, i kare ma iketo can i komwa, wan wabedo ka yenyi.
Icaya 26:17 Wabedo calo dako ma tye ka minne ki arem, kun twennye atwenya ki koko pi arem ma en tye kwede; wan bene yam wabedo kit meno i nyimi, ai Rwot.
Icaya 26:18 Wan wabedo ka minne i arem, ento ka nywalo latin dano pe doŋ wanywalo gin mo. Pe tye loc mo ma wan waloyo pi lobowa, pe tye gin mo ma watiyo ci watyeko.
Icaya 26:19 Joni ma yam doŋ guto woko, pud dok gibibedo kwo, komgi muto-ni dok bicer. Wun jo ma wubedo i apwa, wuco woko wek wuwer wer pi yomcwiny! Pien toyoni aye toyo me leŋo, pi meno ibimiyo toyo bedo tye i lobo pa jo ma yam doŋ guto woko.
Icaya 26:20 Wubin, wun jona, wudony i kicikawu, ka wulor doggola woko; koŋ wukanne kunnu PI kare mo manoknok, nio waŋ ma akemo pa Rwot doŋ okato.
Icaya 26:21 Pien nen, Rwot tye ka bino kun a ki i kabedone pi keto can i kom jo ma bedo i lobo pi balgi; remo ma doŋ oo i lobo binen woko ka maleŋ, lobo bene pe doŋ biumo kom jo muto.
Icaya 26:1127 
Icaya 27:1 I nino maca, Rwot biketo can i kom Leviatan, ma en aye twol ma ŋeyo paŋŋe twatwal me laro kwone; Rwot biketo can i kome ki twon pala lucwanne matek, mabit mada, dok bineko min kulu ma bedo i nam.
Icaya 27:2 I nino maca, Rwot biwacci, “Wuwer wer i kom poto olok ma yomocwiny,
Icaya 27:3 ma an Rwot aye agwoko; dok aonyo pii iye kare ducu. Agwoko dyeceŋ ki dyewor, wek ŋat mo pe obal woko;
Icaya 27:4 pe atye ki akemo. Ka kono nene okuto ki ocok tye iye, kono acito alwenyo kwedgi, ka awaŋogi woko ducu liweŋ.
Icaya 27:5 Nyo ka ce gularo bota ni akonygi, myero gucikke me bedo kweda ki kuc, myero gucikke me bedo kweda ki kuc.”
Icaya 27:6 I Kare ma bino anyim Yakobo bicomo lwite i ŋom, Icrael bituru, dok bicako lot, ci nyige bipoŋo lobo ducu.
Icaya 27:7 Rwot mono yam ojwero Icrael woko lirwatrwat kit ma gijwero ki lukworgi ma gujwerogi ca? Nyo onekogi woko bene kit macalo en oneko ki jo ma onekogi ca?
Icaya 27:8 Ai Rwot, yam ipyem kwedgi, ka iryemogi woko, kun ikutogi ki yamo dogi me nyiko woko cen, i kare ma yamo me oro tye ka kodo.
Icaya 27:9 Man bimiyo igonyo Yakobo woko ki i balle, dok man aye bibedo adwoggi me kwanyo balle: en biloko godi ducu me keno tyer doko calo gweŋ ma giodo woko mapwot, kun Acera ma jok ma dako nyo keno tyer me wano odok eceta pe dok tye mo ma ocuŋ.
Icaya 27:10 Gaŋ me cel gogo doŋ giweko odoŋ obur, kabedone doŋ giweko odoŋ nono calo tim ata; roci dyaŋ gicamo lum kunnu, gibuto ki kunnu kun gijwero pot oboke woko ducu ki i jaŋ yadi.
Icaya 27:11 I kare ma jaŋ yadi doŋ otwo woko, ci gicako turone woko; mon toŋo woko me yen tedo. Pien gubedo rok ma pe niaŋ, Lubaŋa ma oketogi pe kica mo bimako i komgi wacel, Lubaŋa ma ocweyogi pe bitimogi maber.
Icaya 27:12 I kare maca Rwot bidino kal cakke ki i kulu Euprate o kwede wa i kulu me Ejipt; Rwot bicokowu woko kacel wun jo Icrael.
Icaya 27:13 Dok bene i nino meno, gibikuto iye tum madit mada, ka doŋ bimiyo jo ma yam onoŋo gurwenyo woko i lobo Aciria, ki mukene ma onoŋo giryemogi gucito i lobo Ejipt, gibidwogo cen ka woro Rwot i wi got maleŋ, i Jerucalem.
Icaya 28:1128 
Icaya 28:1 Tok me wakke pa lumero me lobo Epraim bineno can, kacel ki ature me deyone mamwonya mada, ma en aye deyo ma ner woko, ma tye malo i ŋet nota ma ceko twatwal, ma obedo pa jo ma koŋo vino doŋ oloyogi woko.
Icaya 28:2 Nen, Rwot tye ki dano mo matek ma tye ki twero; macalo yamo kot ma kotte tye ka cwer ki pee, yamo ma balo piny woko abala, dok macalo yamo kot madit twatwal, ma piine mol lak woko ata, en bireto dano woko piny ki tek kit meno.
Icaya 28:3 Tok me wakke pa lumero me lobo Epraim gibinyono woko piny ki tyen;
Icaya 28:4 ki ature me deyone mamwonya mada-ni, ma en aye deyo ma ner woko, ma tye malo i ŋet kulu ma ceko cam twatwal bibedo ma rom aroma ki nyig oduro mukwoŋo cek, ma ŋolo kare me oro peya oo; dano ka oneno, ruyo camone oyotoyot tekke ka oo i ciŋe.
Icaya 28:5 I nino meno Rwot me mony bibedo macalo deyo, ki lalukana maber twatwal, bot jone ma gudoŋ;
Icaya 28:6 en aye bibedo cwiny me ŋolo kop atir bot ŋat ma ŋolo kop, dok bibedo tek pa ŋat ma juko lweny i, dogcel me gaŋ. Rwot ociko lutel me lobo Juda
Icaya 28:7 Jo man bene doŋ gipaŋŋe apaŋa ki wot ki koŋo vino ma gumato, gitagge ki wot pien gumato koŋo vino makec mada; ajwagi ki lunebi gipaŋŋe ki wot pi mato koŋo mogo makec twatwal, koŋo vino ma gumato-ni doŋ obalo wigi woko, gipaŋŋe doŋ apaŋa pi mato koŋo mogo makec twatwal. Wigij doŋ pe mako ginanyuta ma Lubaŋa tye ka nyuto botgi maber, pe giŋolo kop kakare;
Icaya 28:8 pien wi meja ducu ŋolo opoŋ ki nok keken, pe tye kabedo mo ma gin mo marac pe iye.
Icaya 28:9 “En bipwonyo aŋa doki? En dok bitito lokke bot aŋa? Bot litino ma pud gigeŋogi dot agena bo? Bot jo ma pud gikwanyo doggi akwanya ki i dog tuno bo?
Icaya 28:10 Lokke ducu tere pe, pe waniaŋ lokke; en temo pwonyowa nukuta ki nukuta, iwinyo kany acel, dok iwinyo kuca acel.”
Icaya 28:11 Adada, Rwot doŋ bilok ki jo magi, ki leb pa jo ma dumo aduma, ki leb pa jo ma gin welo;
Icaya 28:12 ma yam guwaco botgi ni, “Man aye yweyo; wumi yweyo bot ŋat muol, kun en tye kany”; ento gin gigi gukwero winyo lokke woko.
Icaya 28:13 Meno bimiyo lok pa Rwot doko gin ma tere pe botgi, pe gibiniaŋ lokke; bibedo macalo en opwonyogi nukuta ki nukuta, ma giwinyo kany acel, dok giwinyo kuca acel. Wek gin gudok gupot woko ki yo ŋegi, gutur woko, ka gieikgi ki owic gimakgi woko.
Icaya 28:14 Pi meno wuwiny lok pa Rwot, wun luŋala, ma wutye ka loyo rok man i Jerucalem!
Icaya 28:1129 
Icaya 28:15 Pien wuwaco ni, “Doŋ watyeko cikke woko ki to, dok bene doŋ waporo lok woko kacel ki lyel; ka ce can madit twatwal owok ki i kinwa, pe bigudo komwa, gire; pien doŋ wa-loko goba odoko kalarrewa, wakanne woko i lok ma pe ada”;
Icaya 28:16 pi meno omiyo Rwot Lubaŋa owacci, “Nen, doŋ aketo got me wel i Cion got ma gitemo ma okatti woko doŋ maber, ma en aye bibedo acakki me te guti: ŋat ma ye pe bibedo ki lworo mo ma baŋe woko.
Icaya 28:17 Abiloko ŋolo kop atir doko tol me pimo ot, kun kit ma atir bedo birigi: pee bimolo kalarrewu ma opoŋ ki goba-ni woko, pii bene bipoŋ woko libyeny i kakannewu.”
Icaya 28:18 Meno bimiyo cikkewu ma wucikke ki to tur woko, ki lok ma wuporo kacel ki lyel bene pe bicuŋ: dok ka can madit biwok kii kinwu, can meno bigoyowu wupwodde piny lirwat.
Icaya 28:19 Kare ducu ma can meno biwok ki i kinwu, ci terowu woko, pien biwok dyeceŋ ki dyewor nino kinino; doŋ niaŋ i lok meno bikelo lworo madit twatwal.
Icaya 28:20 Pien bibedo rom ki dano ma otemo buto i kitanda macek, kun umme ki gium ma pe romme kadi ki acel.
Icaya 28:21 Pien Rwot bia malo macalo yam koŋ otimo i wi got Perajim, akemo bimake kit macalo yam koŋ omake kwede i luŋ me Gibeon; pi cobo ticce, ento ticce dok pat twatwal ba! Pi cobo ticce ento ticce weloba!
Icaya 28:22 Kombeddi doŋ wuwek ŋala obedi, wek pegitwewu dok matek twatwal; pien awinyo ka Rwot Lubaŋa me mony ociko pi tyeko lobo woko ducu:
Icaya 28:23 Wucik itwu, wuwiny dwana; wuter itwu, wuwiny lokka.
Icaya 28:24 Ŋat ma puro potone wek eco iye kodi, bedo ka purone nakanaka ma pe giko purone? En bedo ka boto poto ki lokone nakanaka?
Icaya 28:25 Ka doŋ otyeko tenone, doŋ pe coyo iye toke, pito iye okwer, ka dok pito iye ŋano i tyeŋ ki tyen, ki cayiri bene pe pito kakare, ki ŋano matino i ŋet lak peto?
Icaya 28:26 Pien Lubaŋane pwonye maber, kun niaŋe bene maber kit ma myero en oti kwede.
Icaya 28:27 Toke mere pe gidino ki yat me dino bel, okwer bene pe giloro tyen gadigadi ki iye; toke gire giteno atena ki odoo, ento okwer gityero atyera ki kidi me tyerone.
Icaya 28:28 Kai kwon bene gidino adina, ento pe gidino matek twatwal ma gityero nyige woko. Kadi aguragura ywayo tyen gadigadi wok ki iye, pe tyero nyige gire.
Icaya 28:29 Man bene oa ki bot Rwot me mony, en Rwot ma giuro i miyo tam, ryekone dit ma pe wacce.
Icaya 29:1130 
Icaya 29:1 Ariel doŋ oneno can ma rom mene? Ariel ma en aye gaŋ ma onoŋo Daudi oguro kemane iye-ni. Wuwek mwaka koŋ okat aryo nyo adek mo, kun wubedo ka kwero nino madito mapatpat i karegi kikome.
Icaya 29:2 Ento abimiyo Ariel neno can; koko ki kumo bibedo tye iye, bibedo calo keno me waŋo gitum awaŋa.
Icaya 29:3 Abiguro kemana i ŋeti kun arumi woko dyere, abirumi woko ki lubele ma gucudo malo likuŋ, abitoro lobo abako i nyimi calo cel.
Icaya 29:4 Abidwoki piny i te lobo, ibilok ki piny i apwa, dwani bidonyo i te lobo calo dwanjok, ki lokki biwinnye liwewe kun donyo kwede i apwa.
Icaya 29:5 Ento lukworri bibedo mapol calo apwa, ki jo ma kica pe i cwinygi bibedo calo cuŋ kai ma yamo tero. Dok cutcut i kare meno.
Icaya 29:6 Rwot me mony bilimi, kun miyo kot mor mwoc atata, oyeŋyeŋ bedo tye ki woo bene bedo dit, ki yamo lapiru, yamo kot, kacel ki mac mager twatwal.
Icaya 29:7 Lwak mony me rok mapatpat mubakke lipim ma lwenyo i kom jo Ariel, jo ducu ma gilwenyo i komgi ki i komkabedo matek me kalarregi, ma unogi, gin ducu gibidoko calo lek, gin ma Lubaŋa nyuto dyewor.
Icaya 29:8 Kit macalo dano ma kec neko leko ni etye ka cam, ci cutcut co woko ma noŋo iye noŋo, nyo macalo dano ma orwo pii oketo leko ni etye ka mato pii, cutcut co woko ma noŋo orwo pii doŋ okete matek, kun mito mato pii; lwak rok ducu ma lwenyo i kom got Cion bene, gibibedo kit meno. To waŋ Luicrael ki gobagi
Icaya 29:9 Wubaŋŋe giwu kekenwu wek wubed lumiŋ, wubal waŋwu woko kekenwu wek wubed lutowaŋ! Wumer, laboŋo mato koŋo vino mo; wupaŋŋe apaŋa ki wot laboŋo koŋo mo ma wumato!
Icaya 29:10 Pien Rwot doŋ oonyo i komwu cwiny me nino matek; omiyo waŋwu woko, ma gin aye lunebiwu; ki wiwu bene oumo woko ma gin aye jo ma neno piny.
Icaya 29:11 Gin ma Lubaŋa nyuto bot lunebi ducu doŋ odoko calo buk ma gimwono doge woko ki tuŋ botwu, ma ka gimiyo bot dano mo ma ŋeyo kwan kun giwacce ni, “Bin ikwan man,” ci en gamo ni, “Pe atwero kwanone pien gimwono doge woko.”
Icaya 29:12 Dok bene ka gimiyo bot ŋat ma kwiya kwan, kun giwacce ni, “Bin ikwan man,” en gamo ni, “Pe aŋeyo kwan.”
Icaya 29:13 Ka doŋ Rwot owaco ni, “Rok man kara ginyiko cok kweda ki doggi noŋo, giketo deyo i koma bene ki doggi noŋo, cwinygi pe tye i koma wacel, lworo ma gilwora kwede-ni meno cik pa dano ma gipwonyogi kwede.
Icaya 29:14 Pi meno, dok abitimo gin me aura i kom rok man, gin me aura dok me taŋo twatwal; mamiyo ryeko rwenyo woko bot jo maryek, ki ŋec pa jo megi ma giniaŋ matut bikanne woko.”
Icaya 29:1131 
Icaya 29:15 Jo ma kano tamgi woko ki bot Rwot ka matut, jo ma tiyo ticgi ka macol, jo meno bineno can, dok ma giwaco ni, “Aŋa kono ma nenowa? Aŋa kono ma neyowa?”
Icaya 29:16 Koŋ wunen kit ma wun wuloko kwede kiloŋ! Gitwero poro lacwe-agulu ki lobo agulu ma en cweyo? Gin ma gitiyo atiya twero waco ki ŋat ma ocweye ni, “Pe in aye ma icweya”? Nyo gin ma gicweyo twero waco ki ŋat ma ocweye ni, “In pe iŋeyo gin mo?” Laro jo Icrael
Icaya 29:17 Odoŋ kare manok twatwal Lebanon bidoko poto ma ceko cam mabup mada, kun poto ma yam ceko cam mabup twatwal-li doŋ olokke odoko buŋa.
Icaya 29:18 I nino meno jo ma itgi odiŋ gibiwinyo lok ma gikwano ki i buk, lutowaŋ bene waŋgi biyabbe, kun gia woko ki i mutu ki colpiny.
Icaya 29:19 Jo mamwol dok gibinoŋo yomcwiny i Rwot, lucan bene gibibedo ki yomcwiny i ŋat Maleŋ me Icrael.
Icaya 29:20 Pien jo ma pe ki kica doŋ bibedo pe, jo ma gin luŋala bene gibitum woko, lulib dano dyewor me timo tim maraco gibityekogi woko liweŋ,
Icaya 29:21 ki jo ma miyo kop loyo dano pi lokgi, ma giciko owic pi ŋat ma jukogi i kabedo me ŋolo kop, ma gicwalo ŋat ma kite atir woko pi lok mogo ma tere pe.
Icaya 29:22 Meno omiyo Rwot, ma yam olaro Abraim, oloko lok i kom ot pa Yakobo ni, “Lewic pe dok bimako Yakobo, waŋe bene pe dok biballe.
Icaya 29:23 Pien ka en bineno litinone, ma gin aye tic ma an atiyo ki ciŋa, kun gitye bote, gibimiyo nyiŋa bedo me awora; gibiŋeyo atir ni ŋat Maleŋ pa Yakobo gire leŋ, gibibedo ki lworo i kom Lubaŋa me Icrael.
Icaya 29:24 Jo ma ŋak woko ki i cwinygi biniaŋ, ki jo ma bedo ka ŋur aŋura bene biye ni gipwonygi.”
Icaya 30:1 “Litino ma lujemo gibineno can,” Rwot ma owaco, “jo ma tiyo ki tamgi, ma pe mera; dok ma giribbe ki rok ma cwinya dagi, me medo bal i kom bal;
Icaya 30:2 ma gucako wotgi me cito i Ejipt, laboŋo penyo koŋ tam ki bota, pi laro bot Parao ni ogwokgi, dok pi yenyo ka kanne i tipo me Ejipt!
Icaya 30:3 Pi meno ka gwokkewu ki bot Parao bilokke miyowu lewic, dok tipo me kannewu i Ejipt bimiyo alee twodowu woko.
Icaya 30:4 Pien kadi bed luditone tye i Joan, dok lukwenane o wa i Kanec,
Icaya 30:5 ŋat acel acellewic bimako, pi rok ma pe twero konyogi, ma pe ginoŋo iye kony mo kadi gin mo maber, ento ginoŋo lewic ki cac keken.”
Icaya 30:1132 
Icaya 30:6 Man lok ma Lubaŋa oloko i kom lee me Negeb. I dye lobo ma tye iye ayelayela madit ki can mapek, ka ma min labwor ki twon labwor gia iye, kacel ki twol ororo ki ma tuk cito malo, gutiŋo lwak lonyogi madwoŋ adada i ne lwak kana, ki lim akanagi i kom aruk pa kinaga, kun gitero bot rok ma pe twero konyogi.
Icaya 30:7 Pien kony ma Ejipt miyo lam, dok gin mo maber pe iye; meno omiyo acako nyiŋe ni, “Rakab ma bedo abeda laboŋo tic mo,”
Icaya 30:8 Kombeddi doŋ icit igor coc i nyimgi i kom got ma apada, ka dok bene ico i buk, wek gigwok obed tye pi kare me anyim, macalo caden ma bedo nakanaka.
Icaya 30:9 Pien gin gubedo lujemo ma lugoba, litino ma kwero winyo lok pa Rwot;
Icaya 30:10 ma giwaco bot jo ma neno piny ni, “Pe wunen piny.” Ki bot lunebi giwaco ni, “Pe wutit botwa lok ma tye atir; ento wutit botwa lok mabecone keken, wutit lok me goba keken,
Icaya 30:11 wuŋak woko, wuwek yo, wek pe wamedde ki winyo lok mo pi ŋat Maleŋ me Icrael.”
Icaya 30:12 Meno omiyo ŋat Maleŋ me Icrael owaco ni, “Pien wun doŋ wucayo lok man, ento wuketo genwu i uno dano ki bwologi, kun wujeŋŋe i kom timwu meno ma wutimo;
Icaya 30:13 meno bimiyo balwu man bedo komwu, macalo cel ma ocudo malo likuŋ ma obar woko dok cok muk me poto woko piny, ma mukwoko-lipuny oyotoyot.
Icaya 30:14 Mukke bedo rom ki to agulu ma gicweyo, ma giŋido woko laboŋo kica mo, kun otakone mo pe ma odon, ma gitwero tic kwede me karo mac ki i keno, nyo ma romo twomo pii ki i joro.”
Icaya 30:15 Man aye lok ma Rwot Lubaŋa owaco, ma en ŋat Maleŋ me Icrael, “Wudwog cen, wubed mot, wek wularre; ka wubedo mot ki gen, wubinoŋo teko.” Ento ceŋ wukwero woko,
Icaya 30:16 kun wuwaco ni, “Pe, wan giwa wabiriŋo ki aguragura,” meno bimiyo wuriŋo oyot mada, dok ni, “Wabiriŋo madwir twatwal,” meno bimiyo jo ma ryemo korwu bedojo madwir adada.
Icaya 30:17 Jo alip kulu biriŋo pi lworo dano acel keken, wun wubiriŋo pi lworo lukwor abic keken, nio waŋ ma wudoŋ calo yat bendera ma tye i wi got, calo bendera ma tye i wi cere malo.
Icaya 30:18 Kadi bed kumeno, ento Rwot tye ka kuro me nyuto berre botwu; meno omiyo en oyubbe pi timowu kica. Pien Rwot aye Lubaŋa ma ŋolo kop atir, jo ducu ma gibedo kun gikure gitye ki gum. Rwot ocikke me miyo gum bot jone
Icaya 30:19 Adada, wun jo Ci on ma wubedo i Jerucalem pe doŋ wubikok matwal. Rwot bitimowu kica ka ce owinyo kokowu; ka owinyo ci en bigamo dogwu.
Icaya 30:1133 
Icaya 30:20 Kadi bed Rwot omi wucam kwon me aroma, ki dokomi wumat pii me can, ento Lapwonywu pe dok bikanne, wubibedo ka neno Lapwonywu ki waŋwu.
Icaya 30:21 Ka ce onoŋo wuŋak woko, ci wubiwinyo lok ma a ki yo tuŋ ŋewu, kun waco ni, “Yo ene, wulubi,” ka wulokke yo tuŋ lacuc nyo yo tuŋ lacam.
Icaya 30:22 Ka dok wubicako balo cal jogiwu ma gipayo apaya ma wudeyo komgi ki ryal, kacel ki calwu ma giliyo aliya, ma wudeyo komgi ki jabu, wubibologi woko calo gubedo gin me kwer, kun wuwaco ni, “Wudirre cen!”
Icaya 30:23 Rwot bimiyo kot cwer botwu pi kodi ma doŋ wucoyo i potti ki pi cam ma tye ka cek i potti, bimiyo camwu cek maber dok mabup twatwal. I kare meno dyaŋiwu bibedo ka cam i bar olet malac;
Icaya 30:24 ci bimiyo twoniwu ki kanawu ma gipuro bicamo cam ma girubo ki kado, ma gipyeto woko ki odero.
Icaya 30:25 Kulu me pii ma mol bibedo tye i wi godi ducu ki i wi cere ducu, i nino ma gibineko iye dano matek i kare ma gedo mogo ma ocudo malo likuŋ bimuk poto woko piny.
Icaya 30:26 Dok bene dwe biryeny maleŋ twatwal kun caro piny calo ceŋ maryeny, ento ceŋ bibedo ma rom meno tyen abiro, i nino ma Rwot bitweyo iye waŋ ret pa jone, ki caŋo waŋ bur ma en kikome aye oketo rette i kom jone. Rwot biketo can i kom jo Aciria
Icaya 30:27 Nen, nyiŋ Rwot bino kun a ki ka mabor, kun kinigane tye ka waŋ calo mac, ma yito ocido licuc duny cito malo ma oculle woko likiŋ; kun kiniga opoŋ woko i doge, ki lebe bene calo mac ma tye ka waŋo piny, kun waŋo jami woko duculiweŋ;
Icaya 30:28 yamo doge calo kulu ma piine opoŋ libyeny mol atata liyakyak, ma mwonyo dano o wa i ŋute, me yeko rok mapatpat ki odero me to, ki pi keto del i dog dano ma miyo girwenyo woko.
Icaya 30:29 Wubibedo ka wero we i macalo wuwero i dyewor me kwero nino madit pa Rwot; cwinywu bene bibedo yom calo ŋat ma woto kun dano tye ka kuto nyamulere, me cito i wi got pa Rwot, bot ŋat ma obedo Got pa jo Icrael.
Icaya 30:30 Rwot bilok ci miyo dwane me deyo winnye, dok bene bimiyo bade nen ma en oryeyo okemo piny, kun tye ki akemo mo madit ma pe wacce, ki leb mac ma waŋo piny woko ducu, kacel ki kot ma mwoc kun cwer corre piny ki pee.
Icaya 30:31 Lworo madit mada bimako jo Aciria, ka ce guwinyo dwan Rwot, kun en goyogi ki odoone.
Icaya 30:32 Goco acel acel ma en goyogi kwede ki odoo ma Rwot biketo i komgi bimalle ki koko ajaa ki opuk; en bilwenyo kwedgi kun yeŋo bade pi lweny.
Icaya 30:1134 
Icaya 30:33 Pien ka waŋone doŋ gityeko yubone woko wa con; ada, doŋ gityeko yubone woko pi kabaka, kabedone giyubo matut dok malac twatwal, ma mac ki yen bene tye madwoŋ ata, yamo dog Rwot katti calo gweŋ ma giliyo woko i mac, en aye calfa, ma bimoko mac iye.
Icaya 31:1 Jo ma cito i Ejipt ka yenyo kony gibineno can matek, jo ma guketo gengi i kom aguragura, ki i kom gadigadi me lweny, pien gipol, ki i kom wegi aguragura, pien gitek twatwal, ento pe gutiŋo waŋgi malo guneno Dat Maleŋ me Icrael, kadi ki penyo tam ki bot Rwot.
Icaya 31:2 Ento kono en ryek, dok kelo can marac twatwal i kom dano, pe dok dwoko lok ma en oloko cen; en bia malo i kom jo me odi pa lutim tim maraco, ki i kom lukony dano ma lutim bal.
Icaya 31:3 Jo Ejipt mere gin dano, pe gubedo Lubaŋa; aguraguragi bene gubedo kom mamwa, pe gin cwiny. Ka Rwot oryeyo bade, ci lami-kony bipaŋŋe litamtam, ki ŋat ma gikonyo bipotowoko piny, gin ducu gibito kacel gitum woko.
Icaya 31:4 Pien Rwot owacobota kuman ni, Kit ma labwor nyo latin labwor mor kwede i kom lee ma en omako, ma kadi ilwoŋ lwak lukwat mapol ka Lweny i kome, kome pe myel ka owinyo dwangi dok bene lworo pe mako kadi giwo matek twatwal, meno aye kit ma Rwot me mony bibino kwede piny ka lweny i kom got Cion ki i kom cerene-gu ducu.
Icaya 31:5 Rwot me mony bigwoko Jerucalem: kit macalo winyo Lyerre kwede: en bigwoko dok bene bilaro, en bikoyo Jerucalem, miyo bwot.
Icaya 31:6 Wun jo Icrael myero wudok cen bot ŋat ma wujemo i kome magwa twatwal-li.
Icaya 31:7 Pien i nino meno dano acel acel bibolo cal jogine me ryal woko kacel ki cal jogine me jabu ma onoŋo wutimo bal pi tiyogi ki ciŋwu-ni,
Icaya 31:8 “Gibineko jo Aciria woko ki pala lucwan ma pe pala pa dano; pala lucwan ma pe pala pa dano bijwerogi woko lirwatrwat; gibiriŋo woko pi lworo pala lucwan, gibidiyo awobegi tektek me tiyo tic muroni mapek.
Icaya 31:9 Lworo bimiyo patagi rwenyo woko, myelkom bene biweko luditogi bolo bendera woko.” Rwot ma macce tye i Cion, ki ma tanurre otwak i Jerucalem aye ma owaco.
Icaya 32:1 Nen, kabaka biloyo loc ki kit atir, rwodine bene gibibedo i loc kun giŋolo kop atir.
Icaya 32:1135 
Icaya 32:2 Ŋat acel acel bibedo macalo kagwok ka yamo tye, dok macalo ka-gwok ka kot ocorre piny, macalo kulu mapol ma piine mol i kabedo mutwo, dok macalo tipo got mo madit ma tye i lobo mutwo matar atara ligwek.
Icaya 32:3 Jo ma neno piny pe gibiumo waŋgi, jo ma winyo bene gibiciko itgi.
Icaya 32:4 Dano ma gitimo jami oyotoyot, gibiniaŋ iye dok gibiŋeyo maber, jo ma te lebgi odwalle biloko lok oyotoyot, dok atir laboŋo peko mo.
Icaya 32:5 Ŋat mamiŋ pe gibilwoŋe ni dano me awora, ŋat ma kite rac bene pe gilwoŋo ni twon oteka.
Icaya 32:6 Pien lamiŋ mere loko lok me miŋo, tamme tye me timo bal keken; gin ma en timo ducu pe yomo cwiny Lubaŋa, loko lok marac i kom Rwot; en dok medo kec amedda bot jo ma kec noŋo doŋ nekogi, dok twono jo ma orwo pii oneko woko ki pii me amata.
Icaya 32:7 Dano ma kite rac, noŋo timme bene rac; en miyo tam me timo gin maraco, me balo lucan woko ki loko lok goba kadi bed lok pa ŋat ma can odiyo tye kakare.
Icaya 32:8 Ento dano me awora kelo tam ma jo mukene woro bene, en cuŋ mere i kit me woro keken. Giciko mon me Jerucalem
Icaya 32:9 Wua malo, wun mon ma wutye ki kuc, wuwiny lokka; wuter itwu, wuwiny lok ma awaco, wun anyira ma pe wuparo gin mo-ni.
Icaya 32:10 Nino ma odon pe dok romo mwaka acel, komwu bibedo ka po apoya, wun mon ma pe wuparo gin mo-ni; pien nyig olok bibedo pe, dok bene pe gibipwono nyig yadi.
Icaya 32:11 Wubed ki myelkom wun mon ma wutye ki kuc, komwu bene myero obed ka po apoya, wun ma pe wuparo gin mo-ni; wugony boŋŋi woko ki i komwu, wutwe boŋo cola i pyerwu.
Icaya 32:12 Wudoŋ korwu pi pottiwu ma yomo cwinywu, pi olok ma nyak matek twatwal,
Icaya 32:13 pi lobo pa jona, ma okuto ki ocok bidoŋo iye; ki pi odi ducu ma gitye i gaŋ ma dano tye iye ki yomcwiny madwoŋ.
Icaya 32:14 Pien kabaka bia woko ki i ode, gaŋ ma dano pol iye bene bidoŋ noŋo; got Opel ki ka ma ocudo malo likuŋ me ŋiyo piny bidoko boro matwal; kana me tim cwinygi bibedo yom pigi, bidoko ka ma gikwayo iye romi ki dyegi;
Icaya 32:15 nio waŋ ma Lubaŋa oonyo Cwiny Maleŋ i komwa kun a ki malo, ma noŋo tim bene doŋ odoko poto ma ceko cam mabup twatwal, kun poto ma yam ceko cam doŋ olokke odoko buŋa.
Icaya 32:16 I kare meno ŋolo kop atir bibedo i tim, kit ma atir bibedo mere i poto ma ceko cam.
Icaya 32:1136 
Icaya 32:17 Kit ma atir bikelo kuc, dok bikelo bene bedo mot ki gen ma bedo nakanaka.
Icaya 32:18 Jona bibedo i kabedo me kuc, ka ma ayela mo pe iye, kabedo maber me yweyo mot.
Icaya 32:19 Pee bicorre, miyo buŋa ducu lwer o woko piny, gaŋ bene gijwero woko rwatrwat.
Icaya 32:20 Wutye ki yomcwiny, wun jo ma wucoyo kodi i dog kulu ducu, ma wumiyo twoni ki kana-gu giwoto ata.
Icaya 33:1 Ibineno can, in ŋat ma ineko dano, ma kun in kikomi pe gineki, in ŋat ma doto dano, kun ŋat mo pud peya oketo lok roro i komi. Ka doŋ iweko neko dano woko, in bene doŋ gibijweri woko; ki ka doŋ iweko tim me doto dano woko, in bene doŋ gibiketo lok roro ikomi.
Icaya 33:2 Ai Rwot, timwa ber, wan wakuri. Bed macalo bad wa piny ma ru ki piny ma ru, larwa i kare ma watye i can.
Icaya 33:3 Rok mukene giriŋo woko ka guwinyo dwan dano ma wo; ka in ia malo ka lweny piwa, lurok giket woko atata.
Icaya 33:4 Giyako jami calo okwil ma camo cam i poto; ma gipye apyeya iye calo bonyo.
Icaya 33:5 Rwot dit adada, pien bedo malo; en bimiyo jo Cion ducu ŋolo kop atir, kun kitgi bene bedo atir;
Icaya 33:6 i karewu en bimiyo wucuŋ matek, dok bilarowu, miyowu ryeko ki ŋec madit; doŋ gin ma pire tek botwu en aye myero wulwor Rwot.
Icaya 33:7 Koŋ wunen, kit ma jo ma gitek i lweny kok kwede! Dok lukwena me kuc bene gikok ki cwercwiny ma pe wacce!
Icaya 33:8 Yo gudo ducu doŋ gudoŋ noŋo, dano mo ma wote iye doŋ pe. Nen, gicikke doŋ gituro woko, caden ducu doŋ gicayogi acaya, pe doŋ bene giparo pi dano.
Icaya 33:9 Lobo doŋ oballe woko; alee bene otwodo Lebanon, tekone bene tye ka rwenyo woko. Caron doŋ odoko calo tim aroo; Bacan ki Karmel pot yadigi doŋ tye ka o woko aoya piny.
Icaya 33:10 Rwot owaco ni, “Kombeddi doŋ abia woko, abitiŋŋe malo; doŋ abikette gira abedo dit.
Icaya 33:11 Wuyaco cuŋ kai, ento wunywalo reŋ kal; yweyo ma a ki i dogwu aye bibedo mac ma bityekowu.
Icaya 33:12 Rok ducu bidoko calo buru mac ma odoŋ ka mac oto, macalo okuto ma gitoŋo ka doŋ giwaŋo i mac.”
Icaya 33:1137 
Icaya 33:13 Wun jo ma wutye ka mabor wuwiny gin ma doŋ atimo, ki wun jo ma wutye cok, myero wuŋe twero ma atye kwede.
Icaya 33:14 Lubalo ma tye i Cion doŋ lworo omakogi woko, jo ma kwero Lubaŋa komgi doŋ myel amyela. “Aŋa i kinwa ma twero bedo i ŋet mac ma wan neko dano? Aŋa i kinwa ma twero bedo i ŋet mac malyel nakanaka ma pe to?”
Icaya 33:15 ŋat ma kite atir i nyim Lubaŋa ma loko lok ada, ma cwinye tye atir, ma cwinye dag lonyo ma ginoŋo pi uno dano, ma bene teŋo ciŋe pe ye gamo lim me wil i muŋ, ma culo ite woko bene, pe winyo lok me neko dano, ma miyo waŋe woko wek pe onen gin marac.
Icaya 33:16 En bibedo malo ka gwokkene bibedo i cel gogo ma gicweyo ki got; gibimiye camme, ki pii amatane bene pe bijwik.
Icaya 33:17 Wubineno kabaka ki waŋwu ki deyone; wubineno lobo ma oyarre malac wa ka mabor.
Icaya 33:18 Cwinywu bilwodo lok i kom lworo madit twatwal. “Lakwan wel kono tye kwene? Dano ma giculo mucoro bote kono tye kwene? Lakwan lubele ma gucudo malo likuŋ-ŋi tye kwene?”
Icaya 33:19 Pe dok wubineno rok ma luŋala, rok ma loko leb mapat atika, ma pe wuniaŋ i gin ma giloko, ma gidumo leb ma niaŋ iye tek.
Icaya 33:20 Koŋ wunen Cion, gaŋ ma wukwero iye ninowu madito ma giciko! Wubineno Jerucalem ki waŋwu, ma en gaŋ ma oliŋ mot calo kema ma pe gikobo ki kakare, ma teke ma giguro kwede pe giputo, dok tolle bene pe cot.
Icaya 33:21 Ento Rwot binyuto deyone kunnu, ka ma kulu madoŋo ki matinone tye iye, ka ma mel ma gikwano ki pol pe wok ki iye, ki yeya me deyo bene pe wok ki iye.
Icaya 33:22 Pien Rwot aye lanolkopwa, en lalocwa, Rwot aye kabakawa, en bilarowa.
Icaya 33:23 Tol yeyawu ogony woko; pe mako te yat cuŋ matek i kabedone, pe bene gitwero yaro boŋo iye wek yamo okuti. I kare meno jami ayaka bibedo mubakke ata lipim ma dano bipoko i kingi; kadi wa luŋolo bene gibinoŋo jami mogo olo twal.
Icaya 33:24 Pe tye dano mo ma bedo i lobowa ma biwaco ni, “An koma lit.” Jo ma bedo iye ducu gibitimo botgi kica pi balgi.
Icaya 34:1 Wubin wunyik cok, wun rok ducu wek wucik itwu wuwiny! Jo ducu ma bedo i lobo, myero gubin guwiny.
Icaya 34:2 Pien akemo doŋ omako Rwot i kom rok ducu, kiniga okete woko adada i kom monygi, en doŋ otenyogi wek gijwergi woko ki pala lucwan calo gineko lee.
Icaya 34:1138 
Icaya 34:3 Kom danogi ma doŋ gineko gibibolo woko ata, ŋwec komgi biduny maŋwe, remogi bene bimol i wi godi.
Icaya 34:4 Lakalatwe me polo ducu bitop woko, polo bidolle woko calo buk adola. Monygi ducu bipoto woko piny, kit ma pot olok o kwede piny, kit ma pot oduro poto kwede piny ki i wi jaŋe,
Icaya 34:5 Pien doŋ ayubo pala lucwanna woko ki i polo, abino piny ka ŋolo kop i kom jo Edom, i kom jo ma doŋ gimiyo me aneka.
Icaya 34:6 Rwot tye ki pala lucwan ma remo opune woko i lake, moo dwolo bene doŋ odyako kome woko liweŋ, remo romi ki remo dyegi, moo dwolo olaŋ pa nyogi romi. Pien Rwot bityero gitum i Bojra, dok bineko dano matek i lobo Edom.
Icaya 34:7 Dano bitiŋŋe poto piny libut calo twonjubi. Lobogi bipoŋ ki remo ma mol liyakyak, dok moo dwolo bimiyo lobogi bedo ma miyu adada.
Icaya 34:8 Pien Rwot tye ki nino me culo kwor, tye bene ki mwaka me koko Cion ki bot lukworre.
Icaya 34:9 Kulu ducu me Edom bilokke doko calo odok Lam, lobone bene bidoko calo gweŋ calfa, doŋ lobo maca ducu bidoko calo odok Lam ma tye ka waŋ.
Icaya 34:10 Mac bilyel dyeceŋ ki dyewor benebene ma pe to, yitone biduny mucido cito malo lituu nakanaka. I kare pa yalwak ducu lobo bidoŋ nono, dano mo pe ma biwok ki iye ma twal.
Icaya 34:11 Olwit ki coo bileyo ci doko megi, dok tula ki agak bene gibibedo iye. Rwot biryeyo tol i kome, miyo jebbe woko atata, ki birigi ma miyo doŋ noŋo ma kelo anyobanyoba i kom ludito ducu.
Icaya 34:12 Gibilwoŋo nyiŋe ni, Loc pe kunnu, dano madito bibedo pe iye.
Icaya 34:13 Okuto bidoŋo i wi odine madito, ayila ki ocok bidoŋo i gaŋ gogone, too ki udu gibibedo iye.
Icaya 34:14 Lee me tim birwatte ki lalur, cen mubedo calo dyegi bikok bot luwotgi, min lee muti ma nen dyewor keken bicito ka yenyo ka yweyo kunnu.
Icaya 34:15 Tula bigero ode kunnu, ci bibolo iye toŋe, dok bitoko litinone bene ki kunnu, ka coko litinone woko i te bwome. Kwateŋ bene bicokke kunnu, kun acel acel i kingi tye ki cware.
Icaya 34:16 Koŋ wuyeny wukwan ki i buk pa Rwot: pe tye mo i kin magi ma birwenyo, pe tye mo ma bibedo kene laboŋo cware. Pien Rwot doŋ ociko ni obed kit meno, en kikome aye bicokogi kacel.
Icaya 34:17 En obolo kwir pigi, en kikome aye ma opoko botgi lobo kun pimo ki tel. Doŋ bibedo megi matwal, gibibedo iye i kare pa yalwak ducu.
Icaya 35:1139  Kit ma jo pa Lubaŋa bidwogo kwede cen
Icaya 35:1 Lobo mutwo kacel ki tim bibedo ki yomcwiny, ature bituru iye calo leŋa.
Icaya 35:2 Ature bibedo iye calo jo ma cwinygi yom, kun giwero wer ki yomcwiny madwoŋ twatwal; deyone bene bibedo dit mada calo got me Lebanon, bibedo ma mwonya twatwal calo potti me Karmel ki Caron. Gibineno deyo pa Rwot, ki twer ma Lubaŋawa tye kwede.
Icaya 35:3 Wujiŋ; ciŋ jo ma badgi okwe, wumi jo ma coŋgi goro odok matek.
Icaya 35:4 Wuwac bot jo ma tye ki lworo i cwinygi ni, “Pe wubed lwor, wubed tek! Nen, Lubaŋawa bikokowu, en biculo kwor i kom lukworwu. En bibino ci larowu.”
Icaya 35:5 I kare meno lutowaŋ waŋgi biyabbe, jo ma itgi odiŋ bene itgi biyabbe.
Icaya 35:6 I kare meno luŋolo bipye malo calo til, ki jo ma te lebgi oto gibicako wero wer ki yomcwiny. Pien pii bimwoco piny woko i dye tim, ki kulu bene piine bibedo ka mol i lobo mutwo;
Icaya 35:7 kweyo ma mil amila bigolle woko doko kut, pii bibedo ka gunnye atata i lobo mutwo likaŋ. Lum ki lagada bidoŋo madwoŋ twatwal, i kabedo ma yam too aye bedo iye.
Icaya 35:8 Yo gudo madit bibedo kunnu, yo ma gibicako nyiŋe ni, “Yo Maleŋ.” Jo ma gin lubalo pe gibilubo yo meno, jo mamiŋ pe bimiyo jo ma lubo yo meno rwenyo.
Icaya 35:9 Labwor mo pe bibedo kunnu, lee mo mager bene pe bicito kunnu, pe tye mo ma gibinoŋo kunnu; ento jo ma doŋ gikokogi aye bilubo yo meno.
Icaya 35:10 Jo ma Rwot okokogi bidwogo cen i Cion, gibibino ma noŋo giwero wer licur. Yomcwiny ma ri nakanaka pe birwenyo ki i wigi, gibibedo maber ki yomcwiny madwoŋ, cwercwiny ki cur ma yam gubedo kwede doŋ bia woko ki i cwinygi.
Icaya 36:1 I mwaka me apar wiye aŋwen me loc pa kabaka Kejekia, en aye Cenakerib kabaka me Aciria obino kwede ka lweny i kom gaŋi ducu me Juda ma girumogi ki cel gogo, ci omayogi ducu.
Icaya 36:2 Kabaka me Aciria ocwalo Larabcake bot kabaka Kejekia i Jerucalem, kun Larabcake a ki i Lakic ki dul mony madit twatwal. Ci ocito ocuŋ i ŋet yo pii ma mol ki i joro ma malo, i yo gudo ma cito i poto pa Lalwok-boŋo.
Icaya 36:3 Jo adek me Juda cutcut gubino me rwatte kwede: Eliakim wod pa Ilkia, ma en aye ladit ma loyo jami ma i ot pa kabaka, kacel ki Cebna ma karan, ki Joa wod pa Acap, laco lok matimme.
Icaya 36:4 Larabcake owaco botgi ni, “Wuwac bot Kejekia ni, ‘Kabaka madit, kabaka me Aciria, owaco kuman ni, In igeno gin aŋo?
Icaya 36:1140 
Icaya 36:5 In itamo ni lok me dog noŋo bedo rom ki ryeko me lweny ki mony madit me loyo lwennye. In kombeddi ijeŋŋe i kom aŋa, mumiyo ijemo woko i koma-ni?
Icaya 36:6 Nen, kombeddi iloko Ejipt odoko odoo ma’ ijeŋŋe i kome, kun en lagada ma otur otyer woko, ma bituco ciŋ dano mo ma ojeŋŋe i kome. Meno kit ma Parao kabaka me Ejipt bedo ka timo kwede jo ducu ma gijeŋŋe i kome.”
Icaya 36:7 Ento ka wuwacca ni, “Wan wajeŋŋe giwa i kom Rwot ma Lubaŋawa,” pe en aye wan jogine ma i wi godi, ki keno tyerre, ma Kejekia doŋ omukogi woko, kun waco bot jo Jerucalem ki Juda ni, “Wubiworo Lubaŋa i nyim keno tyer man ma i Jerucalem?”
Icaya 36:8 Koŋ ijeŋ gin me camme ki laditta kabaka me Aciria! An abimiyi aguragura alip aryo, ka ce in ki tuŋ boti bene itwero noŋo lubed i wigi.
Icaya 36:9 In itwero dwoko ladit lweny acel mo cen ki i kin lutic pa laditta matinone, ka ce ijeŋŋe i kom Ejipt pi gadigadi lweny ki wegi aguragura?
Icaya 36:10 Dok bene in itamo ni abino ka lweny i kom kabedo man wek atyek woko laboŋo twero pa Rwot? Wai Rwot aye ma owacca ni, “Cit icilweny i kom lobo man ityek woko yo!”
Icaya 36:11 Cutcut Eliakim ki Cebna, ka Joa guwaco bot Larabcake ni, “Walegi ilok ki wan luticci i leb Aram, pien wawinyo. Pe ibed ka lok kwedwa i leb Juda ma lwak ma gitye i wi cel bene giwinyo.”
Icaya 36:12 Ento Larabcake ogamo doggi ni, “Itamo ni rwoda ocwala ka loko lok magi bot laditwu ki botwu keken bo, pe bot lwak ma gubedo i wi cel bene, ma gin kacel ki wun gukemo can me camo cetgi kengi ki mato lacgi?”
Icaya 36:13 Larabcake ocuŋ ocako daŋŋe ki dwan maloŋo i leb Juda ni, “Wuwiny lok pa kabaka madit, kabaka me Aciria!
Icaya 36:14 Kabaka owaco ku man ni, ‘Pe wuwek Kejekia obed ka bwolowu, pien en pe bitwero larowu.
Icaya 36:15 Pe wuwek Kejekia omiwu wujeŋŋe i kom Rwot kun wuwacci, “Rwot aye bilarowa, gaŋ man pe gibimiyo i ciŋ kabaka me Aciria.”
Icaya 36:16 Pe wubed ka winyo lok pa Kejekia; pien man aye lok ma kabaka me Aciria owaco, ni meno wuyub lok me kuc kweda, ci wukatti woko bota; kit meno ŋat acel acel bicamo nyig olok ma i potone, ŋat acel acel bicamo nyig odurone, ki ŋat acel acel bimato pii ma i taŋine kikome;
Icaya 36:17 nio ka abiterowu wa i lobo ma rom ki mewu-ni, lobo ma ceko kal ki koŋo vino, lobo ma miyowu kwon, ma tye iye poto olok-gu.
Icaya 36:18 Wugwokke, pe wubed ka winyo lok pa Kejekia ma tye ka bwolowu marac kun wacci, “Rwot bilarowa.” Tye Lubaŋa pa lurok mo ma yam olaro lobone ki i cin kabaka me Aciria?
Icaya 36:1141 
Icaya 36:19 Lubaŋa pa jo Kamat ki Arpad gitye kwene kaa? Lubaŋa pa jo Ceparvaim gitye kwene? Gin yam gularo Camaria ki i ciŋa bo?
Icaya 36:20 Lubaŋa me lobo mene ki i kin lubaŋa ducu ma gitye ki lobogi, ma yam koŋ olaro lobone ki i ciŋa mono, mumiyo wutamo ni Rwot bilaro Jerucalem ki i ciŋa-ni?’ ”
Icaya 36:21 Ento lwak ducu guliŋ aliŋa, pe gudokke iye lok mo kadi ki acel, pien onoŋo kabaka ociko ni, “Pe wubigamo doge.”
Icaya 36:22 Lacen Eliakim wod pa Ilkia ma en aye ladit ma loyo jami ma i ot pa kabaka, kacel ki Cebna ma karan, ki Joa wod pa Acap ma laco lok ma timme guyeco boŋŋigi gucito kwede wa bot Kejekia, gutitte lok ducu ma Larabcake owaco.
Icaya 37:1 Ka kabaka Kejekia owinyo, ci oyeco boŋŋine woko, ocako umme ki boŋo cola, ocito kwede wa i ot pa Rwot.
Icaya 37:2 Ci ooro Eliakim ma lalo jami ma i ode, kacel ki Cebna ma karan, ki ajwagi pa Lubaŋa ma guteggi ma guumo komgi woko ki boŋo cola, ocwalogi guwoto bot Icaya wod pa Amoj, ma lanebi.
Icaya 37:3 Guwaco bote ni, “Kejekia owaco kuman ni, ‘Tin piny doŋ oloyowa woko, gibiburowa, lewic omakowa mada. Latin doŋ obino i yo nyodo, ci tek me nywalone aye peke.
Icaya 37:4 Gwok nyo Rwot Lubaŋani doŋ otyeko winyo lok pa Larabcake, ma laditte kabaka me Aciria ocwale kwede ka nywaro Lubaŋa makwo-ni, ci bimiyo Rwot Lubaŋani juko lokke. Pienno, tin legani malo pi jo ma gubwot, ma gudoŋ-ŋi.’ ”
Icaya 37:5 Ka lutic pa kabaka Kejekia guo bot Icaya.
Icaya 37:6 Icaya owaco botgi ni, “Wuwac bot laditwu ni, ‘Rwot owaco kuman ni, pe ibed ki lworo mo pi lok ma iwinyoni ma lutic pa kabaka me Aciria gubedo ka yeta kwede.
Icaya 37:7 Nen, abiketo cwiny mo i iye, ci biwinyo lok mo ma oywek, ci dok woko wa i lobo tugi; ci abimiyo gineko en woko ki pala lucwan ki i lobo tugi kunnu.’ ”
Icaya 37:8 Ka Larabcake odok, ci onoŋo kabaka me Aciria tye ka lweny i kom Libna; pien onoŋo owinyo ni kabaka otyeko a woko ki i Lakic.
Icaya 37:9 Ka ce kabaka owinyo lok i kom Tiraka kabaka me Etiopia, ni otiŋo yo me bino ka lweny i kome, en dok ocwalo lukwena bot Kejekia kun wacci,
Icaya 37:10 “Wubiwaco bot Kejekia kabaka me Juda kit man ni, ‘Pe iwek Lubaŋani ma igeno-ni obwoli ni pe ebimiyo Jerucalem i ciŋ kabaka me Aciria.
Icaya 37:11 Nen, doŋ ityeko winyo gin ma kabaka me Aciria otimo i kom lobo ducu. Iwinyo kit ma en otyekogi kwede woko, ci in kono ibibwot niŋniŋ?
Icaya 37:1142 
Icaya 37:12 Kwarowa yam gujwero gaŋi Gojan, Karan ki Recep, ci guneko jo Eden ma onoŋo yam gibedo i Telacar, ento jogigi mo pe olarogi.
Icaya 37:13 Luker ma giloyo gaŋi magi gitye kwene? Kabaka me Kamat, ki me Arpad, kabaka me Ceparvaim, ki me Ena kacel ki me Iya, gin ducu kombeddi gitye kwene?’ ”
Icaya 37:14 Kejekia ogamo waraga ki i ciŋ lukwena-nu ci okwano. Ka oa ocito i ot pa Rwot, ci oyaro waraga meno woko i nyim Rwot.
Icaya 37:15 Kejekia olego Rwot ni,
Icaya 37:16 “Ai Rwot Lubaŋa me mony, Lubaŋa pa Icrael, ma ibedo i wi komkerri ka wi lukerubi; in keni giri aye ibedo Lubaŋa ma iloyo dul lobo mapatpat ducu ma i wi lobo. In aye ma iketo polo ki lobo.
Icaya 37:17 Tim ber icik iti iwinywa, ai Rwot, yab waŋi inenwa, dok bene iwiny lok ducu ma Cenakerib ocwalo kun ŋalo kwede Lubaŋa makwo.
Icaya 37:18 Ada, ai Rwot, waŋeyo ni luker me Aciria guneko rok ducu ma omiyo lobogi doŋ noŋo,
Icaya 37:19 dok bene guwaŋo lwak jogigi wo ko ki mac; pien onoŋo gin pe Lubaŋa kikome, gin tic me ciŋ dano, yen ki got-gu, mumiyo gityekogi woko.
Icaya 37:20 Mumiyo kombeddi doŋ, ai Rwot Lubaŋawa, larwa ki i ciŋe, wek ker ma I WI lobo ducu guŋe ni in giri aye ibedo Lubaŋa keni.” Lok ma Icaya owaco bot kabaka (2 Luker 19.20-37)
Icaya 37:21 Icaya wod pa Amoj odwoko lok bot kabaka Kejekia kun wacce ni “Rwot Lubaŋa pa Icrael owaco kuman ni, Atyeko winyo legani ma icwalo bota pi Cenakerib kabaka me Aciria.
Icaya 37:22 Man aye doŋ lok ma Rwot owaco i kome ni, ‘Jo Cion gicayi calo nyako ma obedo ka cayi kun jeri; jo Jerucalem bene gicayi, calo nyako ma tye ka yeŋo wiye ki i ŋeyi.’
Icaya 37:23 “In icayo aŋa, aŋa mono ma iyetoni? Imoro dwani i kom aŋa, ma itiŋo waŋi ki wakke-ni? I kom ŋat Maleŋ me Icrael kulu!
Icaya 37:24 In aye ma imiyo lukwenani giŋalo Rwot, dok iwaco ni in iito malo i wi godi kun itye ki lwak gadigadi lwennyi, nio wa malo i wi got Lebanon. Iwakke bene ni itoŋo yadi cedar maboco ki kunnu woko ki yadi ciprec mabecone mada-ni: dok iwaco ni, ‘Adonyo bene i buŋana ka mabor, ka ma yadi oculle iye likiŋ.
Icaya 37:25 Akwinyo waŋ pii, amato pii pa lurok; anyono lobo Ejipt, atwoyo pii ma i jaŋ kulu Nail ducu.’
Icaya 37:1143 
Icaya 37:26 “ ‘In peya iwinyo bo ni atyeko yubo wa con kuca? Gin ma atye ka timo kombeddi yam ayubo tamma wa i kare macon ca, ni in myero itur gaŋi ma gicelo ki cel gogo, ilokgi odok obur ma odurre lipim
Icaya 37:27 kun jo ma gibedo iye gidoko goro: cwinygi oballe, lewic omakogi, gudoko macalo ginapita ma i poto gicalo lum alita,’ gicalo lum ma otwi i wi ot ma obwarre woko ma pud otwi atwiya.
Icaya 37:28 ‘Ento aŋeyo bedoni piny, ki citoru woko ki donyoni i ot ki jennyeni i koma.’
Icaya 37:29 Pien ibedo ka jennye i koma ki akemo, lok me nyatteni bene otyeko donyo i ita, mumiyo abirwako golina i umi, abiketo tolla i doggi, abidwoki cen i yo ka ma yam iwok ki iye.”
Icaya 37:30 Lacen Icaya owaco bot kabaka Kejekia ni, “Man aye gin ma binyuto gin ma bitimme. I mwaka man ki i mwaka ma lubo wubicamo cam ma otwi kene, ento i mwaka me adekke wubicoyo kodi, dok wubikayo kac, wubipito olok, dok bene wubicamo nyige.
Icaya 37:31 Jo ma, bibwot, ma gibidoŋ i ot pa Juda, gibibedo macalo yat ma oguro lwite odonyo piny i ŋom, dok ma nyako nyige lamalo.
Icaya 37:32 Pienno jo ma gudoŋ gibikato woko ki i Jerucalem, lwak jo mubwot gibikato woko ki i wi got Cion. Man bitimme pi nyeko ma Rwot me mony tye kwede piwu.
Icaya 37:33 “Pienno Rwot owaco lok kuman i kom kabaka me Aciria ni, En pe bidonyo I gaŋ man, pe bibayo atero mo iye, pe binyiko cok kwede ki kwot pe bene bitoro cel lobo me rumone:
Icaya 37:34 En bidok cen ki ŋeye kun lubo yo ma yam en obino kwede, pe bidonyo i gaŋ man, Man lok pa Rwot kikome.
Icaya 37:35 An abilweny pi gaŋ man me larone pira kena ki pi laticca Daudi.”
Icaya 37:36 I dyewor meno lamalaika pa Rwot ocito, oneko jo Aciria alip miya acel ki pyeraboro wiye abic ki i gonygi. Ka dano gua malo odiko con nen gunoŋo kom jo Aciria muto oradde lirat.
Icaya 37:37 Cenakerib ka baka me Aciria ocako a ocito, odok wa i gaŋŋe ci obedo i Nineve.
Icaya 37:38 Ka yam en tye ka miyo woro i ot pa lubaŋane Nicirok, ci awobene, Adramelek ki Carejer guneke woko ki pala lucwan, ci guriŋo woko gularo komgi wa i Ararat. Wode Ecar-kadon aye oleyo ka tyene.
Icaya 38:1144 
Icaya 38:1 I kare meno two omako Kejekia ma onoŋo cok to woko. Lanebi Icaya wod pa Amoj ocito bote owacce ni, “Rwot owaco ku man ni, ‘Yub odi obed maber pien ibito woko, twoni pe bicaŋ.’ “
Icaya 38:2 Kejekia oloko waŋe i kom kicika ot olego Rwot,
Icaya 38:3 kun wacci, “Tim ber, ai Rwot, koŋ ipo, inen kit kwo ma abedo kwede i nyimi, kun abedo ŋat ma geni, alubi ki cwinya ducu, kun abedo ka tiyo gin ma nen maber i waŋi.” Ci Kejekia ocako koko matek twatwal kun cwinye cwer.
Icaya 38:4 Cutcut lok pa Rwot dok obino bot Icaya kun wacce ni,
Icaya 38:5 “Cit iciwac bot Kejekia ni, Rwot Lubaŋa pa kwarowu Daudi owaco kuman ni, ‘Atyeko winyo legani, dok bene aneno pig waŋi; nen, abimiyo dok pud ibedo i lobo pi mwaka apar wiye abic.
Icaya 38:6 Abilari kacel ki gaŋ man ki i cin kabaka me Aciria, dok bene abigwoko gaŋ man.’
Icaya 38:7 “Man larien ma binyuto ni Rwot bitiyo gin ma otyeko ciko pire:
Icaya 38:8 En bicoro tipo cen dok cen tyen apar i kom gin me poro cen pa Akaj.” Tipo cen bene odok cen tyen apar kulu ma onoŋo okato i kom gi-porone.
Icaya 38:9 I Kare ma doŋ Kejekia ocaŋ ki i twone, ocako coyo wer man me pako Lubaŋa:
Icaya 38:10 Yam onoŋo atamo ni abito ma noŋo pud atektek, atamo ni onoŋo doŋ icwala woko i lobo pa jo muto, ka cito ka bedo kunnu doŋ matwal, kun pe aneno ŋeya.
Icaya 38:11 Onoŋo yam atamo ni pe doŋ abineno Rwot, i lobo pa jo makwo; pe dok abineno dano mo, ki i kinjo ducu ma gibedo i wi lobo.
Icaya 38:12 Doŋ onoŋo giputo kwona woko, gitero ka mabor, calo kema pa lakwat ma giputo woko, adolo kwona woko calo lacwe-boŋo ma odolo, ma oŋolo woko ki i kom yat lacwe-boŋo. Rwot, onoŋo doŋ imiyo kwena-ni ogik woko, cakke odiko o kwede wa i dyewor.
Icaya 38:13 Akok dyewor benebene pi kony kun atye ki arem madit twatwal; en turo cogona woko ducu calo labwor. Rwot, onoŋo doŋ imiyo kwena-ni ogik woko, cakke odiko o kwede wa i dyewor.
Icaya 38:14 Dwana onoŋo doŋ winnye calo lakalagwec ma kok, nyo owalu, onoŋo doŋ akok calo akuri. Waŋa onoŋo doŋ ojony woko ki ne no malo, giuna doŋ marac; ai Rwot, lara do!
Icaya 38:15 An kone dok atwero loko gin aŋo? Pien oloko kweda, dok en kikome aye ma omiyo man otimme, i dyewor pe anino wacel, pi cwercwiny ma onoŋo atye kwede.
Icaya 38:16 Ai Rwot; dano bedo kwo pi gin magi, an gira kwona ocuŋ i komi keken; caŋa woko wek abed kwo.
Icaya 38:1145 
Icaya 38:17 Nen cwercwiny madit ma onoŋo atye kwede, miya iye kuc; in aye ilaro kwona ki i dog bur me to, pien ibolo balla woko ducu yo tuŋ i ŋeyi.
Icaya 38:18 Pien pe tye ŋat mo i lobo pa jo muto, ma twero paki kun pwoyi bene; jo ma donyo piny i lyel pe dok gitye ki gen i kom adani.
Icaya 38:19 Dano makwo aye twero pwoyi, kit macalo an tin apwoyi kwede-ni; won litino tito ki litinone, kit ma in igenne kwede.
Icaya 38:20 Rwot doŋ cok lara, wabigoyo naŋa ki opuk-gu ci wapaki kwede, wabiwero wer me paki i odi ka ma giwori iye, pi kare me kwowa ducu.
Icaya 38:21 Icaya onoŋo owaco bot kabaka ni gilun nyig oduro ci gimwon i waŋ odekene, wek burre ocaŋ woko.
Icaya 38:22 Kabaka Kejekia onoŋo openyo ni, “Kit lanen aŋo ma nyuto ni abicito i ot pa Rwot?”
Icaya 39:1 I kare meno kabaka me Babilon, Merodak-baladan wod pa Baladan, owinyo ni kabaka Kejekia kome lit; ci owcalo lukwena gutero waraga kacel ki mot bote, pien onoŋo doŋ bene owinyo ni twone ocaŋ woko.
Icaya 39:2 Kejekia ojologi maber, ocako nyuto botgi or kano Limme ducu; guneno ryal ki jabu, aŋwece, moo me wel, ki ot kano jami lwennye ducu, onyuto botgi gin ducu ma onoŋo tye i ot kano jami mere. Pe tye gin mo ma odoŋ ma en pe onyuto botgi ma onoŋo tye i ode ki i lobo ducu ma onoŋo tye i te locce.
Icaya 39:3 Lacen lanebi Icaya obino bot kabaka Kejekia, openyo ni, “Jo-nu guwacci lok aŋo? Gin kono gua ki kwene?” Kejekia ogamo ni, “Gua i lobo mabor, gua wa i Babilon.”
Icaya 39:4 Icaya dok openye ni, “Guneno gin aŋo ki i odi?” Kejekia ogamo ni, “Gutyeko neno jami ducu ma tye i oda; pe tye gin mo ma odoŋ ma tye i odi kano limma ma pe anyuto botgi.”
Icaya 39:5 Icaya dok owaco bot kabaka ni, “Koŋ doŋ iwiny lok ma Rwot me mony owaco:
Icaya 39:6 Nen ba, kare doŋ cok romo, ma jami ducu ma i odi, ki ma yam kwarini gukano nio wa onyoo, gibiterogi woko wa i Babilon; pe tye gin mo ma bidoŋ kadi ki acel, man Rwot ma owaco.
Icaya 39:7 Ki awo beni mogo bene, ma in inywalogi, gibiterogi woko bene, gibikolo mangi woko, ci gidoko lutic i gaŋ kal me Babilon.”
Icaya 39:8 Kabaka Kejekia oniaŋ ni kuc bibedo tye i kare me locce laboŋo alokaloka mo, meno aye gin mumiyo en owaco bot Icaya ni, “Lok pa Rwot ma iwaco-ni ber mere.”
Icaya 39:1146 
Icaya 40:1 Wukwe cwiny lwakka, wukwe cwinygi! Man lok ma Lubaŋawu owaco.
Icaya 40:2 Wucuk cwiny jo Jerucalem, wuwac botgi ni, karegi me bedo opii doŋ ogik woko, doŋ gityeko timo kica botgi i kom balgi ducu. Can ma Rwot oketo i komgi obedo dit mada, rom ki bal ma gutimo tyen aryo kulu.
Icaya 40:3 Dwan dano mo ma daŋŋe i tim ni, “Wuger yo pa Rwot, wutir yone ocuŋ atir i tim aroo pi Luban awa.
Icaya 40:4 Luŋ ducu gibitoro woko, godi ki cere ducu gibidwokogi woko piny, ka ma ogonne gibitiro cuŋ atir, dok yo ma obedo burbur gibipiro woko.
Icaya 40:5 Deyo pa Rwot doŋ binen ka maleŋ, dano ducu bineno kacel, pien Rwot kikome aye ma doŋ owaco.”
Icaya 40:6 Dano mo tye ka waco ni, “Daŋŋe!” Cutcut agamo ni, “Imito adaŋŋe niŋniŋ?” Gin mo ducu ma tye ki kom obedo calo lum, berre ducu rom ki ber pa ature me tim.
Icaya 40:7 Lum ner, ature bene o woko, ka Rwot okuto iye ki yweyone; ada, dano mere gical ki lum.
Icaya 40:8 Lum ner, ci aturene o woko, ento lok pa Lubaŋa bedo matwal.
Icaya 40:9 In Cion ma ikelo lok maber, it malo i wi got mabor. In Jerucalem ma itito lok maber-ri, med dwani malo ki tek, med dwani malo, pe ilwor. Wac bot jo ma bedo i gaŋ me Juda ni, “Wunen Lubaŋawu ba!”
Icaya 40:10 Wunen Rwot Lubaŋawu tye ka bino ki tek, bade aye ma tye ka loc pire; nen, baka cicee tye bote, cul me ticce bene tye i nyime.
Icaya 40:11 En bikwayo romine calo lakwat, bitiŋo litino romine i bade, en bitiŋogi i kore, ci mako litino romi ma dot, peyogi motmot. Pe tye gin mo ma giromo poro ki Lubaŋa pa jo Icrael
Icaya 40:12 Aŋa ma yam koŋ opimo pii i dye ciŋe, dok ma opimo polo ki ciŋe? Aŋa ma ojobo apwa me lobo ci oonyo i gi-pimo jami, nyo ma yam opimo godi i mijan, ki ka ma obedo cerecere i ratili?
Icaya 40:13 Aŋa ma yam koŋ obedo ka telo Cwiny Rwot, nyo aŋa ma yam koŋ obedo ka miye tam macalo lapwony mere?
Icaya 40:14 Aŋa ma yam koŋ Rwot onoŋo tam ki bote, nyo aŋa ma opwonye ki ŋolo kop atir? Aŋa ma yam koŋ opwonye me medo ŋecce, nyo ma onyutte yo me bedo ki niaŋ matut?
Icaya 40:15 Nen rok ducu rom ki pii ma oton kicel i agulu, dok gikwanogi macalo apwa ma tye i mijan; nen, en tiŋo cula woko ki i dye nam calo gin matidi mo.
Icaya 40:1147 
Icaya 40:16 Yen ducu ma gitoŋo ki i buŋa me Lebanon, pe romo waŋo gitum awaŋa, lee ma tye iye bene nok, pe giromo me atyera bot Lubaŋa.
Icaya 40:17 Rok ducu pe gin mo i nyime, gin ducu pe gubedo gin mo ki tun bote, gin ducu mwa.
Icaya 40:18 Doŋ ibiporo Lubaŋa ki aŋa, nyo itwero poro calle ki kit cal aŋo?
Icaya 40:19 Cal jok ma gitwako atwaka, latet t wero twakone, layub jabu mwono kome woko ki jabu, dok tiyo nyor ryal pire.
Icaya 40:20 Ŋat ma can odiyo adada, yero yat matek ma pe top me gityer, yenyo lapac ma ladiro, wek opane cal apaya, ma pe dok giromo kwanyone ki ka ma giketo iye.
Icaya 40:21 Pe wuŋeyo bo? Yam peya wuwinyo? Yam onoŋo pe gitito botwu pire con? Peya wuniaŋ nia wa i acakki keto lobo?
Icaya 40:22 ŋat ma bedo i wi komkerre malo en aye ma oketo, en bedo wa malo twatwal i ŋe pol, jo ma bedo piny i lobo ginen matino calo ocene. En ryeyo polo calo boŋo kicika, dok yaro bene calo kema me bedo iye.
Icaya 40:23 En miyo luloc me lobo gidoko gin ma konygi pe, en dwoko rwodi ducu me lobo woko piny lirwap.
Icaya 40:24 Gin gubedo calo ginapita ma pud gipito apita, ma pud gicoyo acoya kun guryeyo Lwitgi pud aryeya i ŋom, ma ka Rwot ocwalo yamo i komgi ci giner woko; ka ce yamo lapiru okodo i komgi, ci tiŋogi calo cuŋ kal terogi woko.
Icaya 40:25 Doŋ wubipora ki aŋo mono, wek abed cal kwede? Man peny ma ŋat Maleŋ openyo.
Icaya 40:26 Koŋ wutiŋ waŋwu malo wunen polo, aŋa ma oketo jami magi? ŋat ma telo monygi, ŋeyo welgi ducu, dok bene lwoŋogi ki nyiŋgi. Tekone dwoŋ twatwal, meno aye gin mumi yo mo ki i kingi pe rwenyo.
Icaya 40:27 Piŋo it ye ka koko, in Yakobo? Piŋo kono it ye ka waco ni, Rwot pe neni, in Icrael, kun iwaco ni Lubaŋa tika pe tye ka paro piri?
Icaya 40:28 Pud pe wuŋeyo bo? Yam peya wuwinyo? Rwot en Lubaŋa ma bedo nakanaka, en aye ma oketo wi lobo ducu. En pe ol, pe bene doko goro; ŋecce tut ma pe wacce, kadi tato tere bene pe twerre.
Icaya 40:29 En miyo tek bot jo magoro, dok bene medo tek bot ŋat ma tekone odok woko piny.
Icaya 40:30 Kadi ki awobe bene gitwero doko goro, gitwero ol bene ma giromo poto woko piny;
Icaya 40:31 ento jo ma neno bot Rwot, teko bidwogo cen i komgi. Gibituk gicito malo calo ocur, gibiriŋo ma pe giol, gibibedo ka wot nakanaka ma komgi pe biloc.
Icaya 41:1148  Rwot ocikke pi konyo jo Icrael
Icaya 41:1 Wuliŋ mot, wuwiny lokka, wun lobo ma tye i dog nam; wek rok ducu gulim tek manyen; gucak bino wek gulok lokgi. Myero wan ducu wanyiku cok wek wanolu kop i kinwa kekenwa.
Icaya 41:2 Aŋa ma otugo ŋat ma oa ki yo tuŋ wokceŋ, ma loyo lweny i kabedo ducu ma en woto iye? Aŋa ma miyo rok mapol i ciŋe, ka doŋ nyono luker maditodito woko i te tyene piny? Pala lucwanne miyo dano gidoko calo apwa, aterone nekogi, tiŋogi woko calo cuŋ kai ma yamo tero.
Icaya 41:3 Ryemogi, ci kato i nyimgi ki kuc, ma noŋo dwir mada, kun tyene pe gudo piny.
Icaya 41:4 Aŋa ma omiyo gin man otimme? Aŋa ma omiyo lwak jami mapatpat ma kombeddi tye-ni obedo tye kit macalo kombeddi tye kwede-ni nia i acakki piny? An Rwot aye abedo mukwoŋo nia i acakki piny, an Rwot Lubaŋa abibedo tye bene i agikki piny.
Icaya 41:5 Lobo ma tye i dog nam doŋ guneno gin ma atiyo, lworo omakogi, komgi obedo ka myel amyela; gin ducu doŋ gubino gunyiko cok.
Icaya 41:6 Dano acel acel konyo lawote, kun waco bot ominne ni, “Di cwinyi!”
Icaya 41:7 Lapac cuko cwiny latet jabu, ŋat ma yubo kom cal apaya wek obed pwot cuko cwiny ŋat ma goyo agoya i kom got ki nyono, kun waco ni, “Gin meno ma gimwononi ber”; ci giguro cal meno woko matek ki cumar wek pe dok oput woko.
Icaya 41:8 Ento in laticca Icrael, in Yakobo ma doŋ atyeko yeri, lakwar Abraim ma en ŋat ma amaro;
Icaya 41:9 in ma ceŋ akeli ki i agikki lobo, nen alwoŋi ki i gul ka mabor adada, kun awacci ni, “In laticca, doŋ atyeko yeri, dok bene pe abiboli woko cen.”
Icaya 41:10 Pe ilwor, an atye kwedi, cwinyi pe opoti, pien an Lubaŋani; abimiyi tek, dok abikonyi, abimaki ki ciŋa lacuc, ma miyo aloyo lukworra-ni.
Icaya 41:11 Wunen, jo ducu ma kiniga omakogi i komwu, gibimiyo lewic makogi, dok alee bene twodogi woko; jo ma pyem kwedwu, wun jona, gibidoko calo gin ma konnye pe, ci gito woko.
Icaya 41:12 Wubiyenyo jo ma lwenyo kwedwu, ento pe wubinoŋogi: jo ma bicobo mony i komwu, gibidoko calo gin ma konnye pe.
Icaya 41:13 Pien an a Rwot Lubaŋawu, doŋ amako ciŋwu ma lacuc woko likiŋ; an atye ka waco botwu ni, “Pe wulwor, an abikonyowu.”
Icaya 41:14 Pe ilwor Yakobo, kadi bed ibedo calo kwidi, pe wulwor, wun jo Icrael, kadi wugoro mada! Abikonyowu, Rwot ma owaco; ŋat ma bikokowu en aye ŋat Maleŋ me Icrael.
Icaya 41:1149 
Icaya 41:15 Nen, abimiyo wudoko dul me dino kal, mapek, dok manyen, ma dino kal maber twatwal; wubidino godi ci wuŋinyogi woko, dok wubiloko lobo ma gubedo cere gidoko calo cuŋ bel.
Icaya 41:16 Wubipyetogi, ci yamo bitiŋogi woko, yamo lapiru me kot bikeyogi woko atata. Ento wun wubibedo ki yomcwiny i Rwot; wubiwakke bene mada pi ŋat Maleŋ me Icrael.
Icaya 41:17 Ka ce lucan kacel ki jo ma piny obwoyogi gibiyenyo pii me amata, kun pii pe nen wacel, ma noŋo dwangi otwo dok ma lebgi omoko woko likaŋ, an Rwot abiwinyo legagi ci abidok iye bene, an Lubaŋa pa Icrael pe abitenyogi ata.
Icaya 41:18 Abimiyo pii mol i wi godi ka ma pii pe iye, pii bibedo ka gunnye agunya ki piny i luŋ-gu; abimiyo pii poŋ i dye tim ka ma yam otwo woko, waŋ it doŋ bibedo tye i lobo mutwo.
Icaya 41:19 Abimiyo yadi cedar doŋo i dye tim, ki okuto lacari ki yadi matino ma ŋwecgi kur, ki yaa; Abiketo yadi culle doko buŋa i dye t im ka ma yadi pe iye, yadi ciprec kacel ki k it yadi mukene mapatpat.
Icaya 41:20 Dano gibineno wek guŋe ni, Rwot Lubaŋa Maleŋ pa Icrael aye omiyo kit gin man otimme: gin gibitamo pire mtot lacen giniaŋ ni, Rwot aye ma tye ka timo man. Rwot Lubaŋa otemo lwak lubaŋa me rok mukene
Icaya 41:21 Rwot Lubaŋa mna en kabaka pa jo pa Yakobo owaco ni, “Wun lwak lubaŋa pa lurok, wunyut lok ma wutye kwede, dok wukel pidowu mogo matek bota.
Icaya 41:22 Wubin wunyut botwa gin ma bitimme i anyim. Doŋ wutit bot lwak gin ma yam otyeko timme woko, wek koŋ watam; wutittiwa gin ma bia ki i kom gin ma doŋ otyeko timme-nu; wek wan bene waniaŋ i lok ma bi timme.
Icaya 41:23 Wutittiwa gin ma bitimme i anyim, wek omi waye ni wun wubedo lubaŋa. Koŋ wutim gin maber nyo marac, ma poto cwinywa ma miyo bene lworo makowa.
Icaya 41:24 Wun pe wugin mo kadi ki acel, gin ma wutiyo-gu ducu konnye pe; jo ma yerowu doko gin me kwer ki tuŋ bota.
Icaya 41:25 Doŋ atyeko tugo ŋat ma bedo i lobo ma yo tuŋ acam ci en bene obino; atuge me bino ka lweny kun oa ki i yo tuŋ wokceŋ; en binyono luloc woko piny ki tyene calo nyono coto, calo lacwe agulu ma nyono lobo me ticce; en bilwoŋo nyiŋa.
Icaya 41:26 Aŋa ma yam otito botwa lok macon ni waŋe, nyo ma otito botwa con ni lok macalo man bitimme, wek waye ni en oloko lok ma tye atir dok ada? ŋat mo ma otito botwa pe, dok bene ŋat ma otuco pe, pe tye ŋat mo ma owinyo ka wubedo ka loko gin mo.
Icaya 41:27 An Rwot aye akwoŋo tito lok man bot jo Cion, dok bene acwalo lakwena ocito i Jerucalem wek otit lok maber bot jo ma bedo kunnu.
Icaya 41:1150 
Icaya 41:28 Ento ka aŋiyo piny aneno gin lwak lubaŋa-gu, pe anoŋo mo acel ma twero miyo tam, ma twero dok i peny ma apenyo.
Icaya 41:29 Nen, gin ducu konygi pe, ticgi ma gitiyo ducu mwa; calgi ma gitiyo ki mola ma giliyo, ducu mwa calo yamo.”
Icaya 42:1 Rwot owaco ni, “Nen, laticca ma an akonyo, ma an kikoma aye ayero ma cwinya yom i kome. Doŋ atyeko keto cwiny Maleŋ i ko me, en doŋ bikelo ŋolo kop atir bot jo me rok ducu.
Icaya 42:2 En pe bikok dok pe bidaŋŋe kun ilo dwane malo, pe gibiwinyo dwane i waŋa yo;
Icaya 42:3 en pe bituro lagada ma okak, dok pe bineko mac tara ma Lyel niminimi; en bikelo ŋolo kop atir ki gen.
Icaya 42:4 En bibedo ki gen nakanaka ma cwinye pe balle nio ka doŋ omiyo ŋolo kop atir oromo lobo ducu; lobo ma i dog nam ducu gitye ka kuro cikke.
Icaya 42:5 Rwot Lubaŋa ma oketo polo, ka doŋ oryeyo ocuŋ atir, ma oyaro wi lobo ki jami ma tye iye ducu, ma omiyo yweyo bot jo ducu ma bedo iye, ki kwo bot jo ducu ma woto iye, en owaco kuman ni,
Icaya 42:6 “An Rwot, doŋ atyeko lwoŋi me bedo ki kit ma atir, amako ciŋi, dok bene agwok i: doŋ atyeko miyi woko bot lurok macalo gicikke, me bedo ceŋ ma menyogi.
Icaya 42:7 In aye ibiyabo waŋgi, wek igonygi woko ki i mabuc ka ma gitweyogi iye, wek bene ikwanygi wo ko ki i piny macol ka ma onoŋo gibedo iye.
Icaya 42:8 An nyiŋa Rwot, pe amiyo deyona bot ŋat mo mukene, kadi wa pak ma gipaka kwede bene pe abimiyo bot cal jogi ma gipayo apaya.
Icaya 42:9 Nen, gin mukwoŋo ma yam atito pire doŋ otimme woko, kombeddi atito botwu pi gin manyen; ma pud peya ocako timme.” Wer me pako Rwot
Icaya 42:10 Wuwer wer manyen me pako Rwot, wupake wun lobo ducu! Wek nam omor kacel ki jami ducu ma tye iye, lobo ma tye i dog nam ki jo ducu ma bedo iye.
Icaya 42:11 Tim aroo ki lwak gaŋi ducu ma tye iye myero gupak Rwot, jo Kedar ducu myero gupake! Wek jo ma gibedo i Cela guwer pi yomcwiny, wek bene gudaŋŋe ki woo ki i wi godi pi yomcwiny.
Icaya 42:12 Dano ducu ma gibedo i dog nam ka mabor, myero bene gupak Rwot, kun gimiye deyo.
Icaya 42:13 Rwot cito ka lweny calo oteka lweny, akemone tugge calo dano ma lalweny, en daŋŋe dok bene wo ki dwan maloŋo adada, ento nyuto tekke i kom lukworre. Rwot ocikke me konyo jone
Icaya 42:1151 
Icaya 42:14 Lubaŋa owacci, “Aliŋ aliŋa doŋ pi kare malac twatwal, abedo ka diyo cwinya kun pe agamo dog jona; kombeddi doŋ abicako yelle pigi, myero doŋ acak omo cwinya ki yweyo calo dako ma tye ka colle ki arem me nywal.
Icaya 42:15 Abibalo lobo ma obe to godi godi kacel ki godi ducu, dok bene abimiyo gill ducu ma otwi iye two woko; abimiyo kulu ma pii tye iye two tal woko likaŋ, abimiyo pii two woko liweŋ ki i kabedo ducu ma yam pii logo iye.
Icaya 42:16 Abitelo lutowaŋ, i yo ma gin pe ŋeyo, i yo ma yam peya guwok ki iye, en aye abipeyogi ki iye. Abimiyo colpiny ma-yam umogi woko-ni doko leŋo, ka ma obedo burbur abipiro woko doko mapwot. Magi aye gin ma abitimo, pe abitenyogi ata liyak.
Icaya 42:17 Dano ducu ma gigeno cal jogi ma gipayo apaya, gin jo ma waco bot cal jogi ni, ‘Wun aye Lubaŋawa,’ gibidwokogi cen ki lewic madwoŋ twatwal.” Jo Icrael waŋŋi pe oyabbe i kare ma gipwonyogi
Icaya 42:18 Rwot dok owacci, “Wuwiny lokka wun ludiŋit, wun lutowaŋ bene wuyab waŋwu, wek wunen piny.
Icaya 42:19 Tye ŋat mo ma wane oto calo waŋ laticca, nyo ite odiŋ calo it lakwena ma aoro- ni? Aŋa ma waŋe oto calo waŋ danona ma doŋ otyeko dyero kwone pira, nyo ma waŋe oto calo waŋ laticca an Rwot?
Icaya 42:20 Icrael neno jami mapol twatwal, ento pe keto cwinye me nenogi maber, ite tye twolo ma romo winyo lok, ento pe winyo gin mo wacel.
Icaya 42:21 Pi kit ma atir pa Rwot, en mito ni giwor cikke, wek obed ki deyo.
Icaya 42:22 Ento man jo me rok ma doŋ giyakogi, dok gimayo limgi woko, gin ducu doŋ gicikogi woko ki bur, gikanogi woko i ot mabuc; gudoko doŋ ginayaka pa dano laboŋo ŋat ma larogi, gin doŋ mere ginayaka laboŋo ŋat mo ma waco ni, ‘Dwok cen kakare!’
Icaya 42:23 Aŋa i kinwu ma biciko ite ka winyo lok man, aŋa ma biketo cwinye wek cwiny pi kare ma tye anyim?
Icaya 42:24 Aŋa ma omiyo Yakobo i ciŋ ŋat ma oyake, ki Icrael i ciŋ luyak? Meno pe obedo Rwot ma wan watimo bal i nyime-ni? Pe en aye Rwot ma gukwero lubo yo ma en mito-ni; ma bene gukwero lubo cikke wokoni?
Icaya 42:25 Pi meno omiyo en ocoro Lyeto me akemone i komwa, ki tek me mony; macce olyel oromo i lobolcrael ducu, ento wan pe wamedo ki niaŋ gin ma tye ka timme, macce owaŋowa, ento pe waparo pire wacel.”
Icaya 43:1 Kombeddi doŋ Rwot Lubaŋa ma oketo in Yakobo, ma ocweyo in Icrael, owaco kuman ni, “Pe ilwor, pien doŋ atyeko koko in woko. An alwoŋi ki nyiŋi, in i mega.
Icaya 43:1152 
Icaya 43:2 Ka ibiwok ki i dye nam matut, abibedo kwedi, abigwoki; pii ma i kulu bene pe bimwonyi; kadi ibiwot iwok ki i dye mac, pe ibiwaŋ, leb mac pe bigudo komi.
Icaya 43:3 Pien an a Rwot Lubaŋani, an ŋat Maleŋ pa Icrael ma lari. Abimiyo Ejipt calo lim mo me koko in, Etiopia ki Seba bibedo gin ma giwili kwede.
Icaya 43:4 Pien in ibedo gin me wel mada bota, piri dit, dok amari adada, meno aye gin mumiyo amiyo dano me koko in, dok amiyo rok mapatpat pi laro kwoni.
Icaya 43:5 Pe ilwor, an atye kwedi, abikwanyo likwayi woko ki yo tuŋ wokceŋ akelogi kany, dok abicoko joni woko ki yo tuŋ potoceŋ adwokogi kany bene.
Icaya 43:6 Abiwaco bot jo ma tye yo tuŋ acam ni, ‘Doŋ wuweke,’ dok abiwaco bot jo ma tye yo tuŋ acuc ni, ‘Pe doŋ wumedde ki make;’ wek awobena kacel ki anyirana gudwog woko doŋ ki ka mabor, wek gua gudwog cen ki i lobo ducu.
Icaya 43:7 Gin jona, gilwoŋogi ki nyiŋa, an ma aketogi dok acweyogi wek guket deyo i koma.” Jo Icrael gubedo caden pa Rwot
Icaya 43:8 Lubaŋa owaco kuman ni, “Wukel lwakka i kabedo me ŋolo kop. Waŋgi tye, ento pe gineno piny; itgi tye, ento pe giwinyo loko
Icaya 43:9 Wek rok ducu gucokke kacel, mi dano ducu gucokke kunnu i ka ŋolo kop. Aŋa i kingi ma twero tito lok man, ma twero nyuto botwa gin ma yam doŋ otimme wa con? Myero gukel cadengi pi tito lok i komgi wek gulo lok, wek ka doŋ guwinyo lok, gumok kacel ni lokke kakare dok ada.”
Icaya 43:10 “Wun jo Icrael, wun cadenna,” Rwot ma owaco, “wun wubedo luticca ma an aye yam ayero, wek wuneya dok bene wuye an, wuniaŋ atir ni an aye Lubaŋa kena. Cakke yam con lubaŋa mo pe obedo tye, dok bene pe doŋ mo bibedo tye ma biluba.
Icaya 43:11 “An kena aye a Rwot, pe dok tye ŋat mo mukene ma twero larowu.
Icaya 43:12 An yam atito pire, alarowu dok atuco lokke Ka maleŋ bot dano, i kare ma onoŋo lubaŋa mo ma welo pud pe i kinwu; wun bene wubedo cadenna,” Rwot ma owaco.
Icaya 43:13 “An Lubaŋa, pud bene abimedde me bedo Lubaŋa nakanaka; pe dok tye ŋat mo mukene ma twero larogi ki i ciŋa: pe tye ŋat mo ma twero geŋa tiyo ticca.” A woko ki i lobo Babilon
Icaya 43:14 Rwot Lubaŋa pa Icrael ma larowu owaco kuman ni, “Me larowu, abicwale mony i kom jo Babilon; gibituro rii me dogcel woko ducu, woo my yomcwiny pa jo Kaldaya bilokke doko kumo.
Icaya 43:15 An a Rwot Lubaŋawu Maleŋ, an aye ma acweyowu wun jo Icrael, dok an kabakawu.”
Icaya 43:16 Rwot yam oyabo yo i dye nam, en mumiyo yo obedo tye i dye pii ma katone tek adada.
Icaya 43:1153 
Icaya 43:17 En opeyo dul mony matek twatwal okelogi ci onekogi woko, ki lwak gadigadi kacel ki aguragura. Gin ducu gupoto piny ma pe dok giromo a malo, odiyogi woko licwic calo mac tara ma gineko.
Icaya 43:18 En Rwot owaco ku man ni, “Wiwu myero doŋ owil woko i kom gin ma yam otimme con twatwal, pe wubed ka tamo gin ma yam doŋ otimme woko con.
Icaya 43:19 Myero wucik waŋwu wunen gin manyen ma atye ka timone; kombeddi doŋ tye ka timme. Wun pe wuneno ce? Abituco yo baro ki i dye tim, ki kulu bicako bedo tye i tim aroo kunnu.
Icaya 43:20 Lee tim ducu gibiwora, too ki udu gibipaka; pien amiyo pii onen i dye tim ata, ki kulu i tim aroo, pi miyo pii ki jona ma ayero wek gumati.
Icaya 43:21 Gin rok ma an aye acweyogi pira kena, wek guwer wer me paka.”
Icaya 43:22 Rwot owaco ni, “Ento in yam pe iwora, in Yakobo, onoŋo doŋ iol kweda woko, in Icrael.
Icaya 43:23 Onoŋo doŋ pe ikelo romini ityero bota me gitum awaŋa, onoŋo bene pe doŋ iwora ki gitummi. Anbene pe abedo ka yeli pi gitum, pe bene abedo ka olo komi pi odok luban.
Icaya 43:24 Pe iwilo lum makur ki lim ikelo bota, dok pe imiya ayeŋ ki moo dwolo me gitumwu ma wubedo ka tyerone bota. Ento wumiya atiŋo peko me balwu kun wuolo koma ki balwu maraco twatwal-li.
Icaya 43:25 “Myero wuŋe ni an a en, ajwayo balwu woko; atimo ku meno pi kit ma an atye kwede, pe doŋ abipo pi balwu.
Icaya 43:26 Wupo wiya wek walar lok kacel kwedwu, wukel lok ma nyuto ni lokwu tye atir wek wulo giwu kop.
Icaya 43:27 Kwarowu mukwoŋo bene obalo, lulocwu bene yam gutimo roc mapol i koma.
Icaya 43:28 Pi meno amiyo kipwola i kom rwodi ma giloyo kabedo maleŋ woko, amiyo Yakobo odoŋ me aneka, Icrael doŋ odoko gin ayeta pa dano.”
Icaya 44:1 Rwot owaco kuman ni, “In laticca Icrael, winy ba, wun jona ma ayero, likwayo pa Yakobo.
Icaya 44:2 An a Rwot ma aketi, ma acweyi nia ii meni, an aye ma abedo ka konyi i kare ma kwo doŋ cakke i komi. Pe ibed ki lworo Yakobo, pien in laticca, in Jecurun ma an aye ayero.
Icaya 44:3 “Pien abionyo pii i lobo mutwo, ma pii pe iye, abimiyo ora kulu toŋŋe cako mol i lobo mutwo; abiketo Cwiny Maleŋ i kom likwayi, dok abimiyogum bene bot likwayi.
Icaya 44:1154 
Icaya 44:4 Gibibedo maber calo lum ma pii oromo kome, calo yat ma odoŋo i ŋet kulu ma piine mol.
Icaya 44:5 Jo mogo gibiwacci gin jo pa Rwot, gibicako bino bot jo pa Yakobo me ribbe kwedgi, jo mukene bicoyo nyiŋ Rwot i ŋut ciŋgi, doŋ gibilwonne kengi ni gin dano ma tye i kin jo pa Icrael.”
Icaya 44:6 Rwot ma en kabaka me Icrael, Rwot me mony ma laro jo Icrael owaco ni, “An aye abedo mukwoŋo ki me agikki; pe dok tye lubaŋa mo mukene kono an keken.
Icaya 44:7 Aŋa ma calo an, ma twero tito kikore gin ma bitimme i kare me anyim, cakke ki i acakkine o kwede wa i agikkine? Wek gutit botwa gin ma bibedo i anyim.
Icaya 44:8 Pe wulwor, komwu bene pe omyel; yam atito lok man botwu woko con, kun anyuto jami ducu ma bitimme. Wunyam wubedo cadenna. Dok tye Lubaŋa mo mukene ma pe an? Tye dok Lubaŋa mo matek twatwal ma an peya awinyo pire?” Woro cal jogi meno tim me migo
Icaya 44:9 Dano ducu ma tiyo cal jogi gubedo jo ma konygi pe, dok cal jogi ma pigi tek botgi-ni pe konyo gin mo kadi ki acel. Jo ducu ma giworo cal jogi meno gin lutowaŋ ma pe giniaŋ; gin jo-nu gibimiyo lewic makogi matek.
Icaya 44:10 Aŋa ma tiyo cal jok, nyo ma liyo cal me awora ma twero konyo gin mo?
Icaya 44:11 Nen, gibimiyo lewic mako jo ducu ma giworo cal jogi macalo meno. Jo ma tiyo cal jogi-nu gubedo dano adana mamwa. Myero gin ducu gucokke kacel, gubin gucuŋ i kabedo me ŋolo kop; lworo bimakogi, dok alee bene bitwodogi gin ducu.
Icaya 44:12 Latet nyonyo tiyo ticce ki mac. Tek ma tye i bade en aye tiŋo kwede nyol me luŋo nyonyo. Kec neko, orwo pii bene make matek, ci miyo tekone cako dok woko piny.
Icaya 44:13 Ento lapac cako pimo bao, ci cero ka waŋe woko ki kalam kalu, cwero ki rana, ka doŋ cako pimone ki gi-ticce. En yu bo calle-nu woko tiyo bedo calo dano kikome, ma noŋo nen maber bene twatwal calo dano, me aketa i ot me worone.
Icaya 44:14 En twero toŋo yadi cedar, nyo twero yero yat mo ma tye i buŋa i tim, ci toŋo gire. Kare mukene en kikome pito yat cedar, ka kot ocwer ci miyo doŋo.
Icaya 44:15 Lacen yat meno bikonyo dano macalo yen me awaŋa i mac, kun dulle mukene bedo me tiyo cal jok. Dulle tuŋcel bedo me kuto mac me aoya ki me tedo; dul mukene en doŋ bitiyo ki cal jok me aworane.
Icaya 44:16 Nucu dulle en kuto ki mac, bulo ki riŋo me acamane ma miyo en limoteko. Ka doŋ tye ka oyo mac ci wacci, “Macce mit adada! Olyeto koma doŋ atika!”
Icaya 44:17 Ka dulle mudoŋŋe ducu en tiyo ki caljokke me aworane; en woro calle-nu, kun lego ni; “In aye lubaŋana, lara do!”
Icaya 44:1155 
Icaya 44:18 Jo-nu pe giŋeyo dok bene pe giniaŋ gin ma gitiyo, Pien cal jok ma giworo-ni oumo waŋgi woko, pe, giromo neno piny; tamgi bene oballe woko pe gitwero niaŋ i gin ma tye ada.
Icaya 44:19 Pe tye ŋat mo i kin jo ma tiyo cal jogi ma tamo tam, nyo ma tye ki ŋec, ma twero niaŋ ci miyo wacci, “Nucu yat ma atiyo ki cal jok-k i mogo awaŋo woko i mac, lodine atedo ki mugati, abulo ki riŋo ci acamo woko; dulle mukene ma doŋ odoŋŋe en aye atiyo ki cal jokka me awora. An doŋ atye kany ka woro odul yat en.”
Icaya 44:20 En moko buru; tamme me miŋo ca omiyo en doŋ orwenyo woko matwal, ma pe doŋ romo larre kene, pe bene twero niaŋ ni cal jok apaya ma emako i ciŋe-ni pe lubaŋa kadi ki acel. Rwot aye ma oketo dok en aye ma olaro jo Icrael
Icaya 44:21 Rwot owaco ni, “In Yako bo koŋ ipo i lok magi, myero ipo ni in laticca. An yam aketi ni ibed laticca, wiya pe biwil i komi wacel, in Icrael.
Icaya 44:22 Doŋ ayweyo balli woko ducu calo pol, ki tim maraco ducu ma yam ibedo ka timogi doŋ aketogi woko bene macalo lupu. Doŋ idwog cen bota, pien doŋ atyeko koki woko.
Icaya 44:23 “Wudaŋŋe ki wer me yomcwiny, wun lwak me polo, pien Rwot doŋ otyeko tiyo lok man! Wudaŋŋe ba, wun tut-piny! Wuwo ki wer, wun godi ducu, ki yadi ducu ma tye i buŋa i tim. Pien Rwot doŋ okoko Yakobo, deyone doŋ binen i kom Icrael.”
Icaya 44:24 Rwot ma oketi, ma ocweyi ki meni, ma en Rwot Lalar meri waco kuman ni, “An aye a Rwot ma oketo jami ducu, aryeyo polo kena; i kare ma atiyo lobo ŋat mo onoŋo pe ka ŋeta, ma okonya ki tiyone.
Icaya 44:25 Amiyo lanen pa lugoba odoko gin ma konnye pe, dok amiyo lutyet gudoko jo mamiŋ; acoro jo maryek adwokogi cen, amiyo guŋeyo ada ni ryeko kara pe gin mo.
Icaya 44:26 Amiyo lok ducu ma luticca gutito ocobbe kakare, gin ma lukwenana guwaco bene amiyo ocobbe. A waco bot Jerucalem ni dano dok bibedo i iye kunnu, ki gaŋ me Juda ni dok gibigerogi odoco; ka ma yam wi obur doŋ bidoko gaŋ.
Icaya 44:27 Aciko pii ma i nam matut ki ma i kulu ducu ni myero odwon woko, ci pii bene odwono woko.
Icaya 44:28 Awaco bot Ciro ni en bibedo laloc ma kakara, ni en bitiyo gin ma amito ni otine; en bimiyo gigero Jerucalem, dok bimiyo giketo te guti ot me wora.”
Icaya 45:1156 
Icaya 45:1 Rwot owaco ni, Ciro doŋ odoko kabaka ma doŋ atyeko wirone ki moo, amako ciŋe ma lacuc aketo en me loyo rok mapol, acwale wek ocit otur teko pa luker woko, atye ka yabo nyime ma pe dok biumme.
Icaya 45:2 Rwot owaco bot Ciro ni, “Abitelo nyimi, abiyubo yo bedo mapwot piri, abituro doggola ma gitiyo ki mola woko liweŋ, abitoŋo nyonyo rii me dogcel-gu aturo woko bene.
Icaya 45:3 Abimiyo boti lim ma gikano ka macol, ki jami mogo ma gikano i kabedo ma tye i muŋ, wek iŋe ni an Rwot Lubaŋa pa Icrael, an aye ma atyeko yeri dok alwoŋi ki nyiŋi.
Icaya 45:4 Aketi ni ikony laticca Yakobo, jo Icrael ma gin jona, meno aye gin mumiyo ayeri; alwoŋi ki nyiŋi, amiyi nyiŋ pak kadi bed pe iŋeya.
Icaya 45:5 “An keken aye abedo Rwot, pe dok tye Rwot mo mukene, Lubaŋa mo mukene bene doŋ pe kono an keken; abimii teko kadi pe iŋeya.
Icaya 45:6 Man atimo wek dano guŋe ni an kena aye a Rwot, cakke ki i but lobo tuŋ potoceŋ o kwede tuŋ ka mukene, pe dok tye lubaŋa mo mukene kono an keken.
Icaya 45:7 An aye ma aketo leŋo ki colpiny, amiyo kuc bedo tye ki can bene bedo tye, an Rwot aye ma atiyo jami magi ducu.
Icaya 45:8 Abionyo loc o piny i lobo kun a ki i polo, abimiyo cwer calo kot, lobo biyabbe pi gamo larrre, dok bedo ki kit ma atir bene bicakke i lobo; an Rwot abimiyo lok man timme ada. Rwot aye ma oketo jami ducu
Icaya 45:9 “Dano ma pyem ki Lubaŋa ma okete bineno can. Agulu lobo twero pyem ki ŋat ma ocweye? Lobo twero penyo lacwe agulu gin ma en tiyo? Nyo agulu twero waco bot lacwe agulu ni pe gitiye maber?
Icaya 45:10 Latin ma penyo wonne ni, ‘In inywalo aŋo?’ latin-nu bineno can; nyo ma penyo minne ni, ‘Gin aŋo ma miyo it ye ka winyo arem me nywal?’ ”
Icaya 45:11 Rwot, en ŋat Maleŋ ma oketo Icrael, owaco kuman ni, “Wun pe wuromo penya lok i kom litinona, dok bene pe wutye ki twero mo me titta gin ma myero ati.
Icaya 45:12 An aye ma aketo lobo, ka doŋ aketo dano me bedo iye: aryeyo polo obedo tye kit macalo tye kwede-ni pi tekka, an bene aye ma aciko jami ma i polo ni gubed kit macalo gitye kwede-ni.
Icaya 45:13 An aye ma aketo Ciro i ticce me loc, abimiyo en cobo tic ducu kakare, en bigero gaŋŋa, dok bigonyo jona woko ki i opii, pe pi cul nyo kadi pi pwoc mo ma abimiyo bote.” Man lok ma Rwot me mony aye owaco.
Icaya 45:14 Rwot owaco ki Icrael ni, “Lonyo ducu me. Ejipt ki jami acata ducu me Etiopia, gin ducu bidoko meri, ki jo Seba ma gin twoni jo maboco, gin ducu gibibino boti ci gidoko opiini, gibilubo kori ma noŋo doŋ gitweyogi woko ki nyor, gibiryebbe piny
Icaya 45:1157  i nyimi ka wori. Gin ducu gibimwolle woko i nyimi kun giwacci, ‘In keken giri aye it ye ki Lubaŋa, in keni, lubaŋa mo mukene doŋ pe kono meri-ni keken.’ ”
Icaya 45:15 Ada, in aye ibedo Lubaŋa ma kanne woko, ai Lubaŋa pa Icrael, in aye ma ilaro dano.
Icaya 45:16 Lewic bimako jo ducu ma tiyo cal jogi, alee bitwodo gin ducu.
Icaya 45:17 Ento jo Icrael Rwot bilarogi woko, lar ma en larogi kwede biri nakanaka; lewic pe bimakogi wacel, alee mo bene pe bitwodogi liweŋ.
Icaya 45:18 Pien Rwot aye gire ma oketo polo, en bene aye ma obedo Lubaŋa! En ocako tic me keto lobo, ci otiyo otyeko, en omiyo ocuŋ omoko matek kakare. En yam pe oketo lobo ci oweko woko kun onyobbe atata, en oketo ni dano twero bedo iye. En Rwot aye ma owaco ni, “An a Rwot, pe dok tye Rwot mo mukene.
Icaya 45:19 An yam pe aloko lok i muŋ, i lobo ma tye i piny macol, an gira yam pe awaco bot likwayo pa Yakobo ni, ‘Wubiyenya i kabedo ma obedo atata.’ An Rwot aloko lok ada, dok anyuto gin ma tye kakare.” Rwot ki cal jogi me Babilon
Icaya 45:20 Rwot owaco ni, “Wucokke kacel, ci wubin, wubin wunyik cok, wun jo me rok mapatpat ma doŋ wubwot. Jo ma bedo ka tiŋo cal jogi ma gipayo apaya gin jo ma pe giniaŋ gin mo kadi ki acel; gubedo ka lego cal jok ma pe twero larogi-ni.
Icaya 45:21 Wubin wunyut lokwu i kabedo me pido; wek jo ma pido gupennye kengi. Aŋa ma oweko lok man oŋene cakke i kare macon? Pe an Rwot aye ma ceŋ atimo? Pe dok tye lubaŋa mo mukene kono an keken, an aye Lubaŋa ma kite atir, ma laro dano, pe dok tye mo mukene kadi ki acel.
Icaya 45:22 “Wulokke wubin bota, wek alarwu, wun jo ma bedo i wi lobo ducu! Pien an Lubaŋa kena, pe tye mo mukene.
Icaya 45:23 An doŋ atyeko kwoŋŋe ki nyiŋa kena, lok ma aloko tye atir; lok meno pe bipoto piny i ŋom ma noŋo pe ocobbe. ‘Jo ducu gibirumo coŋgi i nyima, dano ducu gibikwoŋo kwoŋ ki nyiŋa.’
Icaya 45:24 “Dano gibiwaco ni, kit ma atir ki tek gire noŋŋe ki bot Rwot; jo ducu ma yam cwinygi obedo ka waŋ i kom Rwot, gibibino bote ma noŋo lewic makogi mada.
Icaya 45:25 Likwayo Icrael ducu gibiloyo kop pi Rwot, ci gicako doŋ bedo ki deyo.”
Icaya 46:1 “Jogi pa jo Babilon doŋ cok gik woko! Bel ki Nebo ma yam giworo-ni, kombeddi doŋ gudoko gin ma lee tiŋo, man doŋ gudoko yec mapek twatwal ma miyo lee ol adada.
Icaya 46:2 Gin ducu doŋ gukulle piny, guguŋo kacel, cal jogi pe gitwero larre kengi; ento doŋ gimakogi woko gimito terogi i opii.
Icaya 46:1158 
Icaya 46:3 “Wuwiny lokka, wun jo me ot pa Yakobo, wun jo ma wudoŋ i ot pa jona Icrael. Abedo ka gwokowu cakke wa ki i i megiwu, atiŋowu cakke i kare ma ginywalowu.
Icaya 46:4 An Lubaŋawu ma bigwokowu, abigwokowu nio waŋ ma wuti; abibedo ka tiŋowu kadi wa i kare ma noŋo lwar doŋ otwi i wiwu. An aye ma aketowu dok agwokowu bene, abikonyowu, dok abilarowu.
Icaya 46:5 “Wupora ki aŋa mono? Tye ŋat mo ma rom kweda? Wupora do wek wabed calcal.
Icaya 46:6 Jo ma jobo jabu ajoba ki i kicaa Em, ma gipimo ryal ki mijan, giculo lim bot latet jabu wek oti botgi cal jok, ka doŋ giryebbe piny i nyime ka worone.
Icaya 46:7 Gitiŋo giketo i wi gwokgi, gicibo i kabedone, ci cuŋ iye matwal, kun pe twero a woko kene ki i kabedone-nu. Ka dano mo kok bote pi kony, en pe gamo doge, pe laro dano meno ma okok bote i kare me canne.
Icaya 46:8 “Ber wupo i kom lok man, wun lubalo; koŋ wutam, wulwod lokke ki i cwinywu.
Icaya 46:9 Wupo i kom gin ma yam otimme con, pien an Lubaŋa kena, pe dok tye mo mukene ma cal kweda.
Icaya 46:10 Cakke con i acakki piny, anyuto kit ma gin man bitimme kwede woko, ki kit ma bigik kwede bene. Awaco ni gin ducu ma ayubo bicobbe, dok abitimo gin mo keken ma ayubbe me tiyone.
Icaya 46:11 Abilwoŋo dano calo acut ki yo tuŋ wokceŋ; dano meno bia ki ka mabor, me cobo gin ma doŋ atyeko yubo con. Doŋ aloko, dok abicobone, doŋ atyeko yu bone, dok bene abitimo.
Icaya 46:12 “Wuwiny lokka, wun jo ma cwinywu nwaŋ, wun jo ma wutamo ni larre bor kwedwu twatwal.
Icaya 46:13 Nino ma abilarowu iye doŋ cok, pe doŋ bor wacel, pe abigalle me laro dano, abilaro Cion, pi Icrael ma anoŋo deyona pire.”
Icaya 47:1 Rwot owaco ni, “In Babilon ma imwonya mada, in gaŋ pa jo Kaldaya ma irom ki nyako ma peya oŋeyo laco mo, bin ilor piny ibed i apwa! Bed piny i nom, pe i wi komker! Pien pe dok gibiwaco ni, in iyom twatwal, pe iromo tiyo gin man.
Icaya 47:2 Kwany nya kidi wek ireg moko, gony kitambara woko ki i wii, luny boŋoni mabor-ri woko wek tyeni odoŋ noŋo, ŋol ki i dye kulu ikat loka tuŋcel.
Icaya 47:3 Ibidoŋ munero, komi ma myero pe onen doŋ binen ka maleŋ. An doŋ aculo kwor, pe abiweko dano mo bwot kadi ki acel.”
Icaya 47:4 Ŋat ma kokowa nyiŋe Rwot me mony, en ŋat Maleŋ pa Icrael.
Icaya 47:1159 
Icaya 47:5 Wubed ma Wuliŋ mot, kun wutye i piny macol, wun jo Kaldaya; pien pe doŋ gibilwoŋo gaŋwu ni mego ma loyo rok mapol.
Icaya 47:6 Kiniga yam omaka i kom jona, amiyo gubedo calo gin kipyeda; amiyo gubedo i te locci, ento kica pe omaki i komgi wacel; okol ma itweyogi kwede obedo mapek twatwal bot jo muteggi.
Icaya 47:7 Onoŋo iwaco ni ibibedo ka loyo rok mapol nakanaka, omiyo pe giri iketo cwinyi i lok magi, kadi po pi kit ma bigik kwede bene pe ipo,
Icaya 47:8 Pi meno winy lok man, in ma imaroyomcwiny twatwal-li, ibedo ka ramo ni pe tye ŋat mo ma rom kwedi, dok ni pe ibibedo macalo dato nyo ni kadi ki litinoni bene pe bito.
Icaya 47:9 Kit can aryo-nu ducu bipoto i komi, i nino acel, i dakika mo manoknok; to pa litino ki doko dato, gin ducu bipoto i wii lawaŋacel magwa, kadi bed itim lwak tim jokjok mapol ata, kadi bed doŋ it yet tyet ma rom mene.
Icaya 47:10 In noŋo doŋ itamo ni it ye ki kuc i kom tim maraco ma ibedo ka timone-gu, kun itamo ni ŋat mo pe ma neni. Ryekoni kacel ki ŋec ma it ye kwede gubedo ka rwenyi arwenya, ibedo ka tamo ki i cwinyi ni pe tye ŋat mo ma rom kwedi.
Icaya 47:11 Ento gin marac bipoto i komi, ma pe itwero timo gin mo mejukone. Can bipoto i komi, ma pe ibitwero kwanyone wacel; to bene bipoto i komi oyot mada, ma in pe iŋeyo iye gin mo.
Icaya 47:12 Cuŋ matek i tyet dok imedde ki timo tim me jokjok, ma yam ibedo ka timone cakke wa i tinoni; gwok nyo man twero konyi i yo mo, nyo bene twero miyo dano gilwori.
Icaya 47:13 Tekoni doŋ otum woko, kadi bed gitye ka miyo boti tam twatwal; koŋ gin doŋ gubin gulari, gin jo ma ŋeyo poko polo, ki jo ma ŋiyo lakalatwe kun giciko wangi malo ligaŋ, jo ma ka i por dwe manyen ducu gitito gin ma bitimme i komi-ni.
Icaya 47:14 Nen girom ki cuŋ kai, mac waŋogi woko; pe gitwero laro kwogi pigi kengi, ki i tek me leb mac. Mac man pe obedo mac me aoya, pe bene mac ma gitwero bedo i ŋete.
Icaya 47:15 Jo ma ibedo ka yelle kwedgi-ni tye kit meno ki tun boti, ma ibedo ka balo kareni botgi cakke wa ka tinoni. Gin ducu gibitenyi wokc ata liyak, kun ŋat acel acel cito i yone pat; ŋat mo ma bilari pe.
Icaya 48:1 Koŋ wuwiny man, wun jo me ot pa Yakobo, ma gilwoŋowu ki nyiŋ Icrael, wun likwayo pa Juda. Wun wukwoŋo kwoŋ I nyiŋ Rwot, kun wutuco bene nyiŋ Lubaŋa pa Icrael, ento pe i ada, dok pe i yo ma atir.
Icaya 48:1160 
Icaya 48:2 Ento gilwoŋŋe kengi ni gin jo me gaŋ maleŋ, dok gijeŋŋe i kom Lubaŋa pa Icrael, ma nyiŋe Rwot me mony.
Icaya 48:3 “Yam atito con gin ma bitimme i-anyim, lokke yam okatti ki i doga, ci amiyo dano guŋeyo woko; aruyugi me timme oyotoyot, ci bene otine ocobbe kakare.
Icaya 48:4 Pien onoŋo aŋeyo ni cwinywu nwaŋ, kun wujiŋo ler ŋutwu woko bene matek calo nyonyo, dok tur nyimwu bene obedo macalo mola;
Icaya 48:5 en mumi yo yam atittiwu lokke con, atuco lok man botwu con ma peya otimme, wek ka otimme pe wuwac ni cal jogiwu aye mutimo, kun wumedde ki waco ni cal apayawu ki cal ma wuliyo aliya ki mac aye ma guwaco ni otimme.
Icaya 48:6 “Doŋ wutyeko winyo lok man, kombeddi doŋ wuneno gin magi ducu; pe wubitito pire? Cakke kombeddi cito kwede anyim abimiyo wuwinyo jami mogo manyen, gin mukene ma pe wun wuŋeyo kadi acel.
Icaya 48:7 Pud amiyo timme kombeddi, pe con twatwal; peya yam wuwinyo pigi kadi ki acel, wek pe wuwac ni yam onoŋo wuŋeyogi con.
Icaya 48:8 Peya yam wuwinyo pigi, dok bene peya onoŋo wuŋeyogi, cakke wa con itwu onoŋo pud odiŋ woko. Pien onoŋo aŋeyo woko ni wubibedo ki tim aranyi me goba, dok bene cakke wa ki i ic, onoŋo wubedo jo ma lujemo.
Icaya 48:9 “Koŋ abimiyo kinigana galle pi nyiŋa, koŋ abijuko kinigana woko piwu wek dano gupaka, wek pe atyekwu woko.
Icaya 48:10 Nen, doŋ atyeko Iiyowu woko, ento pe macalo ryal, atemowu i mac buk me can magwa adada.
Icaya 48:11 Man atimo pira kena, atimo pira kena, atwero weko gipyedo nyiŋa niŋniŋ? Pe atwero miyo deyona wacel bot lubaŋa mo mukene. Rwot bikoko jo Icrael
Icaya 48:12 “Wuwiny lokka, wunjo pa Yakobo wun jo Icrael ma an alwoŋowu. An a en, an aye abedo mukwoŋo dok abedo me agikki.
Icaya 48:13 An aye ma aketo te guti me lobo ki ciŋa, ayaro polo ki ciŋa lacuc; ka alwoŋogi, ci gin ducu a kacel.
Icaya 48:14 “Wun ducu wugurre kacel, wek wuwiny lokka. Aŋa i kingi ma otito ni gin magi bitimme? ŋat ma an Rwot amaro en aye abioro me cobo yubba i kom Babilon, en bilwenyo i kom jo Kaldaya.
Icaya 48:15 An gira, an kikoma doŋ aloko, dok bene doŋ atyeko lwoŋe woko, doŋ akele, nyime bibedo leŋ, bibedo bene maber.
Icaya 48:16 Wunyik cok bota kany, wek wuwiny: cakke i acakki piny, pe aloko gin mo i muŋ, cakke i kare ma ocako timme, onoŋo atye kunnu.” Kombeddi Rwot Lubaŋa doŋ oora ki Cwiny Maleŋ.
Icaya 48:1161 
Icaya 48:17 Rwot ma en ŋat Maleŋ me Icrael, ma en aye okokowu ki i opii, owaco kuman ni, “An a Rwot Lubaŋawu amito pwonyowu wek wubed maber, kun atelowu i yo ma myero wuwot iye.
Icaya 48:18 Kono yam wubedo ka winyo cikka, kono ber! Kono kucwu omol calo kulu ma mol jwi, kono wuloyo lok calo nam ma piine mol laboŋo yweyo-ni.
Icaya 48:19 Likwayowu kono calo kweyo, dano ma gua ki i komwu kono doŋ gidwoŋ calo apwa; kono nyiŋgi pe orwenyo kadi ki acel, kono bene pe gijwerowu woko liweŋ ki i nyima.”
Icaya 48:20 Wua woko ki i Babilon, wuriŋ woko ki bot jo Kaldaya, wunyut lok man kun wugoyo kijira, dok wutit pire bene, wucwallokke ocit wa i agikki piny, kun wuwaco ni, “Rwot doŋ okoko laticce Yakobo woko!”
Icaya 48:21 I kare ma en obedo ka telogi i tim, orwo pii pe onekogi matek; omiyo pii otuc omol pigi, kun a ki i kom pata got, obaro got ci pii onyette woko ka maleŋ.
Icaya 48:22 “Kuc pe pi jo ma gin lutim maraco” Man lok ma Rwot owaco.
Icaya 49:1 Wuwiny lokka, wun lobo ma wutye i dog nam, wucik itwu wuwiny, wun rok ma wua ki ka mabor. Rwot olwoŋa ma onoŋo pud atye i ic, ocako nyiŋa ma onoŋo pud atye i kom maa.
Icaya 49:2 En omiyo lok ma katti ki i doga obedo bit calo lak pala lucwan, okana woko i tipo ciŋe; en omiyo adoko calo atero ma gipako lake, okana woko i juro aterone.
Icaya 49:3 En owaco ni, “In laticca, in Icrael ma abinoŋo deyo pire.”
Icaya 49:4 Ento an awacci, “Ayelle me tiyo tic noŋo, atyeko tekona woko ducu nonono, laboŋo kony mo; ento kadi bed kumeno, gin ma myero pira tye bot Rwot, Lubaŋa gire bicula pi tic ma atiyo.”
Icaya 49:5 Ma pud peya ginywala, onoŋo Rwot doŋ oyera woko, en oketa me bedo laticce ma bidwoko jo pa Yakobo cen bote, ki me coko jone jo Icrael ma yam guket woko ata, pien Rwot oketo deyo i koma, Lubaŋana aye miya teko.
Icaya 49:6 En Rwot owaco ni, “Doko laticca obedo gin mayot twatwal me tiŋo kaka pa Yakobo mapatpat malo, ki me dwoko Icrael ma agwoko cen; an doŋ abiketi me bedo ceŋ bot lurok, wek imi larre oo wa i agikki piny ducu.”
Icaya 49:7 Rwot ma en ŋat Maleŋ me Icrael, ma en aye koko jo Icrael, en owaco kit man bot ŋat ma gicayo matek, ŋat ma rok papatpat doŋ okwero woko, ma tye macalo latic pa luloc: “Luker bineni ci gia woko malo, rwodi bineni ci giryebbe woko piny; man bitimme pi Rwot, ma en lagen, ŋat Maleŋ me Icrael ma oyeri.”
Icaya 49:8 Rwot owaco kuman ni, “Yam agamo dogi i kare me timo ber bot dano, yam akonyi i kare me laro dano, atyekogwoki bene, dok amiyoibedo macalo gicikke
Icaya 49:1162  bot rok ducu, abimiyo doŋ ibedo i lobo pa kwarowu ma kombeddi doŋ odoko obur-ri.
Icaya 49:9 Abiwaco bot lumabuc ni, ‘Wukatti woko,’ ki bot jo ma tye ka macol ni, ‘Wukatti woko ka maleŋ.’ Gibibedo calo romi ma camo lum i ŋet yo ducu, ka camgi bibedo i wi cere ducu ka ma yadi pe iye.
Icaya 49:10 Kec pe binekogi, kadi orwo pii bene pe binekogi, yamo malyet ki cen bene pe biwaŋogi, pien ŋat ma kica omako i komgi aye ma bitelogi, bitelogi kelogi wa i ŋet waŋ it ma piine gunnye agunya ki i ŋom.
Icaya 49:11 Abiketo yo wok ki i wi godina ducu, gibituco yo gudona cito malo i wi godi.
Icaya 49:12 Nen, gibia ki ka mabor, kun gia ki tuŋ acam ki yo tuŋ potoceŋ, jo mukene gibia ki i lobo Ciene.”
Icaya 49:13 Wer wer ki yomcwiny, in polo, cwinyi obed yom ba in lobo; wumwoc ki wer, wun godi! Pien Rwot doŋ okweyo cwiny jone, kica bimake i kom jone ma guneno can twatwal.
Icaya 49:14 Ento jo Cion guwacci. “Rwot doŋ obwotowa woko ata, wiye doŋ owil woko i komwa.”
Icaya 49:15 Ci Rwot ogamo cutcut ni, “Wi dako twero wii i kom latinne ma en doto, kica pe twero make i kom wode ma en onywalo? Kadi bed dano wiye twero wil, ento an wiya pe biwil i komwu.
Icaya 49:16 Nen, in Cion doŋ atyeko goro nyiŋi woko ki coc i ci ŋa, celli tye i nyima kare ducu.
Icaya 49:17 “Lugedoni gibitic oyot twatwal, makato jo ma yam guyaki, jo ma muki amuka bia woko ki boti.
Icaya 49:18 Tiŋ waŋi malo, nen kabedo ducu; gin ducu gicokke gibino boti. Rwot owaco ni, ‘Kit macalo atye kwo-ni, ibirukogi calo gin me deyo, ibitweyogi i komi kit macalo dako manyen tweyo ki tiko me wel i ŋute.’
Icaya 49:19 “Adada, wi oburri doŋ odoŋ noŋo, loboni doŋ otyeko balle woko; ento kombeddi doŋ bibedo madiŋ mada bot jo ma bibedo kunnu, jo ma yam gumwonyi woko-ni doŋ gibibedo ka mabor.
Icaya 49:20 Litinoni ma ginywalogi i opii, pud dok ibiwinyo giwaco ni, ‘Kabedona diŋ twatwal; myero dok gimed kabedo botwa.’
Icaya 49:21 Ibicako pennye kekeni ki i cwinyi ni, ‘Aŋa ma onywalo jo magi? An yam abedo lalur, dok abedo ki cwercwiny madit, gikwanya gitera woko cen calo opii; aŋa kono dok ma opito litino magi? Koŋ inen, yam adoŋ kena, ento litino magi dok gua ki kwene kono?’ ”
Icaya 49:1163 
Icaya 49:22 Rwot Lubaŋa owaco ki jone kuman ni, “Nen, abiryeyo ciŋa bot lurok, ci abitiŋo benderana malo bot rok mapol; gibikelo awobeni kun gikwakogi i korgi, dok bene gibitiŋo anyirani i wi gwokgi;
Icaya 49:23 luker bidoko wegi litinoni ci gipitogi, mon pa luker bibedo macalo megigi ma bidotogi. Gibiryebbe piny i nyimi ka wori, gibiŋano apwa ki i tyeni. Meno bimiyo iŋeyo ni an a Rwot; lewic pe bimako jo ma kura.”
Icaya 49:24 Gitwero kwanyo jami ayaka woko ki i ciŋ dano matek, nyo gitwero mayo opii woko ki i ciŋ dano mager?
Icaya 49:25 Ento Rwot owaco kuman ni, “Opii ma dano matek omakogi, gibimayogi woko ki bote, jami ayaka ma tye i ciŋ ŋat mager bene gibikwanyo woko ki bote, pien abipyem ki jo ma pyem kwedwu, ci abilaro litinoni woko.
Icaya 49:26 Abimiyo jo ma unowu gicamo riŋo komgi kekengi, dok gibimato remogi kekengi gimer kwede calo gumato koŋo Vino. Meno bimiyo dano ducu ŋeyo ni, an a Rwot ma Lalarwu, ŋat Matek pa Yakobo ma kokowu.”
Icaya 50:1 Rwot owaco kuman ni, “Waraga me keto nyom ma yam aryemo ki minwu tye kwene, ma ceŋ amiye i kare ma onoŋo aryeme-ni? Yam acatowu bot aŋa i kin jo ma yam onoŋo acamo banyagi? Nen, yam gicatowu pi balwu, dok pi turo cik, en aye ma oweko giryemo minwu woko.
Icaya 50:2 “Piŋo kono yam pe anoŋo dano mo i kare ma abino-ni? Dok i kare ma alwoŋo lwoŋo, piŋo ŋat mo kono pe ogamo doga? Wutamo ni ciŋa cek, pe twero koko wu? Tekona pe me larowu? Koŋ inen, nam otwo woko i kare ma ajuko, atwero loko kulu ducu doko tim aroo; rec ma i igi bidoko coo pi can pii, gito woko pi orwo pii.
Icaya 50:3 Atwero bene loko polo doko macol licuc, ci aumo woko ki boŋo cola.” Woro ma latic pa Lubaŋa tye kwede
Icaya 50:4 Rwot Lubaŋa doŋ opwonya i lok ma myero aloki, wek aŋe lok ma miyo teko bot dano ma ool. En coya woko ki i waŋ nino kare ducu odiko, en coya awiny gin ma en pwonya kwede.
Icaya 50:5 Rwot Lubaŋa doŋ otyeko yabo ita woko, pe ajemo, pe bene alokke ŋeya,
Icaya 50:6 Aloko ŋeya bot jo ma goya, dok bene aloko lema bot jo ma telo yer tika; pe akano waŋa woko ki lewic ki i laa ma giŋulo iye.
Icaya 50:7 Pien Rwot Lubaŋa konya, mumiyo alee mo pe otwoda; meno omiyo waŋa obedo matek calo got, dok onoŋo aŋeyo bene ni pe gibiketo lewic i wiya;
Icaya 50:8 pien ŋat ma bimiyo aloyo kop tye cok kweda. Ŋat mo tye ma mito pido kweda? Owek wacuŋ kacel kwede i nyim lukiko. Aŋa ce ma lakworra-ni? En mono obin cok i ŋeta kany.
Icaya 50:1164 
Icaya 50:9 Nen, Rwot Lubaŋa konya, aŋa ma biŋolo kop loya ni an labal? Nen, gin ducu gibiti woko calo boŋo, nyenye bicamogi woko.
Icaya 50:10 Aŋa i kinwu ma lworo Rwot, ma winyo lok ma laticce waco? Aŋa ma woto i piny macol ma pe neno yo ma en tye ka wot iye-ni, ento geno gire Rwot, kun jeŋŋe i kom Lubaŋane?
Icaya 50:11 Nen, wun jo ducu ma wumoko mac, wun jo ma moko mac i kom yen! Wuwot i dero mac ma doŋ wumokoni, kun noŋo mac ma wumoko i lak yen ca lyel menyo yo botwu. Gin ma wubinoŋo ki bota en ene: wubibuto piny ma noŋo wutye ki arem madit twatwal.
Icaya 51:1 “Wuwiny lokka, wun jo ma wumito larre, wun jo ma yenyo Rwot; koŋ wunen got ma yam gipayowu ki iye, ki bur madit adada me gweŋ matek ma gikwinyowu ki iye.
Icaya 51:2 Koŋ wutam pi kwarowu Abraim, ki Cara ma obedodawu; i kare ma alwoŋo Abraim onoŋo pe tye ki latin mo, ento lacen amiye gum, ci onywalo litino, dok anyayo likwaye odoko mapol twatwal.
Icaya 51:3 Pien Rwot bikweyo cwiny Cion; bikweyo cwiny kabedone ducu ma gibalo woko, tim ma iye bibedo calo Eden, ki tim aroo mutwo bibedo calo poto pa Rwot; yomcwiny madwoŋ bibedo tye kunnu, kun dano giwero wer me pwoc ki me pak.
Icaya 51:4 “Wuwiny lokka, wun jona, wuter itwu wuwiny lokka, wun rokka; pien abimiyowu cik, ki ŋolo kop atir ma bibedo macalo cen bot lurok.
Icaya 51:5 Kare me locca doŋ onyiko cok twatwal, larre ma abikelo tye ka bino, an ki koma aye abiloyo rok ducu; lobo ducu ma tye i dog nam gitye ka kura, gitye ki gen ni abilarogi.
Icaya 51:6 Wutiŋ waŋwu malo i polo, dok wukul waŋwu piny wunen lobo; pien polo ma wuneno-ni biket woko macalo yito, ento lobo biti woko calo boŋo, ka doŋ jo ma bedo iye gito woko calo ober; ento larre ma abikelo biri nakanaka, locca pe bigik wacel.
Icaya 51:7 “Wuwiny lokka, wunjo ma wuŋeyo kit ma atir, wun jo ma doŋ wumako cikka i cwinywu; pi meno pe wubed ki lworo kadi dano cayowu, cwinywu bene pe myero oballe ka ce giyetowu.
Icaya 51:8 Pien nyenye bicamogi woko calo boŋo, okok bene bicamogi woko calo yer romo, ento locca pe bigik wacel, larrena bibedo pi yalwak me kare ducu.”
Icaya 51:9 Co, co woko ki i waŋ nino, wek iruk teko, in ciŋ Rwot; co woko macalo i kare ma okato, ki lwak jo me kare macon. Pe in aye yam iŋolo Rakab iŋido woko matitino, icobo min kulu ineko woko?
Icaya 51:1165 
Icaya 51:10 Pe in aye ma yam imiyo pii ma i nam otwo woko, pii madit ma onoŋo yam tut twatwal-li; pe imiyo yo obaro dye nam matut ca, wek jo ma gikokogi gukat ki iye wa loka nam tuŋcel?
Icaya 51:11 Jo ma Rwot okokogi bidwogo i Cion, gibibino kun giwero wer. Yomcwiny ma ri nakanaka pe birwenyo ki i wigi, gibibedo ki yomcwiny madwoŋ, cwercwiny ki cur bia woko ki botgi.
Icaya 51:12 “An aye abedo ŋat ma kweyo cwinyi. Piŋo ilworo dano mamwa ma to woko-ni, latin pa dano ma giketo calo lummi?
Icaya 51:13 Piŋo wii owil woko i kom Rwot ma oketi, ma oryeyo polo, dok bene ma ocibo te guti me lobo? Piŋo kono ibedo ki lworo nakanaka nino ducu, pi akemo malyet pa jo ma giuno dano wadigi, ka ce gucako ticgi me neko dano? Akemo malyet pa ŋat ma uno dano-ni kono tye kwene?
Icaya 51:14 Ŋat ma onoŋo gitweyo macalo mabuc gibigonyo woko oyotoyot; en pe bito donyo piny i bur lyel, cam bene pe biremme.
Icaya 51:15 Pien an a Rwot Lubaŋani, ma tugo pii ki i nam, miyo twagge kun mor, nyina Rwot me mony.
Icaya 51:16 Doŋ atyeko keto lokka i dogi, akano waŋi woko bene doŋ i tipo ciŋa, aryeyo polo, aketo te guti me lobo, awaco bot jo Cion ni, ‘Wun wujona.’ ”
Icaya 51:17 Co woko ki i waŋ nino, co woko, a malo, in Jerucalem, in ma doŋ imato kikopo me akemo ma Rwot aye omiyo boti, i kare ma imato ducu, ci icako tagge.
Icaya 51:18 Pe tye ŋat mo ma twero peye, i kin litinone ducu ma en onywaloni; pe tye ŋat mo ma twero mako ciŋe, i kin litino ducu ma en opitogi.
Icaya 51:19 Can magi aryo-ni ducu opoto i komi lawaŋ acel, aŋa ma binywako kumo pi can magi kacel kwedi? Giyako loboni gibalo woko liweŋ, kec ki neko dano opoto iye magwa; man aŋa ma bikweyo cwinyi?
Icaya 51:20 Awobeni guwille woko, gubuto piny liraba ka ma yo ogik iye ducu, calo til ma omoko ki obwo; akemo pa Rwot doŋ oketo komgi woko, ki juk ma Lubaŋani obedo ka jukogi kwede.
Icaya 51:21 Pi meno, wun jona ma giunowu doŋ wuwiny lok man, wun jo ma wumer, ento pe wumer ki koŋo vino.
Icaya 51:22 Rwot Lubaŋawu ma pido lok pa jone owaco kuman ni, “Nen, doŋ atyeko kwanyo kikopo woko ki i ciŋwu, en kikopo ma miyo wumer wutagge-ni; agulu me akemona pe dok wubimedde ki matone.
Icaya 51:23 Doŋ abimiyo i cin jo ma unowu, ma yam doŋ guwaco botwu ni, ‘Wuryebbe piny wek wukati’; omiyo wuloko ŋewu doŋ odoko ŋom me anyonagi, dok ŋewu onoŋo doŋ tye macalo yo ma gilubo.”
Icaya 52:1166  Lubaŋa bilaro Jerucalem ki i opii
Icaya 52:1 Co woko, co woko ki i waŋ nino, ruk tekoni, in Cion; ruk boŋŋini mabecone, in Jerucalem, gaŋ maleŋ, pien dano mo ma pe giliro, ki jo ma komgi ki keni, pe dok gibidonyo boti.
Icaya 52:2 Teŋ apwa woko ki i komi wek ia malo, in Jerucalem ma yam ibedo opii. Wugony tol woko doŋ ki i ŋutwu, wun jo Cion ma yam wubedo opii.
Icaya 52:3 Pien Rwot owaco kuman ni, “Pe yam giculo lim mo me wilowu, dok bene pe gibiculo lim mo me kokowu.
Icaya 52:4 Yam wuwoto wucito i lobo Ejipt macalo lubedo, lacen jo Aciria guunowu laboŋo bal mo.
Icaya 52:5 Koŋ wunen kombeddi dok gitero jona woko i Babilon nonono; gitye ka ŋalo lulocgi, dano gitye ka cayo nyiŋa dyeceŋ jwi.
Icaya 52:6 Pi meno jona doŋ gibineya, wubiŋeyo ni an Lubaŋa, wubiŋeyo ni an a en ma atye ka lok kwedwu.”
Icaya 52:7 Neno tyene ber mada i wi godi, ŋat ma kelo lok maber, ma tito pi kuc, ma kelo lok maber me gin maber, ŋat ma tito lok me larre, ma waco bot Cion ni, “Lubaŋani tye ka loc.”
Icaya 52:8 Koŋ iwiny, lukur gaŋŋi gitye ka wer ki dwan maloŋo, giwero wer me yomcwiny kacel; pien gitye ka neno Rwot ki wangi, kun tye ka dwogo cen i Cion.
Icaya 52:9 Wumwoc ki wer lawaŋacel, wun ducu, wun wi obur Jerucalem; pien Rwot doŋ okweyo cwiny jone, doŋ okoko Jerucalem woko.
Icaya 52:10 Rwot doŋ oyabo tekone maleŋ ka maleŋ i nyim rok ducu; dano ducu ma i wi lobo gibineno, kit ma Rwot Lubaŋawa olarowa kwede.
Icaya 52:11 Wua, wua woko, wua woko ki kunnu, pe wugud gin mo ma kome ki keni; wua woko ki kunnu, wek wucit wulonnye kekenwu, wun jo ma tino jami pa Rwot.
Icaya 52:12 Pe wubia oyotoyot ma komwu myel, pe bene wubiriŋo ariŋa, pien Rwot bitelo nyimwu Rwot Lubaŋa pa Icrael bibedo i ŋewu kun gwokowu cawa ducu, Can pa latic pa Rwot
Icaya 52:13 Rwot owaco ni, “Nen, tic pa laticca tye ka wot maber, gibiwore ci gitiŋe malo: en bibedo dano mamalo twatwal.
Icaya 52:14 Jo mapol ma gunene gubedo ki ur matek; waŋe onoŋo nen pat mada ki waŋ dano, ki kome bene onoŋo pe rom ki kom dano.
Icaya 52:15 En bipoyo kom rok mapol kit meno, luker ducu doggi bitwo woko pire; pien gibineno gin ma yam pe gitittigi pire, dok gibiniaŋ i gin ma yam peya guwinyo pire.”
Icaya 53:1167 
Icaya 53:1 Rwot, aŋa ma yam oye lok ma wan watito? Dok aŋa ma Rwot onyuto tekone bote?
Icaya 53:2 Pien odoŋo i nyime calo ginapita ma pud tye ka doŋo adoŋa, ma pud lwite donyo adonya i ŋom mutwo. En pe tye ki kom mo maber nyo deyo ma kono omi wacik waŋwa i kome, gin mo ma ywayo tam padano onoŋo pe bote kadi ki acel, dok gin mo ma twero miyo wabedo ki tam i kome bene pe.
Icaya 53:3 Dano gicaye gikwere woko-gu, obedo ki cwercwiny madwoŋ ki arem madit ma okato kare. En bedo calo ŋat ma dano guumo waŋgi woko i kome, dano gicaye, ma pe waparo pire wacel.
Icaya 53:4 Adada, en ociro can piwa, otiŋo aremwa ducu i kome; gigoye dok gitime marac atika, mumiyo wabedo ka tamo ni Lubaŋa aye ma oketo can man i kome.
Icaya 53:5 Yam gicobe pi balwa, giketo ret i kome pi timwa marac; can ma giketo i kome-ni okelo kuc botwa, pi goc ma gigoye kwede omiyo wacaŋ,
Icaya 53:6 Wan ducu onoŋo yam waŋak warwenyo woko calo romi, ŋat acel acel onoŋo okwanyo yone kene, ento Rwot doŋ otiŋo balwa ducu oketo i kome.
Icaya 53:7 Yam giune, giketo can i kome, ento en pe oŋamo doge me loko lok mo; calo latin romo ma gitero ka nekone, dok calo romo ma oliŋ i nyim lunyar yerre, kit meno en pe oŋamo doge me loko.
Icaya 53:8 Giune, giŋolo kop i kome, ka gikwanye woko; aŋa kono ma oparo pi gin ma otimme i kome, ni gikwanye woko ki i lobo pa jo makwo, gigoye pi bal pa jo me rokwa?
Icaya 53:9 Gikwinyo lyelle kacel ki lyel pa lutim maraco, dok kacel ki lulonyo i kare me tone, kadi bed onoŋo en pe otimo bwami mo, dok pe oloko lok goba ki doge.
Icaya 53:10 Ento Rwot aye yam omito ni giket can i kome; omiyo obedo ki twon arem madit. I kare ma en bimine kene me bedo gitum pi bal, en bineno likwaye, ci bimedo nino me kwone bene. En bicobo gin ma Rwot doŋ mito yubo;
Icaya 53:11 bineno doŋ gin maber ma oa ki i cwercwiny ma yam owok ki iye; meno bikweyo cwinye. Laticca ma kite atir, bimiyo gikwano jo mapol ni kitgi atir; en bitiŋo balgi ducu i kome.
Icaya 53:12 Meno bimiyo amiyo bote kabedo me woro i kin jo madito, en bene binywako jami ma giyako i lweny kacel ki jo matego. Pien en doŋ omine kene me to woko, mumiyo gikwane kacel ki lubalo; ento en otiŋo bal pa dano mapol, dok obako doge olego pi lubalo adada.
Icaya 54:1 “Wer wer ki dwan maloŋo, in dako ma lalur ma pe yam inywalo latin mo-ni, mwoc ki wer kun idaŋŋe matek, in dako ma pud peya yam arem ogoyi! Pien litino
Icaya 54:1168  pa dako ma giweko odoŋ kene bibedo pol makato litino pa dako ma ginyomo ma bedo kacel ki cware, man Rwot ma owaco.
Icaya 54:2 Med kabedo me kemani obed malac, wek giyar boŋŋi aŋaba me kicikani woko i kabedoni; pe ibed ladur, med tolli obed maboco, dok bene gur teke me kemani ocuŋ matek likiŋ.
Icaya 54:3 Pien waŋ loboni bimedde dok tuŋ lacuc ki tuŋ lacam, likwayu bileyo kabedo pa lurok dok gibinya gipoŋo gaŋŋi ducu ma yam gudoŋ obur-ri.
Icaya 54:4 “Pe ilwor, pien lewic pe bimaki; pe iwek alee otwodi, pien pe gibiketo lewic i komi. Wii biwil woko i kom lewic ma yam onoŋo ibedo kwede me tinoni, pe dok ibipo i kom cac ma gibedo ka cayi kwede pi bedo keni macalo dato.
Icaya 54:5 Pien ŋat ma ocweyi aye obedo cwari, nyiŋe Rwot me mony: ŋat mukoki ki i can en aye ŋat Maleŋ me Icrael, gilwoŋe ni Lubaŋa me wi lobo ducu.
Icaya 54:6 “Pien Rwot doŋ otyeko lwoŋi woko, calo dako ma gibwoto odoŋ kene, kun tye ki cwercwiny, calo dako ma ginyomo ma onoŋo en pud nyako ka giryemo woko, man Lubaŋani ma owaco.
Icaya 54:7 Yam onoŋo aweki keni pi kare mo manok keken, ento abidwoki woko bota ki kica madwoŋ.
Icaya 54:8 Yam akano waŋa woko ki boti, pi kare manok ma onoŋo akemona dwoŋ twatwal, ento abitimo kica boti ki mar ma pe gik, man Rwot ma Lakok meri aye ma owaco.
Icaya 54:9 “Pien man ki tuŋ bota rom aroma ki kare pa Nua: kit macalo akwoŋo ni pii pa Nua pe dok bimedde ki poŋ i wi lobo ducu, kit meno bene doŋ akwoŋo nikiniga pe doŋ bimaka i komi, dok bene pe abijuki.
Icaya 54:10 Pien godi twero a, ki cere-gu gitwero kobo woko ka mukene, ento marra ma pe lokke pe bia ki i komi, dok cikkena me kuc pe gibidiro woko cen. Meno lok pa Rwot ma kica omake i komi. Jerucalem manyen
Icaya 54:11 “In gaŋ ma ineno can, ma yamo okodo i komi ki tek, ma pe gikweyo cwinyi, nen, abimwono got meri ki libi, dok abiketo te gutini ki capir.
Icaya 54:12 Abitiyo wi labila odini ki tiko makwar me wel, dogcelli abitiyo ki got makwar ma mil amila, ki kor celli doŋ abideyo ki litino kidi me wel mapatpat.
Icaya 54:13 “Litinoni ducu Rwot aye bipwonyogi, litinoni gibibedo maber twatwal.
Icaya 54:14 Kit ma atir bimiyo ibedo icuŋ matek: pe gibiuni kadi ki acel, lworo mo pe bimaki pire; jo ma giuni pe gibinyiko cok ka ŋeti.
Icaya 54:15 Ka ce dano biero daa i komi, meno noŋo pe oa ki bota; ŋat ma ero daa i komi bipoto gire pire kene.
Icaya 54:1169 
Icaya 54:16 “Nen, an ma aketo latet, ma buko lodi mac, ci teto jami lweny pi ticce; dok bene aketo ŋat ma labal lobo wek ojwer jami woko ducu.
Icaya 54:17 Pe tye jami lweny mo ma giteto pi lweny i komi ma bicobo ticce, ibiloyo lok me adot ducu ma gikelo i komi. Man aye gum ma lutic pa Rwot binoŋo, loyo kopgi a ki bota, man lok pa Rwot kikome.”
Icaya 55:1 “Wubin wutwom pii, wun jo ducu ma orwo nekowu; ŋat ma limme mo pe, myero bene obin owil cam. Wubin wuwil koŋo vino ki cak laboŋo lim, laboŋo wel mo.
Icaya 55:2 Piŋo wubalo limwu i kom gin ma pe kwon, piŋo kono wutyeko tekowu woko ka noŋo gin ma pe yeŋowu? Wucik itwu atika i lokka, ci wucam cam maber, dok wubed ki yomcwiny pi cam ma miyu ma amiyowu,
Icaya 55:3 Wucik itwu wuwiny lokka, ci wubin bota; wuwiny lokka, wek wubed kwo; ci abicikke kwedwu i gicikke ma ri nakanaka, abimiyowu mar mera ma pe lokke, ma genne, ma yam aciko pi Daudi.
Icaya 55:4 Nen, yam akete obedo caden bot lurok, latel ki lami-cik bot lurok.
Icaya 55:5 Nen, wun wubilwoŋo rok mapatpat ma pe wuŋeyogi, ki rok mapol mapatpat ma yam pe gineyowu gibiriŋo gibino botwu, pi Rwot Lubaŋawu, ma en ŋat Maleŋ me Icrael, pien en doŋ otyeko keto deyo i komwu.
Icaya 55:6 “Wuyeny Rwot i kare-ma en pud twero noŋŋe, wukok bot Rwot ma pud en tye cok.
Icaya 55:7 Latim marac myero obwot timme marac, ki dano ma pe kite atir bene owek tamme ma pe ber-ri; olokke odwog cen bot Rwot, wek Rwot otime kica, myero odwog cen bot Lubaŋawa, pien en biweko balle woko ducu.
Icaya 55:8 “Pien tamma pe tamwu, ki yowu bene pe yona,” man Rwot ma owaco.
Icaya 55:9 Kit macalo polo tye malo ka mabor makato lobo-ni, yona bene tye malo kit meno makato yowu, ki tamma bene tye malo kato tamwu woko.
Icaya 55:10 “Kit macalo kot ki pee corre bino piny kun gia ki i polo, ma pe dok gidok malo kunnu, ento gikweyo lobo, miyo ginapita twi ci doŋo, mi yo kodi bot laco-kodi ki miyo kwon bene bot dano me acama,
Icaya 55:11 lok ma a ki i doga bene bibedo kit meno; pe bidwogo bota noŋo ma noŋo pe otiyo gin mo, lokka bitiyo gin ma amito ni oti, dok bicobo gin ma acwale pire.
Icaya 55:12 “Pien wubikato woko kun wucito ki yomcwiny, gibiterowu ki kuc; godi ducu ki cere ducu ma i nyimwu gibimwoc ki wer licur, ki yadi ducu me tim biyeŋŋe ki yomcwiny.
Icaya 55:1170 
Icaya 55:13 Yat ciprec bitwi ma ka okuto; ki yadi ma ŋwecgi kur bitwi ma ka ocok; meno bibedo gin me po nakanaka, ma pe birwenyo, me nyuto ni an Rwot aye ma cen atiyo man.”
Icaya 56:1 Rwot owaco bot jone kuman ni, “Myero wuŋol kop atir, dok wuti gin ma tye atir, pien doŋ acok larowu, lar ma alarowu kwede binen ka maleŋ.
Icaya 56:2 Dano ma timo man tye ki gum madwoŋ, ki dano ma omako matek likiŋ, ma gwoko ceŋ cabit kun pe pyedo, dok gwoko ciŋe pe timo gin marac.”
Icaya 56:3 Larok mo ma obino oribbe ki Rwot pe myero owac ni, “Rwot bikoya woko matwal ki i komjone miyo abedo kaikena”; ki dano ma gikolo bene pe myero owac ni, “Nen, doŋ atye macalo yat ma otal.”
Icaya 56:4 Pien Rwot doŋ owaco kuman ni, “Jo ma gikologi ma gigwoko cen cabitta, ma giyero tiyo gin ma yomo cwinya, ma gumako gicikkena likiŋ,
Icaya 56:5 abimiyo botgi gin mo me po nyiŋgi ma bibedo i ot ka ma giwora iye i dye gaŋŋa, maber makato bedo ki litino awobe nyo litino anyira; abimiyo botgi nyiŋ ma bedo matwal, ma pe birwenyo kadi ki acel.
Icaya 56:6 “Doŋ lurok ma guribbe ki Rwot, me tic bote, kun gimaro nyiŋe, dok ma gimine me bedo luticce, dano ducu ma gwoko ceŋ cabit, kun pe pyedo, ma omako gicikkena woko likiŋ,
Icaya 56:7 gin jo-nu aye abikelogi i got mera maleŋ, dok abiyomo cwinygi i ot me lega ka ma giwora iye. Abigamo gitum awaŋagi ki gityer ma gityero bota, magi ducu abigamo i wi keno tyerra; pien oda gibilwoŋo ni ot me lega pa jo me rok ducu.”
Icaya 56:8 Rwot Lubaŋa ma ocoko jo Icrael ma onoŋo giryemogi woko owaco kuman ni, “Dok abicoko jo mukene agurogi bota, amedo i kom jo ma doŋ atyeko cokogi-ni.” Kop oloyo lutel pa jo Icrael
Icaya 56:9 Wun lee tim ducu wubin, wumwod riŋo, wun lee ducu ma wubedo i buŋa.
Icaya 56:10 Lukur-piny pa jo Icrael ducu wangi oto, gin ducu gipe ki ŋec kadi ki acel, gin ducu gicalo gwogi ma te lebgi oto, pe dok gitwero gweyo; gibuto piny gibedo ka lek aleka, gimaro nino nino matut keken.
Icaya 56:11 Gin gwogi ma giwor twatwal ma cam pe romogi. Gin lukwat ma pe giniaŋ gin mo; ŋat acel acel i kingi kwanyo mere yone kene, ŋat acel acel bene yenyo magobane kit ma cwinye mito.
Icaya 56:12 Gilwoŋŋe kekengi ni, “Wubin wacitu ka kelo koŋo vino, wubin wamatu kono makec wek wameru woko, diki dok binoŋŋe, madit makato ducu.”
Icaya 57:1171 
Icaya 57:1 Dano ma kite atir to, ŋat mo pe ma keto iye cwinye. Jo ma maro Lubaŋa gikwanyogi woko; ŋat mo pe ma paro pigi. Pien dano ma kite atir noŋo gikwanyo woko ki i can,
Icaya 57:2 en cako donyo i kuc; jo ma bedo kun cwinygi atir, giywe mot i kabutogi.
Icaya 57:3 Ento wun wubin wunyik cok bota kany, wun litino pa dako ma latal, ma latim abor aye onywalo ki malaya.
Icaya 57:4 Meno wutye ka nywaro aŋa ce? Wunamo dogwu malac kumeno i kom aŋa ma lebwu okatti woko kumeno-ni? Wun litino pa lutim bal, litino ma ginywalogi ki lok me goba,
Icaya 57:5 wun jo ma mitiwu pe kwe i te yat kworo, i te yadi ducu ma pote olot liyuk; ma wuneko litinowu woko i luŋ-gu, i te pata got ma obar?
Icaya 57:6 Gin ma gibipoko botwu tye i kin got mapwot ma tye i luŋ piny, gin jami-nu ducu mewu; pien doŋ wutyeko tyero gityer amata woko botgi, wukelo bene gityerwu me mo ko kwon, wutyero. Cwinya bibedo yom pi kodi tim macalo meno?
Icaya 57:7 Doŋ wuketo kabutowu i wi got ma wiye bor, wun doŋ wutyeko cito kunnu ka tyero gitumwu bot jok.
Icaya 57:8 Wuketo bene cal jok i ne kika ki i ne yat me doggola; pi weka woko, omiyo wupeto kabutowu. Wudonyo iye ka wuyaro obedo malac; wutyeko cikke kwedgi woko doŋ piwu kenwu, dok bene wumaro kabutowu, wuneno tim munero me lewic.
Icaya 57:9 Wucito bot jok Molek ki moo, wumedo moowu ma ŋwece kur onya odoko mabup; wuoro lukwenawu gucito ka mabor, wucwalogi bene gucito wa piny i lyel.
Icaya 57:10 Wot mabor oolo komwu woko, ento pe wuwaco ni, “Konnye pe”; wunoŋo kwo manyen ma medo tekowu, omiyo pe wuwillee giwu i waŋayo.
Icaya 57:11 Aŋa ma onoŋo wulworo twatwal, ma omiyo komwu myel, ma oweko wuwaco lok goba, wiwu doŋ owil woko pewupo i koma, ma pe doŋ wutwero tamo pira? Pe atemo diyo cwinya pi kare malac, ma oweko pe wubedo ki lworo mo i koma?
Icaya 57:12 En kitwu ma wutamo ni tye atir-ri, ki gin ducu ma wutimo abituco woko ka maleŋ, ento magi ducu pe bikonyi.
Icaya 57:13 Ka ce wukok matek pi kony, gin cal jogiwu-ni myero gularwu do! Yamo bitiŋogi terogi woko, aluu dog bicwalogi woko wa cen. Ento ŋat ma riŋo laro bota bileyo lobo, dok bene bibedo i kom got mera maleŋ. Lubaŋa ocikke me konyo ki caŋo jone
Icaya 57:14 Gibiwaco ni, “Wutor yo, wutor yo, wuyub yo, wuput ajut-gu woko liweŋ ki i yo pajona.”
Icaya 57:1172 
Icaya 57:15 Lubaŋa ma en ŋat Mamalo Twal, ma bedo nakanaka i kabedo ma otiŋŋe malo, ma bedo matwal, ma nyiŋe leŋ-ŋi, owaco ni, “An abedo i kabedo maleŋ ma otiŋŋe malo, dok bene abedo kacel ki ŋat mamwol, ma cwinye cwer, dok ma ŋut, pi miyo kwo manyen bot jo ma cwinygi cwer dok ma giŋut.
Icaya 57:16 Pien pe abibedo ka pyem nakanaka, dok bene kiniga pe bimaka kare ducu, pien cwiny dano oa ki bota, an aye ma amiyogi yweyo me kwo, amiyo bedo tye.
Icaya 57:17 Bal pa jona ki paro lim aye oweko akeco; omiyo agoyogi, akanne woko, kun kiniga maka, ento gumedde ameda ki jemo kun gitiyo gin ma cwinygi mito.
Icaya 57:18 Doŋ atyeko neno kitgi, ento pud abicaŋogi; abitelogi, abiculogi bene ki gin ma kweyo cwinygi, kun amiyo jo ma kumo pigi giloko lok me pwoc.
Icaya 57:19 Abimiyo kuc bot jo ma tye ka mabor ki jo ma tye ka ma cok, dok bene abicaŋo jona.
Icaya 57:20 Ento jo maraco gubedo calo nam ma twagge, ma pe koŋ twero pye mot, kun piine kelo yugi ki coto keken.
Icaya 57:21 Kuc mo pe pi jo ma gin lutim maraco.” Man lok ma Lubaŋawa owaco.
Icaya 58:1 “Daŋŋe matek, pe iliŋ, yab dwani owinnye maloŋo calo koko tum, tit bot jona roc ma gin gutimo, tuc bot jo me ot pa Yakobo balgi.
Icaya 58:2 Nen kono giyenya nino ducu ba, cwinygi bene yom me ŋeyo gin ma an amito ni guti, ginyutte macalo jo me rok ma kitgi atir, ma pe giweko lubo-cik pa Lubaŋagi: gipenya bene pi ŋolo kop aitr, cwinygi yom pi bedo cok ki Lubaŋa.”
Icaya 58:3 Dano gipenyo ni, “Piŋo wabedo ka ri kec, kun in pe ineno? Piŋo kono wabedo ka mwolle kenwa i nyimi, kun in pe iparo lok mo iye wacel?” Lubaŋa ogamo ni, “Koŋ wunen, i nino me ri kecwu, wuketo mere tamwu i timo gin ma yomo cwinywu keken, kun bene wuuno jo ma tiyo tic botwu.
Icaya 58:4 Koŋ wunen, wun wuri kec ki daa dok ki lweny, wudoŋo dano bene ki ciŋwu ma wuŋino woko ki kolo pi lweny. Kit ri kecwu ma wutye ka ri i kare-ni, pe bimiyo dwanwu winnye malo i polo.
Icaya 58:5 Wutamo ni kit ri kecwu-ni en aye gin ma an ayero, nino mo ma dano mwolle kekene? Ri kec ma dano kulo iye wiye piny calo lagada ma okulle, peto boŋo cola, pworo buru iye, ka doŋ cako buto iye, wulwoŋo man ni ri kec, ki nino ma Rwot Lubaŋawu pwoyo?
Icaya 58:6 “Kit ri kec ma an amito ene: gonyo tol me tim maraco woko, ki gonyo okol woko ki i tyen opii, weko jo ma giunogi guwot i kuc, ki turo okol woko ki i tyen dano.
Icaya 58:7 Poko cam bot jo ma kec nekogi, kelo lucan ma pacogi pe i gaŋi; ka ineno dano ma tye munero myero iruk boŋo i kome, pe myero ikanne woko ki i nyim joni.
Icaya 58:1173 
Icaya 58:8 Ceŋ bituc boti calorupiny, waŋ bur ma tye i komi bicaŋ woko oyotoyot. Kit ma atir ma it ye kwede bitelo nyimi, deyo pa Rwot aye ma bigeno ŋeyi.
Icaya 58:9 Dok bene ibilwoŋo, ci Rwot gamo dogi, ibikok bote, en bigamo ni; ‘An ene.’ “Ka ce, ibikwanyo okol woko ki i kinwu, cimo dano ki lwet ciŋ ki loko lok maraco,
Icaya 58:10 ka ce ibimiyo kwori pi konyo jo ma kec nekogi, dok bene icobo miti pa jo ma giunogi, man bimiyo ceŋ tuc piri ki i piny macol, piny macol licuc boti bidoko macalo dyeceŋ.
Icaya 58:11 Rwot biteli i kare ducu, en bicobo mitini ki jami mabeco, bimiyo cogoni bedo matek; ibibedo calo poto ma gionyo pi i oromo iye maber twatwal, ibibedo macalo pii ma gunnye agunya kare ducu, ma piine pe two kadi ki acel.
Icaya 58:12 Gibigero gaŋ i wi oburri macon doki, ibigero i kom acakki te guti ma yam kwarowu gugero, gibilwoŋi ni in layub celma otur, ŋat ma yabo yo ma yam oballe ducu doko maber. Gwoko ceŋ cabit
Icaya 58:13 “Ka ce iworo ceŋ cabit macalo kabedo maleŋ, iweko timo gin ma yomo cwinyi i nino maleŋ, ka ce iworo ceŋ cabit macalo nino me yomcwiny, dok macalo nino ma Rwot olonyo ma obedo maleŋ me deyo; ka ce imiyo deyo bot Rwot, kun pe ilubo yoni keni, kadi ki yenyo gin ma yomo cwinyi, nyo loko lok atata;
Icaya 58:14 ci cwinyi bibedo yom i kom Rwot, abimiyo iriŋo i wi cere mutiŋŋe maloi lobo; ibibedo ki yomcwiny i lobo ma yam kwaru Yakobo oleyo, pien Rwot kikome aye ma doŋ owaco lok man.”
Icaya 59:1 Nen, bad Rwot pe odoko cek, ma pe doŋ twero laro dano, ite bene pe odiŋ ma pe romme winyo lok;
Icaya 59:2 ento timwu marac aye opokowu woko ki Lubaŋawu, balwu omiyo waŋe doŋ oumme woko i komwu, omiyo doŋ pe winyo kokowu.
Icaya 59:3 Pien remo doŋ onywano ciŋwu woko, lwet ciŋwu opoŋ ki tim me bal keken; dok bene wuloko lokgoba ki dogwu, ki lebwu bene muŋo lok me timo tim maraco.
Icaya 59:4 Pe tye dano mo ma doto lawote i lok ma tye ada, pe tye ŋat mo ma cito i lukiko ci pido pido kakare; dano ducu gijeŋŋe i lok ma tere pe kun giloko lok goba keken, giparo pi timo gin marac ma kela can.
Icaya 59:5 Dano ducu ginywalo tim marac calo toŋ lacocodo, giciko obwogi calo oboropyen; ŋat ma camo toŋgi to woko, ento ka onyono anyona ororo a iye.
Icaya 59:6 Ento obwogi macalo meno pe bikonyogi wacel, pe bikonyogi me aruka kadi ki me umme. Ticgi ma gitiyo obedo tic me bal, ki ciŋgi bene timo tim bwami.
Icaya 59:1174 
Icaya 59:7 Tyengi yot giriŋo kwede madwir ka timo gin marac, giwille awila me cito oyotoyot ka neko jo ma pe ki bal. Gitamo megi tam me cito ka timo gin marac, yak ki balle me lobo tye yo gudogi ducu.
Icaya 59:8 Pe giŋeyo yo me kuc, ŋolo kop atir bene pe i gudogi, gin gugomo yogi woko, pe tye ŋat mo ma wok ki iye ma ŋeyo kuc. Jo Icrael gutuco balgi
Icaya 59:9 Meno omiyo ŋolo kop atir bor kwedwa, kit ma atir bene peya oo botwa; wayenyo leŋpiny, ci wanoŋo mutu, ma ka woto i ceŋ wawoto i colpiny.
Icaya 59:10 Wabedo ka boŋo kor ot ki ciŋwa calo lutowaŋ, waboŋo calo jo ma waŋgi oto; wayokke ki wot ma piny pud leŋ calo watye ka wot i dyewor, wanen calo jo muto ki i kin jo ma komgi tek.
Icaya 59:11 Nen doŋ watye ka ŋur aŋura calo lee, wabedo ka kok akoka calo amam, wakuro ŋolo kop atir ento pe wanoŋo; wakuro larre, ento tye ka mabor kwedwa.
Icaya 59:12 Pien balwa doŋ odurre mapol i nyimi, roc ma watimo aye doŋ obedo caden i komwa; pud wapo i kom bal wa, waŋeyo gin marac ma watimo.
Icaya 59:13 Wakalo wi cik, wakwero Rwot woko, waweko bene lubo kor Lubaŋawa, kun waloko lok me uno dano kijemo, wagamo lok goba bedo i cwinywa, ci waloko bene ka maleŋ.
Icaya 59:14 Ento ŋolo kop atir gidwoko cen, kit ma atir bene pe doŋ nyiko cok i ŋetwa, ki ada bene opoto woko i kabedo Ducu i dye gaŋ, gin mo ma tye kakare pe doŋ noŋo yo me donyo.
Icaya 59:15 Ada doŋ pe matwal, ŋat ma kwero timo tim marac giyako jamine woko. Rwot oye konyo jone
Icaya 59:16 Rwot oneno ci cwinye ocwer matek, pien ŋolo kop atir doŋ pe. En oneno ni dano mo doŋ pe; ouro mada pien ŋat mo doŋ pe ma twero laro pigi. En kikome aye doŋ bilarogi ki tekke kene, kit ma atir bimiyo en cuŋ matek.
Icaya 59:17 Oruko kit ma atir macalo gin me geŋo kore, ki otaŋ nyonyo me lar bene oruko i wiye; cwiny me culo kwor bibedo macalo boŋo arukane, dok akemo biboyo kome woko calo jor.
Icaya 59:18 En biculogi kun poro kit macalo timgi tye kwede, akemo bot lumonene, ki cul bot lukworre; dok biculo cul marac bot lobo ma tye i dog nam.
Icaya 59:19 Meno bimiyo gilworo nyiŋ Rwot cakke ki yo tuŋ potoceŋ, ki deyone cakke ki i tuŋ wokceŋ; pien biruyo bino oyotoyot calo pii ma mol mager, ma yamo pa Rwot aye ma twago. Rwot owaco bot jone ni,
Icaya 59:20 “An abibino i Cion ka kokowu ki i opii, wun jo pa Yakobo ma wuweko timo gin marac.
Icaya 59:1175 
Icaya 59:21 “Doŋ ki tuŋ bota, man en aye obedo gicikke ma acikke kwede kwedwu, Cwiny Maleŋ ma mera ma doŋ atyeko miyo botwu, ki lokka ma doŋ atyeko keto i dogwu, pe doŋ bia ki i dogwu, kadi ki i dog litinowu, nyo i dog litino pa litinowu, cakke tin cito kwede anyim kun bedo bene nakanaka.”
Icaya 60:1 A malo ba, in Jerucalem, pien ceŋŋi doŋ otuc woko, deyo pa Rwot doŋ otuc ocaro komi woko.
Icaya 60:2 Nen, colpiny biumo lobo woko, mutu macol licuc biumo rok mukene woko, ento Rwot bituc pi caŋo komi, gibineno deyone i komi.
Icaya 60:3 Lurok gibibino i leŋ pinnyi, luker bibino i dero ceŋ ma otuc i komi.
Icaya 60:4 Tiŋ waŋi malo wek koŋ inen piny, jo ducu gibicokke kacel, gibibino boti; awobeni gibia ki ka mabor, anyirani gibitiŋogi atiŋa i kor.
Icaya 60:5 Ibineno ci komi biryeny aryenya, cwinyi bimyel ci icako bedo ki yomcwiny; pien lim mabup me nam doŋ gibiweko i ciŋi, ki lonyo pa rok mapol gibikelo boti.
Icaya 60:6 Lwak kinaga mapol biumi woko, litino kinaga me Midian ki me Epa; kadi wa jo me Ceba ducu gibibino boti. Gibibino gikelo jabu ki odok luban, gibitito ki pak pi gin mabeco ma Rwot otimo.
Icaya 60:7 Romi ducu me Kedar gibicokogi boti, nyogi romi me Nebayot bikonyi; gibikelo macalo gitum i wi keno tyer me atyera bota, ci agamogi, dok abimedo deyo i kom oda me deyo.
Icaya 60:8 Magi kono jo mene ma gituk calo pol-li, nyo macalo amam ma gidok i dog odigi?
Icaya 60:9 Pien rok ma tye i dog nam bikura, mel ma oa ki i Tarcic aye bitelo yo, me kelo Litinoni ki ka mabor kacel ki lonyo madwoŋ twatwal, pi nyiŋ Rwot Lubaŋani ma en ŋat Maleŋ me Icrael, pien en doŋ oketo deyo i komi.
Icaya 60:10 Lurok bigero celli, lukergi bikonyi ki tic; pien i kare ma yam akemo omaka, agoyi, ento pi mitina kena doŋ atyeko timo kica boti,
Icaya 60:11 Dogcelli bibedo twolo kare ducu, pe gibiloro i dyeceŋ kadi i dyewor; wek dano gukel lonyo pa rok ducu boti, kun giwoto ma gidorre dorre me deyo kacel ki lukergi.
Icaya 60:12 Pien rok ki ker ma pe biye locci bito; kodi rok macalo meno pud dok gibibalo lobogi woko aye.
Icaya 60:13 Deyo me Lebanon bibino boti, ciprec ki yadi mabeco ducu, wek omi kabedona maleŋ onen ma mwonya; dok bene abimiyo kabedo me teno tyena poŋ ki deyo.
Icaya 60:1176 
Icaya 60:14 Litino pa jo ma yam giuni gibibino boti laguno; ki jo ma yam gubedo ka cayi gibiryebbe piny i te tyeni; gibilwoŋi ni in ibedo gaŋ pa Rwot, Cion ma obedo gaŋ pa ŋat Maleŋ me Icrael.
Icaya 60:15 Ento kono yam koŋ giweki ata, gikweri woko, kun ŋat mo pe wok boti, abimiyo ibedo dit nakanaka, jo me kare ducu bibedo ki yomcwiny piri.
Icaya 60:16 Ibibedo ka doto cak pa jo me rok ducu, ibidoto tuno pa luker; ibiŋeyo ni an a Rwot, anaye lalarri, dok an aye ma akoko in, an a Won Twero ma abedo Lubaŋa pa Yakobo.
Icaya 60:17 Ma ka mola, an abikelo jabu, ma ka nyonyo, abikelo ryal, ma ka bao, abikelo mola, ma ka gweŋ abikelo nyonyo. Abimiyokucaye bedo maka ludoŋo ma loyo tic, kit ma atir aye bibedo nyamparani.
Icaya 60:18 Tim me bwami pe dok biwinnye i loboni, kadi yak nyo kadi balle pa lobo pe binen i waŋ apokki loboni. Ibicako nyiŋ celli ni, Larre, ki dogcelli ibilwoŋo ni, Pak.
Icaya 60:19 Ceŋ pe dok bimenyi dyeceŋ, kadi Leŋo me dwe bene pe bimenyi dyewor; Rwot aye ma bimenyi nakanaka, Lubaŋani aye ma bimiyo ibedo ki deyo.
Icaya 60:20 Ceŋŋi pe dok bipoto, dwe bene pe birwenyo; pien Rwot aye ma bimenyi nakanaka, kare me kumoni bene bigik.
Icaya 60:21 Joni ducu doŋ gibibedo jo ma kitgi atir; gibileyo lobo doŋ doko megi matwal, gibinen macalo jaŋ yat ma an aye apito, tic ma an kikoma aye atiyo wek dano gumiya deyo.
Icaya 60:22 Doggola pa joni nok ento olo doŋ bidoko kaka, ŋat matidi mada bi doko twon rok mo matek. An a Rwot; abimiyo man timme oyot ka karene oromo.
Icaya 61:1 Rwot Lubaŋa doŋ ocwalo Cwiny mere i koma, pien doŋ owira woko ki moo, wek ater lok me kwena maber bot jo ma giunogi. Oora bene me caŋo jo ma cwercwiny onurogi, ki me tito bot jo ma tye i opii ni gibigonyogi woko, ki jo ma gitweyogi i mabuc ni gibiyabo botgi doggola gibikatti woko;
Icaya 61:2 dok ni atit pi mwaka ma Rwot bitimo iye ber bot dano, ki kare me culo kwor pa Lubaŋawa; pi kweyo cwiny jo ma kumo.
Icaya 61:3 Oora me miyo lalukana me deyo bot jo ma kumo i Cion ma ka buru, moo wir me yomcwiny ma ka kumo, ruk me pako Lubaŋa ma ka bedo ki cwiny magoro. Gibilwoŋogi ni yadi me kit ma atir, yadi ma Rwot opito, wek omiye deyo.
Icaya 61:4 Gibigero gedo odoco i wi obur ma yam oballe con, ka ma yam giyako-gu ducu gibigero odoco; gibiyubo gaŋi ducu ma onoŋo gibalogi woko, ma onoŋo oballe con i kare pa yalwak mapol mukato anec.
Icaya 61:1177 
Icaya 61:5 Lurok gibicuŋ kun gikwayo romiwu, gin bene aye ma gibipuro potowu ki poto olokwu;
Icaya 61:6 ento wun gibilwoŋowu ni ajwagi pa Rwot, dano gibilwoŋowu ni wun lutic pa Lubaŋawa; wubicamo lonyo pa rok mapol, wu bibedo bene ki deyo pi limgi.
Icaya 61:7 Ma ka lewic ma yam omakowu gibimiyowu lim mabup tyen kiryo, ma ka jerowu ki yet, wubibedo ki yomcwiny pi gin mabup ma doŋ tye i ciŋwu. Pi meno wubinoŋo lim ma gipokkiwu i lobowu kiryo i wi wadigi; wubibedo doŋ ki yomcwiny nakanaka.
Icaya 61:8 Rwot owaco ni, “An amaro ŋolo kop atir, adag yak ki tim marac; abiculo waŋ can ma opoto i komgi cakare, abicikke kwedgi i gicikke ma ri nakanaka.
Icaya 61:9 Likwayogi biŋene matek i kin lurok, ki nyiŋ litino ma gin gunywalo biwinnye adada i kin rok ducu; jo ducu ma gibinenogi gibiniaŋ i komgi, ni gin gubedo rok ma Rwot omiyo botgi gum.”
Icaya 61:10 Cwinya bibedo yom matek i Rwot, abium pi Lubaŋana; pien doŋ otyeko ruka woko ki boŋo me larre, dok bene ouma woko ki jor me kit ma atir, macalo lanyom ma orukke maber ki tok me deyo, dok macalo dako manyen ma orukke ki ruk me wel.
Icaya 61:11 Pien kit macalo jami mapatpat twi i lobo, ki poto bene weko gin ma gicoyo iye twi, kit meno Rwot Lubaŋa bene bimiyo kit ma atir, ki pak, twi i nyim rok ducu.
Icaya 62:1 Pe abiliŋ pi Cion, pe bene abiywe pi Jerucalem, nio waŋ ma locce doŋ ocaro piny calo dero ceŋ dok larrene bene omenyo piny calo mac.
Icaya 62:2 Rok ducu bineno locci, in Jerucalem, ki luker ducu gibineno deyoni; doŋ gibilwoŋi ki nyiŋ manyen ma Rwot kikome aye bicako.
Icaya 62:3 Ibibedo calo tok me deyo ma tye i ciŋ Rwot, dok ibibedo macalo tok me ker ma nyuto loc pa Lubaŋani.
Icaya 62:4 Pe doŋ gibimedde ki lwoŋi ni gaŋ ma doŋ gibwoto woko, loboni bene pe gibilwoŋo ni lobo ma odoŋ obur, ento gibilwoŋi ni gaŋ ma calo dako ma cwinya yom i kome, kun gilwoŋo loboni bene ni dako ma ginyomo; pien Rwot cwinye yom i komi, dok loboni bibedo macalo dako ma ginyomo.
Icaya 62:5 Pien kit macalo awobi nyomo nyakoawobeni bene binyomi kit meno, dok kit macalo lanyom cwinye bedo yom pi nyako ger. Lubaŋani bene cwinye bibedo yom piri kit meno.
Icaya 62:6 In Jerucalem, aketo lukur-piny i wi celli malo; pe gibilin dyeceŋ ki dyewor benebene. Wun jo ma poyo wi Rwot, pe wuywe,
Icaya 62:7 dok bene pe wumiye kare me yweyo nio wan, ma en doŋ omiyo Jerucalem ocuŋ matek ma doŋ omiyo odoko gin ma gipako i wi lobo ducu.
Icaya 62:1178 
Icaya 62:8 Rwot doŋ okwoŋo kwoŋ matek twatwal, kun kwoŋo ki bade me twer ni, “Pe dok abimiyo lukworri gicamo kani, lurok bene pe dok gibimato koŋo vinoni ma in iyelle me tiyo tic pire;
Icaya 62:9 ento jo ma gukayo kal gibicamo ci gipako iye Rwot, ki jo ma gupwono olok gibimato koŋo vinone i dyekal me kabedona maleŋ,”
Icaya 62:10 Wuwok ki kunnu, wuwok ki i dogcel, wuyub yo pi lwak; wutor yo, wutor yo gudo-gu woko, wucok gweŋ woko bene ki tye, ka doŋ wuil bendera malo pi rok ducu,
Icaya 62:11 Nen, Rwot doŋ otyeko tito lok man oo wa i agikki lobo, ni, wuwac bot jo Cion ni, “Nen larrewu doŋ tye ka bino; nen, bakacicce tye bote cul me ticce bene tye i nyime.”
Icaya 62:12 Gibilwoŋogi ni gin rok maleŋ, gin jo ma Rwot okokogi ki i can; dok bene gibilwoŋini, Gaŋ ma Rwot omaro, ma pe oweko woko ata.
Icaya 63:1 Man aŋa ma bino ki i Edommi, ki i Bojra ma oruko boŋo makwarri, ma oruko ruk me deyo-ni, kun tye ka nyatte ki twon tekone madit-ti? “Meno an ennu atye ka tito lok me loyo kop, an atek, atwero laro dano.”
Icaya 63:2 Piŋo kono boŋoni ma iruko-ni kwar, kun nen calo boŋo pa ŋat ma nyono olok me biyo pige?
Icaya 63:3 “Anyono olok i bur me biyo pige an kena, kun ŋat mo mukene ma oa ki i rok rriapat onoŋo pe bota; anyonogi woko lirwatrwat ki akemo adada; pige makwar macalo remo obedo ka kir i koma matek, omiyo boŋona ducu onywane woko marac.
Icaya 63:4 Pien nino me culo kwor onoŋo iye i cwinya, mwaka me koko jona bene doŋ oromo.
Icaya 63:5 “Anene piny, ci anoŋo ni pe tye ŋat mo ma twero kenya; auro twatwal, ento onoŋo pe tye ŋat mo ma romo miya teko; meno omiyo ciŋa an kikoma aye loyo loc, akeca aye omiyo anoŋo teko.
Icaya 63:6 Cen anyono rok mapol woko ducu piny ki kinigana, akemona omiyo gulimo atwom twatwal, dok aonyo remogi omol piny i ŋom.” Rwot onyuto berre bot jo Icrael
Icaya 63:7 Abitito pi mar pa Rwot ma pe lokke, kun anyuto pak pa Rwot bene, pi gin ducu mabe co ma en Rwot otimo piwa, ki twon ber madit ma en onyuto bot jo Icrael ma en otimo botgi pi kicane, kun lubo bene mar mere madwoŋ ma pe lokke.
Icaya 63:8 Pien en owacci, “Adada, gin jona, litino ma pe gibibwola”; cutcut en odoko Lalargi.
Icaya 63:1179 
Icaya 63:9 I cangi ducu en bene oneno iye can, en kikome aye olarogi, pe lakwenane mo nyo kadi ki lamalaika. En okokogi pi mar mere ki pi kicane; en otiŋogi, ci obedo ka byelogi nino ki nino i kare macon.
Icaya 63:10 Ento gin gujemo woko i kome, omiyo kiniga omako Rwot, Cwiny mere maleŋ okumo twatwal. Pi meno en olokke odoko lakworgi, omiyo en kikome olwenyo kwedgi.
Icaya 63:11 Dano dok gupo pi kare macon, i kare pa Moses, ma latic pa Rwot, ci gupenyo ni, “Ŋat ma yam okwanyo lukwat romine ki i nam-mi tye kwene? En ŋat ma oketo Cwiny mere maleŋ i kingi-ni kono tye kwene?
Icaya 63:12 Ŋat ma yam omiyo ciŋe me deyo owoto i ŋet Moses tuŋ lacuc, ma omiyo pii opokke dul aryo i nyimgi wek enoŋ nyiŋ ma ri nakanaka,
Icaya 63:13 ma otelogi kun giwok ki i dye nam matut-ti?” Gubedo calo aguragura ma woto i tim, pe gubedo ka gatte kadi ki acel.
Icaya 63:14 Cwiny pa Rwot omiyo botgi yweyo, calo dyaŋi ma guo i luŋ. Yam itelo joni kumeno, wek inoŋ kwede nyiŋ me deyo. Lega pi kica ki kony
Icaya 63:15 Kul waŋi ki i polo inen piny i lobo, inen piny ki i kabedoni maleŋ me deyo. Arimani ki tekki kono doŋ tye kwene? Mar meri ki kicani kono tye kwene? Tim ber, pe ikwerwa woko.
Icaya 63:16 Pien in aye i Wonwa, kadi bed Abraim pe neyowa, dok Icrael bene pe paro piwa; in Rwot giri ibedo Wonwa, dok ibedo lakokwa cakke yam con.
Icaya 63:17 Piŋo imiyo waŋak woko ki i yoni, ai Rwot? Piŋo imiyo wadoko jo ma cwinywa nwaŋ kun pe walwori? Dwog cen botwa pi jo ma gitiyo piri, pi kaka ducu ma gubedo meri kikomi.
Icaya 63:18 Joni maleŋ gubedo i kabedoni maleŋ pi kare manok mo twatwal, lukworwa doŋ gunyono kabedo man ki tyengi gubalo woko.
Icaya 63:19 Doŋ wadoko calo jo ma yam in pe iloyogi, wadoko calo jo ma pe gilwoŋogi ki nyiŋi.
Icaya 64:1 Kono ibaro polo woko likwak ilor piny, kono ber! Kono imiyo godi guyeŋŋe i nyimi,
Icaya 64:2 kit macalo mac moko kwede i lak yen, dok bene miyo pii walo, wek omi lukworri guŋe nyiŋi, dok rok ducu komgi myero omyel i nyimi!
Icaya 64:3 Yam itiyo gin mogo ma kelo lworo madwoŋ ma wan kikomwa pe waromo tamo pire, yam ilor piny, ci godi guyeŋŋe i nyimi.
Icaya 64:1180 
Icaya 64:4 Cakke yam con ŋat mo gire pe owinyo, ŋat mo pe ma owinyo ki ite, ŋat mo bene pe oneno Lubaŋa mapat kono in keken, Lubaŋa ma tiyo tic pi jo ducu ma tye ka kure.
Icaya 64:5 In irwatte ki ŋat ma tiyo tic ma atir ki yomcwiny, irwatte ki jo ma po piri i yoni ducu. Nen, kiniga ceŋ omaki, pien onoŋo wabalo; wabedo ka timo bal pi kare malac twatwal. Tika wan wabilarre ada?
Icaya 64:6 Wan ducu doŋ wadoko calo ŋat ma kome ki keni, gin ma atir ducu ma watimo doŋ nen calo boŋo ma onyobbe woko ki gin me kwer. Wan ducu waner woko calo pot yat, balwa bene terowa woko calo yamo ma kodo.
Icaya 64:7 Pe tye dano mo ma lwoŋo nyiŋi, ma cukke ka maki likiŋ; pien in ikano want woko ki botwa, doŋ ibwotowa i balwa.
Icaya 64:8 Ento kadi bed kumeno, ai Rwot, in pud i Wonwa; wan lobo agulu, in aye lacwewa: wan ducu wabedo gin ma in aye itiyowa ki ciŋi.
Icaya 64:9 Ai Rwot, pe myero kiniga dok omaki matek, pe bene ibed ka po i kom balwa nakanaka, Koŋ inen, dok ipar, wan ducu wabedo joni.
Icaya 64:10 Gaŋini maleŋ ducu doŋ gudoko tim, Cion doŋ odoko tim, Jerucalem doŋ odoko obur.
Icaya 64:11 Otwa maleŋ, maber twatwal-li, ka ma yam kwarowa gipaki iye-ni, doŋ gityeko waŋone woko ki mac; kabedo ducu ma yam yomo cwinywa doŋ odoko obur.
Icaya 64:12 Ibidiyo cwinyi i kom jami magi, ai Rwot? Ibiliŋ, kun iunowa matek?
Icaya 65:1 Yam ayubbe pi gamo lok pa jo ma pe gikok bota, ento gin gigi pe gumito penya. Ayubbe bene ni myero gunoŋa, ento pe gigi gutemo yenya. Abedo ka waco botgi ni, “An atye en, an atye en.” Aloko bot rok ma onoŋo doŋ pe gilwoŋo nyiŋa.
Icaya 65:2 Abedo ka ryeyo ciŋa dyeceŋ jwi bot jo ma gijemo woko ajema, jo ma woto i yo ma pe ber wacel, kun gilubo gigi ryekogi kengi.
Icaya 65:3 Gibedo ka ŋeto cwinya kare ki kare, kun gibedo ka tyero gitum bot jogi i potti, giwaŋo odok eceta-gu i kom matafali;
Icaya 65:4 gibedo ka bedo i lyel-gu, i dyewor gibedo i kabedo mogo ma i muŋ; gibedo ka camo riŋo opego-gu, jami tedogi ducu onyobbe woko ki pig riŋo lee ma gikwero.
Icaya 65:5 Gin jo ma giwaco ni, “Bed kaikeni kunnu, pe ibin cok kweda, pien an doŋ gipoka woko pat kwedi pien an aleŋ,” Jo magi calo yito ma duny i uma, gicalo mac ma pe to kadi ki acel.
Icaya 65:6 Nen, doŋ gityeko coyo lok i nyima ni, “An pe abiliŋ aliŋa, ento abiculo. Adada, abiculogi gire,
Icaya 65:1181 
Icaya 65:7 timgi maraco kacel ki tim maraco pa kwarogi, man Rwot ma owaco pien gubedo ka waŋo odok eceta i wi godi, dok gubedo ka yeta bene i wi ceregu ducu; abiporo culgi ma oromogi abiculogi pi balgi macon.”
Icaya 65:8 Rwot owaco kuman ni, “Kit macalo koŋo vino noŋŋe ki i nyig olok, doŋ dano giwaco ni, ‘Pe ibal woko, pien gum tye iye’, abitimo kit meno pi luticca, pe abityekogi woko ducu.
Icaya 65:9 Abimiyo likwayo a ki i kom Yakobo, ki jo ma bileyo wi godina a ki i Juda; jona ma ayero gibileyo bedo megi, doŋ luticca gibibedo kunnu.
Icaya 65:10 Caron bidoko ka ma gikwayo iye romi, ki luk me Akor bidoko kabuto pa dyaŋi, bibedo pa jona ma gubedo ka yenya.
Icaya 65:11 Ento wun jo ma doŋ wubwoto Rwot, ma wiwu doŋ owil woko i kom got mera maleŋ, ma wuyubo meja pa jok wek omiwu gum, ma wupiko kono ma ginyo bo poŋ kikopo pi jok wek nyimwu obed leŋ,
Icaya 65:12 abimiyo ginekowu woko ki pala lucwan, wun ducu wubiguŋo aguŋa ka giŋolo ŋutwu, pien i kare ma yam alwoŋowu wun wukwero gamo doga woko, i kare ma abedo ka lok bene pe wuciko itwu ka winyo lokka, ento wubedo ka timo gin ma nen marac i nyima, wuyero bene gin ma pe yomo cwinya.”
Icaya 65:13 Meno omiyo Rwot Lubaŋa owaco ni, “Nen, luticca bicamo cam, ento wun kec binekowu; luticca bimato pii, ento wun orwo pii binekowu matek; luticca gibibedo ki yomcwiny, ento wun gibimiyo lewic makowu;
Icaya 65:14 yomcwiny bimiyo luticca giwera ento cwercwiny bimiyo wukok, dok bene bimiyo wudaŋŋe matek ki koko.
Icaya 65:15 Nyiŋwu bidoŋ bot jona ma doŋ ayero giceno ki dano, Rwot Lubaŋa kikome aye ma binekowu; ento luticce doŋ en bilwoŋogi ki nyiŋ mapat.
Icaya 65:16 Pi meno, ka ce ŋat mo lamo gum i kome kekene i lobo, en bilamo gum i kome kene ki nyiŋ Lubaŋa me ada, dok ŋat ma bikwoŋo kwoŋ i lobo man, bikwoŋo ki nyiŋ Lubaŋa me ada, pien wiwu doŋ biwil woko i kom can ma yam wuneno con, can meno doŋ birwenyo woko ki i wiwu.” Polo manyen ki lobo manyen
Icaya 65:17 Rwot dok owaco kuman ni, “Pien nen, aketo polo manyen ki lobo manyen; pe doŋ gibipo pi jami macon, pe bene dano mo bitamo pigi.
Icaya 65:18 Ento myero cwinywu obed yom kun wubedo ki yomcwiny nakanaka i kom jami magi ma aketogi-ni; pien nen, Jerucalem ma aketo bibedo me yomcwiny, jone bene bibedo ki yomcwiny madwoŋ.
Icaya 65:19 Abibedo ki yomcwiny i Jerucalem, cwinya bibedo yom i kom jona; dwan mo me koko pe dok biwinnye iye, kadi koko mo me can bene pe biwinnye iye.
Icaya 65:20 Latin mo ma ginywalo ma ri pi kare manoknok keken bene pe bibedo tye iye, kadi ladit mo muti ma pe bicobo karene, latin bito ma noŋo mwaka me ditte doŋ romo miya acel, labalo ma mwakane biromo miya acel noŋo giceno woko acena.
Icaya 65:1182 
Icaya 65:21 Dano gibigero odi ci gibedo i igi, gibipuro poto olokgi, ci gibicamo nyige bene.
Icaya 65:22 Pe gibigero odigi ci giweko ŋat mukene aye bedo iye, pe gibipuro poto olokgi ci giweko ŋat mukene aye ma dok camo nyige. Jona gibiri ma rom aroma ki yat, jona ma an aye ayerogi gibibilo tic me ciŋgi pi kare malac.
Icaya 65:23 Ŋat mo i kingi pe biyelle ki tic noŋo, dok bene pe gibinywalo latin ci dok neno can; pien gin doŋ gibibedo litinic pa jo ma Rwot doŋ otyeko miyogr gum, kun gumgi-ni mako bene wa litinogi.
Icaya 65:24 Ma peya gulwoŋo lwoŋo, an abigamo doggi, ma pud gitye ka lok aloka, abiwinyo lokgi woko.
Icaya 65:25 Orudi ki latin romo gibicam kacel, labwor bicamo lum calo twon; twol bene bimoko apwa. Pe gibiketo ret i kom dano nyo kadi ki nek, i wi got mera maleŋ ducu.” Man Rwot ma owaco.
Icaya 66:1 Rwot owaco kuman ni, “Polo aye komkerra, lobo obedo kom me teno tyena. Kit ot aŋo ma onoŋo wutwero gero pira? Ka yweyona kono onoŋo bedo kwene?
Icaya 66:2 Jami magi ducu atiyogi ki ciŋa, pi meno jami magi ducu gubedo mega. Man Rwot aye ma owaco. Doŋ man aye dano ma abiciko waŋa i kome, dano mamwol, ma ŋut bene i cwinye, dok ma kome myeli lok ma an awaco.
Icaya 66:3 “Dano ma neko twon rom ki ŋat ma neko dano; ŋat ma tyero latin romo macalo gitum, rom ki ŋat ma turo ŋut gwok; ŋat ma kelo gityer me moko kwon tyero bota, rom ki ŋat ma tyero remo opego; ŋat ma waŋo odok luban macalo gityer me po rom ki ŋat ma lego gum i kom cal jok. Jo magi guyero yogi pigi kengi, cwinygi yom mere ayoma i timgi me-kipyeda.
Icaya 66:4 An bene abiyero can ma myero omakgi, abiyero can ma miyo lworo makogi marac twatwal; pien i kare ma yam alwoŋogi, ŋat ma ogamo doga pe, i kare ma aloko kwedgi, ŋat mo pe ma owinyo lokka; ento gutimo gin ma nen marac i nyima, guyero gigi gin ma pe yomo cwinya.”
Icaya 66:5 Wuwiny lok pa Rwot, wun jo ma komwu myel i lokke, “Utmegiwu ma gidagwu, ma guryemowu wucito woko cen pi nyiŋa, doŋ giwaco ni, ‘Koŋ wumi doŋ deyo bot Rwot wek koŋ wanen yomcwinywu’; ento gin aye gigi ma gibiweko lewic makogi kekengi.
Icaya 66:6 “Koŋ wuwiny woo madit ma tye i gaŋ; dwan mo ma a ki i ot pa Lubaŋa! Meno dwan Rwot, ma tye ka culo kwor i kom lukworre.
Icaya 66:7 “Dako nywal cutcut ma peya mwoc ogoyo? En twero nywalo latin laco ma peya arem ocakke i kome?
Icaya 66:1183 
Icaya 66:8 Aŋa ma yam koŋ owinyo kit gin macalo meno? Aŋa kono ma yam oneno kit gin macalo meno? Gibinywalo lobo i nino acel kaken? Dok bene gitwero nywalo rok kulu i dakika mo manok keken? Pien i kare ma arem pud ocakke acaka i kom Cion, cutcut en onywalo litino awo bene woko.
Icaya 66:9 Itamo ni ka amiyo kare me nywalo jona oromo, ci pe aweko ginywalogi? An ma amiyo dano nywal-li aye dok abicego ot nyodo woko wek Cion pe onoŋ litino?” Man Rwot ma owaco,
Icaya 66:10 “Cwinywu obed yom kacel ki Jerucalem, cwinywu bene obed yom pire, wun jo ducu ma wumare; wubed ki yomcwiny madwoŋ kacel kwede, wun jo ducu ma kumo pire;
Icaya 66:11 wek wudot cak ki i tunone okwe cwinywu, calo latin ma doto tuno pa minne, wek bene wumwony cakke ki yomcwiny, pien cak dwoŋ twatwal i kore.”
Icaya 66:12 Pien Rwot owaco kuman ni, “Nen, abinyayo kuc bedo dit bote calo kulu, ki lonyo pa lurok calo kulu ma opoŋ ma mol twatwal; wubidoto cak ki i tunone, en bitiŋowu woko i lak ŋete, dok bene wubibedo ka tuko i eme.
Icaya 66:13 Abikweyo cwinywu, calo latin ma minne kweyo cwinye; cwinywu bikwe i Jerucalem.
Icaya 66:14 Wubineno, ci cwinywu cako bedo yom, komwu bibedo yot calo lum ma pud lot alota; meno bimiyo wuŋeyo ni, Rwot konyo jo ma tiyo pire ento akemone tye i kom lukworre.
Icaya 66:15 “Pien nen, Rwot bibino ki mac, kun gadigadine ducu bedo madwir calo yamo lapiru; me coro akemone i komgi ki kiniga malyet adada, kun jukogi ki leb mac.
Icaya 66:16 Pien Rwot biŋolo kop i kom dano kimac, dok bene en bineko jo mapol woko ki pala lucwan; jo ma en Rwot bineko bibedo pol mada.
Icaya 66:17 “Jo ma gilonnye kekengi doŋ me bedo leŋ me cito i potti, kun gilubo dano mo ma tye i dyere, ma gicamo riŋo opego ki gin mogo me kwer ki oyoo adeŋ-gu, gin ducu gibitum woko kacel dok lawaŋacel,” man Rwot ma owaco.
Icaya 66:18 “Pien aŋeyo ticgi ki tamgi, abibino me coko rok ducu ma loko leb mapatpat kacel; gin gibibino ci gineno deyona,
Icaya 66:19 abiketo lanyut i kingi. Abikwanyo jo mubwot ki i kingi kenyo, abicwalogi bot lurok, bot jo Tarcic, Put ki Lud, ma gin jo ma gitelo atum, bot jo Tubal ki Javan, ki i lobo ma tye i dog nam ka mabor, ma pud peya guwinyo kit ma nyiŋa oywek kwede, kadi neno deyona i kin lurok.
Icaya 66:20 Gibikelo utmegigi ki i rok ducu macalo gityer me atyera bot Rwot, kun gikelogi ki aguragura, gadigadi, kitara, kana ki kinaga-gu wa i wi got mera maleŋ ma tye i Jerucalem, kit macalo jo Icrael kelo kwede gityergi me moko kwon i atabo maleŋ i ot pa Rwot.
Icaya 66:1184 
Icaya 66:21 Abikwanyo jo mukene i kingi bene me bedo ajwagi ki Lulevi, man Rwot ma owaco.
Icaya 66:22 “Pien kit macalo polo manyen ki lobo manyen ma abitiyo, biri i nyima,” Rwot ma waco, “likwayowu kadiwa nyiŋwu bene biri kit meno.
Icaya 66:23 Por dwe ki por dwe, cabit ki cabit jo ducu gibibino i nyima ka wora,” Rwot ma owaco.
Icaya 66:24 “Gibikato woko gicito ka neno kom dano muto ma yam onoŋo, gujemo woko i koma; pien kwidi ma camo komgi-ni pe to, mac ma iye bene pe giromo nekone, gin gudoko gin ma i dano ducu okwero.”
Icaya 66:1185  Jeremia
Jeremia 1:1 Man lok pa Jeremia wod pa Ilkia, ma en ŋat acel i kin ajwagi ma yam onoŋo gibedo i Anatot i lobo pa Benjamin.
Jeremia 1:2 Lok pa Rwot obino bote i mwaka me apar wiye adek me loc pa Yocia wod pa Amon, kabaka me Juda.
Jeremia 1:3 Lokke obino bene bote i kare me loc pa Yekoyakim wod pa Yocia kabaka me Juda, o kwede wa i agikki mwaka me apar wiye acel me loc pa Jedekia, wod pa Yocia, kabaka me Juda, o wa i kare ma doŋ gitero kwede jo Jerucalem woko i opii i dwe me abic.
Jeremia 1:4 I kare meno lok pa Rwot obino bota ma wacci,
Jeremia 1:5 “I kare ma onoŋo peya acweyi i i meni onoŋo doŋ aŋeyi, dok i kare ma peya ginywali onoŋo doŋ atyeko kweri woko ibed leŋ pi ticca, ayeri me bedo lanebi bot rok ducu,”
Jeremia 1:6 Ka doŋ agamo lokke kun awaco ni, “Aya, Rwot Lubaŋa! Nen, an pe aŋeyo lok, pien an pud latin mamwa.”
Jeremia 1:7 Ento Rwot odok iye owacca ni, “Pe iwacci, ‘An latin mamwa’; pien ibicito bot jo ducu ma abicwali ni icit botgi, dok bene gin ma an abiciki kwede en aye in ibiloko.
Jeremia 1:8 Pe ibed ki lworo mo i komgi, pien atye kwedi, abilari, man Rwot ma owaco.”
Jeremia 1:9 Cutcut Rwot ocwalo ciŋe ogudo doga; ka en Rwot owacca ni, “Nen, doŋ atyeko keto lokka i dogi.
Jeremia 1:10 Nen, doŋ atyeko keti i nino man me loyo rok mapol ki ker mapol, pi putogi ki mukogi wo ko bene, pi balogi ki turogi woko bene, ka gerogi odoco ki ka pitogi bene,”
Jeremia 1:11 Lok pa Rwot dok obino bota ma penya ni, “Jeremia, it ye ka neno aŋo?” Ci agamo ni, “Atye ka neno yat otit.”
Jeremia 1:12 Lacen Rwot owacca ni, “Ineno kara maber, pien atitti ni atye ka neno lokka, amito ni oti ticce ocob kakare.”
Jeremia 1:13 Lok pa Rwot dok obino bota pi tyen me aryone, ma wacci, “It ye ka neno gin aŋo?” An adok iye awacci, “Anene agulu ma pii tye ka walo ki iye, ma doge olokke okemo yo tuŋ acam.”
Jeremia 1:14 Ci Rwot owaco bata ni, “Gin marac bia ki yo tuŋ acam bino poto i kom jo ducu ma gibedo i lobo man.
Jeremia 1:1186 
Jeremia 1:15 Pien nen, atye ka lwoŋo rok ducu ma gitye i te ker ducu ma yo tuŋ acam, gibibino ci ŋat acel acel bicibo komkerre i dog gaŋ me Jerucalem, ma girumo celle woko litit pi lweny i kome, ki pi lweny i kom gaŋi ducu me Juda, Man Rwot ma owaco.
Jeremia 1:16 Dok abiŋolo koppa i kom jo Juda pi timgi maraco ducu ki pi bwota woko; gubedo ka waŋo odok eceta bot lubaŋa mogo mukene, kun gibedo bene ka woro gin ma gutiyo atiya ki ciŋgi.
Jeremia 1:17 Ento in, di cwinyi matek; a malo, ci itit botgi kit gin ducu ma aciki kwede. Cwinyi pe myero oballe i komgi, wek an bene pe abal cwinyi i nyimgi.
Jeremia 1:18 Doŋ inen, atye ka miyo ibedo macalo gaŋ me cel go go matek, macalo wir nyonyo, ki cel mola, pi gwoki i kom jo me lobo man ducu, pi gwoki ki i kom luker me Juda, rwodine, ajwagine, ki i kom lwak ducu me lobo man.
Jeremia 1:19 Gibilweny i komi, ento pe gibitwero loyi, pien an atye kwedi pi lari.” Man lok pa Rwot kikome.
Jeremia 2:1 Lok pa Rwot obino bota ma wacci,
Jeremia 2:2 “Cit ituc lok man bot jo Jerucalem, wek guwiny. Rwot owaco kuman ni, Pud apo pi gen ma ibedo kwede i koma nia ka tinoni, mar ma ibedo kwede macalo nyako ger, kit ma ibedo ka luba kwede wa i dye tim, i lobo ma yam pe gicoyo iye kodi mo.
Jeremia 2:3 Icrael onoŋo yam obedo rok ma gikwero obed maleŋ pi Rwot, macalo cam ma okwoŋo cek ma en okayo. Jo ducu ma gucamo cam meno gulokke gudoko lubal; gin maraco obino opoto i komgi, man Rwot ma owaco.”
Jeremia 2:4 Wuwiny lok pa Rwot, wun jo me ot pa Yakobo, ki wun jo me doggola ducu me ot pa Icrael.
Jeremia 2:5 Rwot dok owaco kuman ni, “Kit gin aŋo marac ma kwarowu gunoŋo ni atimo ma omiyo gua woko ki bota gucito woko ka mabor kweda-ni, gubedo ka lubo gin ma konnye pe, omiyo gin bene gudoko jo ma konygi pe-ni?
Jeremia 2:6 Gin pe gupenyo ni, ‘Rwot ma okwanyowa woko ki i lobo Ejipt-ni mono tye kwene, ma otelo wiwa i dye tim, i lobo tim aroo ma tye iye lwak bur mapol, i lobo mutwo ki mutu me colpiny ma ocido licuc, ki lobo ma yam dano mo pe kato ki iye, ka ma dano mo bene pe bedo iye?’
Jeremia 2:7 Ci akelowu i lobo ma ceko cam mabup adada wek wuyom cwinywu kun wucamo cam ma ocek iye ki gin mabeco ducu ma tye iye. Ento i kare ma wubino-ni wubalo lobona woko, wuloko gipinnya odoko gin me kwer.
Jeremia 2:1187 
Jeremia 2:8 Ajwagi bene gupenyo ni, ‘Rwot mono tye kwene?’ Jo ma gin ludiro i cik bene onoŋo pe giŋeya; luloc gutimo roc i koma; lunebi gubedo ka tyeto lok i nyiŋ jok Baal, gubedo ka lubo kor cal jogi ma pe konyo.”
Jeremia 2:9 Rwot owaco ni, “Pud abipenyo dogwu, abipenyo bene wa dog likwayowu.
Jeremia 2:10 Pi meno koŋ iŋol nam ikat loka Caiprac wek inen, nyo koŋ icwal dano ocit i Kedar wek ociŋi maber twatwal; nen ka ce gin ma kit meno yam obedo tye con.
Jeremia 2:11 Tye rok mo ma oloko lubaŋane pi lubaŋa mo mukene, kadi bed onoŋo gin jogi mamwa? Ento jona doŋ guloko Deyogi woko pi gin ma pe konyogi kadi ki acel.
Jeremia 2:12 In polo, bed ki ur pi lok man, bed ma inen, ma lworo obwoyo komi woko adada, man Rwot ma owaco,
Jeremia 2:13 pien jona doŋ gutyeko timo bal aryo maraco; doŋ gubwota woko, kun an aye abedo-wan it me pii me kwo, gin dok gukwinyo taŋi pii megi pigi kengi, taŋi mutur, ma pe twero jolo pii kadi matidi mo.
Jeremia 2:14 “Icrael mono obedo opii? En latic ma ginywalo anywala i paco? En doŋ odoko macalo ginayaka kono niŋniŋ?
Jeremia 2:15 Lwak labwor ducu doŋ gukok woko i kome matek, gubworo kun gikok ki dwangi maloŋo adada. Gubalo lobone woko odoŋ noŋo; gaŋine ducu doŋ gudoko wi obur, laboŋo dano mo ma bedo i igi.
Jeremia 2:16 Medo i kom meno, jo Mempic ki jo Tapanec doŋ guketo ret i wiye woko.
Jeremia 2:17 Pe wun giwu aye ma wukelo can man i komwu kekenwu pi bwoto Rwot Lubaŋawu, i kare ma yam en obedo ka telo yo botwu-ni?
Jeremia 2:18 Doŋ kombeddi ka wucito i Ejipt ci wunoŋo iye kit kony aŋo, kun wucito ka mato pii ma i kulu Nail? Nyo ka wucito i Aciria kono wunoŋo iye kit kony aŋo, kun wucito ka mato pii ma i kulu Euprate?
Jeremia 2:19 Balwu aye bikelo pwod i komwu, ki bwoto Lubaŋa woko aye bikelo can i komwu me jukowu. Wuŋe dok wunen ni man gin marac dok me cwercwiny pi wun me bwoto Rwot Lubaŋawu woko; kit lworo mo ma wulwora kwede pe i iwu wacel, man Rwot Lubaŋa me mony aye ma owaco. Jo Icrael gukwero woro Rwot
Jeremia 2:20 “Yam con wuturo okolwu woko dok bene wucodo ogwil ma gitwe-yowu kwede woko; ci wuwacci, ‘Pe abibedo laticci.’ Iyo, i wi cere mamalo ducu kadi i te yat ma pote oluk-gu wubedo ka ryebbe piny macalo malaya.
Jeremia 2:21 An yam onoŋo apitowu kun wua ki i kom olok mamit, akwanyowu ki i kom olok ma nyige ducu beco adada. Wun dok wucako lokke niŋniŋ ci wudoko olok me tim-mi?
Jeremia 2:1188 
Jeremia 2:22 Kadi bed wulwok komwu ki cabun magwa kadi bed wulwokke ki cabun ma bwoyone dwoŋ, lwit bal aliiwu noŋo pud odoŋ tye i nyima, man Rwot Lubaŋa ma owaco.
Jeremia 2:23 Wutwero waco niŋniŋ ni, ‘An gira pe anyobbe ki bal, pe bene abedo ka woro jogi Baal’? Koŋ inen ojwe tyeni ma iwoto kwede i luŋ; dok myero iŋe gin ma doŋ itimo. In ibedo calo roya kinaga ma woto lubo yone kene,
Jeremia 2:24 calo kana me tim ma doŋ oŋiyo woko ki bedo i tim, ma ywayo yamo ki ume kun mito twon! Aŋa ma twero juko gin ma cwinye pyette iye? Jo ducu ma giyenye pe myero guol komgi; gibinoŋe i dwene kikome.
Jeremia 2:25 Gwok tyeni pe iwot kwede laboŋo war, ki dwani bene wek pe otwo woko ki orwo pii. Ento in iwaco ni, ‘Pe doŋ konyo, pien doŋ amaro lubaŋa pa lurok, dok bene doŋ abiwoto alubo korgi.’ Rwot biketo can i kom jo Icrael
Jeremia 2:26 “Kit macalo lakwo lewic mako ka ce gimako ka kwalo gin mo, kit meno jo me ot pa Icrael lewic bene bimakogi: gin kikomgi, lukergi, rwodigi, ajwagigi, kadi wa lunebigi,
Jeremia 2:27 ma giwaco ki yat mo-ni ni, ‘In i wora,’ dok giwaco ki got mo-ni ni. ‘In aye ma inywala.’ Pien onoŋo guloko ŋegi woko bota, pe onoŋo ginena ki waŋgi. Ento i kare ma gitye i can giwacci, ‘A malo ilarwa!’
Jeremia 2:28 Ento lwak lubaŋawu-gu, ma wutiyo piwu kenwu gitye kwene? Wek gua malo ka ce gitwero larowu, i kare ma noŋo wutye i can; pien lwak lubaŋawu gipol ma girom aroma ki wel gaŋiwu, Wun jo Juda.”
Jeremia 2:29 Rwot owacci, “Piŋo wuŋur i koma? Wun ducu doŋ onoŋo wujemo woko i koma.
Jeremia 2:30 Yam apwodo litinowu kwe, pe kitgi oyubbe kadi ki acel; pala lucwanwu kekenwu aye ma oneko lunebiwu otyeko woko calo labwor ma owor ma tyeko dano woko.
Jeremia 2:31 Doŋ wun jo me kare man, wuwiny lok pa Rwot. An mono onoŋo abedo macalo tim bot jo Icrael, nyo macalo lobo me mutu? Piŋo kono jona giwacci, ‘Wan wabibedo kit macalo wamito, pe wabibino boti matwal’?
Jeremia 2:32 Wutamo ni nyako mo wiye twero wil i kom ginaruka me deyone, nyo nyako ger wiye twero wil i kom gomcine me nyom? Ento jona wigi owil woko i koma pi lwak nino ma welle pe kwanne.
Jeremia 2:33 “Kit ma dok iŋeyo yo maber me maro kit me tarwaŋ! Kadi wa mon ma kitgi raco in aye ma ipwonyogi ki tim me tarwaŋ.
Jeremia 2:34 Dok bene i kom boŋo ma i pyeri gityeko noŋo iye remo pa lucan ma pe gitye ki bal alii mo; yam bene pe inoŋogi ka turo ot wek gidony iye. Doŋ i kom lok magi ducu
Jeremia 2:1189 
Jeremia 2:35 in iwacci, ‘An ape ki bal mo; adada kinigane doŋ otyeko a woko ki i koma.’ Nen, abiŋolo kop i komi pi waco ni, ‘Pe onoŋo abalo.’
Jeremia 2:36 Piŋo ibedo ka wirre ki wot kun iloko yoni atata! Jo Ejipt gibimiyo lewic maki kit macalo yam jo Aciria guketo lewic i komi-ni.
Jeremia 2:37 Ibia ki kunnu idwogo woko cen ma noŋo idodo ciŋi i wii, pien Rwot doŋ okwero jo ma it ye ka genogi-ni woko, dok gin pe gibikonyi miyo ibedo maber wacel.”
eremia 3:1 Rwot owaco ni, “Ka laco mo oryemo dakone woko, ce dakone oa ki bote ocito woko, ci doŋ odoko dako pa laco mukene, cware mukwoŋo-ni pud dok bidok bot dako-nu? Ci meno pe bimiyo lobo nyobbe woko ki bal twatwal? Ibedoka timotimkwele ki jo mapol; ci dok pud itwero dwogo bota adada?
eremia 3:2 “Tiŋ waŋi malo wek inen cere mutiŋŋe malo mabor-gul Wi cere mene mudoŋ ma pe co obuto kwedi iye? I ŋet yo ducu ibedo ka kuro pacogi ducu ma gimari-ni calo Laarab mo ma bedo i dye tim. Doŋ ibalo lobo woko ki tim kwele kwele me malayani-ni.
eremia 3:3 Mumiyo kadi kot bene doŋ ojukke woko, ki kot me oro ma onoŋo myero ocwer bene doŋ pe; ento tarwaŋ pud omoro waŋi i tim me kwele, ikwero woko ni lewic pe omaki.
eremia 3:4 Pud pe ilwoŋa kombeddi ni, ‘Wora, in ibedo larema nia wa ka tinona’?
eremia 3:5 Kun itamo ni, ‘En pe bibedo ki kiniga i koma nakanaka, pe bibedo ki akeca nio wa i agikki.’ Nen, in doŋ iloko, ento kono doŋ ityeko timo kit bal ducu macalo itwero.”
eremia 3:6 I kare pa kabaka Yocia, Rwot owaco bota ni, “Doŋ ineno gin ma Icrael ma pe genne-ni otiyo, kit macalo obedo ka cito kwede i wi godi maboco ki i te yadi muluk-gu kun timo iye tim kwele kwelene?
eremia 3:7 Abedo ka tamone, ni ‘Ka doŋ en otyeko timo timme ducu ci en bidwogo bota’; ento en pe omed de ki dwogo cen, kadi laminne Juda ma jone lugoba-ni bene oneno.
eremia 3:8 Kadi bed Juda oneno ni laminne Icrael obedo ka timo abor twatwal i nyima, en gin mumiyo yam aryeme woko kun amiyo bote waraga ma nyuto ni doŋ apokke woko kwede, ento Juda lacarcar-ri pe obedo iye ki lworo mo wacel. En bene ocito obedo ka timo tim me kwele kwele.
eremia 3:9 Pien onoŋo tim me kwele obedo gin mayot ki tuŋ bote, omiyo obalo lobo woko ki bedo ka timo abor ki got wa ki yat-gu.
eremia 3:10 Ento pi lok man ducu Juda ma laminne ma lacarcar-ri pe olokke odwogo bota ki cwinye ducu, ento odwogo i nyima ki kome keken, man Rwot ma owaco.”
eremia 3:1190 
eremia 3:11 Rwot owacca ni, “Icrael ma pe genne-ni balle nen nok i waŋa kato pa Juda ma jone lugoba-ni.
eremia 3:12 Cit ituc lok magi i but piny yo tuŋ acam, kun iwacci, ‘Dwog cen, in Icrael ma pe genne-ni, man Rwot ma owaco. Pe abineni ki kiniga, pien an lakica mada. Kiniga pe bimaka nakanaka. Man Rwot ma owaco.
eremia 3:13 Ye balli keken, ni ityeko jemo woko i kom Rwot Lubaŋani, ci ikeyo berri woko i kin lubaŋa pa lurok, kun ibedo ka worogi i te yadi ducu muluk-gu, dok bene pe ibedo ka winyo lokka, man Rwot kikome ma owaco.
eremia 3:14 “ ‘Wudwog cen, wun litino ma pe genne, Rwot ma owaco; pien an laditwu; abikwanyowu, kun akwanyo dano acel ki i gaŋ acel acel, ki jo aryo ki i kaka acel acel, ci abikelowu i Cion.
eremia 3:15 “ ‘Abimiyo botwu bene lukwat ma yomo cwinya, wek gukwawu, ma gipitowu kun gitye ki ŋec wa ki niaŋ maber.
eremia 3:16 Ka ce doŋ inen ni wunya i lobo ma welwu omedde i kare meno, man Rwot ma owaco, pe dok gibibedo ka lwoŋo nyiŋ canduk me gicikke pa Rwot. Pe dok wubitamo pire, pe wubipo pire, dok bene pe gibiyubo odoco.
eremia 3:17 I kare meno doŋ gibilwoŋo Jerucalem ni komker pa Rwot, ci rok ducu gibicokke iye i nyim Rwot, kun pe dok gilubo tam maraco i cwinygi matwal, ŋutgi bene pe doŋ bibedo nwaŋ.
eremia 3:18 I kare meno jo me ot pa Juda gibiribbe woko kacel ki jo me ot pa Icrael, ci gibia kacel ki i lobo ma tye yo tuŋ acam gibino i lobo ma yam amiyo bot kwarogi me bedo gipinygi.
eremia 3:19 “ ‘Abedo ka tamo kit macalo abiketowu kwede i kin litinona, kun amiyowu bene lobo ma yomo cwinywu, gipiny maber makato lobo pa rok mukene ducu. Dok abedo ka tamo ni gwok wubilwoŋa ni an a Wonwu, dok ni pe wubilokke wuweko luba.
eremia 3:20 Adada, kit macalo dako ma pe lagen weko kwede cware, wun bene wubedo laboŋo gen i koma kit meno, wun jo me ot pa Icrael, man Rwot ma owaco.’ ” Jo Icrael gubedo ka woro jogi
eremia 3:21 Dwan dano ma kok tye ka winnye ki i wi cere mubedo barbar, kun pido kwede pi litino pa Icrael, pien guŋak woko ki i yogi, wigi doŋ otyeko wil woko i kom Rwot Lubaŋagi.
eremia 3:22 “Wudwog cen bota, wun litino ma wupe ki gen, an aye ma abicaŋo cwinywu ma pe ki gen-ni woko.” “Nen, wabino boti; pien in aye i Rwot Lubaŋawa.
eremia 3:23 Adada kony mo pe ginoŋo ki i wi got ka ma woo pa lwak dano winnye a ki iye- nu. Adada larre pa Icrael tye bot Rwot Lubaŋawa.
eremia 3:1191 
eremia 3:24 “Ento cakke wa ka tinowa tim me lewic ocamo gin ducu ma yam kwarowa guyelle pigi, dyegigi ki romigi, dyaŋigi, awobegi ki anyiragi.
eremia 3:25 Weku doŋ wabutu piny ki lewicwa-ni, wek tim maraco me lewic ma watimo aye oum komwa woko; pien doŋ watyeko timo bal i kom Rwot Lubaŋawa, waŋ kacel ki kwarowa, cakke wa ka tinowa o kwede wa onyoo. Dok bene pe wabedo ka lubo lok pa Rwot Lubaŋawa.”
Jeremia 4:1 “Ka ce wudwogo cen bota, wun jo Icrael, man Rwot ma owaco, myero wudwog giwu. Ka ce wukwanyo gin me kwerwu woko ducu ki i nyima, ma pe doŋ wu biŋak woko aye,
Jeremia 4:2 dok bene ka ce wukwoŋo kwoŋ ni, ‘Kit macalo Rwot tye kwe-ni,’ myero wukwoŋ i ada, kun wulubo ŋolo kop atir, dok bene ki leŋcwiny, ci lurok ducu gibilego Rwot wek oony gum mere i komgi, doŋ gibibedo ka miye deyo.”
Jeremia 4:3 Rwot owaco kuman bot jo Juda ki bot jo ma gibedo i Jerucalem ni, “Wucer poto botwu woko maber, pe wuco kit kodi mo i kin okuto.
Jeremia 4:4 Wun doŋ myero wulirre woko pi tiyo tic pa Rwot, wulirre i cwinywu, wun jo Juda kacel ki jo ma wubedo i Jerucalem; wek akemona pe okatti woko ma lyel macalo mac, ma biwaŋo piny woko ma ŋat mo pe romo nekone, pi gin marac ma onoŋo wutimo.” Gibimonyo Juda
Jeremia 4:5 Wutit lok man i Juda, kun wutuco pire bene i Jerucalem, ma wuwacci, “Wukut tum wek kokone orom i lobo woko ducu; wudaŋŋe matek kunwuwacci, ‘Wucokke kacel wek wacitu i gaŋi me cel gogo-gu!’
Jeremia 4:6 Wutiŋ benderawu malo wukem Cion, wuriŋ woko wular komwu, pe wubedi, pien amito kelo gin marac ki yo tuŋ acam, ki to-piny madit mada ma neko danotyeko wako.
Jeremia 4:7 Labwor doŋ okatti woko ki i buŋa muculle likuŋ, lanek rok ducu doŋ okatti woko; oa woko ki i kabedone wek ebal lobowu woko odoŋ obur; gaŋiwu ducu doŋ bidoko wi obur laboŋo dano mo ma bedo i igi.
Jeremia 4:8 Pi man wutwe boŋo cola i pyerwu, wukum kun wukok; pien kiniga mager pa Rwot pe olokke oa woko ki i komwa.”
Jeremia 4:9 Rwot owacci, “I nino meno tekcwiny pa luker ki pa rwodi bitum woko; ajwagi bibaŋŋe woko, ki lunebi bene gibiuro matek.”
Jeremia 4:10 Cutcut agamo awacci, “Aya, Rwot Lubaŋa, adada in doŋ ibwolo lwak man ki jo Jerucalem marac mada, kun iwacci, ‘Wubibedo maber ki kuc’; kun doŋ onoŋo imiyo ginekogi woko ki pala lucwan.”
Jeremia 4:1192 
Jeremia 4:11 I kare meno gibiwaco bot lwak man ki bot jo Jerucalem ni, “Yamo malyet oa ki i wi cere ma yadi pe iye ma tye i tim aroo, kun kodo dok kwede yo tuŋ bot lwakka, pe pi pyetogi macalo kal wek gubed maleŋ;
Jeremia 4:12 yamo ma acwalo-ni ger mupoŋ mada, ma pe doŋ romo pyetogi apyeta wek gubed maleŋ, An aye kombeddi ma atye ka lok pi ŋolo kop i komgi.”
Jeremia 4:13 Nen, tye ka bino calo pol, gadigadi lwennye ducu gibedo calo yamo lapiru; aguragurane gidwir giloyo ocur woko. Can i wiwa, pien doŋ wato watum woko matwal!
Jeremia 4:14 Wun jo Jerucalem, myero wulwok cwinywu woko i timo tim maraco, wek wularre. Tamwu maraco-gu bibedo mono i cwinywu pi kare ma rom mene?
Jeremia 4:15 Dwan dano winnye kun a ki i Dan ma tito ki i wi got Epraim pi gin marac ma bitimme.
Jeremia 4:16 Tit lok man bot rok ducu, ni en tye ka bino; tit ki Jerucalem bene ni. “Mony ma rumo gaŋ bino kun gia ki i lobo mabor; gidaŋŋe ki woo mapol i kom gaŋi me Juda.
Jeremia 4:17 Gurumo Juda woko dyere calo lukur poto ma gurumo poto woko litit, pien onoŋo Juda ojemo woko i koma, man Rwot kikome ma owaco.
Jeremia 4:18 Kitwu ki gin ma wutimo ducu aye okelo can man i komwu. Man aye kipwolawu, can makec bene atika; can man oton wa i cwinywu kikome.” Jeremia cwinye cwer pi jone
Jeremia 4:19 Arem doŋ omaka woko, omaka woko do! Arem doŋ wano koma adada. Oii, mil wa i pal cwinya kikome! Adunona tye ka gone atata matek lirimrim; pe atwero liŋ wacel; pien abedo ka winyo koko tum ma gikuto, pi oduru me lweny.
Jeremia 4:20 Can madit poto dodde i kom can madit wadi, lobo ducu doŋ gibalo woko, piny odoŋ obur. Gijwero kemana woko oyotoyot mada, gimuko kicikana woko bene pi dakika manok keken.
Jeremia 4:21 Abibedo ka neno bendera pi kare marom mene, kun abedo ka winyo koko tum?
Jeremia 4:22 “Pien jona-gu gin lumiŋ, pe giŋeya; gin litino ma wigi odiŋ, pe gitye ki kit niaŋ mo. Giryek megi i tiyo gin marac keken, ento pe giŋeyo tiyo gin maber.” Can ma bipoto i lobo Juda
Jeremia 4:23 Ka aneno lobo, ci aneno oballe woko odoko obur, laboŋo gin mo ma odon iye; ki malo i polo kuca, lakalatwe ki dwe bene pe giryeny.
Jeremia 4:24 Aneno wi godi, ci aneno gitye ka yeŋŋe ayeŋa ni yegeyege, cere-gu noŋo tye ka wirre liwir ma gigwennye agweriya.
Jeremia 4:25 Aneno ci anoao dano mo pe kunnu, winyo me polo ducu gutuk gucito woko.
Jeremia 4:1193 
Jeremia 4:26 Aneno piny, ci anoŋo ni lobo ma yam ceko cam twatwal-li doŋ odoko tim aroo, gaŋi ma i iye ducu doŋ gibalo woko gudoko obur nyim Rwot ma onoŋo kiniga mager omako-ni.
Jeremia 4:27 Pien Rwot onoŋo owaco kuman ni, “Lobo man ducu bidoko obur; ento pe abityekone woko liweŋ.
Jeremia 4:28 Lobo bikumo pi lok man, ki polo bene bicido woko macol licuc. Pien doŋ atyeko tito ka maleŋ gin ma onoŋo ayubbe me timone; kica pe bimaka wacel, dok bene pe abiloko tamma.”
Jeremia 4:29 Jo ma i gaŋ ducu guriŋo woko pi woo pa wegi aguragura ki wegi atero; gudonyo woko i buŋa macol, gucito wa i kin got-gu; gaŋi ducu doŋ gibwoto woko, dano mo pe ma bedo i igi.
Jeremia 4:30 In gaŋ ma doŋ idoko wi obur-ri, piŋo iruko boŋo makwar? Piŋo kono idero komi ki gin me deyo ma obedo jabu jabu, kun iwiro waŋi woko ki raŋi wek onen maber makato? Iyelle noŋo me deyo komi ni onen maber. Pacogi-gu ducu gicayi acaya; giyenyo yo me neki woko.
Jeremia 4:31 Awinyo koko mo ma cal ki koko pa dako ma tye ka rem ki nywal, ma tye ki arem madwoŋ calo dako ma pud nywalo latin kayone anywala, Ci on tye ka koko kun kwitte pi noŋo yweyo, kun ryeyo ciŋe woko ma wacci, “Can i wiya gira! Awille woko i nyim lunek dano.”
Jeremia 5:1 Wurir; kun wugwennye agwenya i dye yo me Jerucalem, wunen ci myero wuniaŋ iye maber! Wuyeny piny i dyekalle ducu wek wunen ka wutwero noŋo dano mo iye ma ŋolo kop kakare, ma yenyo ada bene; ka wek atim kica ki Jerucalem.
Jeremia 5:2 Kadi bed gikwoŋo kwoŋ kun giwacci, “Kit macalo Rwot tye makwo-ni” ento noŋo gikwoŋo kwoŋ me goba goba.
Jeremia 5:3 Ai Rwot, in mono pe iyenyo ni inen ada ki waŋi? Ipwodogi matek, ento pe guwinyo kit arem mo madwoŋ wacel; ityekogi woko bene, ento gin gukwero winyo pwonnyi. Gujiŋo cwinygi odoko matek makato got; gukwero ŋut woko.
Jeremia 5:4 Dok awacci, “Magi lucan keken, pe gitye ki kit ŋec mo; pien pe giŋeyo yo pa Rwot, ma en aye cik pa Lubaŋagi.
Jeremia 5:5 Abicito bot jo madito ma gin wegi twero, ci abiloko kwedgi; pien giŋeyo yo pa Rwot, ma en aye cik pa Lubaŋagi.” Ento gin bene onoŋo guturo okol woko, dok bene onoŋo gucodo ogwil woko.
Jeremia 5:6 Pi meno, labwor mo bia ki i buŋa ci nekogi woko, orudi ma bedo i tim aroo bibino tyekogi woko. Kwac aye ma doŋ tye ka kuro gaŋigi, ŋat mo ki i kingi ka oa
Jeremia 5:1194  okato woko ci gibiŋido woko matitino; pien balgi doŋ odoko dwoŋ, tim me kwele bene doŋ omedde wo ko i kingi adada.
Jeremia 5:7 “Atwero timowu kica niŋniŋ? Litinowu doŋ gubwota woko, kun gubedo ka kwoŋo kwoŋ ki nyiŋ lubaŋa mogo ma pe Lubaŋa kikome. I kare ma amiyo gucamo cam guyeŋ adada, gutimo abor, dok guwoto kacel gucito i odi pa malaya.
Jeremia 5:8 Gipitogi guyeŋ maber macalo twon aguragura ma mito tigo, kun ŋat acel acel kok pi dako pa lawote.
Jeremia 5:9 Pe abiketo can i komgi pi lok magi? man Rwot ma openyo; dok bene pe abiculo kwor i kom rok macalo man?
Jeremia 5:10 “Kat icit i potone ki i kin olok ci ilwer, ento pe ityekgi woko liweŋ; Lwer jaŋe woko, pien gin pe gubedo pa Rwot.
Jeremia 5:11 Pien jo me ot pa Icrael ki jo me ot pa Juda pe gubedo ki gen mo wacel i koma, man Rwot ma owaco.
Jeremia 5:12 Gubedo ka loko lok goba goba i kom Rwot, kun giwacci, ‘En pe bitimo gin mo; gin marac benepe bipoto i komwa; pe gibilweny i komwa ki pala lucwan, kadi ki kec bene pe bipoto i lobowa.
Jeremia 5:13 Lunebi gibilokke gidoko yamo; ma lok pa Lubaŋa pe i igi. Meno gin ma bitimme i komgi!’ ”
Jeremia 5:14 Pi meno Rwot Lubaŋa me mony owaco kuman ni, “Pien doŋ guloko lok man, nen, atye ka loko lokka ma tye i dogi-ni wek odok mac, ki lwak man aloko gidoko yen, ci mac biwaŋogi woko.
Jeremia 5:15 Nen, abikelo rok mo ma a ki ka mabor i komwu, wun jo me ot pa Icrael, man Rwot ma owaco. Rokke rok matek, dok rokke rok macon, rok ma wun pe wuŋeyo loko lebgi, dok bene pe wuromo niaŋ gin ma giwaco.
Jeremia 5:16 Aterogi ducu neko dano woko. Gin ducu gicogi oteka keken.
Jeremia 5:17 Gibicamo kal ma wukayo ki camwu mukene woko liweŋ; gibicamo awobewu ki anyirawu woko; gibicamo dyegiwu ki romiwu kadi wa dyaŋiwu woko; gibicamo olokwu ki odurowu. Gaŋiwu ducu ma girumogi ki cel gogo ma wugeno-ni gibijwero wo ko ki pala licwan.”
Jeremia 5:18 Rwot owacci “Ento kadi wa I kare meno pe abityekowu woko liweŋ.
Jeremia 5:19 Ka ce lutuwu gibiwacci, ‘Piŋo Rwot Lubaŋawa otimo gin magi i komwa?’ in ibiwaco botgi ni, ‘Kit macalo wubwota woko kun wubedo ka tiyo bot lubaŋa pa lurok i lobowu, kit meno wubitiyo bene bot lurok i lobo ma pe mewu.’ ”
Jeremia 5:20 Tuc lok man i ot pa Yakobo, tit pire i lobo Juda ni,
Jeremia 5:21 “Wuwiny lok man, wun lumiŋ ki jo ma wiwu odiŋ, ma waŋwu tye, ento pe wuneno, ma itwu tye, ento pe wuwinyo.
Jeremia 5:1195 
Jeremia 5:22 Pe wulwora? Man Rwot ma owaco. Komwu bene pe myel i nyi ma? Aketo kweyo obedo waŋ apokki pi nam, apokki ma ri nakanaka ma en pe twero kato ki iye; kadi bed biamwonyi me nam twagge, pe bibalo woko, kadi piine mor, pe biromo kato ki i wiye.
Jeremia 5:23 Ento lwak man gin jo ma ŋutgi tek dok lujemo ki i cwinygi; ci gulokke guŋak, gucito gigi, guweka woko.
Jeremia 5:24 Pe giwaco ki i cwinygi ni, ‘Myero walworu Rwot Lubaŋawa, ma miyo kot i karene, kot me oro ki kot me poto kot, dok ma gwoko piwa lwak kare ma giciko me kac.’
Jeremia 5:25 Balwu ma wutimo doŋ oryemo jami magi woko, balwu ogenowu noŋo jami magi mabeco.
Jeremia 5:26 Pien jo maraco gitye i kin jona; gibedo ka kiyo piny calo ludwar winyo. Giciko owicgi; ci gimako dano.
Jeremia 5:27 Odigi opoŋ ki lok roro, calo aduku ma opoŋ ki winyo; pi meno doŋ gudoko jo madito dok bene gulony,
Jeremia 5:28 gucwe dok komgi nen liyu mada. Gitimo ballataya ma ka gikke pe; pe giŋolo kop atir, pe gikonyo litino kic wek gubed maber, dok bene pe gipido lok pa jo ma piny obwoyogi kakare.”
Jeremia 5:29 Rwot owacci, “Pe abiketo can i komgi pi lok magi? Dok bene pe abiculo kwor i kom rok macalo man?”
Jeremia 5:30 Man ginaura mada ma miyo lworo ma doŋ otimme i lobo:
Jeremia 5:31 lunebi gitito lok goba goba, ki ajwagi bene gitye ka tiyo gin ma igi mito; jona gimaro kit tim macalo meno. Ento gibitimme niŋniŋ ka agikkine doŋ oo?
Jeremia 6:1 Wun jo pa Benjamin, wuriŋ woko wular komwu! Wua woko ki i Jerucalem! Wukut tum okoki i Tekoa, ci wutiŋ bendera malo i Betakerem, pien gin marac tye ka bino a ki yo tuŋ acam, ma bityeko lobo woko liweŋ.
Jeremia 6:2 Wun jo Cion, wubedo calo olet maber pi ka cam pa dyaŋ.
Jeremia 6:3 Doŋ lukwat ki romigi ki dyegigi gibibino ka lweny i kome; ci giguro kemagi girume kwede woko dyere; gibikwayo lim makwogi kenyo, kun dano acel acel kwanyo kabedo ma en oyero.
Jeremia 6:4 Gibiwacci, “Yub lweny doŋ ikome! Wuyubbe doŋ wabicito walwenyo i kome cwiny dyeceŋ!” Ci dok gibiwacci, “Can i wiwa, pien ceŋ doŋ oleŋo woko cok poto, pien tipo ma umo piny otyeno-ni doŋ olyanne woko mabor!”
Jeremia 6:5 “Wuyubbe, wek wacitu walwenyu i kome dyewor, wek wabalu kabedone woko!”
Jeremia 6:1196 
Jeremia 6:6 Pien Rwot me mony owaco kuman ni, “Wutoŋ yadine-gu woko ducu piny; wutor cel lobo wurum ki Jerucalem woko. Man en aye gaŋ ma myero giket can i kome; pien jo ma iye gibedo ka uno dano.
Jeremia 6:7 Kit macalo waŋ it gwoko piine bedo maleŋ, Jerucalem bene kit meno tye ka gwoko tim maraco. Awinyo tim bwami ki nek i dye gaŋ; aneno two ki waŋ bur keken iye.
Jeremia 6:8 Wuwek lok man obed calo lok ma acikowu kwede, wun jo Jerucalem, wek pe aa awekwu woko; wek bene pe awek gaŋwu odok o bur, lobo ka ma dano mo pe bedo iye.”
Jeremia 6:9 Rwot me mony owacci, “Gibikwanyo jo Icrael woko liweŋ calo gipwono nyig olok ki i jaŋe, ŋat mo ma bidoŋ pe. Pi meno myero ilar jo ma itwero larogi, calo lapur ma beko nyig olokke.”
Jeremia 6:10 Agamo ni, “Abiloko bot aŋa wek acikgi, wek guwiny lokka? Nen, gudiŋo itgi woko, pe gitwero winyo loko Nen, gukwero winyo pwonnyi, gicayo lokki ma iloko-gu acaya, ai Rwot, pe giketo iye cwinygi.
Jeremia 6:11 Pi meno doŋ aol woko ki akemo pa Rwot; doŋ aol woko ki tiŋone. “To akemoni i kom litino ma gitye i dye yo, ki i kom awobe ma gucokke kacel bene. Co kacel ki mon gibikwanyogi giterogi woko, jo muteggi ki jo muti.
Jeremia 6:12 Gibimiyo odigi woko bot jo mukene, pottigi kacel ki mongi; pien abiketo can i kom jo ma gibedo i lobo-ni,” man Rwot ma owaco.
Jeremia 6:13 “Cakke i kom jo matino o kwede wa i kom jo madito dano acel acel owor woko pi lim pi noŋo magoba i yo ma pe atir; cakke i kom lunebi o kwede wa i kom ajwagi, gin ducu gitiyo ki goba keken ma pe gigenne,
Jeremia 6:14 Gibedo ka tuko ki waŋ bur pa jona atuka ma pe gicano woko liweŋ, kun giwacci, ‘Kuc, kuc,’ ma noŋo kun kuc mo pe.
Jeremia 6:15 Tika yam lewic omakogi i kare ma gutiyo gin me kwer? Pe gire, lewic mo pe omakogi wacel; pe gumiyo waŋgi omyeno wacel ki lewic. Pi meno gin gibipoto calo jo mukene ma doŋ gibipoto-ni i kare ma abiketo can i komgi gibitum woko ducu.” Man Rwot ma owaco. Jo Icrael gukwero lubo yo pa Rwot
Jeremia 6:16 Rwot owaco bot jone kuman ni “Wucuŋ ka ma yo oŋolle iye wek wunen, dok wupeny bene pi yo me kare macon, ka ma yo maber tye iye, wun bene wucak wot wulubi, wek wunoŋ yweyo ki kuc i cwinywu. Ento gin giwacci, ‘Wan pe wabilubo yone kadi ki acel.’
Jeremia 6:17 Aketo lukur-piny me kurowu kun awacci, ‘Wuwiny koko tum!’ Ento gin guwacci, ‘Pe wabiwinyone kadi matidi mo.’
Jeremia 6:18 Pi meno wuwiny wun lwak me rok ducu, dok wuŋe gin ma bipoto i komgi, wun lurok ma wucokke kany.
Jeremia 6:1197 
Jeremia 6:19 Winy ba, in lobo, nen, atye ka kelo gin marac wek opot i kom lwak man, adwoggi me gin maraco ma yam gubedo ka timone pien gin ducu pe gubedo ka winyo lokka, dok bene gukwero lubo cikka woko.
Jeremia 6:20 Piŋo gikelo odok luban bota ki i lobo Ceba, nyo lum malim ma ŋwece kur ki i lobo ma tye ka mabor? Gitum awaŋawu ducu pe abigamo kadi wa gityerwu-gu ducu pe yomo cwinya.
Jeremia 6:21 Pi meno Rwot owaco kuman ni ‘Abicibo gin mayoko dano i waŋayo pa lwak man, ma ka gibiwot giyokke kwede matek; wego kacel ki litino, luwotgi kacel ki luremgi ducu gibito.’ ” Mony ma oa ki yo tuŋ acam
Jeremia 6:22 Rwot owaco kuman ni “Nen, lwak me lok mo-ni tye ka bino kun gia ki i lobo ma yo tuŋ acam, rok matek ma tye ka mabor mada tye ka yubbe pilweny.
Jeremia 6:23 Doŋ gumako, atumgi ki toŋigi woko likiŋ, giger adada, pe gitye ki ki ca mo wacel; woogi winnye calo nam ma tye ka mor. Giriŋo ki aguragura, ma gurye woko, calo jo ma doŋ kuro lweny akura, i komwu wun jo Cion!”
Jeremia 6:24 Doŋ watyeko winyo lok ma gikelo botwa pire, ciŋwa ducu okwe woko ma doŋ pe timo gin mo; remcwiny madwoŋ dok oketo komwa wokoducu, calo arem pa dako ma, tye ka rem ki nywal.
Jeremia 6:25 Pe wukatwokowucit i dye bar, pe bene wuwot i yo; pien lukworwu gitye ki pala lucwan, i kabedo ducu inoŋo tye gin ma kelo lworo i kom dano.
Jeremia 6:26 Wun jona, wutwe boŋo cola i pyerwu, dok bene wubed ka ŋenne i buru. Wukok kit macalo onoŋo wutwero kok kwede pi latin acel keken ka oto, wukok ki keccwiny kun pig waŋwu cwer adada; pien ŋat ma bino ka tyekowa-ni bibino oyotoyot poto woko i komwa.
Jeremia 6:27 “Atyeko keti i kin jona me bedo ŋat ma niyogi dok ma temogi; temgi wek iŋe dok inoŋ kit ma gibedo kwede.
Jeremia 6:28 Gin ducu jo ma lujemo ima ŋutgi nwaŋ, ma giwoto ki lok kwot keken i kabedo ducu; gubedo matek calo mola ki nyonyo, giri ducu lutim bal keken.
Jeremia 6:29 Lutet gubuko mac olyetti okur adada ma mwoc matek, mac doŋ olenyo cet nyonyo woko, doŋ ŋat ma tye ka liyone yelle noŋo, pien jo maraco pe gikwanyogi giterogi woko cen.
Jeremia 6:30 Gibilwoŋogi ni cet ryal ma gikwero, pien Rwot doŋ otyeko kwerogi woko.”
Jeremia 7:1 Lok pa Rwot obino bot Jeremia ma wacci,
Jeremia 7:2 “Cuŋ i doggola me ot pa Rwot, ci itit lok man kunnu, kun iwacci, Wuwiny lok pa Rwot, wun jo ducu ma wudonyo ki i doggola magi kun wucito ka woro Rwot.
Jeremia 7:1198 
Jeremia 7:3 Rwot me mony, ma Lubaŋa pa Icrael, owaco kuman ni, Wuyub kitwu kacel ki tim mewu ducu, ci abiweko wubedo i kabedo man.
Jeremia 7:4 Pe wubed ka geno lwak lok magi me bwola-gu, ni, ‘Man ot pa Rwot, ot pa Rwot, ot pa Rwot.’
Jeremia 7:5 “Pien ka ce wuyubo kitwu ki timwu ducu adada, ka ce wuŋolo kop ma atir i kinwu kekenwu,
Jeremia 7:6 ka ce pe wuuno labedo mo, litino kic nyo mon to, dok bene pe wuneko dano ma pe ki bal i kabedo man, ma pe wuworo lubaŋa mukene ma miyo wupoto i can,
Jeremia 7:7 ci abimiyo wubedo i kabedo man, i lobo ma yam amiyo bot kwarowu i kare macon me bedo megi matwal-li.
Jeremia 7:8 “Nen, wuketo genwu i lok me bwola ma pe konyo-gu.
Jeremia 7:9 Pud wukwalo kwo, pud wuneko dano, wutimo abor, wukwoŋo kwoŋ gobagoba, pud wuwaŋo odok eceta bot Baal, dok bene wuworo lubaŋa mogo ma yam pe onoŋo koŋ wuŋeyo.
Jeremia 7:10 Wubedo ka timo gin ma iya dagi, dok bene wubino wucuŋ kwede i nyima i ot man, ma gilwoŋo ki nyiŋa, kun wuwacci, ‘Doŋ gilarowa woko!’ Ento pud dok wumedde ki timo gin magi me kwer i koma!
Jeremia 7:11 Wutamo ni oda ma gilwoŋo ki nyiŋa-ni odoko boro pa luyak ki botwu? Nen, an kikoma aye doŋ atyeko nenone, man Rwot ma owaco.
Jeremia 7:12 Kombeddi doŋ wucit i Cilo i kabedona macon, ka ma yam aketo nyiŋa obedo iye mukwoŋo, wek wunen gin ma atiyo iye pi gin maraco ma jona Icrael gutimo.
Jeremia 7:13 Wun doŋ wutimo gin magi ducu ma akwanogi-ni, Kadi bed abedo ka wacciwu lok teretere, ento wun wukwero winyone woko, dok bene i kare ma alwoŋowu, wun pe wugamo doga, man Rwot ma owaco.
Jeremia 7:14 Pi meno abitimo gin ma atimo i Cilo i kom oda ma gilwoŋo ki nyina ma wuketo iye genwu-ni. Abitiyo gin ma rom kit meno i kabedo man ma yam amiyo botwu ki bot kwarowu, kit macalo nene atiyo i Cilo.
Jeremia 7:15 Abiryemowu woko ducu ki i nyima, kit macalo aryemo kwede lutuwu ma likwayo pa Epraim.
Jeremia 7:16 “Doŋ in Jeremia, pe myero ileg pi lwak man, pe itiŋ dwani ka koko nyo ka lega pigi; pe ibak dogi bota pigi bene, pien pe abiwinyo lokki kadi ki acel.
Jeremia 7:17 Pe ineno gin ma gitye ka tiyone i gaŋi me Juda ducu ki i dye yo me Jerucalem?
Jeremia 7:18 Litino gicoko yen, wegigi gimoko mac, ki mon ginywaŋo moko me tedo mugati pi daker me polo; dok bene gionyo gityer amata-gu bot lwak lubaŋa, pi ŋeto cwinya wek kiniga omaka.
Jeremia 7:1199 
Jeremia 7:19 Man an aye ma gitye ka ŋeto cwinya-ni? Man Rwot ma owaco. Pe gitye ka kelo can i komgi kengi, ma miyo lewic makogi?
Jeremia 7:20 Mumiyo Rwot Lubaŋa owaco kuman ni, nen, abitoyo kinigana ki akemona woko i kom kabedo man, i kom dano ki i kom lee, i kom yadi ma i tim-gu ki ginapita ducu mucek i poto; macce biwaŋ adada ma pe gitwero nekone.”
Jeremia 7:21 Rwot me mony ma en Lubaŋa me Icrael owaco kuman ni, “Wurib gitum awaŋawu i kom gitum mukene-gu, dok wucam riŋone.
Jeremia 7:22 Pien i kare ma akwanyo kwarowu akelogi woko ki i lobo Ejipt, pe acikogi pi lok i kom gitum awaŋa ki gitum mukene-gu.
Jeremia 7:23 Ento acikogi ni myero guwiny lokka, wek abed Lubaŋagi, dok wek gin gubed jona. Dok acikogi me lubo kit ma acikogi me bedo kwede, wek gubed ma jami ducu woto maber botgi.
Jeremia 7:24 Ento gin pe gulubo cikka, dok bene pe guciko itgi ka winyo lokka, ento gubedo ka lubo tamgi kengi ki nwaŋ cwinygi ma opoŋ ki gin marac, ci gujer gudok woko cen ki ŋegi ma pe gumedde guwoto anyim.
Jeremia 7:25 Cakke i kare ma kwarowu gua kwede woko ki i lobo Ejipt o kwede wa ka onyoo, abedo ka cwalo botgi luticca ma gin lunebi teretere, nino ki nino;
Jeremia 7:26 ento gin pe guwinyo lokka, pe guciko itgi bene me winyone, ento gujiŋo ŋutgi odoko tek. Gutimo gin marac adad a ma okato gin ma yam kwarogi otimo-gu woko.
Jeremia 7:27 “Kit meno, Jeremia, ibiloko lok magi ducu botgi, ento gin pe gibiwinyo lokki. Ibilwoŋogi bene, ento pe gibigamo dogi.
Jeremia 7:28 Ci ibiwaco botgi ni, ‘Man aye rok ma pe nene jone gulubo lok pa Rwot Lubaŋagi, pe bene guye lok me pwony; lok ada doŋ otyeko rwenyo woko liweŋ, pe doŋ giloko pire matwal.
Jeremia 7:29 Wulyel yer wiwu ci wubol yerre woko; wucak wo ki koko i kabedo ma odoŋ nono ma i wi godi, pien Rwot doŋ otyeko kwero dok obwoto jo me yalwak man ma akemo omake i komgi-ni.’
Jeremia 7:30 “Jo Juda doŋ gutimo gin marac i nyima. Guketo cal jogigi ma en gin me kwer ki tuŋ bota-ni i ot ma gilwoŋo ki nyiŋa, me balone woko. Man Rwot ma owaco.
Jeremia 7:31 Guyubo waŋ jok i nota pa wod pa Kinom ma gilwoŋo ni Topet, ka ma gitwero waŋo iye awobegi ki anyiragi ki mac. Pe yam acikogi ni gutim kit meno, dok bene pe abedo ka tamo lok macalo meno wacel.
Jeremia 7:32 Pi meno, nen, kare tye ka bino ma pe dok gibilwoŋo ni Topet, nyo nota pa wod pa Kinom. Gibilwoŋo ni nota me Nek: pien gibiyiko dano i Topet, pien kabedo mo pe tye ka mukene kadi ki acel.
Jeremia 7:1200 
Jeremia 7:33 Doŋ kom jo magi ma guto-ni bidoko cam pa winyo ki pa lee me tim; ŋat mo pe ma biryemogi woko.
Jeremia 7:34 Lobo bidoko tim aroo, doŋ i gaŋi me Juda ki i dye gudo me Jerucalem abijuko woo me yomcwiny ma dano gitye kwede, kadi wa dwan lanyom ki dwan nyako ger bene.
Jeremia 8:1 “I kare meno cogo pa luker me Juda, cogo pa rwodine, cogo pa ajwagi, cogo pa lunebi, ki cogo pa jo ducu ma gibedo i Jerucalem gibikwanyo giwoto woko ka maleŋ ki i lyelgi. Man Rwot ma owaco.
Jeremia 8:2 Ci gibimoyogi woko i nyim ceŋ ki dwe ki i nyim lakalatwe me polo, ma yam gumarogi kun gitiyo botgi-ni, ma yam gubedo ka lubo korgi, ma yam guyenyo tam ki botgi ka guworo-ni, Pe gibicokogi kacel kadi ki yikogi, gibibedo calo cet dyaŋ muket ata i nom.
Jeremia 8:3 Jo ducu me rok man marac ma gubwot, ma gibedo i kabedo ka ma yam aryemogi gucito iye, gibimito ni twara kono gito woko loyo ma gibedo kwo. Man lok ma Rwot me mony aye owaco. Bal ki golo kop
Jeremia 8:4 “Ibiwaco botgi ni, Rwot owaco kuman ni, Ka dano gupoto piny, pe dok gia malo? Ka ce ŋat mo oŋak woko, ci en pe lokke dwogo cen?
Jeremia 8:5 Piŋo rok man kono guŋak woko ma gitye ka medde ameda ki weko yona? Gimoko woko likiŋ i lok me bwola, gikwero lokke woko me dwogo cen.
Jeremia 8:6 Abedo ka tero ita ka winyo lokgi, ento gin pe guloko lok ma tye atir; dano ma ŋut i gin maraco ma en otimo pe, kun wacci, ‘Onoŋo atimo gin aŋo?’ Ŋat acel acel gire woto kit ma iye mito, calo aguragura ma tye ka ŋwec laro lweny.
Jeremia 8:7 Kadi winyo acebe ma bedo malo i polo bene ŋeyo karene me dwogo cen; ki akuri, lakalagwec ki ogoro gigwoko karegi me binogi; ento jona gikwiya cik ducu ma Rwot yam omiyo.
Jeremia 8:8 “Wutwero waco niŋniŋ ni, ‘Wan waryek, cik pa Rwot bene tye botwa’? Nen doŋ lupwony-cik ma pe gigenne gutyeko loko cik woko ki cocgi, guloko odoko lok goba.
Jeremia 8:9 Lewic bimako luryeko, cwinygi biballe ci gimakogi woko. Nen, gutyeko kwero lok pa Rwot; kit ryeko aŋo ma dok gitye kwede?
Jeremia 8:10 Pi meno abimiyo mongi woko bot co mukene, ki pottigi bot jo ma otayogi ki lweny, pien cakke ki i kom jo matino o kwede wa i kom jo madito dano acel acel owor woko i noŋo magoba i yo ma pe atir; cakke ki i kom lunebi o kwede wa i kom ajwagi gin ducu gitiyo ki goba keken ma pe gigenne.
Jeremia 8:1201 
Jeremia 8:11 Gibedo ka tuko ki waŋ bur pa jona atuka ma pe gicano woko liweŋ, kun giwacci, ‘Kuc, kuc,’ ma noŋo kun kuc mo pe.
Jeremia 8:12 Tika yam lewic omakogi i kare ma gutiyo gin me kwer? Pe gire, lewic mo pe omakogi wacel; pe gumiyo waŋgi omyeno wacel ki lewic. Pi meno gin bene gibipoto calo jo mukene ma gibipoto; kare ma abiketo can i komgi gibitum woko ducu.” Man Rwot ma owaco.
Jeremia 8:13 “I kare ma onoŋo myero acokgi, man Rwot ma owaco, nyig olok pe tye i wi yat olok, ki nyig oduro bene pe i wi yat oduro; pote-gu bene ducu otwo woko, ki gin ma yam amiyogi-ni bene doŋ otyeko kato woko ki botgi.”
Jeremia 8:14 Piŋo pud dok wabedo mot? Wugurre kacel wek wacitu i gaŋi ma girumo ki cel gogo wek wacitoyu kunnu; pien Rwot Lubaŋawa doŋ oketo can i komwa ni wato, omiyowa bene pii ma tye iye kwir marac wamato, pien onoŋo doŋ watimo bal i kom Rwot.
Jeremia 8:15 Wabedo ka yenyo kuc, ento gin mo maber ma wano ŋo pe, i kare ma onoŋo myero wacaŋ iye, wanoŋo gin ma kelo lworo keken.
Jeremia 8:16 “Yweyo me kiniga pa aguragura pa lukworwa winnye wa i Dan; ka twoni aguraguragi okok ci lobo ducu yeŋŋe. Gubino ka balo lobowa woko kacel ki jami ducu ma tye iye, pi jwero gaŋwa woko kacel ki jo ma gibedo iye.
Jeremia 8:17 Pien nen, atye ka cwalo twol ikinwu, twol uyu ma kwirre rac ma pe gitwero baŋone ki yat, ci gibikayowu malit,” man Rwot ma owaco. Cwerariny pa Jeremia pi lutugi
Jeremia 8:18 Can ma atye kwede doŋ dit ma pe romo caŋ, atye ki two madit me cwercwiny mada i cwinya.
Jeremia 8:19 Koŋ iwiny, koko pa jona orumo i lobo woko ducu, kun gikok ni, “Rwot mono pe i Cion? Kabakane mono doŋ pe iye?” Rwot ma kabakagi ogamo ni, “Piŋo kono wuŋeto cwinya ki cal jogiwu, wumiyo kiniga omaka ki lubaŋa pa lurok mogo ma pe gikonyo-gu?”
Jeremia 8:20 Dano gikok ni, “Kare me kac doŋ okato woko, ki kare me oro bene dog ogik, ento pud pe gilarowa.”
Jeremia 8:21 Cwinya rem calo bur odet iye pien jona doŋ giketo bur woko i komgi, akumo pi can, ma cwercwiny doŋ obwoyo koma woko.
Jeremia 8:22 Yat me caŋo dano doŋ pe i Gilead bo? Daktar kono pe kunnu? Piŋo kono pe gicano jona?
Jeremia 9:1 Ka twerre onoŋo myero wiya obed waŋ it me pii, ki waŋa noŋo myero obed. Waŋ it ma gunnye ki pig waŋ, wek omiya abed ka kok dyeceŋ ki dyewor benebene pi jona ma dog ginekogi woko-ni.
Jeremia 9:1202 
Jeremia 9:2 Onoŋo amito ni kono nene kabedo mo obed tye ma abedo iye macalo ka gony pa luwot i tim aroo, kono aweko jona ci acito woko ka mabor kwedgi! Gin ducu lutim abor, gin ducu lutim tim aranyi.
Jeremia 9:3 Gin kare ducu guyubbe woko me loko lok goba; bedo laboŋo gen doŋ oloyo lobo woko ma kaka tim me ada. Rwot owacci, “Sona gitimo gin marac teretere, dok bene pe giŋeya.”
Jeremia 9:4 Dano acel acel myero ogwokke i kom lawote, ki bene pe myero ogen ominne: pien omego acel acel obedo labwola calo Yakobo, dok dano acel acel bene kwoto lawote.
Jeremia 9:5 Ŋat acel acel bwolo lawote, dano mo ma loko ada pe; doŋ gutyekopwonyo Lebgi woko me loko lok goba, gitimo bal giyelle iye adada ma pe giromo ŋut.
Jeremia 9:6 Gibedo ka uno dano teretere, dok gitimo gin me bwola teretere, gikwero woko ni pe giŋeya, man Rwot ma owaco.
Jeremia 9:7 Mumiyo Rwot me mony owaco kuman ni, “Nen, abitemogi macalo nyonyo ma giliyo. Jona doŋ gutimo gin marac, gin aŋo kono ma dok atwero tiyo kwedgi?
Jeremia 9:8 Lebgi obedo calo atero ma lake ki kwir marac; giloko lok me bwola keken. Dano acel acel loko lok mamit bot lawote, ento ki i cwinye noŋo tye ki yub me kanne wek eneke woko.
Jeremia 9:9 An pe abiketo can i komgi pi lok magi? Pe abiculo kwor i kom rok macalo man?” Man Rwot ma owaco.
Jeremia 9:10 Jeremia owacci, “Wek dog akok pi godi, dok abikok kun cwinya cwer pi olet-gu, pien doŋ gutwo woko, ŋat mo ma woto kun ŋolo ki iye doŋ pe. Koko pa dyaŋi bene pe doŋ winnye kunnu; winyo ki lee tim ducu doŋ guriŋo gurwenyo woko, doŋ gipe matwal.”
Jeremia 9:11 Rwot owacci, “Abiloko Jerucalem doko wi obur me gin ma gimuko ki iye, kabedo ma too-aye bedo iye: gaŋi me Juda ducu doŋ bidoko tim noŋo, ka ma ŋat mo pe bedo iye.” Gibitero jo Juda i opii ki Jerucalem bene bidoko obur
Jeremia 9:12 Dano mene maryek ma wacci etwero niaŋ lok man? Rwot mono oloko lok magi bot aŋa, ni wek otit lokke? Piŋo lobo doŋ oballe woko odoko wi obur calo tim ma iye odoŋ nono, ma dano mo pe wok kato ki iye?
Jeremia 9:13 Rwot owacci, “Man otimme pien jona gubwoto cikka ma nene amiyo botgi-ni, dok bene pe guwinyo lokka, pe gubedo kun gilubo cikka.
Jeremia 9:14 Ento ma ka timo meno gumiyo ŋutgi obedo nwaŋ, gubedo ka woro jogi Baal mapatpat, kit macalo kwarogi opwonyogi kwede.
Jeremia 9:15 Pi meno Rwot me mony, ma en Lubaŋa pa Icrael, owaco kuman ni, Nen, abimiyo jo magi gimato yat roka, dok bene abimiyo gimato pii ma giketo iye kwir.
Jeremia 9:1203 
Jeremia 9:16 Abikeyogi woko i kin lurok ma gin kikomgi pe giŋeyo, kadi wa kwarogi bene yam pe guŋeyo; abicwalo dul mony lubo korgi ki pala lucwan nio waŋ ma atyekogi woko liweŋ.”
Jeremia 9:17 Rwot me mony owaco kuman, ni, “Koŋ wutam lok, ci wulwoŋ monma giŋeyo wer koko-gu gubin; wucwal lok wulwoŋ mon makwiri gubin;
Jeremia 9:18 wek gurune gubin oyotoyot ci guwo ki koko i komwa, wek pig waŋwa omo locit piny lipyaa, ma del waŋwa bene odyak woko ki pii.
Jeremia 9:19 Koŋ wuwiny dwan me koko ma a ki i Cion, ‘Doŋ watum woko do! Lewic doŋ omakowa woko marac, pien doŋ waa woko ki i lobowa, pien aaniwa doŋ gijwero woko licwic.’ ”
Jeremia 9:20 Jeremia owacci, “Wun mon, wuwiny doŋ lok ma Rwot owaco, wucik itwu wek wuwiny lok ma oa ki i doge. Wupwony anyirawu ki koko, Ŋat acel acel opwony lawote ki wer lyel.
Jeremia 9:21 To doŋ obino woko i komwa ki i waŋ dirica, ci odonyo woko i gaŋ kalwa ducu, oneko litino woko ducu ki i dye yo ki awobe-gu ki i dye bar.
Jeremia 9:22 Kom jo muto gibikeyo woko ata gikeyo woko macalo odur cet dyaŋ muket ata i olet, calo kal ma lukac gukayo guweko odoŋ i poto, ma ŋat mo doŋ pe ma bicoko tero i gaŋ. Man aye gin ma Rwot owacca ni atiti.” Ŋeyo Lubaŋa aye deyo ma dano tye kwede
Jeremia 9:23 Rwot owacca kuman ni, “Dano maryek myero pe onyatte ki ryekone-ni, kadi ki dano matek bene pe myero onyatte ki tekone, ki dano mulony bene pe myero onyatte ki lonyone.
Jeremia 9:24 Ento ka ŋat mo mito nyatte, myero onyatte ni eniaŋ dok eneyo an, ni an a Rwot ma atye ka tiyo gin ma nyuto mar ma pe lokke, anyuto bene ŋolo kop atir ki bedo ki kit ma atir i lobo. Magi gin aye jami ma cwinya mito. Man Rwot ma owaco.”
Jeremia 9:25 Rwot owacci, “Nen nino tye ka bino, en aye kare ma abiketo iye can i kom jo ma gilirogi ki i del komgi ki woko ento pe ki i cwinygi.
Jeremia 9:26 Abiketo can i kom Jo Ejipt, jo Juda, jo Edom, jo Ammon, jo Moab ki jo ducu ma gibedo i tim aroo ma ginyaro yer wigi woko doŋ macego; rok magi ducu pe gulirre ki i cwinygi, ki jo me ot pa Icrael bene pe gulirre ki i cwinygi.”
Jeremia 10:1 Wun jo Icrael wuwiny lok ma Lubaŋa tye ka lokone botwu.
Jeremia 10:2 Rwot owaco kuman ni, “Pe wupwony kit pa lurok, dok cwinywu bene pe myero oballe ka wuneno lanyut mo tye i polo, kadi bed rok mukene-gu cwinygi oballe woko pire.
Jeremia 10:1204 
Jeremia 10:3 Pien kit pa lurok obedo gin me bwolo, pe ada. Gitoŋo yat gireto woko piny i buŋa, ci lapac payo woko maber ki koyone nyo ki jami mukene me pac.
Jeremia 10:4 Dano gidero kome woko ki ryal nyojabu; gikwanyo nyono giguro ki cumari iye wek ocun matek likiŋ pe opot woko piny.
Jeremia 10:5 Cal lubaŋagi-nu obedo calo wir yat ma gicibo ocun i poto okwer pi ryemo winyo, pe bene gitwero lok; gitiŋogi mege atiŋa, pien pe giwoto. Pe ilworgi, pe gitwero timo gin mo marac i komi, dok bene pe gitye ki twero mo me timo gin mo maber.”
Jeremia 10:6 Pe tye lubaŋa mo macalo in, ai Rwot; in idit, dok nyiŋi bene dit ki tek.
Jeremia 10:7 Aŋa mono ma pe myero olwori, in kabaka ma loyo rok ducu? Man aye kiti, myero dano gulwori. Pe tye ŋat mo macalo in i kin luryeko ducu me rok mapatpat, kadi ki i te kergi ducu.
Jeremia 10:8 Danogi ducu ma luryeko gubedo jo ma lumiŋ dok wigi bene odiŋ. En bao ma giyubo ni cal lubaŋa-ni tika pwonyogi ki gin mo?
Jeremia 10:9 Cal lubaŋagi gidero kome woko ki ryal ma gidino woko ma gikelo ki i Tarcic, ki jabu ma gikelo ki i Upaj, Gin ducu gubedo tic pa lupac ki dok bene tic ma latet jabu otiyo ki ciŋe: ginarukagi obedo makwar ki dok lamar lamar; gin ducu gubedo tic ma jo ma kwiri aye gutiyo.
Jeremia 10:10 Ento Rwot aye Lubaŋa me ada, en Lubaŋa makwo, dok bene en Kabaka ma bedo nakanaka. Ka inen, ce akemo omake ci lobo yeŋŋe, rok ducu pe twero ciro kinigane.
Jeremia 10:11 Ibiwaco botgi kit man ni, “Lubaŋa mogo-gu ma pe guketo polo ki lobo-ni gibijwerogi woko. Pe doŋ gibibedo tye i kabedo mo i wi lobo ki i te polo.” Wer me pako Lubaŋa
Jeremia 10:12 Rwot oketo lobo ki twerone, dok ocibo lobo ocuŋ matek pi ryekone, ki pi niaŋ matut ma en tye kwede omiyo oyaro polo woko.
Jeremia 10:13 I kare ma dwane mor, ci pii twagge matek ki i polo, dok miyo lupu duny kun a ki i agikki lobo. En miyo lutkot wil ka kot cwer, dok bene miyo yamo kodo kun a ki i ot kano jamine.
Jeremia 10:14 Dano ducu bedo lumiŋ dok bene ma wigi odiŋ; lewic mako latet jabu pi cal jokke ma en otiyo; pien cal jogine-gu ducu pe lubaŋa me ada, dok bene pe gitye ki kit kwo mo i igi.
Jeremia 10:15 Konygi pe, gitiyogi mere me acaya keken; i kare ma Rwot bibino ka keto can i komgi gibito gitum woko.
Jeremia 10:16 Lubaŋa pa Yakobo pe obedo calo cal jogi magi; pien en aye ŋat ma oketo jami ducu, dok bene en oyero jo Icrael wek gubed jone kikome, Nyiŋe gilwoŋo ni Rwot me mony. Gibitero dano i opii
Jeremia 10:1205 
Jeremia 10:17 Wun jo Jerucalem ma mony doŋ orumowu woko-ni, wutiŋ yecwu woko ki i ŋom,
Jeremia 10:18 pien kombeddi doŋ Rwot biryemowu woko ki i lobo-ni; en biŋinyowu waŋ ma wuwinyo litte. Man Rwot ma owaco.
Jeremia 10:19 Jo Jerucalem gikok ni, “Giketo ret woko i komwa marac kuman! Waŋ burwa tye marac mada ma pe bicaŋ. Yam watamo ni man en aye gin ma watwero ciro, kara pe!
Jeremia 10:20 Kemawa doŋ gibalo woko, ki tol ducu ma onoŋo gitweyogi kwede gicodo woko; litinowa doŋ guwekowa, gin ducu doŋ gipe. Ŋat mo pe ma odoŋ ma myero ogur kemawa odoco kakare; pe tye ŋat mo ma myero otwe boŋo kicika megi malo.”
Jeremia 10:21 Jeremia ogamo ni, “Lutel doŋ gudoko lumiŋ; pe gipenyo Rwot wek otelgi. Meno aye gin mumiyo yam pe gubedo maber; lwakgi ducu doŋ guket woko ata.
Jeremia 10:22 “Winy lok! Nen tye ka bino! Twon gin ma mor tye ka katti bino ki i lobo ma yo tuŋ acam, dul monnye bino me jwero gaŋi me Juda woko wek odoŋ obur, odok kabedo ka ma too bedo iye.”
Jeremia 10:23 Ai Rwot, aŋeyo ni dano pe loyo kwone kene nio i agikkine; pe tye ŋat mo ma tye ki twero me loyo kwoŋo.
Jeremia 10:24 Ai Rwot, pwony lwakwa; ento pe itimwa marac aye. Pe ipwonywa i kare ma noŋo kiniga omaki; miyo wabito woko ducu.
Jeremia 10:25 Kiniga myero omaki i kom rok ma pe giŋeyi, ki i kom lurok ma pe gilwoŋo nyiŋi-ni. Doŋ gityeko likwayo pa Yakobo woko; ci gubalo lobowa woko odoŋ obur.
Jeremia 11:1 Rwot oloko ki Jeremia, ni,
Jeremia 11:2 “Winy lok ma mako gicikke nan. Tit bot jo Juda ki jo ma gibedo Jerucalem ni,
Jeremia 11:3 an, Rwot Lubaŋa pa crael, doŋ atyeko ceno dano ma pe winyo dok ma pe lubo lok ma mako icikke man.
Jeremia 11:4 En gicikke ma yam keto ki kwarowu i kare ma akwanyogi woko ki i lobo Ejipt, en lobo ma obedo alo buk mac me teto nyonyo ma otwak me waŋogi. I kare meno awaco otgi ni guwiny lokka dok guti gin ducu ma yam acikogi ni guti. Atito otgi ni ka gulubo ci gibibedo jona kin bene abibedo Lubaŋagi.
Jeremia 11:5 Aciko botgi ni an bene abicobo kwoŋ ma am akwoŋo i nyim kwarogi kun miyo botgi lobo ma mol cak ki moo Ic, kit macalo gitye iye wa onyoo-ni.” Ci an Jeremia agamo ni, “Wek obed kumeno, Rwot.”
Jeremia 11:1206 
Jeremia 11:6 Rwot dok owacca ni, “Tit lok magi ducu i gaŋi me Juda, ki i dye yo me Jerucalem. Tit lokka kunnu, kun iwaco bot lwak ni guwiny lok ma mako gicikke man dok bene gulubi kun gitiyo.
Jeremia 11:7 I kare ma akwanyo kwarowu woko ki i lobo Ejipt, acikogi matek, kun bene abedo ka cikogi teretere, nio wa onyoo, kun awaco botgi ni gulub lokka.
Jeremia 11:8 Ento gin pe gulubo dok pe guciko itgi me winyo lokka. Ma ka timo meno, dano acel acel omedde ameda ki bedo ki nwaŋ cwiny marac. Mumiyo acobo lok me gicikke man woko ducu i komgi, ma yam acikogi ni guti, ento pe gutiyo-ni.”
Jeremia 11:9 Rwot dok owaco bota ni, “Jo Juda kacel ki jo ma bedo i Jerucalem gitye ka jemo woko i koma.
Jeremia 11:10 Gulokke gudok cen ka timo bal pa kwarogi ma gukwero winyo lokka woko-ni; gubedo ka lubo lubaŋa mukene kun giworogi bene: Jo me ot pa Icrael ki jo me ot pa Juda doŋ guturo gicikkena woko ma yam acikke kwede ki kwarogi-ni.
Jeremia 11:11 Pi meno Rwot owaco kuman ni, Nen, atye ka kelo gin marac wek aket i komgi ma pe gitwero loyo ki iye wacel. Ka gibikok bota pi kony, an pe abiwinyo kokogi.
Jeremia 11:12 I kare meno jo Juda kacel ki jo ma bedo i Jerucalem gibicito gikok bot lubaŋa ma yam gibedo ka waŋo iye gitum botgi-ni, ento lubaŋa magi pe twero larogi i kare me can.
Jeremia 11:13 Pien lubaŋawu doŋ gudoko pol ma guporo wel gaŋiwu, wun jo Juda; ki wun jo ma wubedo i Jerucalem bene doŋ wuyubo lwak keno tyer mapol ata ka ma wuwaŋo iye gitum me lewic bot jok Baal, ma rom ki wel yo ma tye i dye gaŋ me Jerucalem.
Jeremia 11:14 “Pi meno Jeremia, pe ibed ka lega, pe bene ipid kweda pi lwak man. Ka inen ce gitye i can ka gukok bota pi kony, an pe abiwinyo kokogi.”
Jeremia 11:15 Rwot owaco ni, “Jona ma amaro-ni gitye ka timo tim kipyeda. Doŋ gitye ki kit twero aŋo ma weko gibedo i oda? Gitamo ni tyero lee me gitum ki kwoŋo kwoŋ mogo ma gicikke kwede atata twero geŋo can woko me poto i komgi? Gitamo ni gitwero bwot i yo ma kit man?
Jeremia 11:16 Yam alwoŋogi ni yat jeituni ma pote olot madwoŋ, ma nyige bene nen mwonya adada; ento abiwaŋo pote woko ki mac ma yamone mor mager, dok abituro jaŋe woko ducu.
Jeremia 11:17 “An Rwot me mony ma yam apito jo Icrael ki jo Juda, macalo yat jeituni-ni, kombeddi doŋ awacci abiketo gin marac i komgi, Gukelo gigi can man i komgi pigi kengi pien gin gutimo gin marac. Guŋeto cwinya omiyo kiniga omaka pi waŋo gitum bot jok Baal.” Lok ma gipiro pi neko Jeremia,
Jeremia 11:1207 
Jeremia 11:18 Rwot omiyo aŋeyo dok aniaŋ lok ma lukworra gupiro, ki gin marac ma onoŋo gimito timo i koma.
Jeremia 11:19 Ento an abedo calo latin romo mamwol ma gitero woko ka nekone, onoŋo pe aŋeyo ni gupiro lok me timo gin marac i koma. Gubedo ka waco ni, “Watoŋu yat man waretu woko piny wa ki nyige ducu; waneke woko wek ŋat mo pe doŋ obipo i kome matwal i lobo-ni.”
Jeremia 11:20 Lacen an Jeremia alego ni, “Ai Rwot me mony, in laŋolkop ma ŋolo kop atir, dok itemo tam pa dano ki gin ma giparo ki i cwinygi. Wek anen ka iculo kwor i kom lwak man, pien an doŋ atyeko keto lokka woko ducu i ciŋi.”
Jeremia 11:21 Pi meno Rwot owaco kuman, i kom jo Anatot, ma onoŋo gimito neko Jeremia woko kun giwacce ni ka ce en omedde ki tito lok i nyiŋ Rwot ci gibineke woko.
Jeremia 11:22 Rwot me mony owaco lok i komgi ni, “Nen, abiketo can i komgi. Awobegi ducu gibinekogi woko i lweny ki pala lucwan; litinogi ducu bito woko ki kec.
Jeremia 11:23 Ŋat mo ma bidoŋ pe ka kare oromo, en kare ma doŋ amoko me keto iye can i kom jo Anatot.”
Jeremia 12:1 Ai Rwot, ka apido lokka kwedi, anoŋo ni in giri lokki tye atir. Ento myero pud dok apenyi lok ma mako ŋolo kop. Piŋo jo maraco gibedo maber dok gilony? Piŋo lutim aranyi kono gicobo tiyo gin ma cwinygi mito?
Jeremia 12:2 In aye ma yam ipitogi, mumiyo giroyo lwitgi donyo i ŋom gidoŋo ci ginyak bene. Kare ducu gin giloko lok maber i komi, ento ki i cwinygi noŋo gitye ka mabor, pe giparo piri.
Jeremia 12:3 Ento in Rwot, iŋeya, ineno gin ma atiyo, dok itemo tamma pi neno kit macalo amari kwede. Makgi ikelgi woko ki tek calo romi me aneka, kogi woko iketgi pat nio ka nino me nekogi oromo.
Jeremia 12:4 Lobowa mono bibedo mutwo pi kare ma rom mene, dok lum ducu ma i tim bitwo woko nio wa awene? Lee ki winyo gitye ka to pi tim maraco pa jo ma gibedo i lobo man, ma giwaco ni i, “In pe ineno kit ma gitye ka bedo kwede.”
Jeremia 12:5 Rwot owacci, “Jeremia, ka ce iol woko i ŋwec ma kun ipyemki dano, ci ibiŋweco ipyem ki aguragura niŋniŋ? Ka ce ipoto piny i lobo ma kuc tye iye, ci doŋ ibikwo niŋniŋ ka ibedo i kin yadi mukadde ma tye i ŋet Jordan?
Jeremia 12:6 Kadi ki omegini, ma gin jo me ot pa woru kikome, gin bene gutimo tim aranyi i komi, gin guribbe ka lweny i komi bene. Pe igengi, kadi bed giloko lok maber me larem boti.”
Jeremia 12:7 Lubaŋa owacci, “An doŋ aweko jona woko, doŋ akwero rok ma yam ayerogi-ni woko; doŋ atyeko miyo jona ma amaro-ni woko i ciŋ lukworgi.
Jeremia 12:1208 
Jeremia 12:8 Jona ma ayerogi-ni doŋ gulokke woko i koma calo labwor ma tye i buŋa; gumor ki koko matek i koma pi meno omiyo adaggi.
Jeremia 12:9 Jona ma ayerogi-ni gubedo calo tula, ma winyo wadigi lwenyo i kome i kabedo ducu. Wubin, wun lee tim; wubin wuribbe ka cam kacel.
Jeremia 12:10 Lukwat mapol doŋ gutyeko balo poto olokka woko, gunyono dul lobo ma gipokka woko piny ki tyengi, guloko dul lobona ma yomo cwinyani odoko tim ma iye odoŋ noŋo.
Jeremia 12:11 Gumiyo doŋ odoko tim ma konnye pe; odoko tim ma iye odoŋ noŋo i nyima. Lobone ducu doŋ gibalo woko odoŋ noŋo, ento ŋat mo ma paro pire pe.
Jeremia 12:12 I wi cere ducu ma tye i tim aroo, jo ma lutyek piny doŋ gubino ka yako Doŋ an Rwot atyeko cwalo lweny me tyeko lobo woko ducu; ŋat mo pe ma bitwero bedo ki kuc.
Jeremia 12:13 Jona yam gucoyo bel ento gukayo okuto, gubedo ka tiyo tic matek guolo komgi woko, ento pe gulimo iye gin mo. Lewic bimakogi pien gin ma gucoyo ducu pe ocek pi kiniga mager pa Rwot.” Cikke pa Rwot pi jo ma bedo ka get jo Icrael
Jeremia 12:14 Rwot owaco kuman ni, “Atye ki lok mo ma myero awac bot jo ma gibedo ka ŋet jo Icrael ma doŋ gubalo lobo ma amiyo bot jona jo Icrael-li woko. Nen, abikwanyo rok man woko ki i lobogi, dok bene abilaro jo Juda akwanyogi ki i kingi.
Jeremia 12:15 I kare ma doŋ akwanyogi woko, ci kica bimaka i komgi, Abikelo rok acel acel adwoko cen i lobone dok i kabedone kikome.
Jeremia 12:16 Dok ka kare biromo, ka ce gipwonyo kit pa jona ki cwinygi ducu, ma kun gikwoŋo ki nyiŋa ni, ‘Macalo Rwot tye makwo-ni,’ macalo yam gupwonyo jona me kwoŋo ki nyiŋ jok Baal, ci miyo gin ducu doŋ gibirubbe woko ki jona ci gibibedo maber.
Jeremia 12:17 Ento ka ce tye rok mo ma pe biwinyo lokka, ci abiputo woko ki lwite ducu ci abalo woko licwic, man Rwot ma owaco.”
Jeremia 13:1 Rwot owacca kuman ni, “Cit iwil boŋo camanini me aruka i pyer, ci itwe i pyeri, ento pe ilut i pii.”
Jeremia 13:2 Ci awilo boŋo me pyer kun alubo lok ma Rwot otitta-ni, ci aruko i pyera.
Jeremia 13:3 Lok pa Rwot dok obino bota tyen me aryone ma wacci,
Jeremia 13:4 “Kwany boŋo me pyer ma nene iwilo iruko i pyeri-ni, ci ia icit i dog kulu Euprate, ci icikan woko kunnu i kin got mubar.”
Jeremia 13:5 An aa acito ci akano woko i ŋet kulu Euprate kit macalo Rwot ocika kwede.
Jeremia 13:1209 
Jeremia 13:6 I ŋe nino mapol Rwot dok owacca ni, “A malo icit wa i kulu Euprate ci ikwany boŋo me aruka ma yam aciki ni icikan kunnu-ni.”
Jeremia 13:7 Cutcut aa acito i kulu Euprate ci akwinyo ŋom, ci akwanyo boŋo aruka me pyer ki i kabedo ka ma yam onoŋo akano iye-ni. Ento anoŋo ni boŋo ca doŋ oballe woko, pe dok ber pi gin mo.
Jeremia 13:8 Lacen Rwot dok pud oloko bota aye. En oloko bota kuman ni,
Jeremia 13:9 “Man aye kit macalo abityeko kwede wakke pa Juda ki wakke madit ma Jerucalem tye kwede.
Jeremia 13:10 Lwak magi marac ma gukwero winyo lokka, ma gumiyo ŋutgi obedo nwaŋ gulubo gigi gin ma cwinygi mito, ma gubedo ki lubaŋa mukene kun gitiyo botgi, gibibedo calo boŋo pyer man ma pe doŋ ber me aruka.
Jeremia 13:11 Kit macalo boŋo me atweya i pyer moko kwede i kom dano, kumeno bene aketo jo me ot pa Icrael ki jo me ot pa Juda aridogi woko i koma matek likiŋ, wek gubed lwak ma gibikelo nyiŋ maber bota, ma gibimiyo dano gipaka dok gimiya deyo, ento gin onoŋo pe gitwero winyo lok wacel.” Man Rwot ma owaco. Lok kom agulu ma gupoŋ woko ki koŋo vino
Jeremia 13:12 Rwot owaco kuman ni, “Jeremia, in itit lok man bot jo Icrael ni, ‘Rwot Lubaŋa me mony owaco kuman ni, “Agulu acel acel bipoŋ woko ki koŋo vino.” ’ Gibiwaco botwu ni, ‘Pe wamito waŋe ni agulu acel acel bipoŋ wo ko ki koŋo vino’
Jeremia 13:13 Ci lacen in ibiwaco botgi ni, ‘Nen, abipiko jo ducu ma gibedo i lobo man ki koŋo vino ci gidoko lumero, luker ma gibedo i wi komker pa Daudi, ajwagi, lunebi kacel ki jo ducu ma gibedo i Jerucalem.
Jeremia 13:14 Abicanyo ŋat man ki lawote, wego ki litinogi kacel, man Rwot ma owaco, Pe abiparo pigi, pe abiweko gibedo kwo, kadi wa kica bene pe bimaka i komgi, wek pe atyekgi woko.’ ”
Jeremia 13:15 Wuter itwu, wuwiny; pe myero wubed ki wakke, pien Rwot doŋ otyeko loko.
Jeremia 13:16 Wumi deyo bot Rwot Lubaŋawu ma pud peya okelo colpiny, ma pud tyenwu pe ogwaŋŋe i wi godi ma piny ribiribi; ma pud peya noŋo olokke odoko mutu macol licuc, en leŋpiny ma onoŋo wutye ka genone-ni.
Jeremia 13:17 Ka ce pe wubiwinyo, ci abikok laliŋliŋ i muŋ pi wakkewu: abikok matek noŋo pig waŋa mol cito piny lipyaa, pien jo pa Rwot doŋ giterogi woko macalo opii.
Jeremia 13:18 Rwor owaco bot Jeremia ni, “Tit bot kabaka gin ki minne ni gua ki i komkergi gubin woko i kabedo mapiny, pien lalukanagi maber twatwal doŋ opoto woko piny ki i wigi.”
Jeremia 13:19 Gaŋi me Negeb ducu doŋ gilorogi woko, pe tye ŋat mo ma myero oyabgi. Jo Juda ducu doŋ giterogi woko i lobo ma pe megi, gin ducu doŋ giterogi woko i opii.
Jeremia 13:1210 
Jeremia 13:20 “Wun jo Jerucalem wunen! Lukworwu tye ka bino kun gia ki i lobo ma tye yo tun acam! Jo ma miyogi i ciŋwu ni wugwokgini gitye kwene, danowu macalo lwak romi ki dyegi ma gibeco adada-ni?
Jeremia 13:21 Ibiwaco gin aŋo ka jo ma yam in kikomi aye ipwonyogi ni wek gubed luremi, aye giketogi me loyi? Arem matek pe biketo komi woko, calo arem pa dako ma tye ka nywal?
Jeremia 13:22 Doŋ ka ce ipenyo ni piŋo gin ma kit man obino i komi, piŋo boŋo ma i pyeri bene giyeco woko, dok ginywari kwede-gu; man otimme pien onoŋo balli doŋ rac ma okato kare.
Jeremia 13:23 Laetiopia mo tika twero loko raŋi me del kome, nyo kwac bene twero kwanye raŋi ma i kome ma obedo kwicikwicini woko? Ka tye kit meno, wun ma wuniyo ki timo gin marac keken-ni, wutwero pwonnye me tiyo gin ma tye atir.
Jeremia 13:24 Abikeyowu woko calo cuŋ kal ma yamo kodo ki i tim aroo ci tero woko.
Jeremia 13:25 Man aye gin ma gipokki, dul ma doŋ atyeko pimone woko piri, man Rwot ma owaco, pien wii doŋ otyeko wil woko i koma ibedo ka geno lok goba keken.
Jeremia 13:26 An Rwot kikoma aye ma abiwalo boŋoni woko ki i pyeri aumo ki waŋi, miyo lewicci nen woko ka maleŋ.
Jeremia 13:27 Doŋ atyeko neno gin me kwer ma itimo, tim me abor ki mito tigoni, ki tim malayani marac adada, ma ibedo ka timone i wi cere i dye tim. Can i wiwu, wun jo Jerucalem! Gin man bitero kare ma rom mene ma noŋo pud peya gilonyowu wudoko leŋ?”
Jeremia 14:1 Rwot owaco bot Jeremia pi two pii ma okemo Juda woko ni,
Jeremia 14:2 “Juda tye ka kumo gaŋine bene tye ka to woko. Jo Juda ducu gibuto piny ki twon cwercwiny mo ma pe wacce; ma noŋo jo Jerucalem gitye ka kok matek adada pi kony.
Jeremia 14:3 Luditogi me awora gicwalo luticgi ka twomo pii; gicito i waŋ taŋi me pii, emo pe ginoŋo, gidwogo ki gin latwom piigi ma noŋo iye noŋo. Lewic makogi dok bene alee twodogi woko ci giumo wigi woko.
Jeremia 14:4 Pien lobo doŋ oballe woko, kit macalo kot doŋ pe obedo ka cwer i lobo-ni, lewic omako lupur mada ma noŋo cwinygi cwer ma giumo wigi auma.
Jeremia 14:5 Kadi bed wa megi til ma tye i tim bene no no gubwoto litinogi ma gunywalo woko pien lum mo ma myero gucam pe.
Jeremia 14:6 Kana me tim-gu gicuŋ i wi cere matar atara ligwek, giŋamo doggi malac me yweyo calo too; waŋgi olwal woko pien onoŋo pe tye lum mo ma myero gucam.
Jeremia 14:1211 
Jeremia 14:7 “Kadi bed ka ce balwa dotowa, ai Rwot konywa kit macalo yam iciko. Wabedo ka lokke wabwoti woko tyen mapol; watyeko bene timo bal-gu i komi.
Jeremia 14:8 In keken aye ŋat ma jo Icrael gigeno, in aye ma ilarowa i kare ma noŋo watye i can. Piŋo ibedo macalo larok i lobowa, dok macalo lawot ma yenyo kabuto?
Jeremia 14:9 Piŋo ibedo macalo dano ma wiye onyobbe woko ma pe ŋeyo gin ma myero etim, calo ŋat mo ma en oteka ma pe twero laro dano ki i mony? Ento adada in Rwot it ye kwedwa, dok waŋ bene gilwonowa ki nyiŋi; pi meno pe ibwotwa woko.”
Jeremia 14:10 Rwot owaco kuman i komjone ni, “Yam gumaro wot atata kit meno, pe gujuko tyengi ka wot; pi meno omiyo Rwot pe gamogi. Kombeddi doŋ en bipo i kom bal megi ci biketo can i komgi pi balgi.”
Jeremia 14:11 Rwot owaco bota ni, “Pe myero ilega ni an akony lwak man.
Jeremia 14:12 Kadi bed giri kec, pe abiwinyo koko ma gikok kwede bota pi kony, dok kadi bed gutyer gitum awaŋa ki gityer me moko kwoŋ, pe abigamogi; ento abinekogi atyekogi woko liweŋ ki pala lucwan, ki kec malit mupoto i lobo, wa ki two gemo- gu.”
Jeremia 14:13 Dok awacci, “Ai Rwot Lubaŋa, nen lunebi onoŋo doŋ gutyeko tito bot lwak man woko ni, ‘Pe gibinekowu ki pala lucwan, dok bene kec mo pe bipoto i lobowu, ento Rwot bimiyo botwu kuc me ada ma bedo nakanaka i kabedo man.’ “
Jeremia 14:14 Ento Rwot odokka iye owacca ni, “Lunebi gitye ka tito lok goba keken ki nyiŋa; an pe acwalogi, pe acikogi, dok bene pe bene pe aloko kwedgi. Gitye ka tito botwu ginanyuta me goba ki tyeto tyet ma konnye pe, kun gibwolo dano abwola ki tam ma gutamo pigi kengi.
Jeremia 14:15 Pi meno an Rwot awaco kuman lok i kom lunebi ma gitito lok i nyina kadi bed an aye pe acwalogi, ma giwacci, ‘Pala lucwan ki kec madit pe bibino i kom lobo man wacel,’ awaco ni, Lunebi magi gibine-kogi ki pala lucwan kacel ki kec.
Jeremia 14:16 Jo ma gin gubedo ka tito lok botgi bene gibibologi woko i dye yo me Jerucalem, ma noŋo ginekogi ki pala lucwan kacel ki kec; ŋat mo pe ma biyikogi. Man bitimme i komgi ducu, i kom mongi, litino awobegi, ki anyiragi bene, pien abimiyo gineno can pi tim maracogi.
Jeremia 14:17 “In ibiwaco botgi lok man ni, ‘Wek pig waŋa omol ocit piny I kora lipyaa dyeceŋ ki dyewor benebene; wek pig waŋa pe ojwik woko, pien jona gityeko goyogi woko ki twon bur madit adada, ma giketo ret woko i komgi marac atika.
Jeremia 14:18 Ka ce acito woko i tim, nen, anoŋo jo ma ginekogi ki pala lucwan dwoŋ ata! Dok ka ce adonyo i gaŋ, aneno lwak dano mapatpat gitye ka two ki two me kec! Pien lunebi kacel ki ajwagi giwoto kun gitiyo ticgi i lobo, kun pe gitye ki ŋec mo.’ ” Lwak gubako doggi bot Rwot
Jeremia 14:19 In doŋ mono ikwero Juda woko matwal, Rwot? Cwinyi bene doŋ ocido woko i kom Cion bo? Piŋo doŋ ipwodowa kuman ma pe doŋ waromo can? Wabedo ka
Jeremia 14:1212  yenyo kuc, ento gin mo maber ma wanoŋo pe; i kare ma myero wacaŋ iye wanoŋo gin ma kelo lworo keken.
Jeremia 14:20 Ai Rwot, waŋ doŋ waŋeyo gin maraco ma wabedo ka timone, kadi wa bal pa kwarowa ducu waŋeyo, pien ada, waŋ wabalo i komi.
Jeremia 14:21 Pe cwinyi ocid woko i komwa, pi dit me nyiŋi; dok bene pe ibal woro me komkerri ma nen me deyo-ni woko. Po piwa, pe itur gicikkeni woko kwedwa.
Jeremia 14:22 Tika tye kit lubaŋa mo i kin lubaŋa me gobagoba me rok ducu ma twero miyo kot cwer? Nyo polo kono twero miyo kot mo ŋido i lobo? Pe in aye ma itiyo magi ducu, ai Rwot Lubaŋawa? Wan ducu wageno in, pien in aye ma itiyo jami magi ducu.
Jeremia 15:1 Lacen Rwot owacca ni, “Kadi bed Moses ki Camuel gubedo ka Cuŋ i nyima kun gipido kweda, an kica pe bimaka i kom lwak man wacel. Wek gua ki i nyima gucit woko.
Jeremia 15:2 Ka ce inen gupenyo ka kwene ma myero gicit iye, wuwac botgi ni an Rwot awaco botgi ni, “Jo mogo bito woko ki two gemo, meno en aye ka ma gibicito iye! Jo mukene gibito i lweny ginekogi woko ki pala lucwan, meno en aye ka ma gibicito iye! Jo mogo kec aye ma binekogi meno en aye ka ma gibicito iye! Ki jo mogo gibimakogi giterogi woko macalo opii, meno en aye ka ma gibicito iye!
Jeremia 15:3 An Rwot, dok atyeko moko kit jami aŋwen maraco ma bityekogi: gibinekogi woko liweŋ ki pala lucwan, gwogi biywayo komgi muto-ni bedo me acamagi, winyo bene gibicamo komgi; ki lee mager me tim doŋ gibimwodogi gityekogi woko liweŋ.
Jeremia 15:4 Dok abimiyo gibedo gin ma miyo ker me lobo ducu gibedo ki lworo, pi gin ma Manace wod pa Kejekia kabaka me Juda yam otimo i Jerucalem.
Jeremia 15:5 “Aŋa ma kica bimako i komwu, wun jo Jerucalem, nyo aŋa kono ma bikumo piwu? Aŋa ma koŋ bilokke cuŋ pi kare malac pi penyo kit macalo wun wutye kwede?
Jeremia 15:6 Wun doŋ wutyeko kwera woko, man Rwot ma owaco, wumedde wubedo ka dok cen kare ducu. Pi meno aye mumiyo aryeyo ciŋa i komwu ci anekowu atyekowu woko; doŋ aol woko ki timo kica botwu.
Jeremia 15:7 I gaŋi ducu ma i lobowu, abedo ka pyetowu ki oderona. Anekowu atyekowu woko, wun jona, pien pe wumedo ki lokke wuweko timo timwu marac-ci.
Jeremia 15:8 Anyayo wel-mon-togi doŋ odoko dwoŋ makato kweyo me dog nam woko. Aneko awobewu woko ma komgi pud tek, dok amiyo megigi gubedo ki can ki arem malit adada. Amiyo bene remcwiny ki lworo madwoŋ opoto i komgi oyotoyot laboŋo galle.
Jeremia 15:1213 
Jeremia 15:9 Dako ma onoŋo onywalo litinone abiro kulu cwinye odem woko; otemo yweyo ci pe romo ywe kadi matidi mo. Dyeceŋ ma en tye iye olokke odoko colpiny; obedo ki lewic ma noŋo cwinye opoŋ woko ki can. Doŋ jo megi mukene ma gudoŋ, abimiyo lukworgi nekogi woko ki pala lucwan, man Rwot ma owaco.” Jeremia okok bot Rwot
Jeremia 15:10 Can i wiya! Piŋo maa onywala? Oweko alwenyo, nyo ada dok apyemo ki jo ducu ma i lobo. An cen pe amiyo limma me konyo ŋatti, kun amito magoba iye, dok bene nene pe adeno lim ki bot ŋat mo; ento inoŋo ni dano acel acel tye ka loko lok me cena woko acena.
Jeremia 15:11 Ai Rwot, mi lok ma giloko kun gicena kwede-ni obed kumeno ka ce nene pe atiyo gin ma tye atir i nyimi, dok ka ce nene pe apido kwedi lok wa i kom lukworra i kare ma onoŋo gitye i can dok ki cwercwiny mukato kare.
Jeremia 15:12 Dano twero turo nyonyo, nyonyo ma gikelo ki i lobo ma tye yo tuŋ acam kacel ki mola?
Jeremia 15:13 “Lonyowu kacel ki limwu ma yam wukano abimiyo giyako woko laboŋo wel, pi balwu ducu ma doŋ wutyeko timo ma oromo i lobowu-ni woko liweŋ.
Jeremia 15:14 Abimiyo wubedo opii pa lumerokwu kun wutiyo tic botgi i lobo ma pe wuŋeyo, pien mac doŋ olyel ki i kinigana ma bibedo ka waŋ nakanaka.”
Jeremia 15:15 Mumiyo Jeremia owacci, “Ai Rwot, in iniaŋ dok iŋeyo. Po pira dok ikonya, dok bene myero icul kwor i kom jo ma mito neka woko-ni. Pe myero idi cwinyi i kom jo ma gimito neka woko; myero iŋe bene ni piri omiyo atye ka ciro lok me cac matek.
Jeremia 15:16 Ka yam lokki obino bota, ci acamo ki cwinya matek, lokki olokke odoko gin me yomcwiny bota, dok obedo gin ma yomo cwinya adada; pien an doŋ gilwoŋa a ki nyiŋi, ai Rwot Lubaŋa me mony.
Jeremia 15:17 Yam pe abedo kacel ki jo ma nyero nyero ata pi noŋo yomcwiny me lobo-ni, an kikoma gira cwinya pe obedo yom wacel. Pi tic ma onoŋo in imiya, abedo kena, dok kinigani oketo koma woko.
Jeremia 15:18 Piŋo mono aremma pe gik, ma burra bene doŋ odoko gin ma pe can, okwero gire caŋ woko? In imito ilokke ibed bota calo kulu ma bwolo dano abwola, calo pii ma two woko-ni?”
Jeremia 15:19 Pi meno Rwot owaco kuman ni, “Ka ilokke idwogo bota, ci abigami doki, ci ibicuŋ i nyima kare ducu. Ka ce ibedo ka loko lok maber ma konnye tye, ma pe iloko gin mo ma konnye pe, abiloko in doŋ ibedo ma ka doga. Dano gibilokke gidwogo boti, ento in pe ibilokke idok botgi.
Jeremia 15:20 Doŋ abiketo in ibedo bot lwak man macalo cel gogo me mola ma girumo maber; gin jo-nu gibilwenyo i komi, ento pe gibiloyi ki lweny, pien an atye kwedi abikoki dok abilari, man Rwot ma owaco.
Jeremia 15:1214 
Jeremia 15:21 Abilari woko ki i ciŋ jo maraco, dok abikoki woko ki i ciŋ jo ma tye laboŋo kica.”
Jeremia 16:1 Rwot dok oloko bota owacci,
Jeremia 16:2 “In pe ibinyomo dako mo, dok pe ibibedo ki litino awobe nyo kadi ki litino anyira i kabedo man.
Jeremia 16:3 Pien Rwot owaco lok kuman i kom awobe ki anyira ma ginywalogi i kabedo-ni, dok bene oloko i kom mego ki wego ma gunywalo litino magi i kabedo man ni.
Jeremia 16:4 Two maraco atika binekogi woko. Dano pe bikok pigi, dok bene pe gibiyikogi, ento gibibedo macalo cet dyaŋ muket ata i ŋom; Gibinekogi woko ki pala lucwan, ki kec bene binekogi woko, doŋ komgi muto-ni bidoko cam pa winyo ki lee me tim.”
Jeremia 16:5 Rwot dok owaco kuman ni, “Pe myero idony i ot ka ma dano tye iye ka kumo, pe myero icit ka koko nyo ka kumo pigi; pien doŋ atyeko kwanyo kucca woko ki bot lwak man, man Rwot ma owaco, kadi wa mar mera ma pe lokke ki kicana bene.
Jeremia 16:6 Jo mulony kacel ki lucan gibito i lobo man, ento ŋat mo pe ma biyikogi nyo ma bikok pigi. Ŋat mo bene pe biŋolo kome kekene kun lyelo yer wiye woko pi nyuto can ma tye i cwinye.
Jeremia 16:7 Pe tye ŋat mo ma binywako cam kacel ki dano ma tye ki kumo, wek okwe cwinye pi dano muto ca. Dano mo bene pe bimiyo ginamata mo ma nyuto cwiny me kica bot ŋat ma wonne nyo minne oto.
Jeremia 16:8 Pe myero idony i ot ka ma dano tye ka camo iye karama, me bedo kwedgi kunnu ka cam ki ka mat.
Jeremia 16:9 Rwot me mony ma en Lubaŋa me Icrael owaco kuman ni, Nen, i kabedo man en aye abijuko iye woo me yomcwiny woko matwal ki i waŋwu ma wun bene wuneno, ki i karewu, dwan me oree ki me yomcwiny, dwan lanyom kacel ki dwan nyako ger.
Jeremia 16:10 “Ka doŋ itito lok magi ki lwak man, ce gupenyi ni, ‘Piŋo Rwot kono otimo gin marac macalo man i komwa? Wabalo aŋo? Kit bal aŋo ma waŋ watimo i kom Rwot Lubaŋawa?’
Jeremia 16:11 ci in ibitito botgi ni, ‘Kwarowu yam gubwota woko, man lok ma Rwot owaco, dok gubedo ka lubo kor lubaŋa mogo mukene, gutiyo botgi, gubedo ka worogi bene. Gubwota woko dok bene pe gugwoko cikka.
Jeremia 16:12 Ento wun aye doŋ wutiyo gin marac atika ma kato gin ma yam kwarowu gutimo. Wun ducu wubedo jo ma ŋutwu nwaŋ ki ma kitwu rac, wukwero winyo lokka woko.
Jeremia 16:1215 
Jeremia 16:13 Pi meno abikwanyowu woko ki i lobo man abolowu woko i lobo mukene ma yam wun nyo kadi kwarowu pe guŋeyo. Doŋ ka wutye kunnu en aye wubibedo ka woro lubaŋa mukene-gu dyeceŋ ki dyewor benebene, pe doŋ abinyuto botwu kicana wacel.’
Jeremia 16:14 “Pi meno wunen, kare tye ka bino, man Rwot ma owaco, ma pe dok ŋat mo biwaco ni, ‘Macalo Rwot tye makwo-ni, ma en aye okwanyo waŋ jo Icrael okelowa woko ki i lobo Ejipt,’
Jeremia 16:15 ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma yo tuŋ acam, dok ki i lobo ducu ka ma yam en oryemogi gucito iye.’ Pien abikwanyogi adwokogi cen i lobogi kikome ma yam amiyo bot kwarogi.
Jeremia 16:16 “Nen, atye ka cwalo dano mapol, man Rwot ma owaco, ma gibimakogi macalo gimako rec; lacen dok abicwalo jo ma gin ludwar mapol, ma gibidwarogi ki i wi godi-gu ducu kadi ki i wi cere-gu, kadi wa ki i kin got mubar.
Jeremia 16:17 Pien aciko waŋa atye ka neno kitgi ducu; gin pe gukanne ki bota wacel, dok balgi mo ma tye macalo muŋ ma gikano woko ki tuŋ bota pe tye.
Jeremia 16:18 Abiculo waŋ balgi ki bal ma gutimo kiryo, pien gupyedo lobona woko ki cal jogigi ma rom ki kom jo muto-gu, doŋ gupoŋo gipinnya ki timo gin me kwer keken.”
Jeremia 16:19 Ai Rwot, in i tek mera ki cel gogona matek ka ma ariŋo alaro iye i kare me can, rok ducu gibia gibino boti, kun gia ki i agikki lobo, ma giwacci, “Kwarowa yam guleyo gin ma tere pe, lok goba keken, guleyo jami ma konygi pe ma pe gunoŋo iye magoba mo.
Jeremia 16:20 Dano twero tiyo lwak lubaŋa pire kene? Kit gin macalo meno pe lubaŋa wacel.”
Jeremia 16:21 “Pi meno, abimiyo giŋeyo, abimiyo giŋeyo twerona ki tekona kicel keken, ci doŋ gibiŋeyo ni an nyina Rwot.”
Jeremia 17:1 Rwot owacci, “Wun jo Juda, balwu doŋ gicoyo woko ki kalam nyonyo, gigoro woko bene i cwinywu ki kidi dayaman ma lake bit, ki i kom ten keno aŋwen ma tye i kom keno tyerwu,
Jeremia 17:2 en ma miyo litinowu po i kom keno tyerwu ki i kom cal Acera ma jok ma dako ma wucibo i ŋet yadi ducu ma potgi oluk, i wi cere mabocogu,
Jeremia 17:3 ki i wi godi ducu ma tye i dye tim. Lonyowu kacel ki limwu ma yam wukano abimiyo giyako woko, pi balwu ducu ma doŋ wutyeko timo ma oromo i lobowu- ni woko liweŋ.
Jeremia 17:1216 
Jeremia 17:4 Wubikwanyo ciŋwu woko ki i kom gipiny ma yam amiyo botwu, abimiyo wubedo opii pa lumerokwu kun wutiyo tic botgi i lobo ma pe wuŋeyo, pien mac doŋ olyel ki i kinigana ma bibedo ka waŋ nakanaka.”
Jeremia 17:5 Rwot owaco kuman ni, “Ŋat ma keto genne i kom dano giceno woko, ma keto genne i kom kero pa dano, ŋat ma loko cwinye woko ki i kom Rwot.
Jeremia 17:6 En bedo calo yat ma i dye tim aroo, ma pe bineno gin mo maber ka bino. En bibedo mere i kabedo mutwo mubedo kado kado ma gir, mo pe doŋo iye, i kabedo ka ma dano pe bedo iye.
Jeremia 17:7 “Dano ma geno Rwot tye ki gum, ma genne ducu ocuŋ i kom Rwot.
Jeremia 17:8 En bedo calo yat ma gipito i ŋet kulu, ma cwalo lwite donyo woko piny wa i laora kulu. Ka i kare me lyeto ma piny otwo en pe lworo gin mo, pien pote bedo madyak kumeno, dok bene i mwaka ma cen ryeny teretere ma pii pe en pe paro gin mo, dok pe giko nyako nyige.”
Jeremia 17:9 Cwiny dano en aye gin ma bwolo dano ma kato gin mukene-gu ducu, opoŋ ki gin marac adada; aŋa ma twero niaŋ iye?
Jeremia 17:10 “An Rwot aŋiyo tam pa dano dok bene atemo cwiny dano, wek ami bot dano acel acel gin ma lubo kite, dok ma lu bo kit gin ma en otiyo.”
Jeremia 17:11 Macalo ayweri ma coko litino i te bwome ma en kikome pe otoko, ŋat ma noŋo lonyo i yo ma pe atir bene tye kit meno; ka doŋ oteggi inoŋo ni lonyone rwenyo woko, i agikkine en gire doko lamiŋ.
Jeremia 17:12 Kabedowa maleŋ me woro Lubaŋa nen calo kom me deyo adada, ma ocuŋ malo i wi got nia i acakkine.
Jeremia 17:13 Ai Rwot, gen pa jo Icrael ducu tye i komi, jo ducu ma gibwoti woko lewic bimakogi matek; jo ma gilokke giweki woko gibirwenyo woko calo nyiŋ ma gicoyo i apwa, pien gin doŋ gutyeko bwoto Rwot woko, ma en aye waŋ it me pii me kwo. Jeremia okok bot Rwot
Jeremia 17:14 Caŋa, ai Rwot, ci abicaŋ woko maber; lara, ci bene abilarre; pien an apako in kare ducu.
Jeremia 17:15 Nen, giwaco bota ni, “Lok pa Rwot tye kwene? wek lokke obin!”
Jeremia 17:16 An pe adiyo in ni myero icwal gin marac, dok bene an pe amito nino me can amita, meno in iŋeyo; gin ma oa ki i doga ducu ma aloko, aloko atyer ka waŋi.
Jeremia 17:17 Pe ibed gin ma kelo lworo bota; in i kalarrena i kare ma noŋo piny rac.
Jeremia 17:18 Wek lewic omak jo ma giketo ayela i koma, ento pe iwek lewic omaka; wek cwinygi aye oballe woko, ento in pe iwek meri cwinya oballe; mi kare ma gin marac myero opot kwede i komgi; tyekgi woko licwic ki nek ma iketo i komgi kiryo!
Jeremia 17:1217  Kwero nino me cabit
Jeremia 17:19 Rwot owaco bota kuman ni, “Cit icuŋ i dogcel pa Benjamin, en aye ka ma luker me Juda gidonyo kwede i i gaŋ dok bene yo ma gikato kwede woko; cuŋ bene i dogcel ducu me Jerucalem,
Jeremia 17:20 ci iwac botgi ni, ‘Wuwiny lok pa Rwot, wun luker me Juda, ki jo Juda ducu, ki jo ducu ma gibedo i Jerucalem, ma gidonyo ki i dog gaŋi magi.
Jeremia 17:21 Rwot owaco kuman ni, Ka wumaro kwo myero pe wutiŋ ter i ceŋ cabit; dok pe myero wukel gin mo kun wuwok ki i dog gaŋi ducu me Jerucalem.
Jeremia 17:22 Dok bene pe myero wutiŋ ter ki i otwu i ceŋ cabit, dok pe wuti tic mo, ento myero wukwer nino me cabit obed maleŋ kit macalo yam aciko ki kwarowu.
Jeremia 17:23 Ento kwarowu yam pe guwinyo, gujiŋo ŋutgi obedo matek, pe guciko itgi ka winyo lokka, wek pe guwiny dok gugam pwony ma mera.
Jeremia 17:24 “ ‘Ento ka wuwinyo lokka, man Rwot ma owaco, ma pe wukelo ter mo ki i dogcel ducu me gaŋ man i ceŋ cabit, ento kun wukwero ceŋ cabit bedo nino maleŋ ma pe wutiyo tic mo i nino meno,
Jeremia 17:25 doŋ lukerwu ki rwodiwu bidonyo ki i dogcel me Jerucalem ma gibedo i wi komker pa Daudi. Gin ki rwodigi ducu kacel ki jo Juda ki jo Jerucalem, gibiriŋo ki gadigadi ki aguragura, doŋ meno bimiyo gaŋ me Jerucalem bipoŋ ki lwak dano mapol matwal.
Jeremia 17:26 Dano gibia gibino ki i gaŋi me Juda ki i gaŋi matitino ma i ŋet Jerucalem; gibibino ki i lobo pa Benjamin, ki i lobo me Cepela, ki i lobo ma obedo godigodi, dok bene gibia gibino ki i Negeb, kun gikelo gityer me gitum awaŋa, gityer me moko kwoŋ, ki odok luban, dok gikelo gityer me pwoc bene i ot pa Rwot.
Jeremia 17:27 Ento ka wun pe wuwinyo lokka me kwero ceŋ cabit wek obed maleŋ, dok ni pe wutiŋ ter mo wudony kwede ki i dogcel me Jerucalem i ceŋ cabit, ci abimiyo mac lyel i dogcelle ducu biwaŋo odi madoŋo me Jerucalerri woko ducu ma macce pe doŋ gibiromo nekone matwal.’ ”
Jeremia 18:1 Rwot owacca ni,
Jeremia 18:2 “A malo icit i ot pa lwacwe agulu, ci abimiyo iwinyo lokka ki kunnu.”
Jeremia 18:3 Ci aa acito i ot pa lacwe agulu, ci anoŋo en tye ka cweyo agulune i kom lawala.
Jeremia 18:4 Ci lobo agulu ma onoŋo lacwe agulu tye ka cweyone-ni oballe woko ki i ciŋe, ci en oloko woko otiyo kwede gin mukene mapat kit macalo en lacwe agulu oneno ni ber bote me atima.
Jeremia 18:5 Rwot dok owaco bota ni,
Jeremia 18:1218 
Jeremia 18:6 “Wun jo me ot pa Icrael, pe atwero tiyo i komwu gin ma lacwe agulu otiyo-ni? Man Rwot ma owaco. Nen, wun jo Icrael bene wutye i ciŋa macalo lobo ma tye i cin lacwe agulu.
Jeremia 18:7 Ka ce i kare mo awaco pi rok mo ni abiputo dok aturo woko ci abityeko woko,
Jeremia 18:8 ka ce doŋ rok meno ma aloko pire-ni olokke oweko timo gin marac, ci abinut pi gin marac ma onoŋo atamo ni atimo i kome ca.
Jeremia 18:9 Dok bene ka ce onoŋo awacci abipito nyo agero rok nyo ker mo-ni,
Jeremia 18:10 ce rok meno okwero winyo doga olokke ka timo gin marac, ci abiloko tamma i kom gin maber ma onoŋo awaco ni abitimo botgi-ni.
Jeremia 18:11 Kombeddi doŋ itit bot jo Juda ki jo ma bedo i Jerucalem ni, ‘Rwot owaco kuman ni, Nen, atye ki yub marac piwu dok ayubbe me keto can i komwu. Wulokke wudwog cen, ŋat acel acel owek kit marac woko, dok oyub kite kun tiyo gin ma tye atir.’ Jo Icrael gukwero Rwot woko
Jeremia 18:12 “Ento gin gigamo ni, ‘Lokke pe konyo! Wabilubo yub ma waŋ kikomwa aye wayubo, ki ŋat acel acel bene bitiyo gin ducu ma oporo rac cwinye ma nwan-ni.’
Jeremia 18:13 “Mumiyo Rwot owaco kuman ni, Ka imito koŋ ipeny i kin lurok, aŋa ma yam owinyo lok mo ma cal ki man? Jo Icrael ma amaro doŋ gutimo gin marac adada.
Jeremia 18:14 Pee me Lebanon mo no twero weko lacol got me Cirion? Kulu ma piine nie ma mol a ki i wi godi twero two woko liweŋ?
Jeremia 18:15 Ento jona doŋ wigi otyeko wil woko i koma; gibedo ka wano odok eceta bot cal lubaŋa-gu; gubedo ka yokke atata i kit me wot megi, pe gulubo yo macon, dok bene guwoto ki i yo mogo ma wok ki cen, pe guwoto ki i yo gudo,
Jeremia 18:16 ma guloko lobogi odoko gin ma miyo lworo bot dano, ma bibedo gin ma gijwat pire kun gicayo nakanaka. Jo ducu ma gibikato ki i ka ŋete gibibedo ki ur madit twatwal kun giyeŋo wigi.
Jeremia 18:17 Abikeyo jona woko i nyim lukworgi, calo apwa ma yamo wokceŋ tye ka tiŋone. Abiloko ŋeya woko botgi; pe abikonyogi ka can opoto komgi.” Gipiro lok i kom Jeremia
Jeremia 18:18 Lacen lwak guwacci, “Wubin wapiru lok i kom Jeremia! Kare ducu wabibedo ki ajwagi ma giromo pwonyowa, ki luryeko bene ma gibibedo ka miyo botwa tam, dok wabibedo ki lunebi ma gimedde anyim ki tito lok pa Lubaŋa, Wubin, wek wakelu lok me pido i kome, doŋ bene wagiku keto cwinywa i lok ducu ma en owaco-gu.”
Jeremia 18:19 Pi meno Jeremia olego Lubaŋa, kun wacci, “Rwot, winy lok ma atye ka wacone- ni, ki dok bene iwiny lok ma lukworra gitye ka lokone i koma.
Jeremia 18:1219 
Jeremia 18:20 Gin marac mono aye giculo ki ŋat ma timo gin maber? Doŋ gutyeko kwinyo bur woko ni myero apot iye. Koŋ ipo kit macalo abino kwede i nyimi kun apido pigi ma aloko lok maber, wek ikwany akemoni woko ki i komgi.
Jeremia 18:21 Pi meno doŋ imi kec onek litinogi otyekgi woko; dok bene wek ginekgi woko i lweny ki pala lucwan. Wek mongi gudoŋ laboŋo litino dok bene gudok mon-to. Wek two gemo aye onek coggi otyekgi woko, ki awobegi bene myero ginekgi woko i mony ki pala lucwan.
Jeremia 18:22 Cwal dul mony atura me yako gaŋigi woko, wek guwo ki koko ma kelo lworo. Doŋ gutyeko kwinyo bur woko wek apot iye, dok guciko owic woko wek amok iye.
Jeremia 18:23 Ento in, ai Rwot, iŋeyo kit macalo gipiro kwede lok i koma wek gineka woko. Pe itimgi ki ca pi gin marac ma gitimo, pe bene ijwa balgi woko matwal ki i nyimi. Wek gibed ka loyogi kumeno i nyimi; ti kwedgi i kare ma noŋo kiniga omaki.”
Jeremia 19:1 Rwot owaco kuman ni, “Cit iciwil abino ma lacwe agulu ocweyo, kwany ludoŋo pa lwak ki ajwagi ma guteggi ma doŋ guri i dog tic icit kwedgi,
Jeremia 19:2 ci wucit wukat woko wa i nota pa wod pa Kinom, kun wudonyo ki i dogcel me Labaltak, ci icitit lok ma awaco boti-ni ducu ki kunnu.
Jeremia 19:3 Ibiwacci, ‘Wuwiny lok pa Rwot, wun luker me Juda ki jo ma bedo i Jerucalem. Rwot me mony ma en Lubaŋa pa Icrael owaco kuman ni, Nen, atye ka kelo gin marac twatwal i kom kabedo man, mi yo dano ducu ma gibiwinyo pire itgi bibedo ka wo awoya liwaŋ waŋ.
Jeremia 19:4 Abitimo gin ma kit man pien dano gutyeko bwota woko, dok bene gubalo kabedo man woko, kun giwaŋo iye odok eceta bot lwak lubaŋa mukene ma gin kikomgi nyo kwarogi kadi ki luker me Juda onoŋo yam pe guŋeyo. Gupoŋo kabedo man woko ki remo pa jo ma gipe ki bal,
Jeremia 19:5 dok bene gugero waŋ jogi pi jok Baal ka ma giwaŋo iye awobegi ki mac macalo gitum awaŋa bot jok Baa!. Meno gin ma yam pe awaco ni gutim, pe acikogi pire, dok bene pe atamo pire wacel ni gutim.
Jeremia 19:6 Pi meno, nen, kare tye ka bino, man Rwot ma owaco, i kare meno kabedo man doŋ pe gibilwoŋo ni Topet nyo nota pa wod pa Kinom, ento doŋ gibilwoŋo ni nota me Nek.
Jeremia 19:7 I kabedo man en aye abibalo iye yub pa jo Juda ki jo Jerucalem woko, Abimiyo lukworgi giloyogi woko, ci ginekogi woko ki pala lucwan i lweny. Abimiyo komgi muto bedo cam pa winyo ki pa lee me tim.
Jeremia 19:1220 
Jeremia 19:8 Abibalo gaŋ man woko marac twatwal wek dano ducu ma gikato ki ka ŋete gubed ki jwat ki ur madit pi gin marac ma doŋ otyeko timme-ni.
Jeremia 19:9 Abimiyo jo ma gubedo kunnu gicamo kom litino awobegi ki litino anyiragi, ma ŋat acel acel bicamo riŋo kom lawote, i kare ma noŋo mony doŋ orumogi woko, ma doŋ gitye ka madiŋ pi can ma jo ma mito nekogi woko gukelo i komgi.’
Jeremia 19:10 “I kare meno en aye ibineko kwede agulu i nyim jo meno ma giwoto kwedi-ni,
Jeremia 19:11 ci ibiwaco botgi ni, ‘Rwot me mony owaco kuman ni, Abituro jo magi woko kit meno wa ki gaŋ man, calo ŋat ma neko agulu, miyo pe dok gitwero yu bone wek odwog kakare. Gibiyiko dano ducu i Topet pien kabedo mo mukene me yik doŋ bibedo pe.
Jeremia 19:12 Meno aye gin ma abitiyo i kabedo man, man Rwot ma owaco, man bene gin ma abitimo i kom jo ma bedo iye, dok abimiyo gaŋ man lokke nen calo Topet.
Jeremia 19:13 Lwak odi ducu ma i Jerucalem ki odi pa luker me Juda, ma gin odi ma yam gibedo ka wano odok eceta i wigi botmony me polo, ki on yo gityer amata-gu bot lubaŋa mukene, gibimiyo balle woko macalo kabedo me Topet.’ ”
Jeremia 19:14 Lacen Jeremia oa ki i Topet ka ma onoŋo Rwot ocwale iye ka tito lokke, obino ci ocuŋ i dyekal me ot pa Rwot, ci owaco bot lwak ducu ma gitye kenyo ni.
Jeremia 19:15 Rwot me mony, ma en Lubaŋa pa Icrael, owaco kuman ni, “Nen, atye ka kelo gin marac ma yam aloko pire i kom gaŋ man, aketo i kome ki i kom gaŋi matino ma gurumo ka ŋete, pien gumiyo ŋutgi odoko nwaŋ, kun gikwero kwede winyo lokka.”
Jeremia 20:1 I kare meno ajwaka Packur wod pa Imer, ma onoŋo en aye ladit ma loyo ot pa Rwot, owinyo ka Jeremia tito lok magi.
Jeremia 20:2 Cutcut Packur otugi go yo lanebi Jeremia woko, ci otweye ki okol ma tye i dogcel ma malo pa Benjamin me ot pa Rwot.
Jeremia 20:3 Orwone Packur ogonyo Jeremia ki i okol, ci Jeremia owacce ni, “Rwot pe lwoŋo nyiŋi ni Packur, ento lwoŋi ni Lworo tye i kabedo ducu.
Jeremia 20:4 Pien Rwot owaco kuman ni, Nerr, abimiyo ibedo gin ma kelo lworo i komi kekeni ki i kom luremi ducu. Lukworgi gibinekogi woko ki pala lucwan ka ma in bene inenogi, Abimiyo jo Juda woko ducu i cin kabaka me Babilon; en biterogi woko i opii i Babilon, ci en binekogi woko ki pala lucwan.
Jeremia 20:5 Dok bene abimiyo lonyo ducu me gaŋ man kacel ki magobane, ki jami ducu ma pigi tego botgi ducu, ki kit lonyo mapatpat pa kabaka me Juda i cin lukworgi, ma biyako jamigi, kun gimakogi, ci giterogi woko i Babilon.
Jeremia 20:1221 
Jeremia 20:6 Doŋ in Packur, kacel ki jo ma gibedo i odi, gibiterowu woko i opii i Babilon; ci doŋ wubito kunnu, gibiyikowu bene kunnu, in kacel ki luremi ma yam ibedo ka tito lok gobagoba botgi-ni.” Jeremia okok bot Rwot
Jeremia 20:7 Ai Rwot, in doŋ ibwola, oweko bene gibwola. In i tek ikata woko, doŋ ityeko loya woko. Doŋ adoko ginanyera pa dano dyeceŋ jwi; dano ducu giŋala aŋala.
Jeremia 20:8 Ka atye ka loko lok mo ci aloko ki dwan maloŋo kun adaŋŋe matek ni, “Tim bwami ki balle me lobe!” Gicaya dok ginywara kare ducu pien ni atito lok pa Rwot.
Jeremia 20:9 Ka ce awacci, “Pe doŋ abilwoŋo nyiŋ Rwot, nyo ni pe doŋ abiloko lok mo ki nyiŋe matwal,” ci i cwinya kuca noŋo tye iye gin mo ma waŋ calo mac, ma tye okanne woko i cogona, doŋ aol woko ki juko doga wek pe aloki, pe doŋ atwero.
Jeremia 20:10 Awinyo lwak tye ka lok lawewe. Gilwoŋa doŋ ni, “Gin ma kela lworo i kabedo ducu.” Giwacci, “Dote woko! Wek wadote woko!” Man lurema ma aŋiyo kwedgi aye giwaco; gitye ka neno kit macalo abipoto kwede i can. Dok giwacci, “Gwok nyo gibibwole abwola, ci wabimake woko, waculo waŋ kworwa i kome.”
Jeremia 20:11 Ento in, Rwot, it ye kweda, in oteka lweny ma gilworo, pi meno jo ma giketo ayelayela i koma gibiyokke atata; pe gibiloya kadi matidi mo. Lewic bimakogi matek mada, pien pe doŋ gitwero loyo. Lewic ma bimakogi-ni bedo matwal, wi dano pe biromo wil i kome wacel.
Jeremia 20:12 Ai Rwot me mony, in itemo dano me neno ka kitgi tye atir, iŋeyo gin ma tye i cwinygi ki gin ma gitamo. Pi meno wek anen ka iculo kwor i kom lukworra, pien an doŋ anyuto lokka woko ducu boti.
Jeremia 20:13 Wuwer wer bot Rwot! Wupak Rwot! Pien otyeko laro kwo pa jo ma piny obwoyogi ki i ciŋ lutim maraco.
Jeremia 20:14 Gicen nino ma cen ginywala iye-ni! En nino ma yam maa onywala iye, wek gum obed pe i kom nino meno!
Jeremia 20:15 Gicen dano ma okelo lok maber bot wora ni, “Inywalo latin laco,” omiyo obedo ki yomcwiny madwoŋ.
Jeremia 20:16 Wek dano-nu obed calo gaŋi ma Rwot ojwero woko laboŋo kica; wek owiny koko i odiko ki oduru ma gigoyo i cwiny dyeceŋ,
Jeremia 20:17 pien pe oneka ki i i maa; kono ot nyodo pa maa doŋ olokke odoko macalo lyella, kono ot nyodo pa maa obedo pek matwal.
Jeremia 20:18 Piŋo akatti kono ki i ic ka noŋo tic matek ki cwercwiny, dok ka tyeko ninona ducu ki lewic keken?
Jeremia 21:1222 
Jeremia 21:1 Man aye lok pa Rwot ma obino bot Jeremia i kare ma kabaka Jedekia ooro Packur wod pa Malkia ki ajwaka Jepania wod pa Maceya bot Jeremia kun wacci,
Jeremia 21:2 “Lok bot Rwot piwa, pien Nebukadnejar kabaka me Babilon tye ka ero lweny i komwa. Gwok nyo Rwot bitiyo jami taŋone mogo piwa, ci bimiyo. Nebukadnejar jer dok cen ki ŋeye.”
Jeremia 21:3 Ci Jeremia otito ki jo ma onoŋo gicwalo bote-ni
Jeremia 21:4 ni gucitit bot Jedekia ni Rwot, ma en Lubaŋa pa Icrael, doŋ otyeko waco ni, “Abecito ka ryemo askari ma Jedekia tye ka tic kwedgi me lweny i kom kabaka me Babilon ki dul monnye, ma doŋ gitye ka rumo cel me gaŋ woko ducu-ni adwokogi cen. Abicoko jami lwenygi aduro woko i dye gaŋ.
Jeremia 21:5 An kikoma aye doŋ abilwenyo i komwu ki tekona ducu, ki kiniga, ki akeca madit.
Jeremia 21:6 Abineko jo ducu ma gibedo i gaŋ man, dano kacel ki lee, gin ducu two gemo marac adada biketogi woko.
Jeremia 21:7 Lacen abimiyo Jedekia kabaka me Juda, ki luticce, ki jo ma gitye i gaŋ man ma gubwot ma two gemo pe onekogi, jo ma pe ginekogi ki lweny ki pala lucwan, ma kec madit pe onekogi, abimiyogi woko i cin Nebukadnejar kabaka me Babilon, cin lukworgi ma gimito nekogi woko. Nebukadnejar binekogi woko ducu ki pala lucwan; kadi wa kica bene pe bimako en i komgi, pe bene biparo pigi, dok pe biwekogi gibedo kwo. Man Rwot ma owaco.”
Jeremia 21:8 Lacen Rwot dok ociko Jeremia me tito ki lwak ni, “Wuwiny, an Rwot am iyo botwu twero me yero yo ma tero dano i kwo nyo yo ma tero dano i to.
Jeremia 21:9 Ŋat ma pud bedo i gaŋ man gibineko woko ki pala lucwan i lweny, nyo kec bineko, nyo two gemo bibino neko woko. Ento ŋat mo ma bia cito woko kun mine bot jo Babilon ma doŋ kombeddi gurumo gaŋ woko, en aye bibedo kwo dok kwone bibedo bote macalo mot me lweny.
Jeremia 21:10 Doŋ amoko tamma woko pe me bwoto gaŋ man, ento doŋ ayubbe me balone woko, Gibimiyo i cin kabaka me Babilon, ci en biwaŋo woko ki mac ŋinyiŋinyi. Man Rwot ma owaco.” Ŋolo kop i kom ot ker me Juda
Jeremia 21:11 “Wac bot jo me ot pa kabaka me Juda ni, ‘Wuwiny lok pa Rwot,
Jeremia 21:12 wun jo me ot pa Daudi! Rwot owaco kuman ni, “ ‘Wuŋol kop atir piny ma ru ki piny ma ru, dok myero wular dano ki i ciŋ ŋat ma unogi kadi ki ŋat ma doŋ gityeko yako jamine woko, wek pe akemona okatti wokomacalo mac ma lyel, ma waŋo piny ma ŋat mo pe romo nekone, pi gin marac ma wubedo ka timone.’ ”
Jeremia 21:13 “Nen, atye ki lok i komwu, wun jo ma wubedo i nota, kadi ki in got ma it ye i dye bar, man Rwot ma owaco; wun ma wuwacci, ‘Aŋa kono ma bilor piny bino ka
Jeremia 21:1223  lweny i komwa?’ dok bene wuwaco ni, ‘Aŋa ma bidonyo i kabedo ka ma wabedo iye?’
Jeremia 21:14 Abiketo can i komwu kun lubo kit gin ma wutimo, man Rwot ma owaco; abimoko mac i buŋawu, ci awaŋo gin ducu ma orumo ŋete atyeko woko liweŋ.”
Jeremia 22:1 Rwot owaco kuman ni, “Cit bot jo me ot pa kabaka me Juda, ci iciwac lok man kunnu,
Jeremia 22:2 ni, ‘Winy lok pa Rwot, in kabaka me Juda, ma ibedo i wi komker pa Daudi, in kacel ki luticci, ki lwakki ma gidonyo ki i dogcel ducu me gaŋ man.
Jeremia 22:3 Rwot owaco kuman ni, Wutim gin ma tye kakare dok ma atir, wular dano ma gibedo ka unogi ki i ciŋ ŋat ma oyako jamigi. Pe wutim gin marac nyo tim aranyi i kom larok mo, i kom litino kic ki mon to, dok bene pe wunek dano mo ma pe ki bal i kabedo man.
Jeremia 22:4 Ka ce wulubo gin ma an doŋ acikowu ni wulubi, ci likwayo pa Daudi gibimedde ki bedo luker. Gin kacel ki luditogi ki lwak, gibimedde ki donyo i dogcel ducu me gaŋ kal man kun giriŋo ki gadigadi kacel ki aguragura.
Jeremia 22:5 Ento ka ce pe wulubo lokka, an doŋ akwoŋŋe ni nyiŋa kena botwu ni gaŋ kal man bidoko wi obur. Man Rwot ma owaco.
Jeremia 22:6 Pien Rwot owaco lok ma okemo ot pa kabaka me Juda ni: “ ‘In ibedo calo lobo Gilead ki tuŋ bota, calo wi got Lebanon mabit, ento kadi bed kumeno abiloki idoko tim aroo, gaŋ ka ma dano pe bedo iye.
Jeremia 22:7 Abiyubo lulweny ma gibilweny komwu, ŋat acel acel bimako jami lwennye; gibitoŋo yadi cedarwu mabeco-gu gireto woko piny, ci gicoko gibolo woko i mac.
Jeremia 22:8 “ ‘Lacen lurok mapol gibikato ki i ŋet gaŋ man, kun dano acel acel biwaco bot lawote ni, “Piŋo Rwot otimo gin macalo man i kom gaŋ man madit-ti?”
Jeremia 22:9 Gibidok iye kun giwacci, “Pien onoŋo gubwoto gicikke pa Rwot Lubaŋagi woko, dok gubedo ka woro lwak lubaŋa mukene-gu kun gitiyo botgi bene.” ’ ” Lok pa Jeremia ma en oloko ma okemo Calum
Jeremia 22:10 Pe ikok pi Yocia ma doŋ oto woko, dok bene cwinyi pe myero oton pire; ento kok pi ŋat ma doŋ a cito woko doŋ matwal, pien en doŋ pe bidwogo cen wacel me neno lobo ma yam ginywale iye.
Jeremia 22:11 Pien Rwot owaco lok kuman mukemo Calum wod pa Yocia kabaka me Juda, ma obedo ka loc ma ka wonne Yocia, ma onoijo oa woko ki i kabedo man ocito gire woko ni, “En doŋ pe bidwogo cen kany matwal,
Jeremia 22:1224 
Jeremia 22:12 ento en bito mere i kabedo ka ma gitere iye i opii, pe dok bineno lobo man tyen me aryo.” Lok pa Jeremia i kom Yekoyakim
Jeremia 22:13 “Can i wi dano ma gero ode ki kit tim ma pe atir, ma ogero kicika odine ma malo-gu ki ŋolo kop ma pe atir, ma miyo luwote tiyo tic bote noŋo laboŋo cul mo, dok bene pe culo mucaragi.
Jeremia 22:14 Can i wi ŋat ma wacci, ‘Abigero ot madit pira kena kun aweko kicikane ma malo bedo malac twatwal.’ Ci en biketo waŋ dirica i ode, bipeto bao cedar i kicika me ot, ka dero woko ki raŋi makwar.
Jeremia 22:15 Itamo ni man bimiyo in idoko kabaka, me gero odi ki yadi cedar odi mabeco ma gikato odi ma gigero ki yadi mukene woko-gu? Woru aye yam ocamo kuc me lobeni mada. Kare ducu en obedo dano ma genne dok ma ŋolo kop atir, omiyo gin ducu ma en obedo ka tiyone owoto maber.
Jeremia 22:16 Obedo ka ŋolo pido pa lucan ki jo ma piny obwoyo maromrom, omiyo en obedo ki kwo maber. Man aye tyen lok me ŋeyo Rwot.
Jeremia 22:17 Ento ibedo ka neno mitini kekeni keken; wek inoŋ lonyo pi uno dano; ineno jo ma gipe ki bal mo, dok bene itimo tim bwami me uno lwakki. Man Rwot ma owaco.”
Jeremia 22:18 Pi meno Rwot owaco lok not Yekoyakim wod pa Yocia kabaka me Juda ni, “Ŋat me pe bikumo pi tone, kun wacci, ‘Omera do!’ nyo ni, ‘Lamera do!’ Ŋat mo ma bikok pe, kun wacci, ‘Rwoda do!’ nyo ni, ‘Kabakana do!’
Jeremia 22:19 Gibiyiko ki kit yik ma giyiko kwede kana, gibipeyo gitero ci gibolo woko i ŋe cel me Jerucalem.” Lok pa Jeremia pi can ma okemo Jerucalem
Jeremia 22:20 “Wun jo Jerucalem, wucit i wi got Lebanon ci wucidaŋŋe kunnu, dok wucit i lobo Bacan ci wucikok kunnu; wulwoŋ lwoŋo matek ki i Abarim, pien jo ma nene wumarogi-ni ducu doŋ gityekogi woko.
Jeremia 22:21 Aloko kwedwu i kare ma onoŋo wutye ki lonyo madwoŋ, ento wun giwu wukwero winyo lokka woko. Man aye kit gin ma wubedo ka timone cakke wa ka tinowu; pe wulubo gin ma abedo ka waco botwu wacel.
Jeremia 22:22 Yamo bikodo ci tero lutelwu woko ducu, jo ma wumarogi-ni gibiterogiwoko i opii, lewic bimakowu dok alee bitwodowu pi gin maraco ducu ma doŋ wutyeko timone.
Jeremia 22:23 Wun jo ma wubedo i Lebanon, wubedo laboŋo lworo mo i kin yadi cedar; ento ka arem me can opoto i komwu wubicur marac calo dako ma tye ka rem ki nywal!” Ŋolo kop pa Yekonia
Jeremia 22:1225 
Jeremia 22:24 Rwot owacci, “Kit macalo atye kwo-ni, kadi bed in Yekonia wod pa Yekoyakim kabaka me Juda, ibedo agit me diyo ciŋ ma tye i ciŋa tuŋ lacuc, pud abicori woko aye,
Jeremia 22:25 ci abimiyi i ciŋ jo ma gimito neki woko, i ciŋ jo ma ibedo ki lworo i komgi-ni, Abimiyi bene i ciŋ Nebukadnejar kabaka me Babilon kacel ki jo Kaldaya.
Jeremia 22:26 Abiboli woko i lobo mukene kacel ki meni ma onywali, ka ma yam pe ginywali iye, ci ibito woko ki kunnu.
Jeremia 22:27 Ento pe doŋ ibidwogo cen i lobo ma imito ni kono ineno ki waŋi-ni.”
Jeremia 22:28 Jeremia owacci, “En Yekonia mono doŋ olokke odoko macalo agulu muto ma doŋ gikwanyo gibolo woko, ma ŋat mo doŋ pe mito? Piŋo kono gikwanyo en kacel ki litinone gibologi i lobo ma gin pe giŋeyo lok i kome?
Jeremia 22:29 “In lobo, in lobo we, in lobo! Winy lok ma Rwot doŋ owaco:
Jeremia 22:30 ‘Giŋolo koo woko i kom laco man ni latinne mo bibedo pe, en dano ma pe obedo ki gumkom i kare me kwone ducu; likwayone mo pe ma bibedo ki gumkom me bedo i wi komker pa Daudi. Man lok pa Rwot kikome.’ ”
Jeremia 23:1 “Can i wi lukwat ma gineko dok ma gikeyo romi ki i oletta!” Man Rwot ma owaco.
Jeremia 23:2 Mumiyo an Rwot, Lubaŋa pa Icrael, awaco lok kuman ma okemo lukwat ma gigwoko romina ni, “Wun doŋ wukeyo romina woko, ci wuryemogi gucito woko, ento pe wubedo ka gwokogi wacel. Pi meno abiketo cwinya me keto can i komwu pi gin marac ma wutimo, man Rwot ma owaco.
Jeremia 23:3 Lacen abicoko romina ma gudoŋ woko liweŋ ki i lobo ducu ka ma yam aryemogi gucito iye, abidwokogi cen kany aketogi i dwolgi, ci gibinywal ginya matek.
Jeremia 23:4 Abiketo lukwat ma bigwokogi, man miyo doŋ pe gibibedo ki lworo mo, dok cwinygi bene pe biballe, ki mo ma birwenyo bene bedo peke, man Rwot ma owaco.
Jeremia 23:5 “Nen, kare tye ka bino, man Rwot ma owaco, ma abiketo iye lakwaro Daudi kikome me bedo kabaka. En bibedo jaŋ yat ma bilot ki k it ma atir, ma biloyo loc ki ryeko, dok bitiyo gin ma tye atir dok kakare i lobo man.
Jeremia 23:6 I kare ma onoŋo en tye kabaka, jo Juda gibibedo mot laboŋo lworo mo, ki jo Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma miyowa kit ma atir.’
Jeremia 23:1226 
Jeremia 23:7 “Pi meno wunen, kare tye ka bino, man Rwot ma owaco, ma pe dok ŋat mo biwaco ni, ‘Macalo Rwot tye makwo-ni, ma en aye okwanyo waŋ jo Icrael okelowa woko ki i lobo Ejipt,’
Jeremia 23:8 ento wubiwacci, ‘Macalo Rwot tye kwo-ni, ma okelo jo Icrael woko ki i lobo ma yo tuŋ acam, dok ki i lobo ducu ka ma yam en oryemogi gucito iye.’ Pien abikwanyogi adwokogi cen i lobogi kikome ma yam amiyo bot kwarogi.” Lok ma Jeremia otito i kom lunebi ma lugoba
Jeremia 23:9 Jeremia otito lok ma okemo lunebi, “Cwinya oballe woko omiyo koma ducu tye ka myel amyela. Man otimme pi Rwot, kun bene lubo lok mere maleŋ; atye doŋ calo dano mumer ki koŋo, dano ma omato koŋo vino madwoŋ.
Jeremia 23:10 Pien lobo doŋ opoŋ ki lutim abor keken; gibedo ki kit kwo marac dok bene gitiyo ki tekogi i yo marac. Lobo tye ka kumo pien Rwot doŋ oceno woko, ki olet- gu bene doŋ gutwo woko.”
Jeremia 23:11 Rwot owacci, “Lunebi kacel ki ajwagi pe giworo Lubaŋa; anonogi ma gitye ka timo gin marac i ot pa Lubaŋa kikome.
Jeremia 23:12 Pi meno yo ma gilubo, yone bibedo pwot dok col; abimiyo giyokke ci gipoto. Abimiyo gin marac poto i komgi; kare me keto can i komgi tye ka bino, man Rwot ma owaco.
Jeremia 23:13 Doŋ atyeko neno bal pa lunebi me Camaria: gubedo ka tito lok i nyiŋ Baal, ci gutelo jona jo Icrael, gumiyo guŋak gubwota woko.
Jeremia 23:14 Ento aneno lunebi ma i Jerucalem dok gitimo gin ma kelo lworo mukato kare: gitimo abor dok giloko lok goba; gikonyo lutim gin marac medde ki timo gin marac, wek ŋat mo pe olokke owek timo bal. Gin ducu gudoko calo Codom ki tuŋ bota, ma girac adada calo jo Gomora.”
Jeremia 23:15 Mumiyo Rwot me mony owaco lok ma kemo lunebi kuman ni, “Nen, abimiyo gimato yat roka, abimiyo bene gimato pii ma giketo iye kwir; pien gunyayo kit me woro jogi gumiyo oromo i lobo woko ducu.”
Jeremia 23:16 Rwot me mony owaco kuman bot jo Jerucalem ni, “Pe wuwiny lok ma lunebi gitito, pien gitye ka pi ko gen mogo me gobagoba ma pe konyo i iwu. Gitito botwu ginanyuta mogo ma gin gutamo atama ki wigi, ento noŋo pe gin ma an Rwot aloko.
Jeremia 23:17 Giwaco lok teretere bot jo ma gicayo lok pa Rwot ni, ‘Wubibedo maber laboŋo ayela mo’; gitito bene bot jo ma cwinygi nwaŋ ma gitiyo gigi gin ma igi mito ni, ‘Can mo pe bipoto i komwu wacel.’ ”
Jeremia 23:18 Aŋa i kingi mono ma doŋ ocuŋ i cokke pa Rwot, ma gunene dok ma guwinyo lokke? Aŋa i kingi ma owinyo lokke ci olubo?
Jeremia 23:19 Nen, akemo pa Rwot okatti ocito woko calo yamo kot, calo yamo lapiru mager; bimwoc woko i wi lutim maraco.
Jeremia 23:1227 
Jeremia 23:20 Kiniga pa Rwot pe bigik nio waŋ ma Rwot otiyo dok ocobo gin ma en oketo i tamme. I nino ma pud tye anyim wubiniaŋ iye maber adada.
Jeremia 23:21 “An gira onoŋo pe aoro lunebi magi, ento gin guriŋo ariŋa oyotoyot. Pe aloko botgi bene lok mo, ento gubedo ka tito loko
Jeremia 23:22 Ka nene gucuŋ i cokkena, kono gutito lokka bot jona, kono guloko jona ki i kit kwo marac ma onoŋo gitye iye-ni, kono gulokke guweko timo gin marac.”
Jeremia 23:23 Rwot owacci, “An mono Lubaŋa ma atye ka macok keken, pe atye ka mabor?
Jeremia 23:24 Dano mo twero kanne woko i kabedo mo ma tye i muŋ ma pe atwero nene? man Rwot ma owaco. Pe an aye ma apoŋo polo ki lobo? man Rwot ma owaco.
Jeremia 23:25 Doŋ atyeko winyo lok ma lunebi guwaco ma gitito lok goba ki nyina, kun giwacci, ‘Aleko lek, aleko lek!’
Jeremia 23:26 Lunebi magi gibikano goba i cwinygi ma gitito lok gobagoba me bwola ma giparo ki i cwinygi kengi pi kare ma rom mene?
Jeremia 23:27 Gitamo ni lekgi ma gitito-ni bimiyo wi jona wil woko i koma, kit macalo kwarogi yam wigi owil woko i koma ci gulokke gudok ka woro jok Baal-li.
Jeremia 23:28 Lanebi ma oleko lek myero otit lekke, ento lanebi ma doŋ owinyo lok myero otit lok meno ki gen adada. Ka giporo reŋ kal ki kal kikome mono berre nen niŋniŋ? man Rwot ma owaco.
Jeremia 23:29 Lokka obedo calo mac dok calo nyol ma tyero gweŋ woko matitino, man Rwot ma owaco.
Jeremia 23:30 Pi meno, nen, atye ki lok i kom lunebi ma gikwalo lok ki bot luwotgi ki i kingi kekengi ka gitito kun giwacci gitito lokka.
Jeremia 23:31 Dok bene atye ki lok i kom lunebi ma gitito gigi lokgi, kun giwaco ni, ‘Man Rwot ma owaco.’
Jeremia 23:32 Atye ki lok i kom lunebi ma gitito lekgi ma opoŋ ki goba keken-ni, man Rwot ma owaco, ma gitito lekgi-ni ci gitelo jona miyo giŋak gibwota woko pi gobagi ki kitgi me nyatte, ma kun noŋo pe acwalogi dok noŋo bene pe acikogi ni guciti; pe gitye ki kit kony mo wacel bot lwak man. Man Rwot ma owaco. Lok mapek ma Rwot owaco
Jeremia 23:33 “Jeremia, ka ŋat mo i kin jona, nyo kadi lanebi nyo ajwaka, openyi ni, ‘Lok mapek ma Rwot owaco mono en gin aŋo?’ Ci wubidok iye ni, ‘Wun aye gin mapek bot Rwot, pi meno en bikwanyowu bolowu woko matwal, man Rwot ma owaco.’
Jeremia 23:34 Ka ce inen lanebi kadi ki ajwaka, nyo ŋat mo acel i kom lwak man ma biwaco ni, ‘Lok mapek ma Rwot owaco,’ an abiketo can i kom dano meno ki jo ma i ode ducu.
Jeremia 23:1228 
Jeremia 23:35 Ma ka waco lok meno, myero ŋat man openy lawote nyo ominne ni, ‘Rwot mono doŋ odok iye niŋo?’ nyo ni, ‘Rwot mono oloko gin aŋo?’
Jeremia 23:36 Ento lok man ni lok mapek ma Rwot owaco pe doŋ wubiloko matwal, pien lok mapek ma wuloko pire-ni en aye obedo lok pa dano acel acel ma en waco pire kene; pi meno wudwalo lok pa Lubaŋa makwo woko, ma en Rwot me mony dok Lubaŋawa.
Jeremia 23:37 In Jeremia, peny lunebi ni, ‘Oin aŋo doŋ ma Rwot odok iye ki wun?’ Nyo ni, ‘Rwot oloko gin aŋo?’
Jeremia 23:38 Ento ka guwacci, ‘Lok mapek ma Rwot owaco,’ ci itit botgi ni pien guwaco lok man, kun onoŋo acikogi woko matek ni pe gulok lok man,
Jeremia 23:39 pi meno, adada abikwanyogi atiŋogi malo ci abologi woko cen ki i nyima, gin kacel ki gaŋ ma yam amiyo botgi ki bot kwarogi.
Jeremia 23:40 Doŋ abikelo lewic marac ki cac ma bedo nakanaka aketo i komgi, ma wi dano pe biwil iye matwal.”
Jeremia 24:1 Rwot onyutta aduku aryo mupoŋ ki nyig oduro ma giketo i nyim ot pa Lubaŋa, Man otimme lacen i ne kare ma Nebukadnejar kabaka me Babilon otero kwede Yekonia wod pa Yekoyakim kabaka me Juda me bedo opii, kun okwanyo ki i Jerucalem kacel ki lutel me Juda, ludito tic mapatpat kacel ki lutet ducu oterogi i Babilon.
Jeremia 24:2 Aduku acel onoŋo opoŋ ki nyig oduro mabeco, ma gukwoŋo cekke; ento aduku mukene-ni opoŋ mere ki nyig oduro maraco keken, girac adada ma dano pe twero camone.
Jeremia 24:3 Cutcut Rwot owacca ni, “Jeremia, ineno aŋo?” Ci adok iye ni, “Aneno oduro, oduro mabecone-ni gibeco adada, ki oduro maracone-ni giraco twatwal, ma pe gitwero camone.”
Jeremia 24:4 Rwot dok owaco bota ni:
Jeremia 24:5 “An Rwot Lubaŋa pa Icrael, atamo ni jo ma acwalo woko i lobo pa jo Kaldaya-ni gubedo calo nyig oduro mabeco-gu, an abitic kwedgi kun kica maka i komgi.
Jeremia 24:6 Abibedo ka gwokogi maber ci akelogi adwokogi cen i lobo man. Abigerogi calo ot ci gicuŋ matek, ma pe abimukogi aretogi woko piny; abipitogi calo ginapita, ento pe abiputogi woko.
Jeremia 24:7 Abimiyo gibedo ki miti i cwinygi me ŋeyo ni an aye a Rwot. Lacen doŋ gibibedo jona, ki an bene abibedo Lubaŋagi, pien doŋ gibilokke gidwogo bota woko ki cwinygi ducu.
Jeremia 24:1229 
Jeremia 24:8 “Ento Rwot owaco kuman ni, Jedekia kabaka me Juda, kacel ki rwodine, ki jo Jerucalem ma gudoŋ gubedo i lobo man, ki jo mukene ma gucito gubedo i lobo Ejipt, an Rwot abitic kwedgi kit macalo atiyo ki nyig oduro maraco twatwal ma pe gitwero camogi-ni.
Jeremia 24:9 Abikelo can marac kit meno aketo i komgi ma bimiyo rok ducu gibedo ki lworo. Dano bicayogi, gibidoko lok aboka, kun dano giloko lok aŋec i komgi dok gi bitic ki nyiŋgi macalo lok lacen dano i kabedo ducu ma abiryemogi gicito iye.
Jeremia 24:10 Abimiyo gilwenyo i komgi ki pala lucwan, abimiyo kec nekogi ki two gemo bene poto i komgi, nio ka guto gutum woko ducu ki i lobo ma yam amiyo botgi ki bot kwarcgi-ni.”
Jeremia 25:1 I mwaka me aŋwen me loc pa Yekoyakim wod pa Yocia kabaka me Juda, lok pa Rwot obino bot Jeremia ma okemo jo Juda ducu. (Man aye obedo mwaka mukwoŋo me loc pa Nebukadnejar kabaka me Babilon.)
Jeremia 25:2 Lanebi Jeremia owaco bot jo Juda ducu ki bot jo ducu ma bedo i Jerucalem ni,
Jeremia 25:3 “Kombeddi doŋ odoko mwaka pyeraryo wiye adek kulu, cakke i mwaka me apar wiye adek me loc pa Yocia wod pa Amon kabaka me Juda nio kwede wa onyoo, Rwot oloko kweda dok an bene abedo ka tittiwu lokke teretere ma pe aliŋ; ento wun pe wuketo cwinywu ka winyo lokke.
Jeremia 25:4 Wun pe wuwinyo dok pe wuciko itwu ka winyo lokke, kadi bed Rwot obedo ka cwalo luticce lunebi teretere botwu.
Jeremia 25:5 Gin gutito botwu ni myero wulokke wuwek kitwu me timo gin marac, man bimiyo wubedo i lobo ma yam Rwot omiyo Wa con botwu ki bot kwarowu me bedo mewu matwal.
Jeremia 25:6 Gin bene gutito botwu ni pe wuwor lubaŋa mukene dok pe wuti botgi bene, dok bene pe myero wuŋet cwiny Rwot wek kiniga omake ki cal lubaŋa ma wutiyo ki ciŋwu. Ka onoŋo nene wulubo gin ma Rwot oloko, kono nene en pe oketo can i komwu.
Jeremia 25:7 Ento Rwot kikome owacci wun wukwero winyo lokke, Ma ka meno, wuŋeto cwinye wumiyo kiniga omake ki cal lubaŋa ma wutiyo atiya ki ciŋwu-ni, mumiyo wun aye ma wukelo can ma onoŋo en mito ketone i komwu, wukelo giwu i komwu kenwu.
Jeremia 25:8 “Pi meno, kit macalo wukwero winyo lokke-ni, omiyo Rwot me mony owaco kuman ni,
Jeremia 25:9 ‘Abecwalo rok ducu ma gibedo i lobo ma tye yo tuŋ acam ki laticca Nebukadnejar kabaka me Babilon i komwu. Abekelo lwak me rok ducu me lweny
Jeremia 25:1230  i kom rok man ki jone ducu, ki i kom rok ducu murumogi dyere. Abinekogi atyekogi woko liweŋ; abimiyo lworo mako dano kun gijwat pi gaŋi ma odoŋ obur, man bibedo macalo cac matwal.
Jeremia 25:10 Dok bene abijuko dwan me woo me yomcwiny madwoŋ woko ki botgi, dwan nyako ger ki dwan lanyom, ki mor pa kidi rego, kun aneko mac taragi woko bene.
Jeremia 25:11 Lobo man ducu bidoko obur ma iye odon noŋo, doŋ rok magi gibibedo i te loc pa Nebukadnejar kabaka me Babilon pi mwaka pyerabiro kulu.
Jeremia 25:12 Lacen ka mwaka pyerabiro doŋ otum, abiketo can i kom kabaka me Babilon, ki i kom lobone lobo pa jo Kaldaya, pi balgi. Abibalo lobogi woko abiweko doŋ obur mwatwal. Man Rwot ma owaco.
Jeremia 25:13 Abiketo can i kom rok meno ki gin ducu ma doŋ atyeko wacone, ki gin ducu ma gicoyo i buk man, ki gin ducu ma Jeremia oloko mukemo rok magi ducu.
Jeremia 25:14 Rok mapol ki luker mapol gibiloko wa jo Kaldaya gidoko opii, ci abiculogi kun lubo gin ma gutimo.’ ” Ŋolo kop pa Lubaŋa i kom rok ducu
Jeremia 25:15 Rwot Lubaŋa pa Icrael owacca ni, “Ene, gam kikopo kono yino ma opoŋ ki akemona. Gam ci imi jo me rok ducu ka ma abicwali iye gumati.
Jeremia 25:16 Ka doŋ gumato, ci gibicato ki wot dok bene gibibedo mamiŋ i tamgi pi lweny ma abicwalo i komgi-ni.”
Jeremia 25:17 Kit meno agamo kikopo ki i ciŋ Rwot, ci amiyo jo me rok ducu ka ma Rwot ocwala iye gumato.
Jeremia 25:18 Jerucalem ki gaŋi ducu me Juda, kacel ki lukergi ki rwodigi ducu gumato; pi meno lobogi doŋ bidoko tim aroo ma iye odoŋ noŋo, bimiyo dano gijwat kun giuru, miyo dano gibitic ki nyiŋgi macalo lok lacen dano kit macalo tye kwede wa onyoo-ni.
Jeremia 25:19 Jo mukene bene ma gibimato akemo pa Rwot gin ene: Parao kabaka me Ejipt, luticce, rwodine, lwakke ducu;
Jeremia 25:20 ki jo me rok mukene ducu ma gibibedo i kingi; luker ducu me lobo Uj ki luker ducu me lobo Piliciti (Acikelon ki Gaja, Ekron, ki jo Acidod ducu ma gudoŋŋe);
Jeremia 25:21 ki jo ducu me Edom, Moab, ki jo Ammon;
Jeremia 25:22 luker ducu me Turo, luker ducu me Cidon, ki luker me lobo ma tye i dog nam;
Jeremia 25:23 jo ducu me gaŋi me Dedan, Tema, ki Buj; jo ducu ma ginyaro yer wigi doŋ macego;
Jeremia 25:24 luker me Arabia ducu ki luker me kaka mapatpat ma gurubbe aruba ma gibedo i tim aroo;
Jeremia 25:1231 
Jeremia 25:25 luker ducu me Jimri, Elam, ki Media;
Jeremia 25:26 luker ducu me lobo ma tye yo tuŋ acam, jo ma bedo ka mabor ki jo ma bedo ka macok, kun gin ducu gilubbe aluba kikore. Rok ducu ma tye i wi lobo bene myero gumati. Ka me agikkine doŋ kabaka me Babilon bimato.
Jeremia 25:27 Lacen Rwot owaco bota ni, “Tit bot lwak ni an Rwot me mony, Lubaŋa pa Icrael, acikogi me mato akemona nio waŋ ma gumer dok gunok, nio ka gupoto piny ma pe doŋ gitwero a malo pi lweny ma abecwalo i komgi-ni.
Jeremia 25:28 “Ka ce gukwero gamo kikopo ki i ciŋi wek pe gimat akemona, tit botgi ni Rwot me mony owacci, Myero wumati.
Jeremia 25:29 Pien nen, doŋ abecako timo gin marac i kom gaŋ ma gilwoŋo ki nyiŋa-ni. Wun wutamo wubibwot ma pe aketo can i komwu? Pe kumeno, ento abiketo can i komgi, pien abecwalo lweny i kom jo ducu ma gibedo i wi lobo. Man an Rwot me mony kikoma aye ma awaco.
Jeremia 25:30 “In Jeremia, myero itit lok magi ducu ma an awacci-ni, Myero itit bot jo magi ni, ‘Rwot bimoro dwane ki i polo, en bilok bene ki i kabedone maleŋ. En bimoro dwane matek adada i kom jone; bidaŋŋe calo dano ma tye ka nyono olok, pi meno jo ducu ma gibedo i wi lobo gibiwinyo lokke.
Jeremia 25:31 Mor dwane biwinnye wa i agikki piny, pien Rwot tye ki pido i kom rok ducu. En biŋolo kop i kom jo ducu, ci bimiyo gineko jo maraco woko ki pala lucwan. Man Rwot ma owaco.’ ”
Jeremia 25:32 Rwot me mony owaco ni can tye ka bino i kom rok ducu ki acel acel kun lubogi kikore kikore, ki yamo lapiru mager tye ka kodo kun a ki i agikki piny.
Jeremia 25:33 I nino meno kom jo ma ginekogi gibikeyo woko ata i but lobo ducu. Pe gibikumo pigi, pe gibicokogi, pe bene gibiyikogi. Komgi biradde i ŋom lirwat macalo cet dyaŋ muket ata.
Jeremia 25:34 “Wukoki, kun wudaŋŋe, wun lukwat, wuŋenne i buru wun lukwat romi, pien kare doŋ oromo me nekowu en, kare me ketowu ata, gibiŋolo ŋutwu calo giŋolo ŋut nyogi romi mucwe.
Jeremia 25:35 Kabedo mo ma lukwat giriŋo gilaro iye pe bidoŋ, kadi ki kabwot mo ma lutel pa romi gibibwot kwede pe bidoŋ.
Jeremia 25:36 Winy koko pa lukwat, winy bene ka lutel pa romi gikok! Pien Rwot tye ka balo kakwat woko ki kiniga,
Jeremia 25:37 oweko dwol romine ma onoŋo tye ki kuc-ci odon obur.
Jeremia 25:38 Rwot doŋ otenyo jone woko calo labwor ma oweko borone, pien lobogi doŋ iye odoŋ nono pi pala lucwan pa joma giuno dano, ki pi kiniga mager pa Rwot.”
Jeremia 26:1232  Giŋolo kop i kom Jeremia
Jeremia 26:1 Cutcut i ŋe kare ma Yekoyakim wod pa Yocia odoko kabaka me Juda, Rwot owaco lok man bot Jeremia ni,
Jeremia 26:2 “Cuŋ i dyekal me ot pa Rwot, dok iwac lok bot jo ducu me Juda ma gibino ka woro Lubaŋa i ot pa Rwot. Tit botgi lok ducu ma doŋ aciki me lokone; pe ikan lok mo iwek odoŋ.
Jeremia 26:3 Gwok nyo gibiwinyo lok man, ci miyo dano acel acel lokke we ko yone marac, wek an aŋut pi gin marac ma onoŋo atamo ni abitimo i komgi pi gin marac ma gin gubedo ka timone-ni.
Jeremia 26:4 Ibiwaco botgi ni, ‘Rwot owaco kuman ni, Ka ce pe wubiwinyo lokka, kun wulubo cikka ma amiyo botwu,
Jeremia 26:5 ki ka pe wuwinyo lok pa luticca lunebi ma acwalogi me bino botwu pi oyotoyot, kadi bed pe wuketo cwinywu ka winya,
Jeremia 26:6 ci abibalo ot man woko kit macalo yam atimo i kom Cilo, dok abimiyo rok ducu ma gibedo i wi lobo gitiyo ki nyiŋ gaŋ man me ceno dano.’ ”
Jeremia 26:7 Ajwagi ki lunebi ki lwak ducu guwinyo ka Jeremia waco lok magi i ot pa Rwot.
Jeremia 26:8 Ka Jeremia doŋ otyeko loko lok ma Rwot ocike me loko bot lwak ducu, ki bot ajwagi ki lunebi, ci lwak ducu gumake woko likiŋ, kun giwacce ni, “Myero ito woko!
Jeremia 26:9 Piŋo kono itito lok ki nyiŋ Rwot, kun iwacci, ‘Ot man bidoko calo Cilo, ki gaŋ man bene bidoko wi obur, bidoŋ noŋo laboŋo dano mo ma bedo iye’?” Lwak ducu gucokke gurumo Jeremia woko dyere i ot pa Rwot.
Jeremia 26:10 Ka rwodi me Juda guwinyo lok magi, ci gua ki i ot pa kabaka gucito gubedo i kabedogi i ŋet doggaŋ manyen ma gidonyo kwede i ot pa Rwot.
Jeremia 26:11 Ci ajwagi ki lunebi guwaco bot rwodi kacel ki lwak ni, “Dano man myero giŋol kop me to i wiye, pien oloko lok marac i kom gaŋwa, kit macalo wun bene wuwinyo ki itwu-ni.”
Jeremia 26:12 Jeremia dok onwoyo loko lok bot rwodi kacel ki lwak ducu kun wacci, “Rwot oora me tito lok i kom ot man ki i kom gaŋ man, lok ducu ma wun doŋ wuwinyo atito botwu-ni.
Jeremia 26:13 Pi meno kombeddi myero wuyub kitwu ki gin ma wutimo, ci wulub lok ma Rwot Lubaŋawu owaco botwu, ci Rwot biŋut i kom gin marac ma onoŋo en doŋ oyubbe me timone i komwu-ni.
Jeremia 26:14 Doŋ an mera atye i te twerowu. Wuti i koma giwu gin ma wuneno ni ber dok tye atir.
Jeremia 26:1233 
Jeremia 26:15 Lok acel keken ma amito wuŋe ni, en aye ni tekke wuneka woko, ci wubineko dano ma pe ki bal, dok bene alii me tona bibedo i wiwu ki i kom gaŋ man ki jo ducu ma bedo iye, pien i adane Rwot oora botwu pi loko lok magi ducu wek wuwiny ki itwu.”
Jeremia 26:16 Lacen rwodi kacel ki lwak ducu guwaco bot ajwagi ki lunebi ni, “Dano man pe myero giŋol kop me to i wiye, pien en otito lok botwa ki nyiŋ Rwot Lubaŋawa.”
Jeremia 26:17 I ŋe meno ludoŋo mogo i kin ludoŋo me lobo gua malo ci guwaco bot lwak ducu ma gucokke ni,
Jeremia 26:18 “Mika ma en dano me Morecet yam otito lok i kare pa Kejekia kabaka me Juda, ma owaco bot jo ducu ni, ‘Rwot me mony owaco kuman ni, Cion gibipuro woko macalo poto; Jerucalem bidoko wi obur, ki got ma gigero ot pa Rwot i wiye bidoko buŋa.’
Jeremia 26:19 “Tika mono Kejekia kabaka me Juda kacel ki jo Juda guneko Mika woko? Kejekia pe olworo Rwot ci otemo tiyo gin maber ma Rwot pwoyo? Ci meno pe omiyo Rwot oŋut i kom gin marac ma onoŋo en oyubbe me timone i komgi? Ento wan kombeddi aye giwa wamito kelo can madit i komwa kekenwa.”
Jeremia 26:20 Tye dano mo mukene bene ma otito lok nyiŋ Rwot, en aye Uria wod pa Cemaya me Kiriat-jearim. En otito lok i kom gaŋ man ki rok man i lok marom ki pa Jeremia-ni.
Jeremia 26:21 I kare ma kabaka Yokoyakim ki twoni lwennye ki rwodi ducu guwinyo lokke, kabaka otemo miyo gineke kwede woko; ento i kare ma Uria owinyo lok man, ci lworo omake omiyo en olwi oriŋo woko i Ejipt.
Jeremia 26:22 Mumiyo kabaka Yokoyakim ocwalo jo mogo kacel ki Elnatan wod pa Akbor ki jo mukene kacel kwede, oorogi me cito i Ejipt,
Jeremia 26:23 ci gin gumako Uria wa ki i Ejipt gukelo bot kabaka Yekoyakim ma oneke woko i kabedo me yik ka ma giyiko iye dano ata-gu.
Jeremia 26:24 Ento Akikam wod pa Capan ogwoko Jeremia maber, omiyo pe gimiye bot lwak wek guneke woko.
Jeremia 27:1 Cutcut i ŋe kare ma Jedekia wod pa Yocia doŋ odoko kabaka me Juda, en aye lok pa Rwot obino kwede bot Jeremia.
Jeremia 27:2 Rwot owaco bot Jeremia kuman ni myero en oyub del olir woko me tol kacel ki yat rii kweri dyaŋ ci oketgi otwegi i ŋute.
Jeremia 27:1234 
Jeremia 27:3 Ka Rwot dok otitte me cwalo lok bot luker me Edom, Moab, Ammon, Turo ki Cidon, kun wok ki bot lukwenagi ma gubino i Jerucalem ka limo Jedekia kabaka me Juda.
Jeremia 27:4 Rwot me mony, ma en Lubaŋa pa Icrael, otito bot Jeremia me ciko lukwena magi me waco bot lukergi ni Rwot doŋ otyeko waco kuman ni,
Jeremia 27:5 “An aye ma acweyo lobo ki twerona dok ki tekona, wa dano ki lee ducu ma gitye i wi lobo; doŋ atwero miyogi bot ŋat mo keken ma ayero.
Jeremia 27:6 Kombeddi doŋ atyeko miyo lobo magi woko ducu i ciŋ laticca Nebukadnejar, kabaka me Babilon, dok bene amiye wa lee tim ni guti bote.
Jeremia 27:7 Rok ducu bitiyo bote, gibitiyo bot wode ki bot lakware, nio ka kare biromo ma labone doŋ gibiloyo woko. Lacen doŋ rokke bibedo opii, gibitiyo bot rok matego mapol ki luker madito.
Jeremia 27:8 “Ka ce inen rok mo nyo ker mo pe bitic bot Nebukadnejar kabaka me Babilon, ma gibimine i te loc pa kabaka me Babilon macalo dyaŋ, abiketo can i kom rok meno kun aneko jone woko ki pala lucwan i lweny, amiyo kec nekogi, ki two gemo bene poto i komgi, nio waŋ ma amiyo gutum woko i te twero pa Nebukadnejar. Man Rwot ma owaco.
Jeremia 27:9 Pi meno pe myero wuwiny lok pa lunebi, lutyet, lulek lek, lutyet ki ajaa ki lutal- gu, ma gibedo ka waco botwu ni, ‘Pe wubidoko opii pa kabaka me Babilon.’
Jeremia 27:10 Gitye ka bwolowu abwola, ma adwoggine en aye ni abimiyo gikwanyowu woko ki i lobowu giterowu woko ka mabor. Abiryemowu woko, ci wubito wutum woko ducu.
Jeremia 27:11 Ento ka ce rok mo omine kene i te loc pa kabaka me Babilon kun tiyo bote, abiweko en doŋ bedo i lobone, kun puro iye, dok bedo kunnu bene, man Rwot ma owaco.”
Jeremia 27:12 Jeremia owaco lakit lok acel-lu bot Jedekia kabaka me Juda ni, “Wumine kenwu i te loc pa kabaka me Babilon. Wuti bote kacel ki bot lwakke ci wubibedo kwo.
Jeremia 27:13 Piŋo imito ni in kacel ki lutuwu ginekwu woko i lweny, nyo kec onekwu woko, ki two gemo bene opot i komwu? Man aye gin ma Rwot doŋ otyeko wacone ma bitimme i kom rok ma pe bimine kene i te loc pa kabaka me Babilon.
Jeremia 27:14 Pe myero iwiny lok pa lunebi ma giwaco botwu ni pe wubitiyo bot kabaka me Babilonni. Gin gitye ka bwolowu abwola.
Jeremia 27:15 Rwot kikome owacci en gire pe eorogi, gin gitye ka loko lok goba botwu ki nyiŋe, Doŋ adwoggine en aye ni en biryemowu woko ci wubito wutum woko, wun kacel ki lunebi ma giloko lok goba magi botwu-ni.”
Jeremia 27:1235 
Jeremia 27:16 Ci Jeremia owaco bot ajwagi kacel ki lwak ni, “Rwot owaco kuman ni, Pe myero wuwiny lok pa lunebi ma gitito botwu ni jami ma gitiyo kwedgi i ot pa Rwot doŋ cok gibidwokogi cen ki i Babilon. Lok meno ma gitye ka titone botwu-ni lok goba.
Jeremia 27:17 Pe wuwiny lokgi; wuti mewu tic bot kabaka me Babilon wek wubed kwo. Piŋo gaŋ man gibal woko odok wi obur?
Jeremia 27:18 Ka ce inen ni gin lunebi adada, dok ka lok ma gitito-ni obedo lokka, wek guleg Rwot me mony, ni wek pe oye gikwany jami ma gitiyo kwedgi i ot pa Rwot ma gudoŋ i Jerucalem ki i ot pa kabaka me Juda, pe gitergi woko i Babilon.”
Jeremia 27:19 Rwot me mony owaco lok kuman mukemo wir-gu, nam, okar mac, ki mukemo jami mukene ma yam gitiyo kwedgi i ot pa Lubaŋa ma gudoŋ i Jerucalem,
Jeremia 27:20 ma yam Nebukadnejar pe okwanyogi oterogi woko, i kare ma en omako Yekonia wod pa Yekoyakim kabaka me Juda kacel ki ludito ducu me awora me Juda ki Jerucalem oterogi woko i opii i Babilon, owacci,
Jeremia 27:21 “Wuwiny gin ma an Rwot me mony, Lubaŋa pa Icrael, atye ka wacone mukemo jami ma gitiyo kwedgi i ot pa Rwot ma giwekogi i ot pa Rwot ki i ot pa kabaka me Juda ki i Jerucalem ni.
Jeremia 27:22 Gibikwanyogi giterogi woko i Babilon nio waŋ ma an dok atamo pigi. Ci abicokogi adwokogi cen aketogi kakargi i kabedo man. Man Rwot ma owaco.”
Jeremia 28:1 I mwaka acel-lu, i dwe me abic me mwaka me aŋwen me loc pa Jedekia kabaka me Juda, Anania wod pa Ajur, ma en lanebi ma tugi Gibeon, oloko ki Jeremia i ot pa Rwot. En olok ki Jeremia i nyim ajwagi kacel ki lwak
Jeremia 28:2 ni Rwot me mony, Lubaŋa pa Icrael owaco kuman ni, “Doŋ atyeko turo twero ki teko me loc pa kabaka me Babilon woko.
Jeremia 28:3 Ma noŋo mwaka aryo peya otum, abikelo jami ducu ma yam gitiyo kwedgi i ot pa Rwot ma yam Nebukadnejar kabaka me Babilon okwanyo ki i ot pa Lubaŋa otero woko i Babilon-ni, adwokogi cen i kabedo man.
Jeremia 28:4 Dok bene abikwanyo Yekonia wod pa Yekoyakim kabaka me Juda, kacel ki jo Juda ma yam giterogi i opii i Babilon, akelogi adwokogi cen i kabedo man. Pien doŋ abituro twero ki teko me loc pa kabaka me Babilon woko. Man Rwot ma owaco.”
Jeremia 28:5 Ka dok Jeremia oloko ki lanebi Anania i nyim ajwagi kacel ki i nyim lwak ducu ma onoŋo gucuŋ i ot pa Rwot;
Jeremia 28:1236 
Jeremia 28:6 ci lanebi Jeremia owacci, “Amen! Ka Rwot bitimo man ci ber. Rwot myero omi lok ma ibedo ka titone-ni obed ada, wek okwany jami ma gitiyo kwedgi i ot pa Rwot kacel ki jo ma giterogi i opii i Babilon odwokgi cen i kabedo man.
Jeremia 28:7 Ento kombeddi koŋ wuwiny lok ma awaco botwu ki bot lwak ducu.
Jeremia 28:8 Lunebi ma gukwoŋo nyimwu ki nyima i kare macon adada, onoŋo gunyuto ni i anyim lweny bibedo tye, kec bibedo tye, ki two gemo bipoto i kom rok mapol ki i kom ker matego.
Jeremia 28:9 Mumiyo lanebi mo ma bitito lok kom kuc, ka lokke obedo ada, ci gibiniaŋ adada ni Rwot kara aye ma ocwalo lanebi meno ada.”
Jeremia 28:10 Ci lanebi Anania ogonyo rii bao woko ki i ŋut lanebi Jeremia, ci oturogi woko.
Jeremia 28:11 Anania oloko lok i nyim lwak kun waco ni, “Rwot owaco kuman ni meno aye bene kit ma ebituro kwede okol ma Nebukadnejar otweyo i ŋut jo me rok ducu ma onoŋo mwaka aryo peya otum.” Ento lanebi Jeremia oa gire ocito woko.
Jeremia 28:12 Lacen i ne kare ma lanebi Anania onoŋo doŋ oturo kwede rii bao woko ki i ŋut lanebi Jeremia-ni, Rwot owaco bot Jeremia
Jeremia 28:13 ni ocit owac bot Anania ni, “Rwot owaco ni meno itwero turo rii bao kit macalo ituro-ni, ento en bileyo kakargi ki rii nyonyo.
Jeremia 28:14 Rwot me mony, Lubaŋa pa Icrael, owa co ni, ‘Doŋ atyeko keto rii nyonyo i ŋut jo me rok ducu wek guti bot Nebukadnejar kabaka me Babilon; gibitiyo bote, pien doŋ bene atyeko miyo bote kadi wa lee me tim.’ ”
Jeremia 28:15 Ci lanebi Jeremia owaco bot lanebi Anania ni, “Anania, winy, onoŋo Rwot gire pe ocwali, ento in doŋ imiyo lwak gibedo ka geno lok goba ma itito botgi.
Jeremia 28:16 Mumiyo Rwot owaco ni, ‘Nen, abikwanyi woko ki i lobo. I mwaka man kikome ibito iye woko, pien ibedo ka tito bot dano ni gujem woko i kom Rwot.’ ”
Jeremia 28:17 I mwaka meno cut i dwe me abiro, lanebi Anania oto woko.
Jeremia 29:1 Lanebi Jeremia ocoyo waraga bot lutel ducu ma gitye i kin opii, ki bot ajwagi ki lunebi, ki bot lwak ducu ma yam Nebukadnejar omakogi ki i Jerucalem ci oterogi woko i opii i Babilon.
Jeremia 29:2 En ocoyo waraga man lacen i kare ma onoŋo doŋ kabaka Yekonia kacel ki minne, jo ma gikologi, rwodi me Juda ki Jerucalem, ludiro tic mapatpat onoŋo doŋ gua woko ki i Jerucalem.
Jeremia 29:1237 
Jeremia 29:3 Gimiyo waraga man bot Elaca wod pa Capan gin ki Gemaria wod pa Ilkia, ma yam Jedekia kabaka me Juda oorogi gucito i Babilon bot Nebukadnejar kabaka me Babilon. Waragane onoŋo lokke kwanne kit man ni,
Jeremia 29:4 “Rwot me mony, ma en Lubaŋa pa Icrael, owaco kuman bot jo ducu ma en oweko Nebukadnejar omakogi ki i Jerucalem ci oterogi woko i Babilon ni,
Jeremia 29:5 ‘Wuger odi ci wubed doŋ iye. Wupur poto ci wucam gin ma ocek iye.
Jeremia 29:6 Wunyom mon wek wunywal awobe ki anyira. Wuwek awobewu bene gunyom, wek gin bene gunywal litino. Myero wunya, welwu omedde ma pe odok cen.
Jeremia 29:7 Wuti tic maber pi berbedo me gaŋ ka ma amiyo giterowu iye me bedo opii. Wulega pi nyiŋ gaŋ meno, pien ka gaŋ meno kwone tye maber miyo wun bene wubibedo maber.
Jeremia 29:8 Rwot me mony, Lubaŋa pa Icrael, owaco kit man ni, Pe wuwek lunebiwu ki lutyet ma gitye i kinwu gubwolwu, dok bene pe wuwiny lok me lek mogo ma gin leko-ni,
Jeremia 29:9 pien lok ma gitye ka titone botwu ki nyiŋa-ni meno lok goba; an pe acwalogi gira, man Rwot ma owaco.’
Jeremia 29:10 “Rwot owaco kuman ni, Ka mwaka pyerabiro ma gimiyo ki Babilon doŋ otum, ci an abilimowu, abicobo cikkena piwu ci abikwanyowu adwokowu cen i kabedo man.
Jeremia 29:11 An keken aye aŋeyo yub ma atye kwede piwu, man Rwot ma owaco, yub me berbedo ento pe yub pi gin marac, yub pi kelo botwu kare me anyim ma wutye ki gen pire-ni.
Jeremia 29:12 Ci wubibino bota wulega, an abiwinyo legawu.
Jeremia 29:13 Wubiyenya ci wubinoŋa bene, ka ce onoŋo wuyenya ki cwinywu ducu.
Jeremia 29:14 Iyo, awacci wubinoŋa ci abidwoko gumwu botwu kun acokowu woko ki i rok ducu ki i kabedo ducu ka ma yam aryemowu wucito iye, ci abikelowu adwokowu cen i kabedo ka ma yam akwanyowu ki iye giterowu i opii-ni.
Jeremia 29:15 “Pien wun doŋ onoŋo wuwaco ni, Rwot doŋ omiyowu lunebi ki i Babilon,
Jeremia 29:16 koŋ wuwiny lok ma Rwot owaco i kom kabaka ma tye ka loc kun obedo i wi komker pa Daudi, ki dok lok ma okemo jo me gaŋ man, ki lutuwu ma yam pe gucito kacel kwedwu i opii-ni.
Jeremia 29:17 Rwot me mony owaco kit man ni, ‘Abekelo lweny, kec ki two gemo, ci abimiyo gibedo calo nyig oduro mutop ma doŋ rac adada ma pe gitwero camone.
Jeremia 29:18 Abilubo korgi ki lweny, kec ki two gemo, abimiyo gibedo ginacaya bot jo me rok me wi lobo ducu, gibitic ki nyiŋgi macalo lok lacen dano, gibibedo gin ma miyo
Jeremia 29:1238  lworo bot dano, ma kelo jwat matek, ki lok me cac i kin rok ducu ka ma onoŋo aryemogi gucito iye.
Jeremia 29:19 Man bitimme i komgi pien gin pe gubedo ka keto cwinygi me lubo lok ma onoŋo acwalo botgi teretere kun wok ki bot luticca lunebi; ento gukwero winyo lokka woko. Man Rwot ma owaco.’
Jeremia 29:20 Wuwiny lok pa Rwot, wun jo ducu ma yam gimakowu ki i Jerucalem giterowu woko i opii i Babilon-ni:
Jeremia 29:21 ‘Rwot me mony, Lubaŋa pa Icrael, owaco lok ma okemo Akab wod pa Kolaya ki Jedekia wod pa Maceya ma gitito lok me goba botwu ki nyiŋa-ni. En owaco ni ebimiyogi woko i ciŋ Nebukadnejar kabaka me Babilon, ci en binekogi woko ka maleŋ i nyimwu.
Jeremia 29:22 Ka inen jo ma yam gikwanyogi ki i Jerucalem giterogi i opii i Babilon gimito ceno ŋat mo, ci gibiwaco ni, “Rwot myero oti kwedi kit macalo en otiyo kwede ki Jedekia gin ki Akab, ma kabaka me Babilon obulogi woko makwo ki mac-ci.”
Jeremia 29:23 Man aye bibedo can ma bipoto i komgi pien gubedo ka timo tim mogo ma pe myero, gutimo abor ki mon pa luwotgi, dok bene gubedo ka loko lok goba ki nyiŋa ma kun an pe acikogi ni guloki. An aye ma aŋeyo, dok bene atye macalo caden, man Rwot ma owaco.’ ” Waraga pa Cemaya
Jeremia 29:24 Rwot me mony, Lubaŋa pa Icrael owaco bot Jeremia me tito bot Cemaya me Nekelam ni,
Jeremia 29:25 “In icwalo waraga i nyiŋi keni bot jo Jerucalem ducu, ki bot Jepania wod pa ajwaka Maceya, ki bot ajwagi mukene-gu ducu kun iwacci,
Jeremia 29:26 ‘Rwot oketi ibedo ajwaka ma ka ajwaka Yekoyada, wek ibed ladit ma loyo ot pa Rwot kun ineno lupoya ducu ma gitito lok, ci imakgi itwegi ki okol kun iroyo irwako ogul nyonyo i ŋutgi.
Jeremia 29:27 Piŋo pe ijuko Jeremia ma en dano me Anatot ma tye ka tito lok botwu-ni?
Jeremia 29:28 Pien en onoŋo ocwalo lok botwa i Babilon ma wacci, Kare me bedowu i opii bibedo dwoŋ; wuger odi ci wubed iye. Wupur poto ci wucam gin ma ocek iye.’ ”
Jeremia 29:29 Ajwaka Jepania okwano waraga man bot lanebi Jeremia wek en owiny.
Jeremia 29:30 Rwot dok owaco bot Jeremia ni,
Jeremia 29:31 “Cwal lok bot jo ma giterogi i opii, kun iwacci, ‘Rwot owaco lok ma okemo Cemaya dano me Nekelam kuman ni, Kit macalo Cemaya doŋ otito lok botwu ma onoŋo an pe acwalo en-ni, dok bene omiyo doŋ wuketo genwu i lok me goba,
Jeremia 29:32 pi meno Rwot owaco kuman ni, Nen, abiketo can i kom Cemaya dano me Nekelam kacel ki likwayone. Pe bidoŋ ki ŋat mo makwo ki i kom lwak man ma
Jeremia 29:1239  bineno gin maber ma abitimo bot jona, pien en oloko lok ma omiyo dano gujemo i kom Rwot. Man Rwot ma owaco.’ ”
Jeremia 30:1 Man lok ma Rwot oloko ki Jeremia.
Jeremia 30:2 Rwot ma en Lubaŋa pa Icrael owaco ni, “Co lok ducu ma abedo ka loko boti-ni i buk,
Jeremia 30:3 pien kare tye ka bino ma abidwoko iye gum bot jona jo Icrael ki jo Juda. Abikwanyogi adwokogi cen i lobo ma yam amiyo bot kwarogi, gibileyo doŋ bedo megi. Man Rwot ma owaco.”
Jeremia 30:4 Magi gin aye lok ma Rwot oloko ma okemo Icrael ki Juda:
Jeremia 30:5 Rwot owaco kuman ni, “Wawinyo koko ma baŋo dano, koko ma kelo lworo, ento pe ma kelo kuc.
Jeremia 30:6 Koŋ ipennye kekeni ci dok itam ni, laco mono twero nywalo latin? Piŋo kono aneno laco acel acel mako pyere ki ciŋe calo dako ma tye ka rem ki nywal? Piŋo waŋ dano olwal woko?
Jeremia 30:7 Maa do! Nino marac tye ka bino, pe tye nino mo ma rom kwede; en aye nino me can bot likwayo pa Yakobo; kadi bed kumeno gibilarogi ki i can meno.”
Jeremia 30:8 Rwot me mony owaco ni, “Ka nino meno oromo abituro rii bao woko ki i ŋutgi dok bene abicodo nyor ma gitweyogi kwede woko; cakke i kare meno pe doŋ gibibedo opii pa lurok matwal.
Jeremia 30:9 Ento gin gibitiyo bot Rwot Lubaŋagi, ki bot Daudi kabakagi, ma an aye abimiyo botgi me bedo kabakagi.
Jeremia 30:10 “Pe wulwor, wun likwayo pa laticca Yakobo; wun jo Icrael, cwinywu pe myero oballe woko. Abilarowu ki i lobo ca ma tye ka mabor-ri, abilaro likwayowu bene ki i lobo ma yam giterogi iye i opii. Likwayo pa Yakobo gibidwogo cen ci gibibedo mot ki kuc; ŋat mo pe ma bimiyo gibedo ki lworo. Man Rwot ma owaco.
Jeremia 30:11 Abibedo kwedwu pi larowu. Abijwero jo me rok ducu atyekogi woko, i kin jo ma yam akeyogi iye; ento wun pe abityekowu woko liweŋ. Abipwodowu maberber pe ki kiniga twatwal, ento pe abiwekowu ma pe aketo can i komwu. Man Rwot ma owaco.”
Jeremia 30:12 Rwot owaco bot jone ni, “Waŋ retwu pe doŋ caŋ, waŋ burre odet marac.
Jeremia 30:13 Ŋat mo pe ma twero cuŋ piwu, yat bene pe me aketa i waŋ burwu, waŋ burwu pe doŋ can.
Jeremia 30:1240 
Jeremia 30:14 Jo ma gimarowu-ni ducu wigi doŋ owil woko i komwu; gin pe doŋ giparo piwu wacel. Pien alwenyo i komwu macalo lukworra; dok bene aketo can magwa i komwu laboŋo kica, pien balwu dwoŋ, ki gin marac ma wutimo bene pol.
Jeremia 30:15 Piŋo pud wukok pi ret ma wulimo? Aremwu pe doŋ caŋ. Aketo can i komwu kit man, pren balwu dwoŋ, ki gin marac ma wutimo bene pol mada.
Jeremia 30:16 Pi meno jo ducu ma tyekowu, gin bene gibitye kogi woko, lukworwu ducu bene gibimakogi giterogi woko i opii. Jo ducu ma unowu gin bene gibiunogi, ki jo ducu ma yako jamiwu gin bene gibiyako jamigi woko.
Jeremia 30:17 Pien abimiyo wubedo doki ma komwu yot, abicaŋo waŋ burwu woko bene, kadi bed lukworwu giwacci, ‘Cion doŋ odoko gin ma gibolo woko; ŋat mo doŋ pe ma paro pire.’ Man Rwot ma owaco.”
Jeremia 30:18 Rwot owacci, “Nen, abidwoko likwayopa Yakobo cen i lobogi dok kica bimaka i kom jo me doggola acel acel; gibigero gaŋ acel acel odoco i kabedone macon, ki ot acel acel bene gibigero kakare.
Jeremia 30:19 Jo ma kunnu doŋ gibiwero wer me pwoc; gibibedo ka daŋŋe bene pi yomcwiny. Abimiyo ginya gidoko pol ma pe welgi jwik, ci abikelo deyo botgi.
Jeremia 30:20 Litinogi bibedo pol kit macalo yam gubedo kwede i kare macon, ki lwakgi bene bicuŋ i nyima matek likiŋ; abiketo can i kom jo ducu ma unogi.
Jeremia 30:21 Ŋat ma bibedo laker ma loyogi bene bia ki i kingi, ŋat ma bibedo laloc gi bibedo dano me rokgi kikome. Ka alwoŋe, ci en binyiko cok bota; pien ŋat mo pe twero ette me bino cok bota ka pe alwoŋe.
Jeremia 30:22 Wun wubibedo jona, ki an abibedo Lubaŋawu.”
Jeremia 30:23 Koŋ inen yamo kot pa Rwot! Akemone bedo calo yamo lapiru mager, ma bimwoc woko lituc i wi jo maraco.
Jeremia 30:24 Akemone pe bigik nio waŋ ma en ocobo tiyo gin ma onoŋo doŋ otamo me timone. I kare ma lacen, i nino ma pud tye anyim, jone gibiniaŋ maber makato.
Jeremia 31:1 Rwot owacci, “Kare tye ka bino ma abibedo Lubaŋa pa jo me doggola ducu pa jo Icrael, ki gin bene gibibedo jona.
Jeremia 31:2 Ceŋ anyuto kicana bot jo ma gubwot ki i lak to i dye tim. I kare ma jo Icrael giyenyo yweyo,
Jeremia 31:3 an anyutte botgi ki ka mabor. Wun jo Icrael kare ducu abedo ka marowu, kit meno pud amedde ki nyuto botwu mar mera ma pe lokke.
Jeremia 31:4 Abigerowu woko odoco wun jo Icrael, ci wubicuŋ. Doki wubikwanyo ajaa agoya- gu ci wubimyelo myel ki yomcwiny madwoŋ.
Jeremia 31:1241 
Jeremia 31:5 Doki bene pud wubipito olok i wi cere me Camaria, doŋ jo ma pito olok meno, gibicamo mucekke.
Jeremia 31:6 Ada, kare tye ka bino ma lukur-piny gibidaŋŋe gilwoŋo lwoŋo ki i wi cere me lobo Epraim ni, ‘Wubin kany! Wacitu malo i Cion, bot Rwot Lubaŋawa.’ ”
Jeremia 31:7 Rwot owacci, “Wuwer wer ki dwan maloŋo ki yomcwiny pi jo pa Yakobo, wudaŋŋe matek pien gin rok madit i kin rok ducu. Wuwer wer me pak kun wuwaco ni, ‘Rwot doŋ olaro jone, olaro jo Icrael ducu ma yam gudoŋ.’
Jeremia 31:8 Nen, abikelogi woko ki i lobo ma tye yo tuŋ acam, abicokogi bene ki ka mabor ki i agikki piny. Lutowaŋ ki luŋolo gibibino kacel kwedgi, mon ma guyac kacel ki mon ma doŋ gicok nywal; gibidwogo cen gibedo rok matek.
Jeremia 31:9 Gibibino ki koko, gibibedo ka lega kun noŋo atelogi kwede me dok cen; abimiyo giwoto ki i ŋet laora kulu ma pii opoŋ iye, gibilubo yo atir ma pe gibiyoko tyengi wacel; pien atye macalo wego bot jo Icrael, Epraim aye obedo latin ma akwoŋo nywalone.
Jeremia 31:10 “Wuwiny lokka, wun rok ducu, an Rwot, ci wutit lokka ka maboco i lobo ma tye i dog nam-gu. An ma akeyo jo Icrael woko-ni aye dok abicokogi adwokogi cen, abigwokogi woko maber kit macalo lakwat gwoko kwede romine.
Jeremia 31:11 Doŋ atyeko koko jo pa Yakobo woko ki i opii, alarogi bene ki i ciŋ rok matek makatogi.
Jeremia 31:12 Gibibino giwero wer matek pi yomcwiny i wi got Cion, mot ma an Rwot amiyogi-ni biyomo cwinygi mada, kal, koŋo vino, ki moo, romi ki dyaŋi-gu. Gibibedo calo poto ma gionyo iye pii muromo kare ducu, pe gibiŋeyo cwercwiny doŋ matwal.
Jeremia 31:13 Anyira bimyelo myel ci cwinygi bedo yom, awobe ki jo muteggi ducu gibibedo ki yomcwiny madwoŋ. Abikweyo cwinygi ci aloko kumogi doko yomcwiny, cwercwiny ma git ye kwede bene bilokke doko yomcwiny.
Jeremia 31:14 Abimiyo ajwagi gicamo cam mabeco mabup giyeŋ adada, aoŋ motta bityeko miti pa jona woko liweŋ, man Rwot ma owaco.” Kica omako Rwot i kom jo Icrael
Jeremia 31:15 Rwot owacci, “Koko tye ka winnye i Rama, koko ki kumo madwoŋ. Lakeri tye ka kok pi litinone; en okwero woko ni pe doŋ gikwe cwinye, pien litinone doŋ gipe.
Jeremia 31:16 Wek koko obedi, duny pig waŋi bene woko. Ticci ducu ma itiyo bot litinoni gibimiyi bakacic pire; gibidwogo cen ki i lobo pa lukworwu. Man Rwot ma owaco.
Jeremia 31:17 Gen tye pi karewu me anyim; litinowu gibia gidwogo cen lobogi kikome. Man Rwot ma owaco.
Jeremia 31:18 Awinyo ka jo Epraim tye ka koko ki cwercwiny kun giwacci, ‘Rwot, waŋ wabedo calo dyaŋ mudiŋ ma pe winyo lok, ento doŋ ipwodowa adada, ci
Jeremia 31:1242  ipwonyowa me lubo gin ma imito. Kwanywa idwokwa cen, ci waŋ bene wabidok; pien in i Rwot Lubaŋawa.
Jeremia 31:19 Onoŋo walokke wabwoti woko, ento i ŋeye cutcut waŋut wabedo ki cwiny me dwogo cen. I kare ma doŋ ityeko keto can i komwa, wakulo wiwa woko ki cwercwiny me can. Lewic omakowa mada dok alee otwodowa woko, pien watimo bal i kare ma onoŋo pud watino.’
Jeremia 31:20 “Epraim, in latinna ma amaro adada, latin ma amaro makato ducu. Pien kare ducu ka alwoŋo nyiŋi, atamo piri ki mar madit. Cwinya kutte akuta i komi; abibedo ki kica i komi bene. Man Rwot ma owaco.
Jeremia 31:21 Wuket lanyut ma nyuto botwu waŋa yo; wugur yat mogo i ŋet yo ma binyutowu yo; wutam pi yo gudo ma en yo ma wulubo i kare ma wubino-ni. Wudwog cen, wun jo Icrael, wudwog cen i gaŋ ma nene wuweko-ni.
Jeremia 31:22 Wubibedo ka kalakala pi kare ma rom mene, wun jo ma pe genne? Pien Rwot doŋ oketo jami manyen i lobo: dako aye ma gwoko laco.” Lonyo ma lwak pa Lubaŋa bilimo i kare ma tye anyim
Jeremia 31:23 Rwot me mony, Lubaŋa pa Icrael, owaco kuman ni, “Ka doŋ adwoko lwak man i lobogi, gin doki gibiwaco ki i lobo Juda ki i gaŋine ducu ni, ‘Rwot myero omi gum i kom got maleŋ me Jerucalem, kabedo maleŋ ka ma en bedo iye.’
Jeremia 31:24 Dano gibibedo i Juda ki i gaŋine ducu, lupur ki lukwat ki romigi bene gibibedo kunnu.
Jeremia 31:25 Abimiyo jo ma guol gilimo tek, dok abimiyo jo ducu ma kec doŋ onyoŋo komgi woko giyeŋ ki cam.
Jeremia 31:26 Man bimiyo dano giwacci, ‘Anino woko ci odiko aco anoŋo atye maber ma koma yot.’
Jeremia 31:27 “An Rwot, doŋ awaco ni, Kare tye ka bino ma abipoŋo lobo Icrael ki Juda woko ki dano kacel ki lee.
Jeremia 31:28 Kare bibino kit macalo agwokogi i kare me putogi, i kare me mukogi, i kare me turogi, i kare me tyekogi, ki i kare me keto can i komgi, kit meno bene abigwokogi ka pitogi ki ka gerogi wek gudoŋ malo. Man Rwot ma owaco.
Jeremia 31:29 Ka kare meno oromo, dano pe dok gibimedde ka waco ni, ‘Kwarowa gucamo nyig olok mawac, man odiŋo lak lidiŋ woko.’
Jeremia 31:30 Ento dano acel acel bito pi balle en kikome; kit meno dano acel acel ma bicamo nyig olok mawac lake bidin woko.” Gicikke manyen
Jeremia 31:31 Rwot owaco ni, “Nen, kare tye ka bino ma abiketo iye gicikke manyen ki jo Icrael ki jo Juda bene.
Jeremia 31:1243 
Jeremia 31:32 Gicikke man pe bibedo calo gicikke ma yam aketo ki kwarogi i kare ma onoŋo akwanyogi woko ki i Ejipt akelogi woko ca. Gin guturo gicikke ma aketo kwedgi, kadi bed onoŋo an abedo cwargi. Man Rwot ma owaco.
Jeremia 31:33 Ka kare meno oromo, man aye gicikke ma abiketo ki jo Icrael: Abimiyo gibedo ki cikka i tamgi, abicoyo bene bedo i cwinygi, An abibedo Lubaŋagi, ki gin gibibedo jona. Man Rwot ma owaco.
Jeremia 31:34 Ŋat mo pe doŋ bipwonyo lawote, ŋat mo bene pe biwaco bot ominne nyo lutugi ni, ‘Ŋe Rwot,’ Gin ducu gibineya, cakke i kom jo matino o kwede wa i kom jo madito ma i kingi. Abiweko balgi, pe dok abibedo ka po i kom gin marac ma gubedo ka timone. Man Rwot ma owaco.”
Jeremia 31:35 Rwot miyo ceŋ ryeny i dyeceŋ, dwe ki lakalatwe en miyo giryeny dyewor. En rubo pii me nam, ci miyo mor; nyiŋe gilwoŋo ni Rwot me mony.
Jeremia 31:36 Rwot ocikke ni Icrael kare ducu bibedo rok, bibedo pi kare malac kun lubo kit ma cik ma eketo i lobo-ni biri kwede.
Jeremia 31:37 Rwot owacci, “Ka ce onoŋo gitwero pimo pol, nyo ka gitwero roto te guti me lobo ki piny, meno keken aye bimiyo akwero jo Icrael pi gin ducu ma doŋ gutyeko timo. Man Rwot ma owaco.”
Jeremia 31:38 “Nen, kare tye ka bino, man Rwot ma owaco, ma gaŋ man gibigero odoco pi Rwot cakke ki i kom lubele ma gilwoŋo Kananel o kwede wa i dogcel ma i twok gaŋ.
Jeremia 31:39 Doŋ tol me pimone gibimiyo cito wa ka mabor atir o kwede wa i got Gareb, ka bigono piny o kwede i Goa.
Jeremia 31:40 Nota ka ma gicoro iye kom jo muto ki bu riŋ ki tim ducu ma i ŋet laora kulu me Kidron nio kwede wa i dogcel me Aguragura dok kwede tuŋ wokceŋ, bibedo gin maleŋ bot Rwot. Pe dok gibiputo nyo gituro woko matwal.”
Jeremia 32:1 Rwot oloko ki Jeremia i mwaka me aparre me loc pa Jedekia kabaka me Juda, ma en aye bene obedo mwaka me apar wiye aboro me loc pa Nebukadnejar kabaka me Babilon.
Jeremia 32:2 I kare meno dul mony pa kabaka me Babilon obedo ka lweny i kom Jerucalem, dok giloro wi lanebi Jeremia woko i dyekal pa lukur-piny ma tye i gaŋ kal pa kabaka me Juda.
Jeremia 32:3 Kabaka Jedekia onoŋo otweye i mabuc kunnu pien gidote ni otyeto lok ni Rwot owaco ni, “Nen, abemiyo gaŋ man woko i ciŋ kabaka me Babilon, en bimayo woko bene doko mere.
Jeremia 32:1244 
Jeremia 32:4 Kabaka Jedekia pe bibwot wacel ki i ciŋ jo Kaldaya, Gibimiye i ciŋ kabaka me Babilon; en biŋene waŋ ki waŋ dok bene bilok kwede atyer ka maleŋ.
Jeremia 32:5 Gibitero Jedekia woko i Babilon, en bibedo kunnu nio waŋ ma an aye abilime. Kadi bed en bibedo ka lweny i kom jo Kaldaya, ento en pe biloyogi. Man Rwot ma owaco.”
Jeremia 32:6 Jeremia owacci, “Rwot owacca ni
Jeremia 32:7 Kanamel, ma en wod pa nera Calum, bibino bota kun mito ni awil lobone ma tye i Anatot, pien an a watte macok kwede adada, dok atye ki twero me wilone.
Jeremia 32:8 Cutcut kit macalo Rwot owaco, omara Kanamel obino bota i dyekal pa lukur- piny, ci owaco bota ni, ‘Willobona ma tye i Anatot i lobo pa Benjamin. In aye i watta ma cok kweda adada, it ye ki twero me kokone ki me bedo iye bene, In kikomi aye myero iwil.’ Ci i kare meno aŋeyo woko ni Rwot aye ma ocika ni atim gin macalo man.
Jeremia 32:9 “Ci awilo poto meno woko ki bot omara Kanamel kun apimo lim woko bene bote ma welle oromo cekel me ryal apar wiye abiro.
Jeremia 32:10 Aketo ciŋa i waragane ci amwono woko, caden ma guneno obedo tye, ka apimo lim woko ki mijan.
Jeremia 32:11 Ci akwanyo waragane me wilo lobo ma onoŋo amwono doge woko, ma tito kit kare ma biri kwede ki cik ma myero gilubi, ki kopine ma onoŋo pe gimwono,
Jeremia 32:12 ci amiyo bot Baruk wod pa Neria ma wod pa Maceya. Amiyogi ducu bote i nyim Kanamel, i nyim caden ma guketo ciŋgi i waraga me wilo poto ca, ki i nyim Lujudaya ducu ma onoŋo gubedo i dyekal.
Jeremia 32:13 Aciko Baruk ki i nyimgi ducu kun awaco ni,
Jeremia 32:14 ‘Rwot me mony, ma Lubaŋa pa Icrael, owaco kuman ni, Kwany waraga man me wil ma gimwono doge woko ki ma pe gimwono doge-ni, ci iketgi i abino ma gicweyo ki lobo, wek gigwokgi guri pi kare malac.
Jeremia 32:15 Rwot me mony, Lubaŋa pa Icrael, owaco ni, odi ki potti ki poto olok pud doki gibiwilo ki i lobo man.’ Lega pa Jeremia
Jeremia 32:16 “Lacen ma doŋ atyeko miyo waraga me wil bot Baruk, ci alego ni,
Jeremia 32:17 ‘Ai Rwot Lubaŋa! In aye ma iketo po lo ki lobo ki tweroni dok ki tekki! Pe tye gin mo matek ma in pe iromo tiyone.
Jeremia 32:18 Ibedo ka nyuto mar meri ma pe lokke bot jo alip ki alip, ento in bene iculo kwor i kom dano, iketo can i komgi pi bal pa kwarogi. In Lubaŋa madit dok it ye ki twero ducu; nyiŋi Rwot me mony.
Jeremia 32:1245 
Jeremia 32:19 Ibedo ki yub me aura, dok itiyo gin matego ma dano uro; ineno bene gin ducu ma dano tiyo, imiyo bakacic bot dano acel acel kun lubo kit kwo ma en obedo kw ede ki kit gin ma en obedo ka timone.
Jeremia 32:20 Yam itiyo taŋo ki lanyut-gu i lobo Ejipt. Pud imedde bene ka tiyogi wa onyoo, itiyo i Icrael ki i kin rok mukene ducu, mumiyo kombeddi doŋ giŋeyi i kabedo ducu.
Jeremia 32:21 Doŋ taŋo ki lanyut ma itiyo-gu omiyo lukworwa gubedo ki lworo marac, dok itiyo ki tweroni ki tekki ikelo joni jo lerael woko ki i lobo Ejipt.
Jeremia 32:22 Imiyo botgi lobo man ma mol cak ki moo kic, kit macalo yam ikwoŋo ni ibimiyo bot kwarogi-ni.
Jeremia 32:23 Ento i kare ma doŋ gubino gudonyo i lobo man dok gucamo obedo megi, pe gulubo gin ma icikogi kwede dok bene pe gulubo pwonnyi wacel, pe gutiyo gin mo kadi ki acel i kom gin ma yam icikogi ni guti-ni. Pi meno en aye mumiyo ikelo can man iketo i komgi.
Jeremia 32:24 “ ‘Nen, jo Kaldaya doŋ gutoro cel lobo gurumo ki gaŋ litit wek gima woko, doŋ bene gitye ka lweny, Pi man lweny, kec ki two gemo biweko gimiyo gaŋ man woko i ciŋ jo Kaldaya ma gitye ka lweny i keme-ni. Gin ma yam iloko doŋ otimme, kun in bene it ye ineno giri.
Jeremia 32:25 Ai Rwot Lubaŋa, in aye ma yam ibedo ka waco bota ni, Wil poto man ki lim, dok inoŋ lucaden, kadi bed gaŋ doŋ gimiyo woko i ciŋ jo Kaldaya.’ ”
Jeremia 32:26 Cutcut Rwot owaco ki Jeremia ni,
Jeremia 32:27 “An a Rwot Lubaŋa pa dano ducu, Tye gin mo matek bota ma pe aromo tiyone?
Jeremia 32:28 Pi meno abemiyo gaŋ man woko bot kabaka Nebukadnejar kabaka me Babilon ki jo Kaldaya, gibimonyo gaŋ gimayo woko.
Jeremia 32:29 Jo Kaldaya ma gitye ka lweny i kom gaŋ-ŋi gibibino gicwinyo mac i kom gaŋ ci waŋ woko. Gibiwaŋo woko kacel wa ki odi ka ma yam giwaŋo iye odok eceta bot jok Baal i wi ot-gu, ki onyo gityer amata-gu bot lubaŋa mukene me ŋeto cwinya oweko kiniga omaka.
Jeremia 32:30 Cakke wa con i acakki me kwogi, jo Icrael ki jo Juda gubedo ka tiyo gin ma pe yomo cwinya keken; jo Icrael gumiyo kiniga omaka pi cal lubaŋa ma gutiyo ki ciŋgi-ni, man Rwot ma owaco.
Jeremia 32:31 Gaŋ man omiyo kinigana ki akemona obedo ka medde woko ameda, cakke i kare ma gigero kwede nio wa onyoo. Doŋ atyeko moko me kwanyone woko ki ka waŋa,
Jeremia 32:32 pi gin marac ma jo magi gutimo: jo Icrael ki jo Juda, kacel ki lukergi, ki lutel megi, ajwagigi ki lunebigi, jo Juda ki jo Jerucalem.
Jeremia 32:1246 
Jeremia 32:33 Guloko ŋegi bota ento pe nyimgi; dok bene kadi bed abedo ka pwonyogi teretere ento gin pe guwinyo pwony ma abedo ka pwonyogi kwede.
Jeremia 32:34 Guketo cal lubaŋagi ma en gin me kwer-ri i ot ma gilwoŋo ki nyina, pi balone woko.
Jeremia 32:35 Gugero waŋ jogi mapol me woro Baal i nota pa wod pa Kinom ka ma gityero iye awobegi ki anyiragi bot jok Molek. Pe awaco botgi ni gutim man, dok bene gin ma kit meno onoŋo pe odonyo i tamma ni gibitimo gin macalo meno ma bimiyo jo Juda timo bal.” Cikke pi gin maber ma bitimme i anyim
Jeremia 32:36 Rwot, ma en Lubaŋa pa Icrael, owaco lok mukemo gaŋ man kuman ni, “Jeremia, in doŋ itito bot lwak man ni lweny, kec ki two gemo biweko gimiyo gaŋ man woko i ciŋ kabaka me Babilon. Kombeddi winy lok mukene ma an aewaco.
Jeremia 32:37 Nen, abecito ka coko lwak man woko ducu ki i lobo ducu ka ma yam aryemogi gucito iye i kare ma onoŋo kiniga ki akemo ki akeca omaka i komgi; abidwokogi i kabedo man, abimiyo gibedo maber ki kuc.
Jeremia 32:38 Gin gibibedo jona, ki an bene abibedo Lubaŋagi.
Jeremia 32:39 Abimiyo gibedo ki cwiny acel ki kit acel, wek gubed ka wora matwal, wek gin ki litinogi ma gi bilubogi i anyim gubed maber.
Jeremia 32:40 Abiketo gicikke ma bedo nakanaka kwedgi, ni pe abilokke aweko timo gin maber botgi, dok bene abimiyo gibedo ka lwora ki i cwinygi, wek pe gulokke gubwota woko.
Jeremia 32:41 Cwinya bibedo yom ka timo gin maber botgi, dok abiketogi gibedo i lobo man matwal ki gen madit kun aketogi ki cwinya ducu ki tipona ducu.
Jeremia 32:42 “Kit macalo akelo can man aketo i kom lwak man, pi meno bene abecito ka miyogi jami ducu mabeco ma yam acikke ni abimiyo botgi.
Jeremia 32:43 Gibiwilo potti ki i lobo man ma iwacci, doŋ odoko tim aroo ka ma dano ki lee doŋ pe gibedo iye, dok bene iwaco ni gibimiyo woko i cin jo Kaldaya.
Jeremia 32:44 Potti gibiwilo pi lim, ki waraga me wilo lobo bene gibiketo iye cin ci gimwono woko kun caden bene noŋo tye i lobo pa Benjamin, i kabedo ducu ma gurumo Jerucalem, ki i gaŋi me Juda, i gaŋi me lobo godigodi, i gaŋi me Cepela ki i gaŋi me Negeb, Abidwoko gum pa jo man botgi kun adwokogi cen i lobogi kikome. Man Rwot ma owaco.”
Jeremia 33:1 Lok pa Rwot doki obino bot Jeremia tyen me aryone ma onoŋo en pud gitweye woko i mabuc i dyekal pa lukur-piny.
Jeremia 33:1247 
Jeremia 33:2 Rwot ma oketo lobo, ma ocweyo omiyo ocun i kabedone, oloko ki Jeremia. En ma nyiŋe gilwoŋo ni Rwot-ti owaco kuman ni,
Jeremia 33:3 “Lwoŋa, ci abigamo dogi; abititti pi gin madito dok ma giuro ma pud peya iŋeyo gin mo i komgi liweŋ.
Jeremia 33:4 An Rwot Lubaŋa pa Icrael, awaco ni odi ma i Jerucalem ki gaŋ kal pa luker me Juda gibimukogi giretogi woko piny. Konnye pe me cito ka lweny i kom cel lobo ma jo Kaldaya gutoro-ni.
Jeremia 33:5 Jo Kaldaya gitye ka bino ka lweny ki ka poŋo gaŋ man woko ki kom jo ma guto, ma an kikoma aye abinekogi ki kinigana kacel ki akemona, An doŋ aloko ŋeya woko i kom gaŋ man pi tim ducu maraco ma jo ma bedo iye gutimo.
Jeremia 33:6 “Abicaŋo gaŋ man dok abimiyo gibedo ma komgi yot. Abicaŋo jo ma gibedo iye ci anyuto botgi kuc madit ma bimiyo gibedo laboŋo lworo.
Jeremia 33:7 Abidwoko gum pa jo Juda botgi ki pa jo Icrael, abigerogi odoco kit macalo yam gubedo con.
Jeremia 33:8 Abilonyogi woko maleŋ ki i kom bal aliigi ki bal ma yam gutimo i koma, abiweko bal aliigi ki lok me jemo ma yam gujemo kwede i koma.
Jeremia 33:9 Pi meno gaŋ me Jerucalem bibedo gaŋ me yomcwiny, gaŋ me pak ki me deyo bota; dok rok ducu ma i wi lobo bilworo, dok komgi bene bimyel, ka onoŋo guwinyo pi gin maber ma atye ka tiyone pi jo Jerucalem, ki pi berbedo ma atye ka kelone i gaŋ man.”
Jeremia 33:10 Rwot owaco kuman ni, “Dano giwacci kabedo man obedo calo tim aroo; dano kadi ki lee ma bedo iye pe. Obedo lok ada ni gaŋi me Juda ki yo me Jerucalem gitye noŋo; dano nyo lee mo pe ma bedo kunnu. Ento i kabedo magi doki wubiwinyo aye
Jeremia 33:11 dwan me yomcwiny ki yomcwiny madwoŋ, dwan anyira ger ki dwan lunyom. Wubiwinyo dano giwero wer ka gikelo gityer me pwoc i oda; gibiwacci, ‘Wumi pwoc bot Rwot me mony, pien Rwot ber, mar mere ma pe lokke bedo nakanaka.’ Abimiyo lobo man bedo lobo mulony kit macalo yam onoŋo tye kwede wa con, man Rwot ma owaco.”
Jeremia 33:12 Rwot me mony owaco kuman ni, “I lobo man ka ma obedo calo tim aroo, dok ka ma kadi dano nyo Lee pe bedo iye, i kare me anyim lum dok bibedo tye iye ka ma lukwat gitero romigi iye ka cam.
Jeremia 33:13 I gaŋi me lobo godigodi, i gaŋi me Cepela, ki i gaŋi me Negeb, i lobo pa Benjamin, i kabedo ducu ma orumo Jerucalem, ki i gaŋi me Juda, lukwat dok gibikwano romigi. Man Rwot ma owaco.
Jeremia 33:14 “Nen, kare tye ka bino, en aye kare ma abicobo iye cikke ma yam aketa ki jo Icrael ki jo Juda.
Jeremia 33:1248 
Jeremia 33:15 I nino meno ki i kare meno abiketo iye lakwaro Daudi kikome me bedo kabaka. En bibedo jaŋ yat ma bilot ki kit ma atir, ma biloyo loc ki ryeko, dok bitiyo gin ma tye atir dok kakare i lobo man.
Jeremia 33:16 I kare ma noŋo en tye kabaka, jo Juda gibibedo mot laboŋo lworo mo, ki jo Icrael bene doŋ gibibedo ki kuc. Gibilwoŋo kabaka meno ki nyiŋ ni, ‘Rwot aye ma miyowa kit ma atir.’
Jeremia 33:17 “An Rwot, doŋ atyeko cikke ni kare ducu dano mo bibedo tye ma en Lakwar Daudi ma myero obed kabaka me Icrael,
Jeremia 33:18 dok bene kare ducu ajwagi bibedo tye ma gia ki i kaka pa Levi ma gin aye gibicuŋ i nyima nakanaka ka tyero gitum awaŋa, gityer me moko kwoŋ, ki gitum mukene-gu ducu.”
Jeremia 33:19 Rwot owaco ki Jeremia ni,
Jeremia 33:20 “Bedo tek me turo gicikkena ki ceŋ ki dyewor, wek pe omi ceŋ ki dyewor gubin i karegi ma mitte kikome.
Jeremia 33:21 Kit meno bene bedo tek me turo gicikkena ki laticca Daudi, wek pe en obed ki lakware mo ma myero obed kabaka, ki dok bene me turo gicikkena ki ajwagi ma gua ki i kaka pa Levi ma gin aye gitye ka tic bota.
Jeremia 33:22 Abimedo wei likwayo pa laticca Daudi ki wel ajwagi bene ma gua ki i kaka pa Levi ma gitiyo bota, wek bene kwanogi obed tek kit macalo kwano lakalatwe ma i polo nyo nyig kweyo me dog nam tek kwede.”
Jeremia 33:23 Rwot owaco bot Jeremia ni,
Jeremia 33:24 “Tika iŋeyo kit ma dano gilok kwede ni an doŋ atyeko kwero Icrael ki Juda woko, gin kaka aryo ma onoŋo ceŋ ayerogi-ni? En meno gin mumi yo gineno jona ki waŋ me cac dok bene pe gitamo pigi ni gin rok.
Jeremia 33:25 Ento an Rwot, aketo gicikkena ki ceŋ ki dwe, dok bene aketo cik ma tye ka loyo polo ki lobo.
Jeremia 33:26 Doŋ kit macalo ada atyeko timo man, kit meno bene abigwoko gicikkena ki likwayo pa Yakobo ka dok ki laticca Daudi. Kare ki kare abiyero dano ki i kom likwayo pa Daudi me loyo likwayo pa Abraim, Icaka ki Yakobo. Abidwoko gumgi kakare botgi, dok kica bibedo ka maka i komgi.”
Jeremia 34:1 Rwot oloko ki Jeremia i kare ma Nebukadnejar kabaka me Babilon ki dul monnye, ki dul mony pa lurok ducu ki jo me rok ducu mapatpat ma gitye i te locce, onoŋo gitye ka lweny i kom Jerucalem ki i gaŋi ducu ma gurumo macokcok kwede.
Jeremia 34:1249 
Jeremia 34:2 Rwot Lubaŋa pa Icrael, owaco bot Jeremia ni ocit owac ki Jedekia kabaka me Juda ni, “Nen, abemiyo gaŋ man woko i cin kabaka me Babilon, ci en biwaŋo woko licwic ki mac.
Jeremia 34:3 Pe ibibwot ki i ciŋe, Gibimaki woko ci gimii bote. Ibineno kabaka me Babilon ki waŋi dok bene ibilok kwede Waŋ ki waŋ; ci i kare meno gibiteri woko i Babilon.
Jeremia 34:4 Kabaka Jedekia, winy gin ma an Rwot atye ka wacone mukemo in. Pe gibineki i lweny ki pala lucwan.
Jeremia 34:5 In ibito ki kuc, dok kit macalo gu bedo ka wano aŋwece i kare ma giyiko kwarowu, ma onoŋo gin luker ma gukwoŋo nyimwu, kit meno dano bene gibiwaŋo gin ma ŋwece kur piri, Gibikoki kun giwacci, ‘Kabakawa doŋ oto woko do!’ An Rwot doŋ atyeko loko lok man.”
Jeremia 34:6 Cutcut lanebi Jeremia otito lok man bot Jedekia kabaka me Juda ki i Jerucalem,
Jeremia 34:7 i kare ma dul mony pa kabaka me Babilon tye ka lweny i kom Jerucalem ki i kom gaŋi ducu me Juda ma yam giweko gudoŋ, Lakic ki Ajeka; magi keken aye onoŋo gubedo gaŋi ma girumo ki cel gogo ma gudoŋ i Juda. Jo Juda gubwolo opiigi
Jeremia 34:8 Rwot oloko ki Jeremia lacen i kare ma doŋ kabaka Jedekia otyeko keto gicikke ki jo ducu ma i Jerucalem me tito pi gonyo opiigi woko.
Jeremia 34:9 Guketo gicikke ni dano acel acel bigonyo opiine ma gin jo Ibru, laco kacel ki dako, wek ŋat mo pe olok Lajudaya lawote obed opii.
Jeremia 34:10 Ci dano ducu kacel ki lutelgi gumoko gicikke meno pi gonyo opiigi woko, pe dok me makogi wek gubed opii tyen me aryo. Gugonyo opiigi woko guweko gucito gire.
Jeremia 34:11 Ento lacen dok gumako opii ma co ki ma mon, gumakogi gudwokogi cen kun yam gugonyogi woko, ci gumiyo gudok i te locgi macalo opii.
Jeremia 34:12 I kare meno en aye Rwot.
Jeremia 34:13 Lubaŋa pa Icrael, owaco bot Jeremia ni, “Yam aketo gicikke ki kwarowu i kare ma akwanyogi ki i lobo Ejipt, ki i ot me can. Awaco botgi ni,
Jeremia 34:14 i tum mwaka me abicel dano acel acel myero ogony Laibru lawote ma yam gicato bote macalo opii ma doŋ otyeko tic bote pi mwaka abicel; myero gugonygi woko wek doŋ pe guti botgi. Ento kwarowu yam pe guketo cwinygi i lokka dok bene pe guciko itgi me winyone.
Jeremia 34:15 Ento i kare ma okato macokcok-ki onoŋo wun Wuŋut ci wutiyo gin ma tye atir i waŋa kun wutito lok me gonyo opiiwu, dano acel acel ki lawote, dok bene wuketo gicikke i nyima i ot ma gilwoŋo ki nyiŋa-ni.
Jeremia 34:1250 
Jeremia 34:16 Ento lacen dok wulokke ci wupyedo nyina kun dano acel acel dok okwanyo opii ma co ki ma mon odwokogi cen bote, ma onoŋo nene doŋ wugonyogi woko macalo mitgi tye, ci wukelogi wuketogi i te loc me opii doki aye.
Jeremia 34:17 Pi meno, an Rwot awaco kuman ni, onoŋo pe wulubo cikka i kare ma wutito lok me gonyo opiiwu, pe wugonyo jo Ibru wadiwu woko ki i opii, Pi meno, an aye doŋ atito botwu ni, abigonyowu wek ginekwu woko i lweny, two gemo binekowu ki kec bene binekowu woko. Man Rwot ma owaco. Abimiyo wudoko gin ma kelo lworo bot ker ducu ma tye i wi lobo.
Jeremia 34:18 -19Lutel me Juda ki Jerucalem kacel ki ludito ma giloyo gaŋ kal, ajwagi, ki jo me lobo meno ducu, guketo gicikke kweda kun giwoto ki i kin wod twon ma guŋolo i dul aryo. Ento guturo gicikke ma gin guketo ki i nyima-ni, pe gugwoko gin ducu ma mako gicikke man. Kit meno abitimo i kom jo man gin ma gin gutimo i kom wod twon.
Jeremia 34:20 Abimiyogi woko i ciŋ lukworgi. Abimiyogi woko i ciŋ jo ma mito nekogi, doŋ komgi muto-ni winyo ki ŋuu me tim aye ma bicamo.
Jeremia 34:21 Abimiyo Jedekia kabaka me Juda kacel ki rwodine i cin lukworgi ma gimito nekogi. Abimiyogi woko bot dul mony pa kabaka me Babilon, ma gugiko lweny woko i komwu-ni.
Jeremia 34:22 Nen, abicikogi, ci gidwogo cen i gaŋ man. Gibilweny i kome, gibimako, ci giwaŋo woko licwic ki mac. Abimiyo gaŋi me Juda ducu lokke doko macalo tim aroo ka ma dano mo pe bedo iye. Man Rwot ma owaco.”
Jeremia 35:1 I kare ma Yekoyakim wod pa Yocia onoŋo obedo kabaka me Juda, Rwot oloko ki Jeremia ni,
Jeremia 35:2 “Cit i kaka pa jo Rekab ci ilok kwedgi, Ka doŋ ikelgi i kicika ma tye i ot pa Rwot ci imi botgi kono yino gumati.”
Jeremia 35:3 Ci Jeremia okwanyo Jajania wod pa Jeremia mukene, wod pa Kabajinia, ki omegine, ki awobene ducu, ki jo Rekab ducu,
Jeremia 35:4 ci okelogi i ot pa Rwot. Oterogi i kicika pa awobe pa Kanan, wod pa Igdalia, ma en dano pa Lubaŋa, Kicika man onoŋo tye cok ki kicika pa rwodi, ina tye malo ka wi kicika pa Mecaya wod pa Calum, ma en dano ma lakur doggola me ot pa Rwot.
Jeremia 35:5 Ci Jeremia oketo kikopo ki abino ma koŋo vino opoŋ iye i nyimgi, ka doŋ owaco botgi ni, “Wumat koŋo.”
Jeremia 35:6 Ento gin gudok iye ni, “Wan pe wamato koŋo vino pien Jonadab wod pa Rekab, ma en kwarowa, otito ni waŋ kacel ki likwayowa ducu pe wabimato koŋo vino matwal.
Jeremia 35:1251 
Jeremia 35:7 En bene otito botwa ni pe myero wager odi, pe wapur poto, pe bene wapit olok kadi ki wilone ki lim bene pe wawil. Ocikowa me bedo i kema pi kare me kwowa ducu, wek wabed ka medde ki bedo i lobo ma waŋ wawelo iye-ni pi kare malac.
Jeremia 35:8 Wan walubo pwony pa Jonadab wod pa Rekab, ma en obedo kwarowa. Wan kikomwa pe wamato koŋo, kadi monwa, awobewa ki anyirawa bene pe gimato.
Jeremia 35:9 Pe wagero odi ma myero wabed iye, pe watye ki poto olok mo, kadi ki potti mukene, kodiwa bene pe;
Jeremia 35:10 wan giwa wabedo i kema. Wan wabedo ka lubo kit cik ducu ma kwarowa Jonadab ocikowa kwede.
Jeremia 35:11 Ento i kare ma Nebukadnejar kabaka me Babilon obino omonyo kwede lobo man, wamoko tamwa me bino i Jerucalem pi riŋo woko ki bot mony pa jo Kaldaya ki Ciria. Meno aye gin mumiyo kombeddi watye ka bedo i Jerucalem-mi.”
Jeremia 35:12 Rwot me mony, Lubaŋa pa Icrael dok owaco bot Jeremia me cito ka waco bot jo Juda ki Jerucalem, ni
Jeremia 35:13 “An Rwot apenyowu ni piŋo wukwero gamo pwonnya ki winyo lokka?
Jeremia 35:14 Likwayo pa Jonadab ducu gulubo dok gugwoko cik ma en ocikogi kwede, pe gumato koŋo vino, kadi wa onyoo pe tye ŋat mo i kingi ma mato koŋo, pien gilubo cik ma kwarogi ocikogi kwede. Abedo ka lok botwu teretere ento wun pe wuwinyo lokka.
Jeremia 35:15 Abedo ka cwalo botwu luticca lunebi teretere, gin bene gubedo ka tito botwu ni wulokke wuwek kit yo mewu marac-ci dok wuti gin ma tye atir. Gin guciko bene matek ni pe myero wuwor lubaŋa mogo mukene dok pe wuti botgi, wek pud wumedde ki bedo i lobo ma yam amiyo botwu ki bot kwarowu. Ento wun pe wuciko itwu dok bene pe wuwinyo lokka.
Jeremia 35:16 Likwayo pa Jonadab gire gulubo gin ma kwarogi ocikogi kwede, ento wun pe wulubo lokka wacel.
Jeremia 35:17 Pi meno, an Rwot me mony, Lubaŋa pa Icrael, abekelo can ma yam acikke pire ni aketo i kom jo Juda ki Jerucalem-mi. Abitimo man pien wun pe wuwinyo lokka i kare ma aloko kwedwu, dok bene ka alwoŋowu wun pe wugamo doga.”
Jeremia 35:18 Ci Jeremia owaco ki jo me kaka pa Rekab ni Rwot me mony, Lubaŋa pa Icrael, owacci, “Wun doŋ wutyeko lubo cik ma kwarowu Jonadab yam ocikowu kwede; wulubo pwonnye woko ducu liweŋ, dok bene wutiyo gin ducu ma onoŋo en ocikowu ni wuti.
Jeremia 35:19 Pi meno, omiyo an Rwot me mony, Lubaŋa pa Icrael, acikke ni Jonadab wod pa Rekab kare ducu bibedo ki lakware mo ma laco ma bitic bota.”
Jeremia 36:1252  Baruk okwano buk adola i ot pa Lubaŋa
Jeremia 36:1 I mwaka me aŋwen me loc pa Yekoyakim wod pa Yocia kabaka me Juda, Rwot owaco bot Jeremia ni,
Jeremia 36:2 “Kwany buk adola ci ico iye lok ducu ma atito boti mukemo Icrael ki Juda, kacel ki rok ducu. Co gin ducu ma atito boti tyen mukwoŋo, i kare ma onoŋo Yocia aye kabaka o kwede wa onyoo.
Jeremia 36:3 Gwok nyo ka jo Juda guwinyo pi can ma onoŋo ayubbe me kelo i komgi, miyo gin ducu gibilokke giweko yogi marac-ci. Ci abiweko balgi ki gin maraco ducu ma yam gutimo.”
Jeremia 36:4 Kumeno Jeremia olwoŋo Baruk wod pa Neria, ci okwano bot Baruk gin ducu ma onoŋo Rwot owaco bote, kun Baruk obedo ka coyo woko liweŋ i buk adola.
Jeremia 36:5 Ka doŋ Jeremia ociko Baruk kun wacce ni, “An doŋ gigeŋa woko ni pe adony i ot pa Rwot.
Jeremia 36:6 Ento amito in icit kunnu i kare mo ma noŋo dano tye ka ri kec, ci ikwan lok ma i buk adola-ni woko matek ki dwan maloŋo, wek jo ducu ma gitye i ot pa Rwot guwiny lok ma Rwot onoŋo owaco bota, en lok ma an akwanogi boti icoyo i buk adola-ni, Myero ikwan lok magi bot jo Juda ducu ma gua ki i gaŋigi wek guwiny.
Jeremia 36:7 Gwok nyo gibilego lega me bako doggi bot Rwot, ci gilokke giweko timo gin marac, pi lok ma Rwot doŋ oloko i kom lwak man ki kiniga kacel ki akemo mager.”
Jeremia 36:8 Kit meno Baruk okwano lok pa Rwot i ot pa Rwot kit macalo lanebi Jeremia ocike kwede ni myero en oti.
Jeremia 36:9 I dwe me aboŋwen i mwaka me abicce me loc pa Yekoyakim kabaka me Juda, dano gubedo ka ri kec wek Rwot okonygi, Jo ma gubedo ka ri kec onoŋo obedo jo ma gubedo i Jerucalem kacel ki jo ma gua ki i gaŋi ducu me Juda ci gubino kunnu.
Jeremia 36:10 I kare ma dano guciko itgi ka winyo lok, ci Baruk okwano lok ducu ma Jeremia owacce ma en ocoyo i buk adola. Baruk otiyo man i ot pa Rwot i kicika pa Gemaria wod pa Capan ma karan. Kicikane onoŋo tye cok ki dyekal mamalo, i kabedo ma gidonyo kwede i dog gaŋ Manyen me ot pa Rwot. Gikwano buk adola bot ludito
Jeremia 36:11 Mikaya wod pa Gemaria, wod pa Capan, owinyo ka Baruk kwano lok ma Rwot owaco ki i buk adola.
Jeremia 36:12 Cutcut en oa ocito i gaŋ kal, ci odonyo i kicika pa karan pa kabaka, Onoŋo rwodi ducu gucokke kunnu: Elicama karan, Delaya wod pa Cemaya, Elnatan wod pa Akbor, Gemaria wod pa Capan, Jedekia wod pa Anania ki rwodi ducu.
Jeremia 36:13 Ci Mikaya owaco botgi lok ducu ma en owinyo i kare ma Baruk okwano lok ki i buk adola i nyim lwak-ki.
Jeremia 36:1253 
Jeremia 36:14 Ci rwodi guoro Jekudi wod pa Netania, wod pa Celemia, wod pa Kuci, me waco bot Baruk ni, “Kwany buk adola ma ikwano bot lwak-ki imak i ciŋi ci ibin.” Kit meno Baruk wod pa Neria okwanyo buk adola omako i ciŋe ci obino kwede botgi.
Jeremia 36:15 Ci guwaco bote ni, “Bed piny ikwan buk meno.” Kit meno Baruk okwano botgi lok meno.
Jeremia 36:16 I kare ma doŋ guwinyo lok magi woko ducu, ŋat acel acel olokke bot lawote ki lworo madwoŋ, ci guwaco bot Baruk ni, “Myero wuwac lok man woko bot kabaka.”
Jeremia 36:17 Ka gupenyo Baruk ni, “Tittiwa, lok magi ducu icoyogi niŋniŋ i Jeremia aye ma obedo ka wacone boti ka in icoyo?”
Jeremia 36:18 Baruk odok iye ni, “Jeremia obedo ka waco lok magi ducu bota ki acel acel, ka acoyogi i buk adola ki kalam vino.”
Jeremia 36:19 Ci rwodi guwaco bot Baruk ni, “In kacel ki Jeremia myero wucit wukanne woko, pe wuwek ŋat mo oŋe ka ma wutye iye.” Kabaka owaŋo buk adola woko
Jeremia 36:20 Lacen rwodi gucito guketo buk adola i kicika pa Elicama, ma karan, ka doŋ gucito i gaŋ pa kabaka, ci gutito lok woko ducu bot kabaka ki kunnu.
Jeremia 36:21 Cutcut kabaka ooro Jekudi me cito ka gamo buk adola. Jekudi ocito okwanyo ki i kicika pa Elicama ka okwano bot kabaka kacel ki rwodi ducu ma onoŋo gucuŋ ka ŋete.
Jeremia 36:22 I dwe me aboŋwen onoŋo kare me cwir, kabaka bene onoŋo tye i gaŋ kalle ma en bedo iye i cwir, ci onoŋo obedo ka oyo mac.
Jeremia 36:23 I kare ma Jekudi kwano buk adola, ka okwano oo i dul coc me adek nyo me aŋwen, ci kabaka ŋolo woko cutcut ki pala matidi ci bolo woko i mac. Obedo ka timo man nio ka buk adola owaŋ otum woko ducu.
Jeremia 36:24 Ento ŋat mo kadi kabaka nyo luticce ma guwinyo lok magi ducu pe gubedo ki lworo, dok bene pe guyeco boŋŋigi.
Jeremia 36:25 Kadi bed Elnatan, Delaya, kacel ki Gemaria gulego kabaka ni pe owaŋ buk adola-ni woko, kabaka pe oketo cwinye me winyo lokgi wacel.
Jeremia 36:26 Lacen kabaka ociko wode Jeramel, kacel ki Ceraya wod pa Ajriel, ki Celemia wod pa Abdeel ni gumak Baruk karan kacel ki lanebi Jeremia, ento Rwot okanogi woko. Jeremia dok ocoyo buk adola mukene
Jeremia 36:27 Lacen ma doŋ kabaka otyeko waŋo buk adola ma Jeremia aye owaco lokke bot Baruk ka Baruk ocoyo-ni, Rwot ociko Jeremia
Jeremia 36:1254 
Jeremia 36:28 ni okwany buk adola mukene ka oco iye lok ducu ma onoŋo tye i buk adola mukwoŋo ca ma kabaka Yekoyakim doŋ otyeko wano woko-ni.
Jeremia 36:29 Rwot otitte me waco bot kaba ka Yekoyakim ni; “Doŋ ityeko wano buk adola ca woko, dok bene ipenyo Jeremia ni piŋo en ocoyo ni kabaka me Babilon bibino ada ci tyeko lobo man woko kun neko jo ducu kacel ki lee ma tye iye.
Jeremia 36:30 Pi meno an Rwot, awaco bot in Yekoyakim ka baka me Juda ni, pe tye dano mo ki i kom Likwayu ma bibedo kabaka. Ka ito komi gibibolo woko ka ma Lyeto ceŋ biwaŋo ki dyeceŋ ki ŋico me pee dyewor.
Jeremia 36:31 Abiketo can i komi kacel ki likwayu, ki luticci, pi balwu ducu ma wutye ka timone. Dok in, kadi ki jo Jerucalem nyo jo Juda, pe wubedo ka keto cwinywu me winyo lok ma abedo ka waco botwu teretere, pi meno abekelo can ma onoŋo yam doŋ aciko pire ni aketo i komwu-ni.”
Jeremia 36:32 Ci Jeremia dok okwanyo buk adola mukene ci omiyo bot Baruk karan, ci Baruk ocoyo lok woko ducu ki acel acel kit macalo Jeremia obedo ka wacce kwede. Baruk ocoyo lok ducu ma onoŋo tye i buk adola mukwoŋo ma kabaka Yekoyakim owaŋo woko ki mac-ci. Jeremia dok omedo iye lok mapol maromrom ki lok me wiati ca.
Jeremia 37:1 Nebukadnejar kabaka me Babilon yam oketo Jedekia wod pa Yocia me bedo kabaka me Juda ma ka Yekonia wod pa Yekoyakim.
Jeremia 37:2 Ento Jedekia ki luticce, ka wa lwak bene pe guwinyo lok pa Rwot ma Rwot omiyo bot lanebi Jeremia ni otit botgi-ni.
Jeremia 37:3 Kabaka Jedekia ocwalo Yekukal wod pa Celemia, ki ajwaka Jepania wod pa Maceya bot Jeremia, kun giwacce ni, “Myero ileg Rwot Lubaŋawa-ni piwa.”
Jeremia 37:4 I kare meno onoŋo Jeremia pud tye ka wirre ata i kin dano, donyo i ot ci kato woko gire kit ma cwinye mito, pien onoŋo pud peya gitweye i mabuc.
Jeremia 37:5 I kare meno bene mony pa Parao oa ki i Ejipt obino; i kare ma jo Kaldaya ma onoŋo gitye ka rumo Jerucalem guwinyo lok man, ci gucako dye woko ki i Jerucalem gudok woko cen ki ŋegi.
Jeremia 37:6 Ka doŋ Rwot, Lubaŋa pa Icrael, owaco bot lanebi Jeremia ni,
Jeremia 37:7 “Wac bot kabaka me Juda ma ocwali me lok kweda ni, ‘Dul mony pa Parao ma onoŋo bino ka konyi-ni doŋ bidok woko i lobo Ejipt.
Jeremia 37:8 Ci jo Kaldaya bidwogo cen. Gibibino gilwenyo i kom gaŋ man, gimayo woko ka doŋ giwaŋo woko ki mac.
Jeremia 37:1255 
Jeremia 37:9 An Rwot acikowu matek ni pe myero wubed ka bwolle kekenwu kun wutamo ni jo Kaldaya pe bidwogo cen, myero wuniaŋ ni gibidwogo.
Jeremia 37:10 Kadi bed wuloyo dul mony pa jo Kaldaya ma gibino ka lweny i komwu-ni, ma noŋo doŋ jo mudoŋŋe keken, en aye jo ma noŋo giketo ret i komgi ma gibuto i kemagi, jo-nu bene pud gibiromo a malo ci giwaŋo gaŋ-ŋi woko ki mac.’ ” Gimako Jeremia gitweyo woko i mabuc
Jeremia 37:11 Dul mony pa jo Kaldaya gudok woko cen ki i Jerucalem ki ŋegi pien onoŋo mony pa Parao doŋ onyiko cok mada.
Jeremia 37:12 Ci Jeremia oa ki i Jerucalem ocito i lobo pa Benjamin ka gamo dul lobo ma gipoko bote ki i kin lutugi.
Jeremia 37:13 Ento i kare ma Jeremia oo i dog gaŋ pa Benjamin, onoŋo ladit ma loyo askari tye ka tic kunnu, nyiŋe gilwoŋo Irija wod pa Celemia ma wod pa Anania; cutcut omako Jeremia woko kun wacce ni, “In it ye ka lwi woko icito bot jo Kaldaya.”
Jeremia 37:14 Jeremia odok iye ni, “Meno lok goba, an pe atye ka lwi woko acito bot jo Kaldaya.” Ento Irija onoŋo pe twero winyo lok pa Jeremia mumiyo omake otere bot rwodi.
Jeremia 37:15 Ci kiniga omako rwodi matek i kom Jeremia, gugoye ka gutweye kwede woko i mabuc i ot pa Yonacan ma karan, pien onoŋo doŋ giloko odoko ot mabuc.
Jeremia 37:16 Gitweyo Jeremia i ot ma obedo bur ma tye i te ŋom, ci giweko ori kunnu pi kare malac.
Jeremia 37:17 Ci kabaka Jedekia ocwalo dano ka kelo Jeremia bote, ci gikelo, en ojolo Jeremia maber. Kabaka ocako penye ki i ot i muŋ kun penye ni, “Tye lok ma Rwot otitti?” Jeremia ogamo ni, “Lok tye.” Dok omedo lok kun wacce ni, “Gibimiyi woko i ciŋ kabaka me Babilon.”
Jeremia 37:18 Jeremia owaco bene ki kabaka Jedekia ni, “Gin marac aŋo ma an atimo boti nyo bot luticci kadi ki bot lwak man, mumiyo itweya woko i mabuc-ci?
Jeremia 37:19 Gin aŋo mutimme i kom lunebini ma yam gutyeto lok boti ni kabaka me Babilon pe bibino ka lweny i komi kadi ki i kom lobo man?
Jeremia 37:20 Kombeddi doŋ, ai laditta, alegi iwiny kokona pe dok idwoka cen i ot pa Yonacan karan, weko abito woko ki kunnu.”
Jeremia 37:21 Pi meno Jedekia omiyo cik, ci gukelo Jeremia guketo me bedo i dyekal pa lukur- piny, kun oye gibedo ka miye mugati nino ki nino, mugati ma gigamo ki i yo pa luted mugati, nio waŋ ma mugati doŋ otum woko liweŋ ki i gaŋ, Kit meno Jeremia obedo kunnu i dyekal pa lukur-piny.
Jeremia 38:1256 
Jeremia 38:1 I kare-nu Cepatia wod pa Matan, Gedalia wod pa Packur, Jukal wod pa Celemia ki Packur wod pa Malkia gubedo ka winyo lok ma Jeremia obedo ka wacone bot lwak. En obedo ka waco botgi ni
Jeremia 38:2 Rwot owaco ni, “Ŋat mo ma bidoŋ bedo i gaŋ gibineko woko ki pala lucwan, kec bineko ki two gemo bene bipoto i kome neke wako. Ento ŋat ma bia cita ka mine kene bot jo Kaldaya pe gibineko, bibedo kwo; en bilaro kwone ci bedo bote macalo mot me lweny.”
Jeremia 38:3 Jeremia bene onoŋo obedo ka tito lok bot lwak ni Rwot owaco kuman ni, “Abemiyo gaŋ man woko i ciŋ dul mony pa kabaka me Babilon, ci en bimako woko.”
Jeremia 38:4 Ci rwodi guwaco bot kabaka ni, “Laco man myero ginek woko, pien en miyo cwmyaskari kacel ki lwak ma odoŋ i gaŋ doko lwor, pi lok ma en loko botgi-ni. Dano man pe tye ka yenyo yo me miyo kony pi berbedo pa lwak, ento mito kelo can i komgi aye.”
Jeremia 38:5 Kabaka Jedekia owacci, “Nen, twero tye i ciŋwu, wutim gin ma wumito i kome; an pe atwero genowu gira.”
Jeremia 38:6 Ci gumako Jeremia gubole woko i waŋ it pa Malkia, ma en wod pa kabaka, ma onoŋo obedo i dyekal pa lukur-piny, Gutweye ki tol gucwale kwede piny i waŋ it kunnu. Pii onoŋo pe i waŋ it, ento coto keken aye onoŋo odoŋ, ci Jeremia ocako mwony woko i coto.
Jeremia 38:7 Kadi bed kumeno, Ebed-melek Laetiopia, dano ma gikolo, ma yam tiyo i gaŋ kal pa kabaka, owinyo ni gibolo Jeremia woko i waŋ it. I kare meno onoŋo kabaka obedo ki lukikone i dog gaŋ pa Benjamin.
Jeremia 38:8 Ci Ebedmelek oa ki i gaŋ kal pa kabaka ocito bot kabaka owacce ni,
Jeremia 38:9 “Laditta, jo magi gutimo gin marac atika. Gubolo Jeremia woko i waŋ it, ka ma ageno ni kec bi neke woko ki kunnu. Cam mo ma romo doŋ pe i gaŋ.”
Jeremia 38:10 Ci kabaka omiyo twero bot Ebed-melek Laetiopia me kwanyo jo adek gucit kwede ka ywayo Jeremia woko ki i waŋ it ma peya noŋo oto.
Jeremia 38:11 Ci Ebed-melek okwanyo jo meno adek ka ocito i ot pa kabaka, odonyo ka ma giketo iye boŋo i ot kano jami, ci okwanyo ketuketu boŋo muti ki boŋo mogo muyec, ci otweyo ki tol ocwalo piny i waŋ it bot Jeremia.
Jeremia 38:12 Ci Ebed-melek owaco ki Jeremia ni, “Ket ketuketu boŋo ki boŋo muyec i te yweti ka iket tol i kome.” Jeremia otimo kit meno,
Jeremia 38:13 ci guywaye ki tol ki i waŋ it gukele woko ka maleŋ. Ci Jeremia omedde ka bedo i dyekal pa lukur-piny. Jedekia openyo tam ki bot Jeremia
Jeremia 38:1257 
Jeremia 38:14 Kabaka Jedekia ocwalo dano gikelo Jeremia bote ki i doggola me adek me donyo i ot pa Rwot. Kabaka owaco bot Jeremia ni, “Abipenyi peny acel, doŋ pi meno pe amito imuŋ lok mo woko bota.”
Jeremia 38:15 Jeremia owaco bot Jedekia ni, “Ka ce atitti lok ada, ibineka woko, dok bene ka ce amiyi tam, ci pe ibiketo cwinyi iye.”
Jeremia 38:16 Pi meno kabaka Jedekia okwoŋŋe bot Jeremia i muŋ kun wacci, “Macalo Rwot tye kwe-ni, ma omiyowa kwo, pe abineki, dok bene pe abimiyi i cin jo ma gimito neki woko-ni.”
Jeremia 38:17 Ci Jeremia owaco bot Jedekia ni Rwot Lubaua me mony, Lubaŋa pa Icrael owaco kuman ni, “Ka ce ibimine keni bot rwodi pa kabaka me Babilon, ci gibiweki ibedo kwo, ki gaŋ man bene pe gibiwaŋo woko ki mac. Ento in kacel ki jo ma i odi wubikwo.
Jeremia 38:18 Ento ka ce pe imine keni bot rwodi pa kabaka me Babilon, ci gaŋ man gibimiyo woko i ciŋ jo Kaldaya, gibiwaŋo woko, pi meno in pe ibibwot ki i ciŋgi wacel.”
Jeremia 38:19 Kabaka Jedekia owaco bot Jeremia ni, “Alworo Lujudaya ma doŋ gumme woko kengi bot io Kaldayani, pien kare mukene gimiya woko i ciŋgi, ci gibitima ki tim anywar marac.”
Jeremia 38:20 Jeremia owacce ni, “Pe gibimiyi botgi. Kombeddi doŋ ilub lok pa Rwot i gin ducu ma awacci, ci ibibedo maber, dok bene gibibwoti ibedo kwo.
Jeremia 38:21 Ento Rwot doŋ onyutta ginanyuta i waŋ lek, gin ma bitimme ka ce ikwero mine woko keni botgi.
Jeremia 38:22 Nen, mon ducu ma yam giweko gudoŋ i gaŋ kal pa kabaka me Juda doŋ gitye ka terogi woko bot rwodi pa kabaka me Babilon. Winy lok ma gitye ka wacone kun giwoto gicito kwede ni, ‘Luremi ma igenogi-ni doŋ gubwoli, dok bene guloyi woko. Doŋ kombeddi kit macalo tyeni omwony woko i coto-ni, gulokke guweki woko keni.’ ”
Jeremia 38:23 Jeremia dok owaco ni, “Monni ducu kacel ki litinoni gibiterogi woko bot jo Kaldaya, ki bene pe ibibwot ki i ciŋgi, Kabaka me Babilon bimaki woko macalo opii, ki gaŋ man bene gibiwaŋo woko ki mac.”
Jeremia 38:24 Jedekia owaco bot Jeremia ni, “Pe iwek ŋat mo oŋe lok ma wawaco, ci pe ibito.
Jeremia 38:25 Ka ce rwodi guwinyo ni aloko kwedi, ka gubino boti guwacci ni, ‘Tit botwa gin ma in iwaco bot kabaka ki gin ma kabaka owaco boti, pe imuŋ lok mo botwa pien waŋ giwa pe wabineki,’
Jeremia 38:26 ibiwaco botgi ni, ‘Akok bot kabaka ki mwolo kun abako doga bote ni pe myero odwoka cen i ot pa Yonacan me to kunnu.’ “
Jeremia 38:1258 
Jeremia 38:27 Ci rwodi ducu gua gubino bot Jeremia gupenye ci en bene odok iye botgi kit macalo kabaka opwonye kwede. Mumiyo guweko lok kwede woko, pien lok ma gubedo ka lokone-ni ŋat mo muwinyo pe.
Jeremia 38:28 Gigwoko Jeremia i dyekal pa lukur-piny nio waŋ ma Jerucalem gimayo woko.
Jeremia 39:1 I mwaka me aboŋwen me loc pa Jedekia kabaka me Juda, i dwe me apar en aye Nebukadnejar kabaka me Babilon obino kwede ki monnye ducu i kom Jerucalem, ci orumo gaŋ woko.
Jeremia 39:2 Gaŋ girumo kit meno nio wa i mwaka me apar wiye acel me loc pa kabaka Jedekia. I dwe me aŋwen, ninone aboŋwen, en aye gumuko kwede cel gag woko.
Jeremia 39:3 I kare ma doŋ gimayo Jerucalem woko, ci rwodi ducu pa kabaka me Babilon gubino gubedo i dog gaŋ ma i dyere ma tye i gaŋ kai: gin aye Nergal-carejer, Camgar-nebo, Carcekim Larabcaric, Nergal-carejer ma Larabmag, ki ludito mukene ducu pa kabaka me Babilon.
Jeremia 39:4 I kare ma Jedekia kabaka me Juda kacel ki askari ducu gunenogi, ci guweko gaŋ guriŋo woko i dyewor, kun giwok ki i dog gaŋ ma i kin cel aryo me gaŋ ma onoŋo guwok i poto pa kabaka; ci gucito gulubo yo ma dok tun Araba.
Jeremia 39:5 Ento mony pa jo Kaldaya guryemo korgi, ci gumako Jedekia wa i bar me Jeriko; doŋ i kare ma gumake woko gukele bot Nebukadnejar kabaka me Babilon i Ribla, ma i lobo Kamat; ci oŋolle iye kop.
Jeremia 39:6 Kabaka me Babilon oneko awobe pa Jedekia woko i Ribla ki i nyime ma waŋe neno, dok kabaka me Babilon oneko ludito me awora me Juda-gu woko ducu.
Jeremia 39:7 Ci okolo waŋ Jedekia giloyo woko, ka gitweye ki nyor, gitere kwede wa i Babilon.
Jeremia 39:8 Jo Kaldaya guwaŋo ot pa kabaka, ki odi pa lwak ducu, ci gumuko kicika cel ma orumo Jerucalem woko.
Jeremia 39:9 Ki jo ma yam gudoŋ i gaŋ, ki jo ma yam gukobo gigi kengi bot kabaka me Babilon, kacel ki lwak ma gudoŋŋe ducu, Nebujaradan ma ladit pa lugwok kabaka oterogi woko i opii i Babilon.
Jeremia 39:10 Ento Nebujaradan ladit pa lugwok kabaka yam oweko lu can mogo ma limgi pe gudoŋ i lobo, ci omiyogi poto olok ki potti mukene bene i kare meno.
Jeremia 39:11 Nebukadnejar kabaka me Babilon omiyo cik mukemo Jeremia kun wok ki bot Nebujaradan, ladit pa lugwok kabaka kun wacci,
Jeremia 39:12 “Tere, gwoke maber, pe itim gin mo marac i kome, ento ti kwede i yo ducu kit macalo en titti.”
Jeremia 39:1259 
Jeremia 39:13 Ci Nebujaradan ladit pa, lugwok kabaka, Nebucajban Larabcaric, Nergal-carejer ma Larabmag, ki ludito madoŋo ducu pa kabaka me Babilon
Jeremia 39:14 gucwalo dano okelo Jeremia ki i dyekal pa lukur-piny, Ci gumiye bot Gedalia wod pa Akikam, ma wod pa Capan, wek otere paco. Ci omiyo en obedo i kin dano. Gen pi Ebed-melek
Jeremia 39:15 Rwot oloko ki Jeremia i kare ma onoŋo gitweye woko i dyekal pa lukurpiny. Owaco bot Jeremia
Jeremia 39:16 me tito bot Ebed-melek Laetiopia ni Rwot me mony, Lubaŋa pa Icrael, owacci, “Nen, abicobo lokka kun aketo can i kom gaŋ man, pe abitimo gin mo maber, lok man bicobbe i nyimi in kikomi i nino meno.
Jeremia 39:17 Ento an Rwot abilari, pe gibimiyi i ciŋ jo meno ma it ye ka lworogi-ni.
Jeremia 39:18 Pien adada an abilari, mumiyo pe gibineki woko ki pala lucwan, ento ibibedo kwo, ci kwoni bibedo boti macalo mot me lweny, pien iketo genni ducu i koma, man Rwot ma owaco.”
Jeremia 40:1 Rwot oloko ki Jeremia i kare ma doŋ Nebujaradan, ladit pa lugwok kabaka ogonye woko ki i Rama. Onoŋo yam gitweyo Jeremia woko ki nyor kacel ki jo mapol ma gimakogi ki i Jerucalem ki Juda, ma giterogi woko i opii i Babilon.
Jeremia 40:2 Ladit pa lugwok kabaka okwanyo Jeremia ci owacce ni, “Rwot Lubaŋani doŋ otyeko tito pi kit can ma bipoto i kabedo man;
Jeremia 40:3 Rwot doŋ otimo gin ma nene en owaco ni ebitimo-ni. Man ducu otimme pien lutuwu gutimo bal i kom Rwot dok bene pe guwinyo lokke.
Jeremia 40:4 Kombeddi doŋ abegonyo nyor woko ki i ciŋi ci aweko icito laboŋo ayela mo. Ka ce imito wot kacel kweda me cito i Babilon, ci itwero, an abigwoki. Ka ce pe imito cito itwero bene bedo giri. Nen lobo-ni ducu tye en, yer ka mo ma itamo ni ber nyo oporre me cito iye.”
Jeremia 40:5 Ento Jeremia pe ocito, mumiyo Nebujaradan owacce ni, “Dok cen bot Gedalia wod pa Akikam, ma wod pa Capan, ma nene kabaka okete me bedo laloc me gaŋi me Juda ducu. Itwero bedo kacel kwede i kin lwak, nyo itwero giri cito ka ma itamo ni ber me cito iye.” Ci ladit pa lugwok kabaka omiye cam ki mot mogo ka doŋ oweko en ocito gire.
Jeremia 40:6 Jeremia ocito bot Gedalia wod pa Akikam i Mijpa, ci obedo kacel kwede i kin lwak ma onoŋo gudoŋ i lobo meno. Gipiro lok me neko Gedalia
Jeremia 40:1260 
Jeremia 40:7 Ludito mogo ki askari pa Lujudaya onoŋo pud gibedo i tim. Guwinyo ni kabaka me Babilon otyeko keto Gedalia wod pa Akikam me bedo laloc me lobo, dok oketo en me loyo jo ducu mudoŋ, co, mon kacel ki litino, ma yam pe giterogi i opii i Babilon, ma gin aye doŋ jo ma lucan adada i lobo meno.
Jeremia 40:8 Ci Icmael wod pa Netania, Yokanan wod pa Karea, Ceraya wod pa Tanumet, likwayo pa Epai ma jo Netopa, ki Jejania ma Lamaaka gucito kacel ki lwak megi bot Gedalia i Mijpa.
Jeremia 40:9 Gedalia wod pa Akikam, ma wod pa Capan, okwoŋŋe botgi kacel ki lwakgi ducu kun wacci, “Pe myero wubed ki lworo me tic bot jo Kaldaya. Wubed kunnu ci wuti bot kabaka me Babilon, ci wubibedo maber ki kuc.
Jeremia 40:10 An gira abibedo i Mijpa kun abedo macalo lawaŋwu ka jo Kaldaya gubino kany. Ento wun wutwero kano koŋo vino, nyig yat ki moo jeituni, ci wubed kwede i gaŋi ma doŋ wumayogi-ni.”
Jeremia 40:11 Kit meno bene, Lujudaya ducu ma onoŋo yam gitye i lobo Moab, Ammon, Edom ki lobo mukene ducu ma yam giryemogi gucito iye, guwinyo ni kabaka me Babilon oweko jo mukene odoŋ i Juda, dok bene en oketo Gedalia wod pa Akikam, ma wod pa Capan me bedo laloc ma loyogi.
Jeremia 40:12 Ci Lujudaya ducu guweko lobo ka ma yam giryemogi gucito iye ni, gucako dwogo cen i Juda. Gubino bot Gedalia i Mijpa, ci gucoko koŋo yino madit ki nyig yadi me oro madwoŋ adada.
Jeremia 40:13 I ŋe meno, Yokanan ki ludito ducu ma giloyo askari ma onoŋo gitye i tim gubino bot Gedalia i Mijpa,
Jeremia 40:14 ci guwacce ni, “Tika iŋeyo ni Baalic kabaka pa jo Ammon otyeko cwalo Icmael wod pa Netania me neki woko?” Ento Gedalia wod pa Akikam pe oye lokgi.
Jeremia 40:15 Ka doŋ Yokanan oloko ki Gedalia i muŋ i Mijpa, kun wacce ni, “Wek acit acinek Icmael wod pa Netania woko, pien ŋat mo pe biŋeyo lok man. Piŋo en mito neki woko, kun miyo Lujudaya ducu ma gurumi woko gibiket woko, dok bene miyo jo ma yam gudoŋ i Juda gito woko?”
Jeremia 40:16 Ento Gedalia wod pa Akikam owaco ki Yokanan wod pa Karea ni, “Pe ibitimo gin ma kit meno, pien it ye ka loko lok goba keken i kom Icmael.”
Jeremia 41:1 I dwe me abiro, Icmael el wod pa Netania ma wod pa Elicama, ma ginywale i ot ker, ma en ŋat acel i kin ludito pa kabaka, obino ki jo apar bot Gedalia wod pa Akikam i Mijpa. I kare ma gitye i Mijpa ka camo cam kacel,
Jeremia 41:1261 
Jeremia 41:2 cutcut Icmael ki jo apar ma guwoto kwede-ni gua gutoŋo Gedalia wod pa Akikam, ma wod pa Capan woko ki pala lucwan ci guneke woko. En aye onoŋo ŋat ma kabaka me Babilon oketo me bedo laloc me lobo-ni.
Jeremia 41:3 Icmael bene oneko Lujudaya ducu ma onoŋo gitye kacel ki Gedalia i Mijpa: kadi wa askari pa jo Kaldaya ma ginoŋogi kunnu.
Jeremia 41:4 Orwone, ma pud peya ŋat mo oŋeyo pi aeko Gedalia,
Jeremia 41:5 jo pyeraboro gua ki i Cekem ki Cilo ka Camaria gubino. Gubino ma gulyelo tikgi woko, guruko bene boŋŋi muyecoyec, komgi bene guŋolo woko. Gubedo ka kela gityer me moko kwoŋ ki odok eceta me atyera i ot pa Rwot.
Jeremia 41:6 Icmael wod pa Netania oa ki i Mijpa obino ka rwatte kwedgi, kun woto ki koko. I kare ma en rwatte kwedgi owaco botgi ni, “Wubin wudony bot Gedalia wod pa Akikam.”
Jeremia 41:7 I kare ma doŋ gubino gudonyo i gaŋ, ci Icmael wod pa Netania ki jo ma onoŋo gitye kacel kwede gunekogi woko, ci gutiŋo komgi gubolo woko i waŋ it.
Jeremia 41:8 Ento onoŋo tye jo apar i kingi ma guwaco bot Icmael ni, “Pe inekwa, watye ki naŋo, kal, moo jeituni, ki moo kic ma gikano i poto.” Ci ojukke kene pe onekogi ki luremgi ducu.
Jeremia 41:9 Waŋ it ma onoŋo Icmael obolo iye kom dano ma en onekogi-ni onoŋo dit dok lac mada. En aye waŋ it ma kabaka Aca yam okwinyo me gwoko kwo pa dano ki i kom kabaka Baaca me Icrael. Icmael opoŋo waŋ it meno woko ki kom jo ma en onekogi-ni.
Jeremia 41:10 Ci Icmael omako anyira pa kabaka ki jo ducu ma yam gudoŋ i Mijpa gudoko opiine, ginjo ma Nebujaradan, ladit pa lugwok kabaka, yam omiyogi I ciŋ Gedalia wod pa Akikam. Icmael wod pa Netania oterogi woko i opii kun giwoto gicito me ŋolo kulu pi kato loka bot jo Ammon.
Jeremia 41:11 Yokanan kacel ki ludito monnye ducu guwinyo pi lok me nek ma Icmael otimo- ni.
Jeremia 41:12 Ci gucoko jo ma megi, gucito ka lweny i kom Icmael wod pa Netania. Gubino ka lweny i kome i joro madit ma tye i Gibeon.
Jeremia 41:13 I kare ma opii pa Icmael guneno Yokanan kacel ki ludito monnye, cwinygi obedo yom.
Jeremia 41:14 Kit meno jo ducu ma yam Icmael omakogi macalo opii ki i Mijpa, gulokke gudwogo cen, ci gucito bot Yokanan wod pa Karea.
Jeremia 41:15 Ento Icmael wod pa Netania olwi woko ki jo aboro, ci gucito bot jo Ammon.
Jeremia 41:16 Lacen Yokanan wod pa Karea ki ludito monnye kacel kwede gukwanyo dano ma yam gudoŋ, ma Icmael wod pa Netania omakogi ki i Mijpa oterogi woko i opii
Jeremia 41:1262  i ŋe neko Gedalia wod pa Akikam, askari, mon, litino, ki jo ma gikologi, ma Yokanan odwokogi cen ki i Gibeon.
Jeremia 41:17 Ci gucito gubedo i Gerut Kimam ma cok ki Beterekem. Onoŋo doŋ gitye ki tam me cito wa i Ejipt
Jeremia 41:18 pien onoŋo gilworo jo Kaldaya. Gin gubedo ki lworo pien Icmael onoŋo oneko Gedalia, wod pa Akikam, ma kabaka me Babilon onoŋo oketo me bedo laloc me lobo.
Jeremia 42:1 Ludito wi mony ducu, kacel ki Yokanan wod pa Karea ki Ajaria wod pa Kocaya, gubino ki lwak dano ma kitgi patpat, jo matino ki jo madito ducu, gubino cok,
Jeremia 42:2 ci guwaco bot lanebi Jeremia ni, “Tim gin ma waŋ wabako dogwa boti pire! Leg Rwot Lubaŋawa piwa. Leg pi waŋ ducu ma wadon lam onoŋo wadwoŋ, ento kit macalo ineno, kombeddi doŋ wadon jo manok keken.
Jeremia 42:3 Legi, wek Rwot Lubaŋawa onyut botwa yo ma myero walubi ki gin ma myero watim.”
Jeremia 42:4 Lanebi Jeremia odok iye botgi owacci, “Doŋ awinyo lokwu; pi meno abilego Rwot Lubaŋawa piwu kit macalo onoŋo wupenya, kit gin ducu ma Rwot bidok iye ki wun an abitito botwu. Pe abikano kit gin mo wacel ma pe atito botwu.”
Jeremia 42:5 Ci guwaco bot Jeremia ni, “Rwot myero obed caden me ada dok ŋat ma genne i komwa me timowa rac ka ce pe wabilubo lok ducu ma Rwot Lubaŋani bicwali kwede botwa.
Jeremia 42:6 Kadi bed gin maber nyo marac, waŋ wabilubo lok pa Rwot Lubaŋawa ma wacwali bote-ni. Ka walubo lokke ci wabibedo giwa maber.” Rwot ogamo lega pa Jeremia
Jeremia 42:7 Lacen i ŋe nino apar Rwot oloko ki Jeremia.
Jeremia 42:8 Ci Jeremia olwon o Yokanan wod pa Karea, ki ludito wi mony ducu ma onoŋo gitye kacel kwede, ki lwak dano ducu, jo matino ki madito.
Jeremia 42:9 Ka doŋ owaco botgi ni, “Rwot, Lubaŋa pa Icrael, ma wucwala hote ki lega me bako dogwu-ni owacci,
Jeremia 42:10 ‘Ka ce wumito bedo i lobo man abigerowu wucuŋ matek macalo ot, pe abiretowu woko piny; abipitowu pe abiputowu woko. Doŋ aŋut pi can ma onoŋo aketo i komwu ca.
Jeremia 42:11 Pe doŋ wubed ki lworo i kom kabaka me Babilon. Pe wulwore, pien atye kwedwu; abilarowu dok abikwanyowu woko ki i ciŋe.
Jeremia 42:1263 
Jeremia 42:12 Kica bimaka i komwu ci amiyo en bene kica make i komwu ci miyo wubedo i lobowu kikome.’
Jeremia 42:13 Ento wun jo ma wudoŋ i Juda pe myero wukwer winyo lok pa Rwot Lubaŋawu kun wukwero bene bedo i lobo man woko.
Jeremia 42:14 Pe myero wuwacci, ‘Pe, waŋ giwa wabicito wabedo i Ejipt, ka ma pe wabineno iye lweny mo doki ki waŋwa, dok bene pe wabiwinyo koko tum ma gikuto pi lweny, ki kec bene pe binekowa.’
Jeremia 42:15 Wuwiny lok pa Rwot, wun jo ma wudoŋ i Juda. Rwot me mony, Lubaŋa pa Icrael, owaco kuman ni, ‘Ka ce doŋ wumoko tamwu me cito me bedo i Ejipt,
Jeremia 42:16 ci lweny ma wulworoni binoŋowu kunnu i lobo Ejipt; ki kec bene ma wulworo- ni bilubowu kunnu, ci wubito woko i lobo Ejipt.
Jeremia 42:17 Jo ducu ma doŋ gumoko tamgi me cito me bedo i Ejipt gibito, nyo i lweny, nyo kec aye ma binekogi, kono two gemo gire. Pe tye ŋat mo i kingi ma bidoŋ bedo kwo, ŋat mo bene pe ma bibwot ki i can ma abikelo aketo i komgi-ni.’
Jeremia 42:18 “Rwot me mony, Lubaŋa pa Icrael, owaco kuman ni, Kit macalo yam atoyo kinigana ki akemona i kom jo ma gibedo i Jerucalem, kit meno bene abionyo akemona woko i komwu ka ce wucito i Ejipt. Wubidoko lok lacen dano, gin ma kelo lworo madwoŋ, ki gin ma dano gibedo ka loko lok aŋec i komgi. Pe dok wubineno kabedo man matwal.
Jeremia 42:19 Rwot doŋ owaco botwu wun jo ma wudoŋ i Juda ni, ‘Pe wuciti i Ejipt.’ Myero wuŋe atikatika ni an doŋ atyeko cikowu i kare man
Jeremia 42:20 ni wun doŋ wuŋak woko ma doŋ wumito ada ni kwowu orweny woko. Wun wucwala ni acit bot Rwot Lubaŋawa kun wuwacca ni, ‘Leg Rwot Lubaŋa piwa! Tit botwa bene gin ducu ma en owaco ni wati, ci waŋ bene wabitiyo.’
Jeremia 42:21 Nen, kombeddi dog atito botwu, ento wun wukwero lubo gin ducu ma Rwot Lubaŋawa oora ni atit botwu.
Jeremia 42:22 Pi meno kombeddi myero wuŋe atikatika ni wubito i lweny, kec binekowu, ki two gemo bene binekowu i kabedo ma wumito twatwal me cito iye-ni.”
Jeremia 44:1 Rwot oloko ki Jeremia lok ma kemo Lujudaya ducu ma gibedo i Ejipt, i gaŋi me Migdol, Tapanec, ki Mempic, ki i lobo Patroc.
Jeremia 44:2 Rwot me mony, Lubaŋa pa Icrael, owaco kuman ni, “Wun kikomwu doŋ wutyeko neno kit can ducu ma aketo i kom Jerucalem ki i kom gaŋi ducu ma i Juda. Kadi wa kombeddi gitye macalo wi obur, ŋat mo pe ma bedo i igi.
Jeremia 44:1264 
Jeremia 44:3 Atimo man pien onoŋo dano gutimo gin maraco dok bene guŋeto cwinya omiyo kiniga omaka. Gubedo ka waŋo odok eceta bot lwak lubaŋa mogo ma gin kikomgi pe giŋeyo, wun bene pe wuŋeyo kadi ki kwarowu bene yam pe guworo lwak lubaŋa macalo meno.
Jeremia 44:4 Abedo ka cwalo luticca lunebi botwu teretere, kun gitito botwu ni pe myero wutim gin marac me kwer ma iya dagi-ni.
Jeremia 44:5 Ento wun pe wuwinyo dok pe wuketo cwinywu i lokka. Pe bene wumedo ki weko timo gin marac wacel, kadi waŋo odok eceta bot lwak lubaŋa-gu.
Jeremia 44:6 Pi meno omiyo aonyo kinigana ki akemona mager woko i kom gaŋi me Juda ki yo me Jerucalem ci awaŋogi woko ki mac. Gudoko obur kit macalo tye kwede wa onyoo-ni.
Jeremia 44:7 “Pi meno an Rwot me mony, Lubaŋa pa Icrael, kombeddi apenyowu gin aŋo mumiyo wutimo gin marac madit macalo man i komwu kekenwu. Wun wumito kelo can i kom co ki mon, i kom litino ki litino lukere, wek ŋat mo obed pe ma bidoŋ ki i kin lutuwu i lobo Juda?
Jeremia 44:8 Piŋo wuŋeto cwinya miyo kiniga maka ki cal jogiwu ma wutiyo atiya ki ciŋwu, ki dok pi waŋo odok eceta bot lwak lubaŋa mukene-gu i lobo Ejipt, ka ma doŋ wubino me bedo iye? Wutimo man ni wek wuto woko, wek rok ducu ma i wi lobo gulok lok aŋec i komwu, dok bene guti ki nyiŋwu macalo gin me ceno dano?
Jeremia 44:9 Wiwu mono doŋ owil woko i kom gin maraco ma gitimo i gaŋi me Juda ki I yo me Jerucalem, ma kwarowu gutimo, dok luker me Juda kacel ki mongi, ki wun bene kacel ki monwu wutimo?
Jeremia 44:10 Ento kadi wa onyoo pe wumedo ki mwolle kenwu pe wubedo ka lwora, dok bene pe wubedo ka lubo cikka ki gin ma an aciko ma amiyo botwu ki bot kwarowu.
Jeremia 44:11 “Pi meno an Rwot Lubaŋa me mony, Lubaŋa pa Icrael, abiketo can i komwu, abineko jo Juda woko ducu.
Jeremia 44:12 Doŋ pi jo Juda ma onoŋo gumoko tamgi me cito me bedo i Ejipt, gin ducu gibinekogi woko, Gin ducu cakke i kom jo matino o kwede i kom jo madito, gibito i lobo Ejipt, i lweny nyo kec ma binekogi. Gibidoko lok lacen dano, dok gin ma kelo lworo madwoŋ bot dano; dano gibibedo ka loko lok aŋec i komgi kun gitiyo ki nyiŋgi macalo gin me ceno dano.
Jeremia 44:13 Abiketo can i kom jo ma gibedo i Ejipt, kit macalo aketo can i kom Jerucalem, ki lweny, kec ki two gemo.
Jeremia 44:14 Pe tye ŋat mo ki i kom jo Juda ma gudoŋ ma gubino ka bedo i Ejipt ma bibwot dok bedo kwo. Dano mo acel i kingi pe bidok cen i Juda, ka ma gitye ka tamo ni myero gidok cen gicibed iye-ni. Ŋat mo ma bidok cen pe, kono luriŋ ayeta mogo manok keken aye gibidok kunnu.”
Jeremia 44:1265 
Jeremia 44:15 Lacen jo ducu ma guŋeyo ni mongi gutyero odok eceta bot lwak lubaŋa mukene, ki mon ma gucuŋ ka winyo lokke, cokke madit, jo ducu ma gubedo i Patroc i lobo Ejipt, gudok iye ki Jeremia ni,
Jeremia 44:16 “Wadag winyo lok ma imito tito botwa i nyiŋ Rwot.
Jeremia 44:17 Ento waŋ wabitiyo gin ducu ma doŋ watyeko kwoŋo kwoŋ pire, wabiwaŋo odok eceta bot daker me polo kun waonyo gityer amata-gu bene bote, kit macalo yam watimo, waŋ ki kwarowa, lukerwa ki rwodiwa, i gaŋi me Juda ki i yo ma tye i Jerucalem. I kare meno onoŋo watye ki cam madwoŋ, onoŋo walony, dok bene pe onoŋo waneno kit can mo.
Jeremia 44:18 Ento i kare ma doŋ waweko waŋo odok eceta bot daker me polo ki onyo gityer amata-gu bote jami ducu doŋ ocako remowa woko, gicako nekowa woko i lweny, ki kec bene onekowa otyekowa woko.”
Jeremia 44:19 Mon gumedde ki lokgi kun giwaco ni, “I kare ma watedo mugati ma porre ki cal pa daker me polo, kun wawaŋo bote odok eceta, dok waonyo bote gityer me amata, cogwa onoŋo guye dok guneno gin ma wabedo ka tiyone.”
Jeremia 44:20 Ci Jeremia owaco bot lwak ducu, mon kacel ki co ma gudokke iye kit man ni,
Jeremia 44:21 “Odok eceta ma wubedo ka waŋone i gaŋi me Juda ki i yo me Jerucalem, wun ki kwarowu, lukerwu ki rwodiwu, kacel ki jo me lobo meno, wutamo ni Rwot doŋ wiye owil woko i kom gin ma wutimo? Wutamo ni Rwot pe ŋeyo?
Jeremia 44:22 I kare-ni lobowu doŋ odoko obur laboŋo dano mo ma bedo iye. Odoko gin ma kelo lworo madwoŋ bot dano, ma dano gitiyo ki nyiŋe macalo gin me ceno dano, pien Rwot doŋ onoŋo pe twero ciro gin maraco ki gin me kwer ma wubedo ka timone.
Jeremia 44:23 Can man opoto i komwu kit macalo tye wa onyoo-ni, pien wubedo ka waŋo odok eceta dok wutimo bal i kom Rwot. Pe wubedo ka lubo cikke ki gin ma en ociko kadi wa lok me cadenne.”
Jeremia 44:24 Jeremia otito ki lwak ducu, makatone bot mon, gin ma Rwot me mony, Lubaŋa pa Icrael, onoŋo owaco bot jo Juda ma gibedo i lobo Ejipt ni,
Jeremia 44:25 “Wun kacel ki monwu wucikke acika bot daker me polo. Wucikke ni wubiwaŋo odok eceta bote, kun bene wuonyo gityer amata-gu bote, ci wun giwu wugwoko kwoŋ ma wukwoŋo, wucobo bene kakare. Pi meno wumok kwoŋwu wuti bene wucobi!
Jeremia 44:26 Ento wuwiny lok me cikke ma an Rwot doŋ atyeko ketone kun akwoŋŋe ki nyiŋa madit bot jo Juda ducu ma gibedo i lobo Ejipt ni, Pe dok amiyo ŋat mo kwoŋo kwoŋ ki nyiŋa kun wacci, ‘Macalo Rwot Lubaŋa tye kwe-ni.’
Jeremia 44:27 Nen, abene-to ni gunen can, pe gubed maber wacel; jo Juda ducu ma gitye i lobo Ejipt gibinekogi woko i lweny, kec binekogi, nio waŋ ma guto gutum woko liweŋ.
Jeremia 44:1266 
Jeremia 44:28 Ento jo manok ki i kinwu gibibwot ki i lak to, en aye gibia ki i lobo Ejipt gidok i lobo Juda. Ci jo Juda ducu ma gudoŋ ki i kom jo ma yam gubino i Ejipt gibiŋeyo lok pa aŋa ma obedo me ada, mera nyo megi.
Jeremia 44:29 An Rwot abinyuto botwu lanyut man ma nyuto ni abiketo can i komwu i kabedo man, wek wuŋe ni lok ma aloko me keto can i komwu bibedo ada.
Jeremia 44:30 Abimiyo Parao Kopra kabaka me Ejipt woko i ciŋ lukworre ma gimito neke, kit macalo amiyo Jedekia kabaka me Juda woko i ciŋ Nebukadnejar kabaka me Babilon, ma onoŋo obedo lakworre ma omito neke woko.”
Jeremia 46:1 Rwot oloko ki lanebi Jeremia lok ma okemo lurok.
Jeremia 46:2 Man aye lok ma en owaco ma okemo Ejipt, Rwot oloko i kom mony pa Parao Neko, kabaka me Ejipt, ma yam Nebukadnejar kabaka me Babilon oloyo i lweny i Karkemic ma cok ki kulu Euprate i mwaka me aŋwen me loc pa Yekoyakim wod pa Yocia kabaka me Juda, kun wacci,
Jeremia 46:3 “Ludito me Ejipt gidaŋŋe ni, ‘Wuruk nyonyo me geŋo korwu dok wuyubbe ki kwotwu bene, ci wucit i lweny!
Jeremia 46:4 Wutwe kom me bedo i ne aguragura; wubed i wigi, wun wegi aguragura! Wucuŋ i tyeŋ ci wuruk otaŋ nyonyo! Wupak Leb toŋwu obed mabit! Wuruk koti nyonyowu i komwu!’ ”
Jeremia 46:5 Rwot openyo ni, “Aneno gin aŋo? Gitye ka lokke gidok woko cen ki lworo madwoŋ, kun cwinygi oballe woko. Twoni lwenygi ducu giketo ret i komgi, ci guriŋo woko oyotoyot; ma pe guneno ŋegi, pien lworo onoŋo oketo komgi woko!” Man Rwot ma owaco.
Jeremia 46:6 Jo ma gidwir i ŋwec pe gitwero bwot; ki lulweny matego bene pe gitwero bwot. Yo tuŋ acam i ŋet kulu Euprate giyokke atata ci gipoto woko.
Jeremia 46:7 “Man aŋa ma tye ka tiŋŋe malo calo pii me kulu Nail-li, macalo pii ma opoŋ woko libyeny wa i dog geŋ ma mol amola?
Jeremia 46:8 Ejipt aye tye ka tiŋŋe macalo pii me kulu Nail, calo kulu ma piine opoŋ woko libyeny wa i dog geŋ. Ejipt wacci, ‘Abitiŋŋe aumo lobo woko, abijwero gaŋi kun aneko jo ducu ma bedo iye woko.’
Jeremia 46:9 Cok aguragura gucak wot, ki gadigadi bene gucak lorre! Cwallulweny gucit gukat anyim: jo Etiopia ki Put ma gumako kwot, wegi atum ma ludiro i mako atum ma gua ki i Lud.
Jeremia 46:10 “Man aye nino pa Rwot Lubaŋa me mony; tin doŋ en biculo kwor, tin doŋ en biketo can i kom lukworre. Binekogi woko ki pala lucwan nio waŋ ma otyekogi woko liweŋ, ma noŋo leb palane doŋ opune woko ki remo keken; tin en aye Rwot
Jeremia 46:1267  Lubaŋa me mony tyero lukworre macalo gitum i lobo ma tye yo tuŋ acam, i ŋet kulu Euprate.
Jeremia 46:11 Wun jo Ejipt, wucit i Gilead, ci wuyeny yat me caŋo two! Yatwu-gu ducu nen gin ma konnye pe; gin mo ma caŋowu pe.
Jeremia 46:12 Lurok doŋ guwinyo pi kit lewic ma wutye kwede; jo ducu doŋ guwinyo kokowu oromo i lobo woko; pien lalweny acel acel doŋ tye ka yokke ki lawote, ci gin ducu gipoto woko i ŋom.” Bino pa Nebukadnejar
Jeremia 46:13 Rwot oloko ki lanebi Jeremia i kare ma Nebukadnejar kabaka me Babilon obino ka lweny i kom Ejipt, kun wuwacci,
Jeremia 46:14 “Tuc lok man i gaŋi me Ejipt, kun itito i Migdol, Mempic, ki Tapanec ni, ‘Wucuŋ matek, doŋ wuyubbe me lweny; gin ducu ma wutye kwede gibibalo woko i lweny!’
Jeremia 46:15 Piŋo Apic doŋ owekowu woko? Cal twon ma wutiyo-ni kono pe ocuŋ piŋo? Pien Rwot ojwere woko lirwat piny.
Jeremia 46:16 Lwakwu guyokke ci gupoto, kun dano acel acel waco bot lawote ni, ‘Wot oyotoyot! Wek wadok cen bot lutuwa, wek wabwot woko ki i lak pala pa lukworwa!’
Jeremia 46:17 “Lwoŋ Parao, kabaka me Ejipt, ki nyiŋ manyen ni, ‘Ŋat ma wo twatwal omiyo karene okato.’
Jeremia 46:18 An a Rwot me mony, an aye kabaka. An Lubaŋa makwo. Calo got Tabor ma wiye bor kato wi godi ducu, ki got Karmel ma ocuŋ mabor dog nam, tek pa ŋat ma bino ka lweny komwu tye kit meno.
Jeremia 46:19 Wuyubbe kun wutweyo yecwu woko me cito i opii, wun jo Ejipt. Pien Mempic doŋ bidoŋ noŋo, bidoŋ wi obur, ma dano mo pe bedo iye.
Jeremia 46:20 Ejipt nen calo laroya dyaŋ maber mucwe, ento lwaŋo ma gikayo dyaŋi ma gua yo tuŋ acam gitye ka lweny i kome.
Jeremia 46:21 Kadi askarine-gu ma gipaŋogi apaŋa ki lim calo roya mucwe kun gimoo adada gudoko goro ma tekogipe. Gin gulokke guriŋo woko kacel, pe gucuŋ, pien nino me keto can i komgi onoŋo doŋ oromo, en bene aye nino me togi.
Jeremia 46:22 Ejipt tye ka riŋo woko kun kok calo twol, pien lukworre gitye ka bino ki tek, ma gibino ka lweny i kome ki latoŋgu calo jo ma tye ka toŋo yadi.
Jeremia 46:23 Gibitoŋo yadi me buŋane-gu woko, kadi bed onoŋo buŋane pe giromo kato ki iye, pien jone gidwoŋ mada ma pe gitwero kwano welgi, askarigi pol ma welgi kato wel bonyo woko.
Jeremia 46:24 Wun jo Ejipt, lewic bimakowu, gibimiyowu woko i ciŋ jo ma gua ki i lobo ma tye yo tuŋ acam.” Man Rwot ma owaco.
Jeremia 46:1268 
Jeremia 46:25 Rwot me mony, Lubaŋa pa Icrael, owacci, “Abeketo can i kom Amon, ma en lubaŋa me Tebec, kacel ki Ejipt ki lwak lubaŋane ki lukerre ducu. Abeketo can i kom Parao kacel ki jo ducu ma gigeno eno.
Jeremia 46:26 Abimiyogi i cin jo ma mito nekogi, abimiyogi i ciŋ Nebukadnejar kabaka me Babilon ki luditone, Ento lacen dano dok gibibedo i Ejipt aye, kit macalo yam gubedo i kare ma okato con. An a Rwot me mony doŋ aloko.” Rwot bilaro jone
Jeremia 46:27 “Pe wulwor, wun likwayo pa laticca Yackobo; wun jo Icrael, cwinywu pe myero oballe woko. Abilarowu ki i lobo ca ma tye ka mabor-ri, abilaro likwayowu bene ki i lobo ma yam giterogi iye i opii. Likwayo pa Yakobo gibidwogo cen ci gibedo mot ki kuc; ŋat mo pe bimiyo gibedo ki lworo.
Jeremia 46:28 Pe wulwor, wun likwayo pa laticca Yakobo, man Rwot ma owaco, pien atye kwedwu. Abijwero jo me rok ducu atyekogi woko, ki ka ma yam aryemowu wuket iye, ento wun pe abityekowu woko liweŋ. Pe abiwekowu ma pe aketo can i komwu; abipwodowu maberber pe ki kiniga twatwal. Man Rwot ma owaco.”
Jeremia 47:1 Ma pud peya Parao olwenyo i kom Gaja, Rwot oloko ki lanebi Jeremia lok ma okemo jo Piliciti.
Jeremia 47:2 Rwot owaco kuman ni, “Nen, pii otiŋŋe yo tuŋ acam, bimol calo kulu ma opoŋ woko libyeny ma piine mol calo lalele. Bimwonyo lobo woko calo pii aluka ki gin ducu ma tye iye, gaŋ kacel ki jo ma bedo i igi. Dano gibidaŋŋe matek, ki jo ducu ma gibedo i lobo gibikok.
Jeremia 47:3 Gibiwinyo ojwe tyen aguragura, ki mor pa gadigadi lweny, ki koko pa lawala me gadigadi. Wego pe doŋ gibilokke me neno litinogi; ciŋgi bene noŋo doŋ okwe woko.
Jeremia 47:4 Pien kare doŋ oo me tyeko jo Piliciti woko, me juko ki i Turo ki Cidon kit kony ducu ma onoŋo pud odoŋ. An Rwot kikoma aye ma abityeko Lupiliciti, jo ducu ma gua gubino ki i dog nam me Kaptor.
Jeremia 47:5 Cwercwiny madit doŋ obino bot io Gaja, ki jo Acikelon guto gutum woko. Wun jo Anak mudoŋ wubikumo pi kare ma rom mene?
Jeremia 47:6 Wun wudaŋŋe ni, ‘Pala lucwan pa Rwot! Ibibedo ka jwerogi woko pi kare ma rom mene? Rwakke kekeni i akurani, wek iywe, ibed mot!’
Jeremia 47:7 Biywe niŋniŋ, ma kun an Rwot doŋ atyeko miyo tic woko bo te me atiya-ni? Atyeko cikone pi lweny i kom Acikelon ki i kom jo ma gibedo i lobo ma tye i dog nam.”
Jeremia 48:1269  Lok kom Moab
Jeremia 48:1 Man aye lok ma Rwot me mony, Lubaŋa pa Icrael, owaco i kom Moab ni, “Can i wi jo Nebo, pien gaŋgi doŋ gijwero woko odoŋ nono! Kiriataim doŋ gimako woko, cel gogone matego-gu ducu doŋ gimukogi woko piny, ki jone giketo lewic i wigi matek;
Jeremia 48:2 deyo pa Moab doŋ orwenyo woko matwal. Lumerok tye ka piro lok me timo gin marac i kom Moab i Kecbon, ni, ‘Wek watyeku rok me Moab woko.’ In gaŋ Madmen bene ibiliŋ woko liwic; dul mony biwoto kun cito ka lweny i komi.
Jeremia 48:3 “Jo Koronaim tye ka daŋŋe ni, ‘Tim bwami! To-piny doŋ obino woko!’
Jeremia 48:4 Doŋ gijwero Moab woko; koko tye ka winnye ka mabor wa i Joar.
Jeremia 48:5 Guito cere me Lukit, gicito malo kun gikok ki pig waŋgi; ki i yo ma ci to piny Koronaim gukok pi neno kit macalo lobo doŋ gibalo kwede woko.
Jeremia 48:6 Giwacci, ‘Wuriŋ oyot! Wuriŋ, wular kwowu! Wuriŋ calo kana me tim!’
Jeremia 48:7 Wun jo Moab, yam wugeno cel gogowu ki lonyowu, ento kombeddi doŋ gibiterowu woko; ki Kemoc ma lubaŋawu-ni gibitero kacel kwedwu i opii, kacel ki ajwagine ki rwodine ducu.
Jeremia 48:8 Lamuk gaŋ bibino i kom gaŋi ducu, pe tye gaŋ mo ma bibwot; nota kacel ki bar gibibalowoko, kit macalo Rwot doŋ otyeko lokone.
Jeremia 48:9 Wuket gweŋ me lyel pi Moab, pien doŋ gibijwero woko. Gaŋine ducu gibiweko doŋ obur, dano mo pe ma bibedo kunnu doki.”
Jeremia 48:10 Gicen dano ma pe tiyo tic pa Rwot ki cwinye ducu! Gicen ŋat ma pe neko dano ki pala lucwanne! Gibijwero gaŋi me Moab woko
Jeremia 48:11 Rwot owacci, “Moab yam obedo mot maber, dok bene yam pe gitero jone i opii. Moab obedo calo koŋo vino ma giweko ni ocek mot, ma pe giyelo, dok pe gionyo woko ki i opoko ma tye iye-ni i i opoko mukene. Mitte bene pe oballe, bille mere mamit kit macalo yam tye kwede con.
Jeremia 48:12 “Pi meno, nen, kare tye ka bino, abicwalo dano gionyo Moab woko calo gionyo kono yino. Gibionyo koŋo vinone woko piny, ci gineko opokone giŋido woko matitino.
Jeremia 48:13 Man bimiyo lewic mako jo Moab pi Kemoc ma lubaŋagi, kit macalo lewic yam omako jo Icrael pi Betel, ma en lubaŋa ma onoŋo yam gigeno twatwal-li.
Jeremia 48:14 “Wun jo Moab, piŋo wunwette ka waco ni wun cogi oteka lweny, wun askari ma cwinywu tek dok wuloyo lweny?
Jeremia 48:15 Gibijwero Moab woko liweŋ ki gaŋine; awobene mabeco ma giyerogi ayera gibinekogi gityekogi woko. An kabaka, Rwot me mony, aye ma awaco man.
Jeremia 48:1270 
Jeremia 48:16 Can ma bino i kom Moab doŋ tye cok, to pinnye doŋ tye ka bino oyotoyot.
Jeremia 48:17 Wukum pi rok meno, wun jo ma wubedo cok ka ŋete, wun ducu ma wuŋeyo ywekane. Wuwacci, ‘Doŋ gituro twero matek me locce woko do! deyone ki tekke doŋ pe matwal.’
Jeremia 48:18 “Wun jo ma wubedo i Dibon, wulor woko ki i kabedowu me deyo wubin woko piny, ci wubed i ŋom i apwa! Pien lamuk Moab doŋ obino i komwu, omuko cel gogone matego-gu ducu woko oweko odoŋ obur.
Jeremia 48:19 Wun jo ma wubedo i Aroer, wucuŋ i ŋet yo koŋ wukur; wupeny co ki mon ma gitye ka lwi gicito woko wek gutit botwu gin mutimme.
Jeremia 48:20 Ci gibidok iye botwu ni, ‘Moab doŋ otyeko poto; wukok pire, doŋ gityeko keto lewic woko i wiye. Tit lok man i ŋet kulu Amon ni Moab doŋ gijwero woko, iye odoŋ noŋo!’
Jeremia 48:21 “Ŋolo kop doŋ obino i kom lobo ma obedo barbar; obino i kom Kolon, Jakaja, Mepat.
Jeremia 48:22 Dibon, Nebo, Betdiblataim,
Jeremia 48:23 Kiriataim, Betgamul, Betmeon,
Jeremia 48:24 Keriot, Bojra ki gaŋi ducu me lobo Moab ma tye ka mabor ki ma tye ka macok.
Jeremia 48:25 Moab doŋ giŋinyo adada, tekone bene gityeko woko. Man Rwot ma owaco. Gibimiyo Moab mwolle woko Licwic
Jeremia 48:26 “Wumi Moab omat mat omer, pien doŋ ojemo woko i koma, an Rwot. Moab bibedo ka ŋenne i ŋokke kekene, ci dano gibinyere kun gicaye.
Jeremia 48:27 In Moab koŋ ipo kit macalo ibedo ka ŋalo kwede jo Icrael. Itimogi marac calo onoŋo imakogi kacel ki lukwo. Pien i kare ducu ma iloko pigi noŋo iyeno wii ayeŋa.
Jeremia 48:28 “Wun jo ma wubedo i Moab myero wuwek gaŋi woko! Wucit wubed i kin got ma obar. Wubed calo akuri ma gero ode i kor got ma oculle.
Jeremia 48:29 Moab wakke twatwal! Doŋ watyeko winyo kit wakke, nyatte, ki bwola ma dano gitye kwede i cwinygi kun gitamo pigi kengi.
Jeremia 48:30 An Rwot, aŋeyo ŋalagi. Dok nyattegi bene obedo gin me bwolo, kadi gin ma gitiyo ducu bene obedo gin me bwolo.
Jeremia 48:31 Pi meno, abikok pi Moab, kun akumo pi jo Moab ducu. Abikumo bene pi jo Kirkerec.
Jeremia 48:32 Abikok pi jo Cibma makato ma akok pi jo Jajer. In gaŋ me Cibma ibedo calo yat olok ma jaŋe boco oŋolo nam oo wa loka tuŋcel, ma ocito oo wa i Jajer. Ento nyig yadiwu me oro ki nyig olokwu doŋ gibalo woko.
Jeremia 48:1271 
Jeremia 48:33 Yom, cwiny ki yomic madwoŋ ma yam dano gitye kwede doŋ gikwanyo woko ki i lobo Moab ma onoŋo ceko cam-mi. Ajuko koŋo vino woko omiyo pe mol ki i bur ka ma ginyono nyig olok; pe tye ŋat mo ma nyono nyig olok kun daŋŋe pi yomcwiny.
Jeremia 48:34 “Jo Kecbon ki Eleale gitye ka daŋŋe matek, dwangi winnye ka mabor wa i Jakaj; jo ma tye i Joar bene winyo dwangi, dok bene winnye ka mabor wa i Koronaim ki i Eglat-celiciya. Pii me Nimrim bene doŋ otyeko two woko liweŋ.
Jeremia 48:35 Abijuko jo Moab pe dok gibityero gitum ki waŋo odok eceta i waŋ jogi bot lubaŋagi. An Rwot, doŋ aloko man.
Jeremia 48:36 “Mumiyo atye ka kumo i cwinya pi Moab ki pi jo Kir-kerec calo dano ma tye ka kuto nyamulere ki wer lyel, pien lonyo ki jami ducu ma yam gulimo doŋ orwenyo woko matwal.
Jeremia 48:37 Dano acel acel olyelo wiye dok onyaro yer tike woko pi kwero cola. Ciŋgi ducu giŋolo bedo bur, dok dano acel acel tye oruko boŋo cola i pyere.
Jeremia 48:38 I wi odi ducu ma tye i Moab ki i dye gaŋi ducu iwinyo koko keken, pe gin mo mukene mapat. Doŋ atyeko neko Moab woko macalo agulu ma ŋat mo pe paro pire. An Rwot doŋ aloko.
Jeremia 48:39 Kit ma gineko kwede Moab! Kit macalo gikok kwede! Kit macalo Moab oloko kwede ŋeye ki lewic! Moab doŋ odoko giriayeta, gin ma kelo lworo madwoŋ bot jo ducu ma gibedo ma gurumo en.” Moab pe twero bwot
Jeremia 48:40 “An Rwot, doŋ atyeko ciko woko ni tye rok mo ma bituk oyotoyot bino Lyanne piny i kom Moab calo ocur ma onoŋo oyaro bwome woko.
Jeremia 48:41 Gaŋi kacel ki cel gogo ducu gibimakogi woko. I nino meno cwiny lulweny me Moab bipoŋ ki lworo calo dako ma tye ka rem ki nywal.
Jeremia 48:42 Gibijwero Moab woko doŋ pe bibedo rok matwal, pien doŋ onoŋo ojemo woko i koma.
Jeremia 48:43 Gin ma kelo lworo madwoŋ, bur ki owic doŋ tye ka kurowu wun jo Moab. An Rwot, doŋ aloko.
Jeremia 48:44 Ŋat mo ma bitemo ni eriŋ gin man ma kelo lworo madwoŋŋi bipoto i bur, ki ŋat ma bia ki i bur katti woko bimoko i owic, pien doŋ atyeko keto kare me keto can i kom jo Moab. An Rwot, doŋ aloko.
Jeremia 48:45 Luriŋ ayela ma doŋ gigoro gitye ka yenyo ka gwok i gaŋ me Kecbon. Ento Kecbon, ma en aye gaŋ ma yam kabaka Cikon obedo ka Joe iye, doŋ tye ka waŋ ki mac. Mac doŋ otyeko waŋo ka Cuŋo pa jo Moab ki wi godi maboco ma yam lulweny me Moab gimaro-ni.
Jeremia 48:1272 
Jeremia 48:46 Can i wiwu, wun jo Moab! Gineko jo ma yam giworo Kemoc woko, dok awobegi ki anyiragi giterogi woko i opii.
Jeremia 48:47 Ento I kare ma tye anyim, abidwoko gum pa Moab bote kakare. Man lok pa Rwot kikome.” Kop ma giŋolo i kom Moab ogik kany.
Jeremia 49:1 Man aye lok ma Rwot owaco ma okemo jo Ammon ni, “Jo Icrael gitye kwene? Pe gitye ki laleyo mo ma, myero ocun i kom lobogi? Piŋo guweko jo ma giworo Milkom gukwanyo dul ma i kaka pa Gad dok gubedo iye kunnu?
Jeremia 49:2 Pi meno, nen, nino tye ka bino, en kare ma abimiyo jo me Raba winyo dwan me koko me lweny. Gaŋ pa jo Ammon gibiweko doŋ obur ki gaŋine matino ducu gibiwaŋogi woko ki mac. Lacen jo Icrael doŋ bimayo lobogi woko ki i ciŋ jo ma yam gumayo woko ki botgi ca. An Rwot, doŋ aloko.
Jeremia 49:3 Wukoki, wun jo Kecbon! Pien Ai ma gaŋwu doŋ gijwero woko, iye odoŋ nono! Wukoki, wun anyira Raba! Wuruk boŋo cola ci wubed ka kumo. Wubed ka ŋwec atata ki i wi cel-gu. Milkom ma lubaŋawu-ni gibitero i opii, kacel ki ajwagine ki rwodine bene.
Jeremia 49:4 Piŋo wun jo ma pe wugenne-ni wutye ka nyatte pi notawu? Piŋo wugeno lonyowu kun wuwaco ni ŋat mo pe ma bitwero bi no ka lweny i komwu?
Jeremia 49:5 Nen, abikelo gin ma miyo lworo madwoŋ makowu ki i kabedo ducu. Wun ducu gibiryemowu woko. Dano acel acel biriŋo laro kwone, ŋat mo bene bibedo pe ma bicoko luriŋ ayela dwokogi cen kacel. An Rwot me mony, doŋ aloko.
Jeremia 49:6 “Ento lacen abidwoko gum pa jo Ammon botgi doki. An Rwot, doŋ aloko.” Kop ma Rwot oŋolo i kom Edom
Jeremia 49:7 Man aye gin ma Rwot me mony owaco ma okemo Edom ni, “Ryeko me ŋolo kop maber doŋ orwenyo woko ki bot jo Teman? Lumi-tamgi doŋ pe twero tito botgi gin ma myero gutim? Ryekogi mono doŋ orywenyo woko liweŋ?
Jeremia 49:8 Wun jo Dedan, wulokke wuriŋ woko! Wucit wukanne woko ka matut! Abeneko likwayo pa Ecau woko, pien kare doŋ oo ma myero aket iye can i komgi.
Jeremia 49:9 Ka dano gubino ka pwono olok, ci giweko mogo i wi yatte; dok bene ka lukwo gubino dyewor, giyako jami ma oromo kit ma gimito keken.
Jeremia 49:10 Ento ajwero likwayo pa Ecau woko adada, dok ajwero kabedogi ma onoŋo gukanne iye abalo woko, man miyo doŋ pe gibikanne matwal. Jo Edom ki wadigi ki luwotgi ducu doŋ ginekogi woko. Ŋat mo pe odoŋ.
Jeremia 49:11 Wuwek litino kicwu ma wegigi pe-ni bota, an abigwokogi. Mon towu ducu gibigeno an.”
Jeremia 49:1273 
Jeremia 49:12 Rwot owaco kuman ni, “Ka ce onoŋo jo ma pe myero giket can i komgi-ni gumato kikopo me can, doŋ wutamo ni wun wubibwot ma pe koŋ noŋo giketo can i komwu? Pe gire, myero koŋ wumat kikopo me can!
Jeremia 49:13 An doŋ atyeko kwoŋo kwoŋ woko ki nyina kekena ni gaŋ me Bojra bidoko gin marac ma dano uro, dok tim aroo ma iye odoŋ noŋo; dano gibiloko lok aŋec i kome kun gitiyo ki nyiŋe macalo gin me ceno dano. Gaŋi ma i ŋete-gu ducu bi doko wi obur matwal. An Rwot, doŋ aloko.”
Jeremia 49:14 Jeremia owacci, “Anoŋo lok ma oa ki bot Rwot. En ooro lakwena me tito bot rok ducu ni, Wucok dul monywu ducu kacel wubin ka lweny i kom Edom! Wuyubbe doŋ pi lweny!
Jeremia 49:15 Rwot bimiyo rokwu bedo goro, dok dano gibicayowu mada.
Jeremia 49:16 Wakke ma wubedo kwede obwolowu mere noŋo. Ŋat mo pe ma lworowu kit macalo wutamo ni gilworowu-ni. Wubedo i kin got ma obar, malo wa i wi got mabor; ento kadi bed wuger odiwu malo calo ocur ma gero ode malo, Rwot bikelowu woko ki kunnu wa piny. Man lok pa Rwot kikome.”
Jeremia 49:17 Rwot owacci, “Can marac kit man bipoto i kom Edom ma bimiyo jo ma gikato ki ka kenyo gibedo ki ur, dok lworo makogi marac pi gin ducu ma guneno ma doŋ otyeko timme i kom Edom-mi.
Jeremia 49:18 Kit gin acel ma otimme i kom Codom ki Gomora-ni i kare ma gin ki gaŋi ma gitye i ŋetgi-gu gityekogi woko bitimme bene i kom Edom. Ŋat mo ma bibedo kunnu pe, kadi bed pi kare mo manok keken. An Rwot, doŋ aloko.
Jeremia 49:19 Nen, abibino macalo labwor ma bino i dye olet romi kun a ki i buŋa ma yatte oculle Likiŋ ma tye i dog kulu Jordan, abimiyo jo Edom giriŋo woko ki i lobogi, Doŋ lacen dano mo ma ayero ni obed latel aye biloyo rok meno. Aŋa ma gitwero poro ki an? Aŋa ma twero ette ka lwoŋa pi lweny? Kit lakwat aŋo mono ma twero cuŋ i nyima?
Jeremia 49:20 Pi meno, doŋ wuwiny kit yub ma an Rwot, doŋ atyeko yubone i kom jo Edom, ki gin ma doŋ ayubbe me timone i kom jo ma bedo i gaŋ me Teman. Kadi bed wa litinogi gibiywayogi woko, ci bimiyo dano ducu gibedo ki ur matek i kom can meno mupoto i komgi-ni.
Jeremia 49:21 Ka Edom opoto ci morre bimiyo lobo yeŋŋe, ki koko oduru bene biwinnye ka mabor wa i Nam Makwar.
Jeremia 49:22 Nen, lamerok bibino lwenyo i kom Bojra calo ocur ma tuk ki malo i pol Lyanne piny ma noŋo oyaro bwome woko. I nino meno lulweny me Edom cwinygi bibedo ki lworo calo cwiny dako ma tye ka reŋi ki nywal.” Lok ma gitito ma okemo Damaciko
Jeremia 49:1274 
Jeremia 49:23 Man aye lok ma Rwot oloko ma okemo Damaciko ni, “Jo ma i gaŋi me Kamat ki Arpad alee doŋ otwodogi woko, pien guwinyo lok marac. Cwinygi doŋ tye ma oŋabbe aŋaba ki lworo, calo nam ma twagge, ma pe twero limo yweyo mo wacel.
Jeremia 49:24 Jo Damaciko ducu doŋ gudoko goro, doŋ gulokke me riŋo woko ki lworo madwoŋ. Gitye ki arem ki cwercwiny madwoŋ calo dako ma tye ka rem ki nywal.
Jeremia 49:25 Gaŋ ma yam oywek ma onoŋo yomcwiny dwoŋ iyeni doŋ gibalo woko iye odoŋ noŋo.
Jeremia 49:26 I nino meno awobe kacel ki askari ducu gibinekogi woko i dye gaŋ. An Rwot me mony, doŋ aloko.
Jeremia 49:27 Abimoko mac i kom odi madoŋo me Damaciko, ci awaŋo gaŋ kal pa Benadad woko.” Kop ma gigolo i kom kaka me Kedar ki ker me Kajor
Jeremia 49:28 Man aye lok ma gitito i kom kaka me Kedar ki ker ducu me Kajor ma yam Nebukadnejar kabaka me Babilon olwenyo i komgi ci oloyogi woko-ni, Rwot owaco kuman ni, “A icit ka lweny i kom jo Kedar, ci inek jo me kaka ma tye wokceŋ-ŋi woko.
Jeremia 49:29 Gibiyako kemagi, ki romigi, ki boŋo kicika me kemagi wa ki jami ducu ma tye i- kemagi. Gibiyako kinagagi kun gitito bot lwak ni, Lworo madwoŋ doŋ oromo i lobo ducu!”
Jeremia 49:30 Rwot owacci, “Wun jo Kajor, acikowu ni myero wuriŋ wukanne woko ka mabor. Pien Nebukadnejar kabaka me Babilon doŋ otyeko yubo yub me timo gin marac i komwu, kun wacci doŋ bene etyeko piro lok woko i komwu.
Jeremia 49:31 “Wua wubin, wucit ka lweny i kom rok ma yam bedo ki kuc laboŋo ayelayela mo-ni! Gaŋgi pe tye ki dog gaŋ kadi wa rii me lorone bene pe, pi meno tye kene, ŋat ma gwoko pe. Man Rwot ma owaco.
Jeremia 49:32 “Kinagagi kacel ki dyaŋigi gibiyako woko! Abikeyo jo ma nyaro yer wigi doŋ macego-ni woko i kabedo ducu, dok bene abikelo can madit ki i kabedo ducu aketo i komgi. Man Rwot ma owaco.
Jeremia 49:33 Kajor bidoko tim aroo matwal, kabedo ka ma too keken aye bedo iye. Ŋat mo pe bibedo kunnu, dok ŋat mo pe bicito kunnu me bedo iye.” Kop ma gigolo i kom Elam
Jeremia 49:34 Cutcut i acakki me loc pa Jedekia kabaka me Juda, Rwot oloko ki Jeremia lok i kom lobo Elam.
Jeremia 49:35 Rwot me mony owaco kuman ni, “Abineko wegi atum ma gumiyo lobo Elam odoko matek-gu woko ducu liweŋ.
Jeremia 49:1275 
Jeremia 49:36 Abimiyo yamo a ki i twok piny aŋwen-ni kodo i kom Elam kun keyo jone woko ki i kabedo ducu, nio waŋ ma lobo mo pe odoŋ ka ma gin luriŋ ayela ma kit meno pe gularo iye.
Jeremia 49:37 Abimiyo jo Elam gibedo ki lworo i kom lukworgi ma mito nekogi wokoni. Abikelo gin marac i komgi ki kinigana madit dok abicwalo mony i komgi nio waŋ ma gityekogi woko liweŋ.
Jeremia 49:38 Abineko luker ki rwodi pa jo Elam woko, ci abicibo komkerra woko kunnu. Man Rwot ma owaco.
Jeremia 49:39 Ento lacen abidwoko gum pa jo Elam botgi doki. Man Rwot ma owaco.”
Jeremia 50:1 Man aye lok ma Rwot oloko bot lanebi Jeremia i kom Babilon ma en aye lobo pa jo Kaldaya ni,
Jeremia 50:2 “Wutuc lok man bot rok ducu dok wutit pire bene. Wutiŋ bendera malo ka maleŋ ci wutit lok man. Pe wugwok lok man obed macalo lok me muŋ, ento wuwacci, ‘Babilon doŋ opoto! Bel ma lubaŋane doŋ lewic omako woko. Merodak bene cwinye oballe woko. Cal lubaŋane-gu ducu doŋ lewic omakogi woko, ki cal jogine doŋ giŋinyo woko!’
Jeremia 50:3 Rok ma oa ki i lobo ma tye yo tuŋ acam obino ka lweny i kom Babilon, bibalo lobo miyo doko tim aroo. Dano ki lee gibiriŋo woko, doŋ ŋat mo ma bibedo kunnu bedo pe.” Dwogo pa jo Icrael i lobogi
Jeremia 50:4 Rwot owacci, “Ka kare meno oo jo Icrael ki jo Juda gibibino ki koko, kun giyenya an Rwot Lubaŋagi.
Jeremia 50:5 Gibipenyo pi yo ma cito i Cion, gibicito gikemo kunnu atir. Gibiketo gicikke ma bedo nakanaka ki Rwot ma pe gibiturone, dok wigi bene pe biwil iye.
Jeremia 50:6 “Jona doŋ gitye macalo romi niurwenyo, ma lukwatgi aye oweko gurwenyo woko i wi godi. Gubedo ka wot ki i kom got man kun gicito i kom got mukene, ma wigi owil woko ka ma pacogi tye iye.
Jeremia 50:7 Jo ducu ma onoŋogi gunekogi woko lukworgi doŋ wacci, ‘Onoŋo gutimo bal i kom Rwot ma en aye kabedogi me ada, ma kwarogi yam gigeno; pi meno gin ma watimo-ni pe rac wacel.’
Jeremia 50:8 “Wun jo Icrael wuriŋ woko ki i Babilon! Wuwek lobo pa jo Kaldaya! Wubed jo mukwoŋo me weko lobo macalo nyok dyel ma telo nyim dyegi!
Jeremia 50:9 Nen, abetugo lwak pa rok ma gitego ma gitye yo tuŋ acam, am iyo gibino ka lweny i kom gaŋ me Babilon. Gibirye woko i tyeŋ pi lweny i kom gaŋ me Babilon
Jeremia 50:1276  ci gimako woko. Ci gicelo atero macalo lulweny ma gikwiri ma pe gicelo aterogi piny noŋo.
Jeremia 50:10 Gibiyako lobo pa jo Kaldaya; jo ma biyako bene gibiyako gin ducu ma igi mito, man Rwot ma owaco.” Poto pa Babiloh
Jeremia 50:11 “Wun jo Babilon doŋ wuyako rokka woko. Kadi bed cwinywu yom, kun wuwakke macalo laroya dyaŋ ma nyono bel, nyo macalo twon aguragura ma kok,
Jeremia 50:12 gaŋwu doŋ bipoŋ ki lewic dok ki cac madit. Lobo Babilon ma en aye minwu doŋ bilokke doko rok mo matidi adada i kin rok ducu; bidoko lobo mutwo dok tim aroo ma pii pe iye.
Jeremia 50:13 Pi kinigana, ŋat mo pe ma bibedo i Babilon; lobo man ducu bidoko obur ma iye odoŋ noŋo. Jo ducu ma gibikato ki i ŋet Babilon gibibedo ki ur madit kun gijwat pi gin man ma otimmeni.
Jeremia 50:14 “Wun wegi atum, wucuŋ i tyeŋ pi lweny i kom Babilon, wurum woko. Wucel aterowu ducu i kom Babilon, pien doŋ otyeko timo bal woko i koma, an Rwot.
Jeremia 50:15 Wudaŋŋe ki woo me lweny kun wurumo kwede gaŋ woko. Babilon kombeddi doŋ omine woko kene. Celle ducu doŋ gimuko gireto woko piny. Man an Rwot aye atye ka culo kwor i kom jo Babilon, Pi meno wucul kwor i komgi, wutimgi kit macalo yam gin gutimo kwede jo mukene-ni.
Jeremia 50:16 Pe myero wuwek lucoc guco kodi i Babilon, ki jo ma gimako pala me kayo kac bene obed pe. Larok mo keken ma bedo kunnu bibedo ki lworo i kom mony ma tye ka lweny ci bimiyo dok cen i lobone kikome. Dwogo pa jo Icrael i lobogi
Jeremia 50:17 “Jo Icrael gubedo calo romi ma labwor odwaro ci oryemogi oketogi woko ata. Mukwoŋo kabaka me Aciria yam olwenyo i komgi, ka dok Nebukadnejar kabaka me Babilon omwodo cogogi woko.
Jeremia 50:18 Pi meno, an Rwot me mony, Lubaŋa pa Icrael, abiketo can i kom kabaka Nebukadnejar ki lobone, kit macalo yam aketo kwede can i kom kabaka me Aciria-ni.
Jeremia 50:19 Abidwoko jo Icrael woko cen i lobogi. Gibibedo ka camo cam ma cek i wi got Karmel ki i dul lobo me Bacan, dok bene gibicamo gin ducu ma igi mito ma ocek i wi cere i lobo Epraim ki Gilead.
Jeremia 50:20 Ka kare meno oromo, ci pe gibinoŋo bal mo i Icrael, kadi ki tim maraco bene pe gibinoŋo i Juda, pien pe abitimo kica bot jo ma aweko gibedo kunnu. Man Rwot ma owaco. Kop ma Rwot oŋolo i kom Babilon
Jeremia 50:1277 
Jeremia 50:21 “Wucit wulweny i kom jo Merataim, ki Pekod. Wunekgi wutyekgi woko liweŋ. Dok wuti gin ducu ma acikowu. Man Rwot ma owaco.
Jeremia 50:22 Woo me lweny doŋ tye ka winnye i lobo ki to-piny madit adada doŋ obino woko.
Jeremia 50:23 Babilon doŋ ogoyo lobo woko piny ki nyol, ento koni nyol meno doŋ oŋidde woko matitino. Rok ducu gitye ki ur madit pi gin ma doŋ otimme i kom Babilon- ni.
Jeremia 50:24 Babilon, doŋ ityeko moko woko i owic ma aciko piri, kun pe onoŋo iŋeyo. Ginoni doŋ imoko woko pien onoŋo ilwenyo i koma.
Jeremia 50:25 Doŋ ayabo kabedo ka ma akano iye jami lwennya, akwanyogi akelogi woko ki kiniga, pien an Rwot Lubaŋa me mony, atye ki tic ma myero ati i lobo Babilon.
Jeremia 50:26 Wubin wacak lweny i kome i kabedo ducu; wuyab dero belle woko-gu ducu. Wucan jami ma giyako-ni wek odurre lipim calo kal ma giduro. Wujwer gaŋ woko rwatrwat! Pe wuwek gin mo odoŋ iye kadi ki acel.
Jeremia 50:27 Wunek twonigi woko ducu! Wunekgi woko liweŋ. Can i wi jo Babilon, pien karegi doŋ oromo Kare doŋ oo me keto can i komgi!”
Jeremia 50:28 Luriŋ ayela ma gin jo ma gubwot ki i Babilon gubino i Cion, dok gutito kit macalo Rwot Lubaŋawa oculo kwede kwor pi gin ma yam jo Babilon otimo i kom ot mere.
Jeremia 50:29 “Wulwoŋ wegi atum me lweny i kom Babilon. Wucwal jo ducu ma giŋeyo telo atum ki celo atero guciti. Wurum gaŋ woko, pe wuwek ŋat mo obwoti. Wucul kwor i kome pi gin ducu ma yam en otimo, dok bene wutim en kit macalo yam en otimo kwede jo mukene-ni, pien en yam oette i koma ki wakke madit, an Rwot ŋat Maleŋ pa Icrael.
Jeremia 50:30 Pi meno awobegi gibinekogi woko i dye gaŋ, ki askarine bene gibinekogi gityekogi woko i nino meno. Man Rwot ma owaco.
Jeremia 50:31 “Nen, atye ki lok i komwu wun jo ma luwakke, man Rwot me mony ma owaco; pien ninowu doŋ oo, en aye kare ma abiketo iye can i komwu.
Jeremia 50:32 Rokwu ma lawakke-ni biyokke ci poto woko, doŋ ŋat mo ma bikonyowu ilowu malo pe tye. Abicwinyo gaŋiwu woko ducu ki mac, dok gin ducu ma orumo gaŋi gibibalo woko liweŋ.”
Jeremia 50:33 Rwot me mony owaco kuman ni, “Gitye ka uno jo Icrael ki jo Juda matek mada. Jo ma doŋ gumakogi macalo opii gitye ka gwokogi adada, ma pe giye ni guciti wacel.
Jeremia 50:34 Ento ŋat ma kokogi-ni tek, nyiŋe Rwot me mony. En kikome aye ma doŋ bipido lokgi, dok bikelo kuc i lobo, ento bikelo can i kom jo Babilon.”
Jeremia 50:1278 
Jeremia 50:35 Rwot owacci, “Ginek jo Babilon! Ginek jo Kaldaya woko! Ginek rwodine ki luryekone ducu woko.
Jeremia 50:36 Ginek lutyet ma lugoba, ma gin coggi lumiŋ mogo ma pe twerre-ni. Ginek lulwennye, myero ginekgi gityekgi woko.
Jeremia 50:37 Wunek aguragurane dok wubal gadigadi lwennye wutyek woko! Wunek jo me dul mony pa lurok ma giwilogi ki lim me bino ka lweny; doŋ gibidoko goro calo mon. Wubal lonyone-gu woko ducu, wuyak jamigi woko liweŋ.
Jeremia 50:38 Can pii myero opot i lobone, wek piine otwo woko liweŋ! Babilon aye lobo ma opoŋ ki cal jogi maraco, ci oloko dano gudoko lupoya,
Jeremia 50:39 “Pi meno lee me tim gibibedo kacel ki lanudi ki udu i Babilon, dano doŋ pe bibedo kunnu matwal, dok bene dano pe doŋ bibedo iye pi kare pa yalwak ducu.
Jeremia 50:40 Kit gin acel-lu bitimme i kom Babilon, ma yam otimme i kom Codom ki Gomora-ni, ki i kom gaŋi pa luwotgi ma otumo ka ŋetgi ma Lubaŋa otyekogi. Dano mo pe bibedo kunnu, dok ŋat mo bene pe bibedo iye macalo welo. Man Rwot ma owaco.
Jeremia 50:41 “Nen, lwak me rok mo-ni tye ka bino kun gia ki i lobo ma tye yo tuŋ acam; rok matek ki luker mapol ma tye ka mabor mada tye ka yubbe pi lweny.
Jeremia 50:42 Doŋ gumako atumgi ki toŋigi woko likiŋ; giger adada, pe gitye ki kica mo wacel; woogi winnye calo nam ma tye ka mor. Guriŋo ki aguragura, ma gurye woko calo jo ma doŋ kuro lweny akura, i komwu, wun jo Babilon!
Jeremia 50:43 Kabaka me Babilon bene doŋ otyeko winyo lok i komgi, ciŋe bene doŋ okwe woko ma pe doŋ timo gin mo; remcwiny madwoŋ doŋ oketo kome woko, calo arem pa dako ma tye ka rem ki nywal.
Jeremia 50:44 “Nen, abibino macalo labwor i olet romi kun aa ki i buŋa me Jordan ma yatte oculle likiŋ, ci abimiyo jo Babilon giriŋo woko ki i lobogi. Doŋ lacen dano mo ma ayero ni obed latel aye biloyo rok meno. Aŋa ma gitwero poro ki an? Aŋa ma twero ette ka lwoŋa pi lweny? Kit lakwat aŋo mono ma twero cuŋ i nyima?
Jeremia 50:45 Pi meno, doŋ wuwiny kit yub ma an Rwot, doŋ atyeko yubone i kom jo Babilon, ki gin ma doŋ ayubbe me timone i kom lobo pa jo Kaldaya. Kadi bed wa litinogi gibiywayogi woko, ci abimiyo dano ducu gibedo ki ur matek i kom can meno mupoto i komgi.
Jeremia 50:46 Ka Babilon opoto, ci morre bimiyo lobo yeŋŋe, ki koko oduru ma gigoyo pire bene biwinnye wa i kin rok mukene ducu.”
Jeremia 51:1 Rwot owaco kuman ni, “Abekelo gin ma neko piny i kom Babilon ki i kom jo Kaldaya.
Jeremia 51:1279 
Jeremia 51:2 Abicwalo lurok ka pyeto Babilon calo cuŋ kai ma gipyeto ma yamo kolo tero woko. Ka nino me can man obino ci gilwenyo i kom dano i kabedo ducu, gibiweko lobo doŋ noŋo.
Jeremia 51:3 Pe wumi kare ki jo Babilon me celo aterogi nyo me ruko koti nyonyogi me lweny. Pe wubwot awobegi gubed makwo. Wutyek dul monygi woko licwic.
Jeremia 51:4 Gibiketo ret i komgi ci gito woko i lobo pa jo Kaldaya ki i dye yo me gaŋigi.
Jeremia 51:5 An Rwot Lubaŋa me mony, pe abwoto jo Icrael ki jo Juda, kadi bed onoŋo gutimo bal i koma, an ŋat Maleŋ me Icrael.
Jeremia 51:6 Wuriŋ woko ki i Babilon! Wuriŋ wular kwowu! Pe myero ginekwu woko pi bal me Babilon. Pien man en aye kare me culo kworra ki me keto can i kom Babilon ma oporo gin ma en otimo.
Jeremia 51:7 Babilon onoŋo obedo macalo kikopo jabu i ciŋa, ma omiyo lobo ducu omer. Rok ducu gumato koŋo vinone, ci gudoko lupoya woko.
Jeremia 51:8 Babilon doŋ opoto woko oyotoyot, kun gijwero woko licwic. Wukok pire! Wukel yat wuket i waŋ rette, gwok nyo bimiyo can.
Jeremia 51:9 Lurok ma onoŋo gibedo kunnu guwacci, ‘Watemo konyo Babilon ki yat wek ocaŋ, ento onoŋo doŋ pe twero larre. Wubwote, wek wacitu wadoku cen paco, Lubaŋa doŋ otyeko keto can i kom Babilon ki tekke ducu, ci ojwero obalo woko adada.’ “
Jeremia 51:10 Rwot owacci, “Jona gidaŋŋe ni, ‘Rwot doŋ onyuto ni lokwa tye atir. Wubin wacitu watitu bot jo ma bedo i Cion gin ma Rwot Lubaŋawa doŋ otyeko timone- ni.’ ”
Jeremia 51:11 Rwot doŋ otugo cwiny luker pa jo Medi woko, pien doŋ oyubbe me tyeko Babilon woko. Man aye kit macalo en biculo kwede kwor pi ot mere ma gimuko gireto woko piny-nyi. Ludito wi mony doŋ giwaco bot askari ni, “Wupak leb aterowu! Wumak kwotwu i ciŋwu!
Jeremia 51:12 Wutwe bendera ocuŋ ma nyuto lweny i kom cel me Babilon. Wucuk cwiny lukur-piny pe gubed lwor! Wupok lukur-piny woko i kabedo mapatpat. Wumi jo mukanne woko guki piny!” Rwot doŋ otyeko timo gin ma yam en oyubbe ni ebitimo, gin ma yam en oloko ni ebitimo i kom jo ma gibedo i Babilon.
Jeremia 51:13 Babilon tye ki kulu madwoŋ ki lonyo mabup, ento karene doŋ otum, ki tol uci me kwone doŋ giŋolo woko.
Jeremia 51:14 Rwot me mony doŋ okwoŋŋe ki nyiŋe kekene ni ebikelo lwak dano mapol calo bonyo ka lweny i kom Babilon, ka doŋ gibidaŋŋe ki dwan me me woo me loyo lweny. Wer me pako Lubaŋa
Jeremia 51:1280 
Jeremia 51:15 Rwot oketolobo ki twerone; dok ocibo lobo ocuŋ matek pi ryekone, ki pi niaa matut ma en tye kwede omiyo oyaro polo woko.
Jeremia 51:16 I kare ma dwane mor, ci pii twagge matek ki i polo, dok miyo lupu duny kun a ki agikki lobo. En miyo lutkot wil ka kot cwer, dok miyo yamo kodo kun a ki i ot kano jamine.
Jeremia 51:17 Dano ducu bedo lumiŋ dok bene ma wigi odiŋ; lewic mako latet jabu pi cal jokke ma en otiyo, pien cal jogine-gu ducu pe lubaŋa me ada, dok bene pe gitye ki kit kwo mo i igi.
Jeremia 51:18 Konygi pe, gitiyogi mere me acaya keken; i kare ma Rwot bibino ka keto can i komgi gibito gitum woko.
Jeremia 51:19 Lubaŋa pa Yakobo pe obedo calo cal jogi magi; pien en aye ŋat ma oketo jami ducu, dok bene en oyero jo Icrael wek gubed jone kikome. Nyiŋe Rwot me mony. Nyono pa Rwot
Jeremia 51:20 Rwot owacci, “Babilon, in ibedo nyonona, ki jami lwennya. Atiyo kwedi me ŋinyo rok ducu woko atiyo kwedi me tyero ker woko ducu,
Jeremia 51:21 atiyo kwedi nie neko aguragura ki jo ma riŋo kwede kun anyotogi woko, atiyo kwedi me turo gadigadi lweny kacel ki jo ma ŋweco kwedgi atyeko woko,
Jeremia 51:22 atiyo kwedi me neko co wa ki mon, atiyo kwedi me neko co muti wa ki awobe- gu, atiyo kwedi me ooko awobe wa ki anyia,
Jeremia 51:23 atiyo kwedi me nyoto lukwat ki romigi woko ŋinyiŋinyi, atiyo kwedi me neko lupur wa ki twoni ma gipuro kwede, atiyo kwedi me neko luloc wa ki ludito wi mony-gu ducu. Can ma gibiketo i kom Babilon
Jeremia 51:24 “Wubineno gin me culo kwor ma abitimo i kom Babilon ki i kom jo aldaya ducu pi gin marac ma gutimo i kom Cion.
Jeremia 51:25 In Babilon, ibedo calo got ma otyeko lobo woko, ento an Rwot aye lakworri. Abimaki woko licwic, ci arudi woko i ŋom, ci abiweki idoŋ buru calo got ma owaŋ.
Jeremia 51:26 Pe gibikwanyo gweŋ mo ki i komi wacel ma gibitic kwede pi gedo doki, me twok ot kadi ki me te guti me ot. Ibidoko doŋ macalo tim aroo matwal, Man Rwot ma owaco.
Jeremia 51:27 “Wugur bendera ocuŋ i ŋom pi lweny! Wukut tum wek rok ducu guwiny! Doŋ wulwoŋ rok woko ducu pi lweny i kom Babilon! Wuwac ki ker magi, Ararat, Mini, ki Acikenaj, gubin gulweny i kome. Wuket ladit ma loyo wi mony ducu me lweny i kome. Wukel aguragura-gu mapol calo lwak bonyo ma corre.
Jeremia 51:28 Wuyub rok ducu, luker pa jo Medi, luloc me lobo ki ludito ma konyogi, ki lobo ducu ma tye i te locgi me lweny i kom Babilon.
Jeremia 51:1281 
Jeremia 51:29 Lobo tye ka yeŋŋe dok jo ma iye tye ka kayo lakgi ki arem madwoŋ, pien Rwot doŋ tye ka cobo gin ma en oyubo, En biloko Babilon doko tim aroo, ka ma dano mo pe bedo iye.
Jeremia 51:30 Lulweny me Babilon doŋ gugiko lweny woko, ci gubedo woko i cel gogogi. Tekcwinygi doŋ otum woko, doŋ gudoko calo mon. Dog gaŋ ducu doŋ gituro woko; dok odi-gu ducu doŋ gicwinyo woko ki mac tye ka waŋ.
Jeremia 51:31 Luor giriŋo teretere me rwatte ki luwotgi, kun gicito ka tito bot kabaka me Babilon ni gaŋ doŋ gituro woko ki i kabedo ducu.
Jeremia 51:32 Lukwor gumako mel ki yeya me ŋolo kulu woko dok gucwinyo lum-gu ki mac. Askari me Babilon ducu doŋ gubaŋŋe woko.
Jeremia 51:33 Lukworgi cok jwerogi woko piny ci ginyonogi woko ki tyengi calo bel ma tye i laro moyo.” Man Rwot me mony, Lubaŋa pa Icrael, aye ma owaco.
Jeremia 51:34 Nebukadnejar kabaka me Babilon ocama otyeka woko; oŋinya woko kicikici. Oweko gaŋ odoŋ ma iye noŋo calo i agulu; ci omwonya woko calo min kulu. Okwanyo gin ma iye mito, ci obolo gin mukene mudoŋŋe-gu woko.
Jeremia 51:35 Wek jo Cion guwacci, “Alii myero obed i wi Babilon gire, pi tim bwami ma gitimo i komwa!” Wek jo Jerucalem guwacci, “Aliimyero obedi wi jo Kaldaya gire pi danowa ma ginekogi!” Rwot bikonyo jo Icrael
Jeremia 51:36 Pi meno Rwot owaco bot jo Jerucalem kuman ni, “Abipido lokwu, dok abiculo kwor piwu bene. Abimiyo pii me nam me Babilon two woko, ki waŋ itte-gu ducu amiyo two woko.
Jeremia 51:37 Babilon doŋ bidoko odur ma obakke lipim i wi obur ka ma too me tim gibedo iye. Bibedo kabedo marac ma miyo lworo, ŋat mo pe ma bibedo kunnu wacel, doŋ jo ducu ma gibinene gibijwat mada i kom kabedo man ma odoŋ nono laboŋo ŋat mo ma bedo iye-ni.
Jeremia 51:38 Jo Babilon ducu gibikok calo labwor, dok gibiŋur calo litino labwor.
Jeremia 51:39 Ka gin jo ma luworo, ci abitedo karama pigi, Abimiyo gimato mat gimer woko ci cwinygi bedo mayom. Gibinino woko, ento pe doŋ gibico wacel.
Jeremia 51:40 Abiterogi woko macalo litino romi, macalo nyogi dyegi nyo nyogi romi. Man Rwot ma owaco. Can ma bipoto i kom Babilon
Jeremia 51:41 “Babilon ma en aye gaŋ ma wi lobo kulu pako-ni, doŋ gimako woko! Babilon doŋ odoko gin ma kelo lworo marac bot rok ducu!
Jeremia 51:42 Nam doŋ ocorre woko limuk i kom Babilon, ci biamwonyine ma mor oume woko lipuk.
Jeremia 51:1282 
Jeremia 51:43 Gaŋine ducu doŋ odoko gin ma giuro ma kelo lworo marac, dok tye macalo tim aroo ma pii pe iye, ka ma dano mo pe bedo iye dok pe giwoto iye.
Jeremia 51:44 Abiketo can i kom Bel, ma en lubaŋa me Babilon, dok abikwanyo jami ma yam en omwonyo-gu woko ducu ki i doge. Rok ducu pe gibicito ka wore kit ma yam con. “Cel me Babilon doŋ opoto woko. Wun jo Icrael wuriŋ woko ki kunnu!
Jeremia 51:45 Dano acel acel tye ka riŋo woko laro kwone ki i kom kiniga mager pa Rwot.
Jeremia 51:46 Pe myero cwinywu oballe woko, dok pe wubed ki lworo pi lok magi ma wuwinyo-ni. Mwaka ki mwaka lok mapat winnye ket i kabedo ducu, lok me tim bwami i lobo, ki dok lok i kom kabaka mo ma tye ka lweny ki kabaka lawote mukene.
Jeremia 51:47 Pi meno, kare tye ka bino, en kare ma abitic kwede i kom cal jogi me Babilon. Lobo Babilon kulu bipoŋ ki lewic madwoŋ, ki jone ducu gibinekogi woko.
Jeremia 51:48 Gin ducu ma tye i wi lobo ki i polo gibibedo ki yomcwiny kun giwero wer, ka ce Babilon opoto i ciŋ jo ma gubino ki i lobo ma tye yo tuŋ acam ka tyekone woko. Man Rwot ma owaco.
Jeremia 51:49 Babilon aye ma okelo to i kom dano ducu ma bedo i wi lobo; kombeddi doŋ Babilon bipoto, pien omiyo jo Icrael mapol ata guto. Lok pa Lubaŋa bot jo Icrael ma gitye i Babilon
Jeremia 51:50 “Wun jona ma wutye i Babilon doŋ wubwot ki i lak to! Kombeddi doŋ wuciti, pe dok wukur gin mo! Kadi bed wutye ka mabor ki paco myero wutam pira, an a Rwotwu, wiwu bene myero opo pi Jerucalem.
Jeremia 51:51 Wuwacci, ‘Lewic omakowa pien wawinyo lok me cac ma gicayowa kwede; wadoko doŋ jo ma goro atika, pien lurok doŋ gubino i kabedo maleŋ ma i ot pa Rwot.’
Jeremia 51:52 Pi meno awacci, kare tye ka bino, en kare ma abitic kwede i kom jogi me Babilon, jo ma giketo ret i komgi gibibedo ka ŋur i kabedo mapol i lobone ducu.
Jeremia 51:53 Kadi bed Babilon it malo wa i pol, kadi bed oger gaŋ me cel gogone kunnu, pud abicwalo dano aye me cito ka tyeke woko. An Rwot doŋ aloko. Can ma pud tye ka medde i skom Babilon
Jeremia 51:54 “Wuwiny dwan me koko ma tye i Babilon, wuwiny ka dano gidaŋŋe pi can ma doŋ opoto i lobo pa jo Kaldaya.
Jeremia 51:55 Doŋ abejwero Babilon woko, amiyo tekke bene tum ci liŋ mot. Mony tye ka rune bino oyotoyot calo pii biamwonyi ma mor, gibino ka lweny i kome ki woo matek.
Jeremia 51:1283 
Jeremia 51:56 Doŋ gubino woko ka keto can i kom Babilon, gimako lulwennye woko, ki atumgi bene gituro giŋido woko matitino. An Rwot Lubaŋa ma aketo can i kom dano pi bal, abiculo kwor aketo can i kom Babilon pi bal ma jone gutimo.
Jeremia 51:57 Abimiyo rwodine gimer woko, jo maryek, luloc me lobo, ki ludito wi mony ducu, ki lulweny. Gibinino woko, ginino ento pe dok gibico wacel. An Kabaka doŋ aloko, an Rwot me mony.
Jeremia 51:58 Cel me Babilon malac-ci gibimuko gireto woko i nom, ki dog gaŋŋe mamalo-gu gibiwaŋo woko ki mac. Tic ma lurok gutiyo-gu ducu obedo me noŋo; gin ma rok ducu guyelle iye ka tiyo ticce matek doŋ mac owaŋo woko.” Man lok pa Rwot me mony kikome. Gicwalo lok pa Jeremia i Babilon
Jeremia 51:59 Ceraya wod pa Neria ma wod pa Maceya, yam obedo ŋat ma gwoko kabaka Jedekia. I mwaka me aŋwen me loc pa Jedekia kabaka me Juda, Ceraya onoŋo cito i Babilon, ci Jeremia otitte kit lok mogo ma myero en owot kwede.
Jeremia 51:60 Jeremia ocoyo i buk lok kom can ma bipoto i kom Babilon, ki lok mukene-gu ducu ma gicoyo ma okemo Babilon.
Jeremia 51:61 Owaco bot Ceraya ni, “Ka io i Babilon nen ni ikwano lok magi ducu kit macalo gicoyo-ni bot lwak.
Jeremia 51:62 Ci myero ileg ni, ‘Ai Rwot, yam onoŋo iwaco ni ibijwero kabedo man woko, wek pe gin makwo obed iye, dano nyo kadi lee, ci koŋ bibedo macalo tim aroo matwal.’
Jeremia 51:63 Ka doŋ ityeko kwano buk man bot lwak, ci itwe gweŋ i kome, ka doŋ ibol kwede woko i dye kulu Euprate,
Jeremia 51:64 kun iwacci, ‘Man aye kit macalo Babilon bimwony kwede woko, ma pe doŋ bikatti woko matwal, pi can ma abekelo ma abiketo i kome.’ ” Lok pa Jeremia ogik kany.
Jeremia 52:1 Jedekia ocamo ker ma mwaka me ditte pyeraryo wiye acel, ci obedo ka loc i Jerucalem pi mwaka apar wiye acel. Nyiŋ minne Kamutal, nya pa Jeremia me Libna.
Jeremia 52:2 En obedo ka tiyo gin ma nen marac i waŋ Rwot, kun lubo gin ducu ma yam Yekoyakim otiyo.
Jeremia 52:3 Pi kiniga ma omako Rwot, ka kare oromo, omiyo Rwot obayo Jerucalem ki Juda woko ki i nyime. Jerucalem opoto i ciŋ jo Babilon
Jeremia 52:1284  (2 Luker 24.20–25.7; Jer 39.1-7) Jedekia ocako jemo woko i kom kabaka me Babilon.
Jeremia 52:4 I mwaka me aboŋwen me locce, i dwe me apar, i nino dwe apar, en aye Nebukadnejar kabaka me Babilon obino kwede ki monnye ducu i kom Jerucalem, ci orumo gaŋ woko, ka dok gutoro cel lobo orumo woko dyere.
Jeremia 52:5 Gaŋ girumo kit meno nio wa i mwaka me apar wiye acel me loc pa kabaka Jedekia.
Jeremia 52:6 I kom nino dwe aboŋwen me dwe me aŋwen onoŋo kec odoko marac i Jerucalem, ma omiyo cam pe dok nen pi lwak.
Jeremia 52:7 Ka gumuko cel me gaŋ woko, ci lwak lulweny ducu gumol guriŋo ki i dyewor, kun giwok ki i dog gaŋ ma i kin cel cel aryo me Jerucalem, ma i ŋet poto pa kabaka, kadi onoŋo jo Kaldaya gurumo gaŋ woko. Gucito gulubo yo ma dok tuŋ Araba.
Jeremia 52:8 Ento mony pa jo Kaldaya guryemo kor kabaka, ci gumake woko i bar me Jeriko; ci monnye guket woko ducu ki i kome.
Jeremia 52:9 Ka gumako kabaka, ci gukelo en bot kabaka me Babilon i Ribla, ka ma oŋolle iye kop.
Jeremia 52:10 Kabaka me Babilon ocako neko awobe pa Jedekia woko ki i nyime ma waŋe neno, dok bene oneko rwodi me Juda woko ducu ki i Ribla.
Jeremia 52:11 En okolo waŋ Jedekia oloyo woko ka omiyo gitweye ki nyor, gitere kwede wa i Babilon, ci gikete i mabuc nio wa i nino me tone. Giwago ot pa Lubaŋa woko (2 Luker 25.8-11)
Jeremia 52:12 I dwe me abic, i kom nino dwe apar, ma en aye mwaka me apar wiye aboŋwenne me loc pa kabaka Nebukadnejar, ma kabaka me Babilon, en aye Nebujaradan ma ladit pa lugwok kabaka, ma latic pa kabaka me Babilon, obino i Jerucalem.
Jeremia 52:13 Ocako waŋo ot pa Rwot woko ki ot pa kabaka, ki odi ducu ma tye i Jerucalem; owaŋo odi madito woko ducu ki mac.
Jeremia 52:14 Ki mony pa jo Kaldaya ducu, ma yam gitye kacel ki ladit pa lugwok kabaka, gumuko kicika cel murumo Jerucalem woko.
Jeremia 52:15 Ki lwak ma yam gudoŋ i gaŋ, ki jo ma yam gukobo gigi kengi bot kabaka me Babilon, kacel ki lwak ma gudoŋŋe ducu, Nebujaradan ma, ladit pa lugwok kabaka oterogi woko i opii.
Jeremia 52:16 Ento oweko jo mogo ma gin lucan adada gudoŋ i lobo wek gubed lugwok poto olok ki lupur ki kweri dyaŋ.
Jeremia 52:1285 
Jeremia 52:17 Ki wir mola ma yam gitye i ot pa Rwot ki litino gadigadi, ki nam me mola ma yam gitye i ot pa Rwot, jo Kaldaya guturo guŋido woko, ka gutero mola mere wa i Babilon.
Jeremia 52:18 Gutero lwak agulu ducu ki akwaya; latokke-gu ki magac-gu, ki becen, ki atabo me odok eceta, ki jami me mola ducu ma yam gitiyo kwedgi i ot pa Rwot
Jeremia 52:19 ki atabo matino ki weer me waŋo mac bene, ki atabo, me liyo gityer amata. Gin ma yam otiyo ki jabu ladit pa lugwok kabaka otero macalo jabu, gin ma yam otiyo ki ryal, otero macalo ryal.
Jeremia 52:20 Lok ma dok i kom wir aryo-ni, ki nam acel, ki litino gadigadi ducu ma yam Solomon otiyo pi ot pa Rwot, pek me mola ma oa ki i kom jami magi ducu dwoŋ, pe pimme.
Jeremia 52:21 Bor pa wir acel acel romo futi pyeraryo wiye abiro, gipimo kor wir ki tol ci ditte oromo futi apar wiye aboro. Iye onoŋo twolo, kome ducu kinoŋ ma romo nyig ciŋ aŋwen.
Jeremia 52:22 I wiye yam giketo iye lalukana me mola, kun lalukana borre romo futi abiro ki nucu. I kom lalukana onoŋo giketo iye obwo ki cal nyig okwer pomegranat, ma gin ducu gitiyogi ki mola ma girumo lalu: kana dyere. Wir me aryo bene rom ki lawote, kun tye ki cal nyig pomegranat.
Jeremia 52:23 Cal pomegranat onoŋo romo pyeraboŋwen wiye abicel ki yo tun ŋeye ducu ki woko; cal pomegranat ducu doŋ romo miya acel ma orumo obwo ma gitiyo orumo woko ducu-ni. Gitero Lujudaya i Babilon (2 Luker 25.8-21,21-30)
Jeremia 52:24 Ladit pa Lugwok kabaka, otero Ceraya bene ma ajwaka madit, ki Jepania ajwaka me aryone, ki lukur doggola me ot pa Rwot gin adek.
Jeremia 52:25 Ka dok okwanyo ladit ma loyo lumony ki i dye gaŋ, ki lumemba abic me lukiko pa kabaka ma onoŋogi i dye gaŋ; ki karan pa ladit me mony, ma yam coko jo me lobo pi lweny; ki jo pyerabicel i kin wegi lobo ma ginoŋogi i dye gaŋ.
Jeremia 52:26 Nebujaradan, ladit pa lugwok kabaka omakogi, oterogi wa i Ribla bot kabaka me Babilon.
Jeremia 52:27 Kabaka me Babilon onekogi woko ducu ki i Ribla ma i lobo Kamat. Jo Juda ma gikwanyogi woko ki i lobogi giterogi woko i opii kit meno.
Jeremia 52:28 Man aye wel dano ma yam Nebukadnejar omako otero woko i opii: i mwaka me abiro otero Lujudaya ma romo alip adek ki pyeraryo wiye adek.
Jeremia 52:29 I mwaka me apar wiye aboro me locce en okwanyo dano ma romo miya aboro ki pyeradek wiye aryo ki i Jerucalem oterogi woko i opii.
Jeremia 52:1286 
Jeremia 52:30 I mwaka me pyeraryo wiye adek me loc pa Nebukadnejar, Nebujaradan ladit pa lugwok kabaka otero Lujudaya ma romo dano miya abiro ki pyeraŋwen wiye abic i opii. Wel dano ducu ma giterogi i opii doŋ oribbe alip aŋwen ki miya abicel. Giketo deyo bot Yekoyakin ki i Babilon
Jeremia 52:31 I kare me mwaka pyeradek wiye abirone nia ma gitero kwede Yekoyakin kabaka me Juda i opii, i dwe me apar wiye aryo, i kom nino dwe pyeraryo wiye abic, en aye Evil-merodak, kabaka me Babilon, otimo kica ki Yekoyakin kabaka me Juda, ogonye woko ki i mabuc i mwaka ma en ocamo iye ker.
Jeremia 52:32 Obedo ka lok kwede mot maber, oketo en obedo i kom madit makato ducu ki i kin kom pa luker ma yam gibedo kwede i Babilon.
Jeremia 52:33 Kit meno Yekoyakin olunyo boŋo mabuc mere woko, obedo ka cam i wi meja pa kabaka jwijwi, pi kare me kwone ducu.
Jeremia 52:34 Pi miye gin me konnye kwede, kabaka dok obedo ka miye lim me tic kwede jwijwi, nino ducu me kwone.
Jeremia 52:1287  Koko
Koko 1:1 Gaŋ man ma yam dano gubedo iye-ni doŋ odoŋ nono niŋniŋ kaa! Onoŋo obedo gaŋ madit mada i kin lurok, doŋ odoko lam calo dako ma cware oto. En yam obedc daker i kin gaŋi-gu ducu, koni doŋ odoko ŋat ma giloyo.
Koko 1:2 En kok matek twatwal i dyewor, pig waŋe mol wa i leme cito piny; pe tye ŋat mo kadi ki acel i kin lureme ma romo kweyo cwinye; lureme ducu doŋ gulokke gudoko lukworre, ma timo en marac ki lok me roro.
Koko 1:3 Gutero jo Juda woko i opii ka neno can madwoŋ ki ka tiyo tic matego; kombeddi doŋ gitye ka mal i kin lurok ata, ma pe ginoŋo ka mo ma myero guywe iye; jo ma guryemo korgi gumakogi woko i waŋayo i kare ma onoŋo can doŋ obwoyogi woko marac.
Koko 1:4 Jo ma wok ki i yo ma cito i Cion tye ka kumo, pien ŋat mo pe ma cito ka kwero nino madito ma giciko; dog gaŋŋe ducu doŋ odoŋ noŋo, ajwagine gicur acura; anyirane cwinygi ton mada dok obalo tamgi woko, en kikome tye ki arem malit adada.
Koko 1:5 Lumerokke doŋ gudoko luloc, lumonene gibedo maber ki kuc; pien Rwot oye can ni opot i kome, pi lwak balle mapol; litinone doŋ gucito woko, gudoko opii pa lumerok ma oyakogi.
Koko 1:6 Deyo ki dit doŋ oa woko ki i kom Cion. Rwodine ducu doŋ gudoko calo til, ma pe ginoŋo olet mo ka ma myero gicam iye lum; guriŋo laboŋo teko mo, i nyim jo muryemo korgi.
Koko 1:7 I nino me can ki keccwiny ma ebedo kwede Jerucalem tye ka po pi jami me wel- gu ducu ma yam etye kwede nia wa con. Kare ma yam jone gupoto i cin lumerokgi; onoŋo pe tye ŋat mo ma myero okonye, lumerok gitiŋo waŋgi gunene, kun giŋalo can ma opoto i kome-ni aŋala.
Koko 1:8 Jerucalem otimo bal madito adada, omiyo odoko lacilo; jo ducu ma yam giwore doŋ gicaye acaya, pien guneno ni en doŋ tye munero; nen, en bene tye ka cur, kun oloko waŋe okemo ka mukene.
Koko 1:9 Kenine tye omoko i dog boŋone, yam pe obedo ki tam mo ni kwone bigik ki can. Can mupoto i kome-ni rac atikatika, ŋat ma kweyo cwinye pe; “Ai Rwot, nencan mupoto i koma magwa-ni, pien lukwor gitye ka waya i wiya ki wayo me loc!”
Koko 1:10 Lamerok doŋ oryeyo ciŋe i kom jamine mabeco me wel-gu, iyo, en onoŋo oneno lurok ka gidonyo i kabedone maleŋ-ŋi, gin jo ma yam gigeŋogi woko ni pe gudony i cokke pa Lubaŋa.
Koko 1:1288 
Koko 1:11 Lwakke ducu tye ka cur acura kun giyenyo kwon: gicato jamigi mabeco woko liweŋ pi cam, wek komgi dok olim tek. “Nen, ai Rwot, pien doŋ gitye ka caya mada.”
Koko 1:12 “Man pe gin mo ki tuŋ botwu, wun ducu ma wutye ka kato akata ki i ŋeta-ni? Wulok waŋwu wunen ka tye cwercwiny mo, ma rom ki cwercwiny ma gikelo i koma-ni ma Rwot omiyo opoto i koma, i kare ma kinigane olyetti woko marac i koma-ni.
Koko 1:13 “En ocwalo mac oa ki malo, opoto i kom cogona: ociko obwo wek tyena omok iye, ci oloka woko atataro; ka doŋ oweka ma abaŋŋe woko, kun abedo ma koma lit dyeceŋ jwi.
Koko 1:14 “Balla ducu gitweyogi woko i kom okol, otweyogi woko likiŋ ki ciŋe; ka doŋ orwakogi i ŋuta, omiyo tekona otum liweŋ; Rwot omiya i ciŋ jo ma pe aromo cuŋ i nyimgi.
Koko 1:15 “Rwot otuko ki oteka lwennya ducu ma i kin jona; olwoŋo cokke me neno lok i koma, wek ginid awobena woko; Rwot onyono jo Juda piny kit macalo ginyono kwede koŋo vino i bur.
Koko 1:16 “Akok pi lok magi ma pig waŋa mol adada; pien ŋat ma kweyo cwinya tye ka mabor, ŋat ma kono oteg cwinya; litinona doŋ gutum woko liweŋ, pien lamerok aye doŋ oloyo.”
Koko 1:17 Cion oryeyo ciŋe, ento pe tye dano mo ma kweyo cwinye; Rwot yam oywayo mony i kom Yakobo, wekjo ma girume gudok lumerokke; Jerucalem olokke odoko gin ma cilo ma gicayo i kingi.
Koko 1:18 “Rwot lokke tye atir, pien ajemo akwero winyo lokke; ento wun lwak me rok ducu wuwiny, wunen arem ma atye kwede; pien anyirana ki awo bena doŋ giterogi woko i opii.
Koko 1:19 “Alwoŋo jo ma amarogi-ni, ento gubwola abwola; ajwagina ki ludoŋona ducu, guto gutum woko i gaŋ, i kare ma onoŋo giyenyo cam wek omi komgi dok olim tek.
Koko 1:20 “Ai Rwot, nen, atye ki can marac, cwinya doŋ orubbe woko marac; nen, cwinya tye ka poto liliŋ malit, pien abedo ŋat ma lajemo; gitye ka neko dano woko i waŋayo ki pala lucwan, kadi wa ki i ot bene to poto komgi.
Koko 1:21 “Koŋ iwiny ka acur, pe tye ŋat mo ma kweyo cwinya. Lukworra ducu doŋ guwinyo pi can ma opoto i koma; cwinygi yom ni itimo man i koma ber. Cwal nino ma yam doŋ itito pire-ni obin, wek gin bene gubed ki can calo an.
Koko 1:22 “Wek gin marac ducu ma gutiyo oo i nyimi, ci itim gin ma itimo i koma i kingi bene, gin ma itimo i koma, pi lwak balla ducu ma yam atimo; pien atye ka cur mada, tek doŋ otum woko ki i cwinya.”
Koko 2:1289  Cwercwiny ma Cion tye kwede oa ki bot Rwot
Koko 2:1 Rwot oumo Cion woko ki pol, kun onoŋo tye ki kiniga; okwanyo deyo pa Icrael ki i polo obolo woko piny i lobo; pe dok wiye opo i kom laten tyene, i kare ma doŋ onoŋo kiniga omake woko.
Koko 2:2 Rwot ojwero odi pa jo pa Yakobo woko ducu, laboŋo kica mo; omuko cel gogo pa jo Juda woko ducu ki kinigane okelogi wa piny i nom ki lewic, ker kacel wa ki lulocce ducu.
Koko 2:3 Odwoko tek pa Icrael woko ducu piny, ki kinigane mager okwanyo ciŋe ma lacuc woko ki i komgi, ki i nyim ukworgi; obedo ka waŋ i Yakobo calo mac ma lyel ma waŋo jami ma ka ŋete woko ducu.
Koko 2:4 En otelo atumme calo lamerok, ki ciŋe lacuc mujiŋo bade woko calo lakwor: oneke jo ma yam yomo cwinywa woko ducu ki i kema pa jo Cion; ocoro kirugane mage i kome calo mac.
Koko 2:5 Rwot doŋ odoko macalo lakwor, otyeko Icrael woko liweŋ; otyeko odi madoŋo mapol woko ducu, omiyo cel gogo ducu doŋ gudoko obur; doŋ onyayo kumo ki koko odoko dwoŋ bot jo Juda.
Koko 2:6 Oturo bolone woko piny macalo bolo mo ma i poto-ni, omiyo kabedo me kwero nino madito ma giciko odoŋ obur; Rwot doŋ omiyo kwero nino madiro ki cen me cadit ogik woko i Cion; pi akemone mager, omiyo ocayo kabaka ki ajwaka pa Lubaŋa.
Koko 2:7 Rwot doŋ ocayo keno tyerre mada, okuno bene kabedone maleŋ-ŋi woko: otyeko doŋ miyo odi madoŋo woko ducu i ciŋ lukworre; koko owo i ot pa Rwot, macalo i kare me kwero nino madit.
Koko 2:8 Rwot oyubbe pi muko cel me Cion woko wek kabedone doŋ obed wi obur; opimo woko ki tol, otyeko woko ma pe ojuko ciŋe; omiyo gogo ki cel ducu gukok, komgi ducu oloc woko kacel.
Koko 2:9 Dog gaŋŋe ducu gumwony woko piny i ŋom, omuko liweŋ, oturo wa kikane woko bene; kabakane ki rwodine gitye i kin lurok, cik doŋ pe matwal. Lunebine bene doŋ pe gineno ginanyuta ma a ki bot Rwot.
Koko 2:10 Ludoŋo pa jo Cion, gibedo piny laliŋ; guonyo apwa i wigi, doŋ guruko boŋo cola; anyira Jerucalem doŋ gukulo wigi piny.
Koko 2:11 Abedo ka koko ki pig waŋa, ma cwinya doŋ orubbe woko; cwinya opoŋ woko ligwik ki can, pi lwak jo Cion ma gityekogi woko-ni, pien litino matino ki litino lukere gutum woko i dye yo ma i gaŋ.
Koko 2:12 Gikok bot megigi ni, “Kwon ki kono yino kono tye kwene?” kun gitye ka wille woko calo jo ma ret omakogi, i dye yo ma i gaŋ, kun kwogi tum woko, ki i kor megigi.
Koko 2:1290 
Koko 2:13 Atwero loko gin aŋo, piri, dok atwero pori ki ŋo, in Jerucalem? Atwero waco ni ibedo calo aŋo, wek arom kweyo cwinyi, in Cion ma amaro-ni? Pien oburri doŋ lac calo nam; aŋa ma twero dwoko cwinyi cen?
Koko 2:14 Lunebini yam guneno ginanyuta me go ba ki me bwolo piri, pe gunyuto balli kamalen pi dwoko gummi ducu boti; ento gubedo ka neno lok me go ba me teri i can.
Koko 2:15 Jo ma woto gikato ki i gudo gidoŋo ciŋgi piri; kun gijwat ma giyeŋo wigi pi Jerucalem, ni, “Man aye gaŋ ma yam gilwoŋo ni mwonya twatwal-li, ma yomo cwiny lobo ducu-ni?”
Koko 2:16 Lukworri giŋali, gijwat ma gikayo lakgi; ma gidaŋŋe ni, “Doŋ watyeko neke woko! Iyo, man en aye kare ma yam wabedo ka paro pire-ni, doŋ oo, dok waneno ki waŋwa!”
Koko 2:17 Rwot doŋ otiyo kit macalo en o yubo, ocobo gin ma yam en omoko, kit macalo yam oyubo wa con ca; omuko gaŋwu oreto woko laboŋo kica; omiyo lukwor gubedo ki yomcwiny madwoŋ i komwu, dok omiyo tek bot oteka lweny pa lumerokwu.
Koko 2:18 Kok matek bot Rwot, in Cion! Wek pig waŋi omol ocit piny macalo pii ma i kulu, ma mol dyeceŋ ki dyewor benebene, ma pe mii kare mo me yweyo, ma pig waŋi pe cok!
Koko 2:19 A malo, kok matek i dyewor, i kare ducu ma nino doŋ kur doko mit! Ony can ma tye i cwinyi woko macalo pii i nyim Rwot! Taŋ ciŋi malo bot Rwot, kun ikok bote pi kwo pa litinoni, ma kec nekogi miyo giwille woko i yo ducu ma tye i dye gaŋ.
Koko 2:20 Nen, ai Rwot, ci itam! Aŋa ma itimo calo man? Myero mon ocam litinogi, litino lukere ma gutiŋo i korgi? Imito ginek ajwagi ki lunebi i kabedoni maleŋ bo, Rwot?
Koko 2:21 Litino ki ludito muti gubuto piny i apwa i dye yo-gu; anyirana ki litino awobena ginekogi woko liweŋ ki pala lucwan; inekogi i kare ma onoŋo it ye ki kiniga; inekogi woko laboŋo kica mo.
Koko 2:22 Ilwoŋo lukworra guruma woko dyere ma gumiya lworo twatwal i kare me kwero nino madit ma iciko pire. Ki i kare ma Rwot onoŋo kiniga omako, pe tye dano mo ma obwot nyo ma obedo kwo; lukwor guneko litino ma yam atiŋogi dok apitogi-ni.
Koko 3:1 An aye dano ma oneno can twatwal pien awinyo arem ma ogoya kwede ki akemo;
Koko 3:2 Oryema woko otera i colpiny ka ma leŋo pe iye.
Koko 3:3 Adada en bedo ka pwoda, pwoda dok pwoda dyeceŋ jwi.
Koko 3:1291 
Koko 3:4 En omiyo riŋo koma ki del koma oballe woko, oturo cogona woko bene.
Koko 3:5 Omonya ci ogura woko dyere, ma cwinye kec ki can ma mito keto i koma.
Koko 3:6 Oketa abedo i colpiny, calo dano muto yam wa con.
Koko 3:7 Ocweyo cel oruma kwede woko dyere wek pe alwi akat woko abwot pi laro kwona; otweyo okol i tyena ki nyor mapek adada.
Koko 3:8 Kadi bed alwoŋ lwoŋo ma kun akok ni gikonya, en juko legana woko pe winnye.
Koko 3:9 Otyeko cego yona woko ki godi ma gipayo, omiyo yona obedo mugomogom.
Koko 3:10 Obedo calo ŋuu ma obuto tye ka kiyo piny, calo labwor ma okanne woko.
Koko 3:11 Opeya woko ki i yona ci okila woko matitino, omiyo doŋ adoko gin ma konnye pe.
Koko 3:12 Otelo atumme, okema kwede omiyo adoko ginacela ki aterone.
Koko 3:13 Ocelo adunona woko ki atero ma okwanyo ki i jurone.
Koko 3:14 Doŋ adoko ginanyera pa lwak me rok ducu, nyiŋa odoko lok aboka dok giwera ki wer dyeceŋ jwi.
Koko 3:15 Omiya apoŋ ki keccwiny madit mada, omiyo ayeŋ ki odir yat.
Koko 3:16 Omiyo amwodo kweyo ki laka, kun anyonne woko ki buru.
Koko 3:17 Gikwanyo kuc woko ki i cwinya, wiya doŋ owil woko i kit ma yomcwiny tye kwede.
Koko 3:18 Omiyo awacci, “Deyona doŋ otum woko, ki gin ma ageno ki bot Rwot bene pe doŋ otimme.”
Koko 3:19 Po i kom canna ki keccwinya, ki camo odir yat ki keda makec!
Koko 3:20 Cwinya nino ducu tamo pire, ci ŋur woko piny ki iiya.
Koko 3:21 Ento abekaoo lokke iiya, pi meno miyo dok pud abedo ki gen.
Koko 3:22 Mar pa Rwot ma pe lokke bedo matwal pe gik, ki kicane bene pe gik.
Koko 3:23 Giroc gidoko nyen rupiny ki rupiny; in igenne mada.
Koko 3:24 Awaco ki i cwinya ni, “Rwot aye dul ma gipokka, pi meno abigeno en.”
Koko 3:25 Rwot ber bot jo ma kure, ki bot dano ma yenye ki i cwinye.
Koko 3:26 Bedo ber ka dano kuro lar pa Rwot mot.
Koko 3:27 Bedo ber ka dano oye juk pa Rwot ma noŋo pud en tidi.
Koko 3:28 Wek obed kene laliŋ ka giwacce lok me juk;
Koko 3:29 wek omok apwa ki doge, gwoknyo gen pud bibedo tye:
Koko 3:1292 
Koko 3:30 wek olok leme bot ŋat ma odoŋe, wek oyeŋ ki lewic madwoŋ.
Koko 3:31 Pien Rwot gire pe bolo dano woko matwal,
Koko 3:32 ento kadi bed kel cwercwiny me can, pud kica mako aye macalo mar mere ma pe lokke dwon-ni;
Koko 3:33 pien pe keto can nyo cwercwiny i kom dano akaka.
Koko 3:34 Ka ginyono lumabuc ma i wi lobo woko ducu piny i te tyen,
Koko 3:35 ka gikwanyo twer ma dano tye kwede woko i nyim ŋat Mamalo Twal,
Koko 3:36 ka gibalo te pido pa dano woko akaka, Rwot pe cwinye yom iye.
Koko 3:37 Aŋa muciko lok ci otimme bene, ka pe Rwot aye ma ociko?
Koko 3:38 Gin maber ki gin marac ducu pe gia ki i dog ŋat Mamalo Twal?
Koko 3:39 Dano makwo kok piŋo? Dano myero okok ka can opoto i kome pi balle?
Koko 3:40 Koŋ watemu neno kitwa dok waŋiyu kwowa, ci walokke wadwog bot Rwot.
Koko 3:41 Myero watiŋu cwinywa ki ciŋwa, bot Lubaŋa malo i polo kun wawacci,
Koko 3:42 “Waŋ doŋ wabalo dok wajemo, in bene pe iweko bal wa.
Koko 3:43 “Imiyo kiniga oboyo komi woko omiyo iryemo korwa, inekowa woko laboŋo paro piwa.
Koko 3:44 Imiyo pol oboyi woko wek lega mo pe otuc oo boti.
Koko 3:45 Imiyo wadoko ginanyera ma gitaro, i kin lurok ducu.
Koko 3:46 “Lukworwa ducu doŋ gitye ka ŋalowa aŋala;
Koko 3:47 gin ma bano dano ki lworo opoto i komwa kacel ki to-piny ma obino ka tyekowa.
Koko 3:48 Pig waŋa mol calo pii ma i kulu pien jona doŋ ginekogi woko matwal.
Koko 3:49 “Pig waŋa bibedo ka mol ma pe cok, bimedde mere ameda,
Koko 3:50 nio waŋ ma Rwot oneno piny ki i polo;
Koko 3:51 waŋa miyo aneno piny ki can, ki keckom pa anyira ducu ma i gaŋŋa.
Koko 3:52 “Lukworra gibedo ka dwara macalo gidwaro winyo, kun tyen lok mo mumiyo gidwara pe;
Koko 3:53 gibola woko makwo i bur, dok gubolo got woko i wiya;
Koko 3:54 pii omwonyo wiya woko, omiyo awacci, ‘Ato do!’
Koko 3:55 “Ai Rwot, alwoŋo nyiŋi, ki i bor piny ka matut;
Koko 3:56 ci iwinyo kokona ma akok boti ni, ‘Pe idiŋ iti ka winyo kokona, kenya do!’
Koko 3:1293 
Koko 3:57 Yamibino cok i kare maakok boti; in iwacca ni, ‘Pe ilwor!’
Koko 3:58 “In doŋ icuŋ ka pido pira, ai Rwot ci ikoko kwona ki i to.
Koko 3:59 Ai Rwot, in bene doŋ ineno gin marac ma gitimo i koma; in aye iŋol koppa.
Koko 3:60 Ityeko neno culo kworgi ducu; lok ducu maraco ma gubedo ka porone i koma.
Koko 3:61 “Ai Rwot, iwinyo bene lok aŋec ma giloko, ki lok ducu maraco ma gubedo ka porone i koma.
Koko 3:62 Lok ki tam ma lulweny i koma gubedo kwede, gilwenyo i Koma dyeceŋ jwi.
Koko 3:63 Nen kit bedogi ki kit a malogi; adoko gin ma gicako wer i kome.
Koko 3:64 “Ai Rwot, in aye ma ibiculo kwor i komgi, kun lubo kit ma ticgi tye kwede.
Koko 3:65 Ibimiyo cwinygi bedo tek; ibicenogi woko.
Koko 3:66 Ibiryemo korgi ki kiniga ci ityekogi woko, ki i te poloni, ai Rwot.”
Koko 4:1 Jabu kono dok ocido woko licuc niŋniŋ, jabu ma giliyo maber-ri doŋ kite olokke woko niŋniŋ! Godi me ot maleŋ guket woko piny atata; guromo yo woko ducu.
Koko 4:2 A wobe Cion, gubedo me wei calo jabu mapek mabeco; kombeddi doŋ ginenogi macalo agulu, tic ma lacwe agulu ocweyo ki lobo!
Koko 4:3 Kadi too bene miyo tuno weko litino doto cak i tunone; ento jona doŋ gudoko ger woko, calo udu ma gibedo i tim.
Koko 4:4 Leb latin lakere ma romo dot omoko woko i dane pien doge otwo woko ki orwo pii; litino tye ka lego cam, ento ŋat mo ma miyo botgi pe.
Koko 4:5 Jo ma yam camo cam mabeco, gibito woko liweŋ i dye gudo; jo ma ginyebogi ki ruko boŋo ma lamar lamar, gibuto i wi odur.
Koko 4:6 Can ma giketo i kom jo tuwa, dit makato can ma giketo i kom Codom woko, ma yam gireto woko piny oyotoyot i waŋ ca wa mo manok keken-ni, kun dano mo pe ogudo kome ki ciŋe.
Koko 4:7 Rwodine yam komgi leŋ makato pee woko, komgi tar makato cak; komgi yam kwar makato gweŋ makwar me wel, yam ginen beco calo kidi capir mulil mapwot-ti.
Koko 4:8 Ento kombeddi waŋgi ocido woko licuc makato cuk bilo, dano pe gineyogi ka giwok ki i gudo; komgi ojony woko liŋok i kom cogogi, komgi otwo woko matek calo yen mutwo.
Koko 4:9 Jo ma ginekogi ki pala lucwan komgi gum makato jo ma kec aye tye ka nekogi, jo ma gujony liŋok ma komgi odoŋ geŋ noŋo, pien cam mo pe mucek i poto.
Koko 4:1294 
Koko 4:10 Mon ma lukica ma gimaro litinogi aye gutedo kom litinogi kikomgi; ci gudoko camgi me amwodagi i kare ma gituro iye jo tuwa-ni.
Koko 4:11 Rwot doŋ omiyo akemone olyetti woko marac, ocoro kinigane malyet i komgi; omoko mac i Cion, ma owaŋo te gutine otyeko woko liweŋ.
Koko 4:12 Luker me lobo yam pe guye, nyo kadi ŋat mo i kin jo ma bedo i wi lobo, ni lumerok nyolukwor twero donyo i dog gaŋ me Jerucalem.
Koko 4:13 Man obedo pi bal pa lunebine ki pi bal pa ajwagine, ma guneko jo ma kitgi atir woko i dye gaŋ.
Koko 4:14 Gubedo ka wot ata i dye gudo, ma waŋgi oto woko, gunyobo komgi woko ki remo, omiyo i dano doŋ dag gudo boŋŋigi ma odoko gin me kwer.
Koko 4:15 Dano gidaŋŋe i komgi kun giwacci, “Wulenwa yo! Wun jo ma komwu ki keni!” “Wulen yo! Wulen yo! Pe wugud komwa bene!” Guriŋo woko gubwot, gubedo ka mal ata i kin lurok, ci jo ma i rok guwacci, “Pe dok gibibedo kacel kwedwa kany wacel.”
Koko 4:16 Rwot kikome aye ma doŋ okeyogi woko, pe doŋ biparo pigi matwal; deyo mo ma gimiyo bot ajwagi bene obedo pe, gin mo maber ma gutimo bot ludoŋo pe.
Koko 4:17 Waŋwa ocikke ka neno yo neno kun jo ma konyowa pe; wabedo ka kuro rok ma pe gitwero larowa.
Koko 4:18 Lumerok doŋ gudiŋo korwa woko omiyo pe doŋ watwero woto i dye gudowa; agikkiwa onoŋo doŋ onyikocok: wel ninowa bene doŋ gikwano woko; pien agikkiwa doŋ oo.
Koko 4:19 Jo ma guryemo korwa gubedo dwir ma gikato acut ma tuk cito malo, gulubo korwa wa i wi godi, gukanne gubedo ka kiyowa i dye tim.
Koko 4:20 Ŋat ma Rwot doŋ owiro woko ki moo, ma pire tek botwa macalo kwowa, gimako gitere woko i opii, en ma yam waloko pire ni, wabibedo i te bwome i kin lurok.
Koko 4:21 Wun jo Edom, wubed ki wakke, cwinywu bene obed yom, wun ma wubedo i lobo Uj; ento kikopo me can bene bimakowu; wubimer woko ci wulunyo bonniwu woko wudoŋ munero.
Koko 4:22 Wun jo Cion, can ma giketo i komwu pi balwu doŋ gicobo kakare, Rwot doŋ pe bibworowu i opii matwal; ento wun jo Edom, en biketo can i komwu bene pi balwu, en binyuto kom balwu woko ducu ka maleŋ.
Koko 5:1 Ai Rwot, koŋ ipo i kom gin ma opoto i komwa-ni; cik waŋi inen lewic ma watye kwede!
Koko 5:2 Giloko gipinywa doŋ odoko pa jo mukene; ki gaŋiwa gudoko pa lurok.
Koko 5:1295 
Koko 5:3 Waŋ doŋ walokke wadoko calo litino kic, ma wegigi pe; megiwa doŋ gudoko calo mon ma coggi oto,
Koko 5:4 Myero wawil pii ma wamato-ni awila ki lim, yen bene ma wanoŋo myero wawil awila.
Koko 5:5 Giryemowa woko ki tek kun watye ki okol i ŋutwa: komwa oloc woko, pe gimiyowa kare me yweyo.
Koko 5:6 Wacikke ki jo Ejipt ki ciŋwa, ki bot jo Aciria, wek gumiwa cam maromowa.
Koko 5:7 Kwarowa yam gubalo, ci guto woko matwal; balgi aye ma doŋ okelo can i komwa.
Koko 5:8 Opii aye doŋ giloyowa; ŋat mo pe ma myero olarwa ki i ciŋgi.
Koko 5:9 Wadyero komwa pi noŋo cam, ma noŋo wawok ki i Lak pala lucwan i dye tim.
Koko 5:10 Del komwa doŋ odoko lyet calo keno ki lyeto me kec ma tye ka waŋowa.
Koko 5:11 Gimako mon i Cion ci gibuto kwedgi tektek, ki anyira ma peya co obedo kwedgi ma gitye i gaŋ me Juda.
Koko 5:12 Giguro luker woko i kom yat ki ciŋgi; woro mo ma gimiyo bot ludoŋo pe,
Koko 5:13 Gidiyo litino awobe tektek me rego kai awobe gicato ki yen mapek ma guyeyo i wi gwokgi.
Koko 5:14 Co muteggi pe doŋ gigurre i dog gaŋ, awobe bene pe doŋ gigoyo wer.
Koko 5:15 Gin ma yam yomo cwinywa doŋ ogik; myel ma yam wamyelo-ni doŋ olokke odoko kumo.
Koko 5:16 Lalukana opoto woko piny ki i wiwa’ waŋeno can, pien wabalo!
Koko 5:17 Pi lok man omiyo cwinywa doŋ odoko goro, pi jami magi omiyo waŋwa bene doŋ ocido wako.
Koko 5:18 Got Cion ma doŋ odoŋ obur-ri; too aye ma doŋ gitye ka wot i wiye.
Koko 5:19 Ento in, ai Rwot, ibedo i loc nakanaka; komkerri bedo nakanaka i kare pa yalwak ducu.
Koko 5:20 Piŋo wii wil woko i komwa, ibwotowa woko liyak pi kare ma rom man piŋo?
Koko 5:21 In aye giri idwokwa boti, ai Rwot, wek wadwogi! Roc kare me bedowa odok manyen kit macalo yam tye con ca!
Koko 5:22 Gwok nyo doŋ ikwerowa woko matwal ba! Kiniga doŋ omaki i komwa mukato kare?
Koko 5:1296  Ejekiel
Ejekiel 1:1 I nino dwe abic me dwe me aŋwen i mwaka pyeradek noŋo, onoŋo atye abedo kacel ki Lujudaya ma gin opii i ŋet kulu Kebar i lobo Babilon, Ci aneno polo oyabbe, cut atugi neno Lubaŋa i ginanyuta.
Ejekiel 1:2 Man otimme i nino dwe abic i mwaka me abicce cakke ma gitero kabaka Yekoyakin kwede i opii.
Ejekiel 1:3 I kare ma atye i lobo pa jo Kaldaya i ŋet kulu Kebar, an Ejekiel wod pa ajwaka Buji, awinyo ka Rwot loko kweda dok awinyo ka Rwot oketo ciŋe i koma.
Ejekiel 1:4 I kare ma aneno piny, ci aneno yamo ma kodo mager oa ki i lobo ma tye yo tuŋ acam, kacel ki pol madit ma onoŋo lutkot tye ka wil ki iye, kun mac bedo ka lyel teretere. I dye mac onoŋo tye iye gin ma ryeny macalo mola.
Ejekiel 1:5 Doŋ i dye mac man aneno gin mo ma nen calo lee makwo aŋwen. Gubedo calo dano,
Ejekiel 1:6 ento ŋat acel acel onoŋo waŋe tye aŋwen, dok bene ŋat acel acel bwome onoŋo tye aŋwen.
Ejekiel 1:7 Tyengi ocuŋ atir, ki dye tyengi onoŋo nen calo dye tyen oboŋ wod dyaŋ, ma giryeny calo mola ma gijwayo maleŋ.
Ejekiel 1:8 I te bwomgi aŋwen-ni onoŋo tye iye ciŋ aŋwen macalo ciŋ dano, Doŋ gin lee aŋwen-ni onoŋo yam waŋgi ki bwomgi tye kit man:
Ejekiel 1:9 bwomgi okubbe ogudo lawotgi, kun ŋat acel acel cito ma okemo nyime atir, giwoto ma kun pe gilokke ka mo.
Ejekiel 1:10 Kit macalo waŋgi nen kwede, lee acel acel onoŋo waŋe tye aŋwen mapatpat: ki tuŋ i nyime waŋe nen calo waŋ dano; ki yo tuŋ lacuc waŋe nen calo waŋ labwor, ki yo tuŋ lacam waŋe nen calo waŋ twon, doŋ ki yo tuŋ i ŋeye waŋe nen calo waŋ ocur.
Ejekiel 1:11 Waŋgi yam obedo kit meno. Lee acel acel bwome aryo onoŋo oyarre dok otiŋŋe malo kun ogudo wi bwom lee lawote mukene ma cok kwede, ki bwomgi aryo mukene oumo komgi woko.
Ejekiel 1:12 Lee acel acel woto kemo nyime atir; ka ma cwinygi onoŋo mito ni gucit iye, giwoto ma kun pe gilokke ka mo.
Ejekiel 1:13 I kin lee makwo-ni onoŋo yam tye iye gin ma lyel calo miri mac, ma obedo calo mac ma wirre i kin lee makwo, macce onoŋo lyel maleŋ, ki lutkot bene owil ki i mac kunnu.
Ejekiel 1:1297 
Ejekiel 1:14 Lee magi bene onoŋo gitye ka wirre gidok tuŋŋi ki tuŋŋi calo mil pa lutkot.
Ejekiel 1:15 I kare ma aneno lee magi aŋwen, aneno lawala aŋwen ma gudo ŋom, lawala acel acel ocuŋ i ŋet lee acel acel bene.
Ejekiel 1:16 Lawala acel acel onoŋo ryeny calo kidi me wel, ci gin lawala aŋwen-ni ducu ginen maromrom, Kit ma gitiyogi kwede nen calo lawala acel acel girwako odonyo i i lawala mukene.
Ejekiel 1:17 Ka doŋ gucako wot, gucito ma gukemo yo aŋwen mapatpat ma kun pe gilokke ka mo.
Ejekiel 1:18 Gin Lawala magi aŋwen-ni yam doggi tye, cili bene onoŋo tye i komgi, kun waŋ mapol orumo doggi woko ducu litit.
Ejekiel 1:19 Ka inen lee makwoni giwoto gicito anyim, ci lawala magi bene giwoto kacel kwedgi, ka ce inen lee gua malo ki i ŋom, ci lawala bene gitiŋŋe kwede malo.
Ejekiel 1:20 Ka ma cwiny mito ni gucit iye, gin bene gicito iye, ci lawala bene gitiŋŋe malo gicito kacel kwedgi; pien onoŋo cwiny lee aŋwen-ni tye i i lawala ducu.
Ejekiel 1:21 Ka lee tye ka wot, nyo ka gucuŋ woko, dok ka gua malo, ci lawala aŋwen-ni bene gitimo kit meno, pien cwiny lee-gu tye i igi ma miyo gitimo kumeno.
Ejekiel 1:22 Ki malo ka wi lee magi makwo-ni onoŋo giriyo iye gin mo ma nen calo pete me polo, ma ryeny aryenya calo pee, kun opette lamalo ka wigi.
Ejekiel 1:23 I te pete meno onoŋo guyaro iye bwomgi, kun bwomgi acel acel gukemme ki luwotgi; ki lee acel acel onoŋo tye ki bwome aryo me umo kome woko.
Ejekiel 1:24 Awinyo bwomgi ka ŋuro i kare ma gitye ka tuk, bwomgi mor calo mor pa pii ma corre, macalo mor pa Won Twer Ducu, ki dok macalo woo madwoŋ pa dwan jo me mony madit; ka gucuŋ mot, ci giumo bwomgi woko.
Ejekiel 1:25 Ci dwan owinnye kun oa ki malo i ne pete ma orine malo ka wigi-ni; i kare ma onoŋo gucuŋ mot, guumo bwomgi woko.
Ejekiel 1:26 Malo i wi pete ma tye ka wigi-ni onoŋo tye iye gin mo calo komker, ma nen calo got capir ma bulu; doŋ gin ma neno calo dano obedo i wi komker meno.
Ejekiel 1:27 Gin meno mubedo calo dano-ni onoŋo tye ka ryeny calo mola ocakke ki i pyere odok kwede malo, ma nen calo mac ma omoko orumo kome woko ducu; cakke ki i tuŋ pyere dok kwede piny, onoŋo nen calo mac, mac bene onoŋo tye ka lyel orume woko dyere.
Ejekiel 1:28 Nen calo danyu ma nen i kom pol ka i nino me kot, mac ma yam obedo ka lyel ma orume dyere-ni bene obedo kit meno. Meno aye kit ma yam cal me deyo pa Rwot nen kwede. I kare ma aneno ci atugi poto woko piny aryeba ic, cutcut awinyo dwan ŋat mo ma tye ka lok.
Ejekiel 2:1298  Lubaŋa olwoŋo Ejekiel me bedo lanebi
Ejekiel 2:1 Ŋat ma onoŋo tye ka lok-ki owaco bota ni, “Wod pa dano, a icuŋ, ci abilok kwedi.”
Ejekiel 2:2 I kare ma tye ka lok kweda, Cwiny pa Lubaŋa odonyo i iya ci omiyo acuŋ; pud awinyo en omedde kun loko kweda ni,
Ejekiel 2:3 “Wod pa dano, abecwali icit bot jo Icrael, ma gujemo ci gulokke ka lweny i koma- ni. Gin pud lujemo wa onyoo kit macalo yam kwarogi gujemo ci gutimo bal i koma-ni.
Ejekiel 2:4 Gin aye io ma kitgi obedo acak dok ŋutgi bene nwaŋ pe giwora. Abecwali me tito botgi gin ma an Rwot Lubaŋa abewaco botgi.
Ejekiel 2:5 Ka gibiwinyo lokki nyo gikwero winyone, (pien gin jo ma lujemo) ento gibiŋeyo ni lanebi yam obedo i kingi.
Ejekiel 2:6 Doŋ in wod pa dano, pe myero ilworgi, pe bene ilwor lok ma gin waco. Gibirumi woko macalo okuto lano ma orumi, kun ibedo i wi oton mapol; pe ilwor lokgi, cwinyi bene pe myero oballe kadi gineni ki waŋ marac, pien gin jo ma lujemo.
Ejekiel 2:7 Ibiloko lokka botgi, kadi ka giwinyo nyo gikwero winyone; pien gin jo ma lujemo.
Ejekiel 2:8 “Ento in, wod pa dano, winy gin ma an awacci; pe ibed lajemo calo jo meno ma lujemo. Ŋam dogi ci icam gin ma abemiyo boti me acama.”
Ejekiel 2:9 I kare ma aneno piny, ci aneno ciŋ mo ma giryeyo tuŋ bota; ci nen Onoŋo omako buk adola ma gicoyo iye coc.
Ejekiel 2:10 Ci oyaro buk-ki i nyima; aneno gicoyo ryoryo ducu, iye ki yo tuŋ i ŋeye bene. Aneno lok ma gicoyo iye onoŋo obedo lok me koko me can, kumo ki can.
Ejekiel 3:1 Lubaŋa owacca ni, “Wod pa dano, cam gin: ma doŋ gimiyi; cam buk adola man, ci icit ilok bot jo me ot pa Icrael.”
Ejekiel 3:2 Kit meno aŋamo doga, ci omiya buk adola ni acam.
Ejekiel 3:3 Ci owacca ni, “Wod pa dano, cam buk adola man ma amiyo boti, nio ka iyeŋ woko kwede ma ii odeŋ.” Ci acamo; anoŋo obedo lim mada i doga calo moo kic.
Ejekiel 3:4 Lubaŋa dok owacca ni, “Wod pa dano, cit io bot jo me ot pa Icrael ci it it botgi gin ducu ma atye ka wacci-ni.
Ejekiel 3:5 Pe atye ka twali ni icit i rok mo ma jone loko leb ma niaŋ iye tek. Ento abecwali bot jo me ot pa Icrael.
Ejekiel 3:6 Ka ce acwali bot rok ducu ma jone loko leb matek mapatpat ma in pe iniaŋ iye, ci kono guwinyo lok ma iwaco botgi.
Ejekiel 3:1299 
Ejekiel 3:7 Ento jo me ot pa Icrael pe gibiwinyo lokki; dok bene pe gibiwinyo lokka. Pien gin ducu cwinygi nwaŋ dok wigi tek:
Ejekiel 3:8 Nen, kombeddi doŋ abimiyo cwinyi bedo nwaŋ calo cwinygi ki wii bene bedo tek calo wigi.
Ejekiel 3:9 Abimiyo wii bedo tek calo got lela matek makato got mabit woko; pe ilworgi, pe bene ilwor kit waŋ ma gineni kwede, pien gin jo ma lujemo.”
Ejekiel 3:10 Lubaŋa omedde ki lokke kun waco bota ni, “Wod pa dano, lok ducu ma abiwacci myero igam obed i cwinyi, dok iwiny bene ki iti.
Ejekiel 3:11 Ka doŋ ia icit bot jo ma gitye i opii, cit bot lutuwu kikome, ci iwac botgi ni, ‘Rwot Lubaŋa owaco kuman ni’; kadi giwinyo nyo gikwero winyone.”
Ejekiel 3:12 Cutcut Cwiny pa Lubaŋa otiŋa woko malo, ci awinyo dwan ki yo tuŋ ŋeya ma mor matek calo oyeŋyeŋ ma yeŋo piny, kun daŋŋe ni, “Gipwo deyo pa Rwot i kabedone!”
Ejekiel 3:13 Awinyo bwom lee ka tye ka gone kacel i yamo, ki koko pa lawala bene mor matek calo oyeŋyeŋ ma yeŋo piny.
Ejekiel 3:14 I kare ma Cwiny pa Lubaŋa oila malo otera woko, ci abedo ki keco i cwinya, kiniga bene omaka woko, ci acito ma doŋ onoŋo Rwot tye ka diya matek ki ciŋe.
Ejekiel 3:15 Acito i Tel Abib, ka ma onoŋo jo ma giterogi i opii gibedo iye, i ŋet kulu Kebar. Abedo kunnu i kingi pi nino abiro kun atye ki ur madit atikatika pi gin ma onoŋo aneno otimme i koma ca. Lubaŋa ociko Ejekiel ni obed lakur-piny
Ejekiel 3:16 Lacen i ŋe nino abiro-nu Rwot oloko kweda.
Ejekiel 3:17 En owacci, “Wod pa dano, doŋ aketi me bedo lakur-piny pi rok me Icrael. Ibitito botgi lok ducu ma acikogi kwede ma an awacci.
Ejekiel 3:18 Ka ce awaco ni dano ma latim marac bito ada, ento kun in pe ijuko en ma icike ni olokke owek timo gin marac, wek olar kwone, en bito i balle-ni; ento alii me tone abidwoko i wii.
Ejekiel 3:19 Ento ka ce onoŋo ijuko en latim marac meno, icike ni owek yo me tim maraco, ka pe olokke oweko timo gin maraco, nyo yo me tim maracone-ni, en bito i balle- nu; ento noŋo in giri ilaro kwoni.
Ejekiel 3:20 Dok bene ka ce dano ma kite atir olokke woko oweko timo gin ma tye atir, ce otimo bal, ce an aketo ariya mo i nyime, ci en bito, pien onoŋo in pe ijuke, en bito pi balle, ki tic ma atir ma yam en otiyo pe doŋ abipo pire; ento alii me tone abidwoko i wii.
Ejekiel 3:1300 
Ejekiel 3:21 Dok bene ka ce ijuko dano ma kite atir ni pe otim bal, ka en owinyo lokki pe otimo bal, ci adada en bibedo kwo, pien owinyo lok ma ijuke kwede; ci in bene ibilaro kwoni.” Lanebi Ejekiel pe twero lok
Ejekiel 3:22 Rwot oketo ciŋe i koma; ci owacca ni, “A malo, ci icit i dye bar, an abilok kwedi ki kunnu.”
Ejekiel 3:23 Ci aa malo acito i dye bar, ci aneno deyo pa Rwot ocuŋ kunnu ma rom ki deyo ma akwoŋo nenone i ŋet kulu Kebar; ci cutcut aryebbe woko piny.
Ejekiel 3:24 Ento Cwiny pa Rwot odonyo i koma, ci ociba acuŋ ki tyena; ci oloko kweda kun wacci, “Cit paco, ci ilor wii woko i odi.
Ejekiel 3:25 Ci in wod pa dano, gibitweyi woko ki tol, man bimiyo pe itwero cito woko i kin dano.
Ejekiel 3:26 Abimiyo te lebi dwalle woko ki i dogi, wek ibed ladogeoto ma pe doŋ itwero juko dano; pien gin jo ma lujemo.
Ejekiel 3:27 Ento ka ce doki aloko kwedi, ci abiyabo dogi, ci in ibiwaco botgi ni, ‘Rwor Lubaŋa owaco kuman ni’; ŋat ma biwinyo lok man wek owiny, ki ŋat ma kwero winyo lok man wek okwer; pien gin jo malujemo.
Ejekiel 4:1 “Doŋ in, wod pa dano, kwany matafali iket i nyimi, ci igo cal gaŋ i kome, cal Jerucalem kikome.
Ejekiel 4:2 Ci irum woko dyere, dok itor cel lobo orum woko dyere; ka iket gony orum woko bene, ci iket yadi latwom cel orum woko bene.
Ejekiel 4:3 Dok ikwany caniya nyonyo ci iket obed macalo cel nyonyo i kin in ki gaŋ me Jerucalem, kun waoi kemo gaŋ. Mony doŋ orumo gao woko. In aye ma doŋ irumo gaŋ woko pi lweny i kome. Man aye lanyut pi ot pa Icrael.
Ejekiel 4:4 “Dok ibut ma lakŋeti ma lacam odok piny, ci doŋ abiketo can me bal me ot pa Icrael-li i komi. Pi nino acel acel ma ibuto kwede ibitiŋo balgi,
Ejekiel 4:5 pi nino miya adek ki pyeraboŋwen, ma rom ki wel mwaka me can megi; in bene ibitiŋo can me ot pa Icrael pi kare ma rom meno.
Ejekiel 4:6 Ka doŋ ityeko tiyo meno, ibibuto piny doki pi tyen me aryone, ki lakŋeti ma lacuc, ci ibitiŋo can me ot pa Juda; amini nino pyeraŋwen, ma nino acel acel rom ki mwaka acel.
Ejekiel 4:7 Ibiciko waŋi ineno Jerucalem ma girumo woko-ni, kun badi tye noŋo; ci dok ibityeto lok kom gaŋ.
Ejekiel 4:1301 
Ejekiel 4:8 Abitweyi woko ki tol ma pe doŋ ibitwero lokke tuŋŋi ki tuŋŋi nio ka ityeko nino ma girumi iye dyere-ni liweŋ.
Ejekiel 4:9 “Kombeddi doŋ ikwany ŋano, cayiri, muraŋa, ŋor, gaya ki kal. Rubgi ducu kacel ci ited ki mugati. Meno aye cam ma in ibicamo pi nino miya adek ki pyeraboŋwen ma noŋo it ye ka buto ki lakŋeti ma lacam-mi.
Ejekiel 4:10 Cam ma ibicamo gibipimo apima, ma romo cekel pyeraryo pi nino acel acel, dok bene i nino acel acel ibicamo cam kicel.
Ejekiel 4:11 Pii ma imato bene gibipimo boti apima, kikopo aryo i nino acel acel, dok ibimato kicel keken.
Ejekiel 4:12 Ibimoko mac i cet pa dano mutwo ki i nyimgi, ci ibitedo mugati macalo capat ka doŋ icamo.”
Ejekiel 4:13 Rwot owaco kuman ni, “Ka aryemo jo Icrael akeyogi woko i kin rok ducu man aye kit macalo gibicamo kwede cam ma cik okwero ni pe gucam.”
Ejekiel 4:14 Cutcut agamo ni, “Pe, Rwot Lubaŋa! An peya abalo koma kekena ki gin me kwer. Cakke i ka tinona nio kwede wa onyoo peya acamo riŋo lee mo muto kene nyo ma ŋuu okayo. Pud peya acamo kit riŋo lee mo ma gitamo ni obedo me kwer.”
Ejekiel 4:15 Lubaŋa dok owacci, “Nen, doŋ abimii cet dyaŋ ma ka cet dano en aye itwero tedo iye mugatini.”
Ejekiel 4:16 Dok omedde ki lok kun wacci, “Wod pa dano, nen, abijuko kit cam ducu woko doŋ pe binen i Jerucalem. Gibicamo mugati ma gipimo apima kun gicamo ki lworo; ki pii bene ma gimato gibipimo apima, gimato ma noŋo cwinygi oballe woko.
Ejekiel 4:17 Abitimo man wek pe doŋ gunoŋ mugati ki pii muromo, wek dano acel acel obed ka neno lawote ma noŋo cwinygi oballe woko, wek komgi olocwoko i cangi-ni.”
Ejekiel 5:1 Lubaŋa owacci, “Wod pa dano, kwany pala lucwan mabit ci iti kwede macalo lyedi pa lalyel wic, lyel ki yer wii wa ki yer tiki bene; ka doŋ ikwany lapim, ci ipok yer woko i dul adek.
Ejekiel 5:2 Dul me adekke-ni ibiwaŋo woko i mac i dye gaŋ, kun iporo kare ma noŋo mony doŋ orumo gaŋ otum. Kwany dul me adek mukene ci itoŋ woko ki pala lucwanni i kare ma noŋo iwoto irumo gaŋ. Doŋ dul me adekke mudoŋ-ŋi kwany ibol i yamo ci an abilwenyo i kome ki pala lucwanna.
Ejekiel 5:3 Gwok yer mogo ci itwe woko i dog boŋoni.
Ejekiel 5:1302 
Ejekiel 5:4 Dok ikwany yer mogo ki i kom yer ma onoŋo igwoko-ni, ci ibol woko i mac, wek owaŋ woko. Doŋ mac bia ki i kom yer man ci nya o kwede wa i kom ot pa Icrael.”
Ejekiel 5:5 Rwot Lubaŋa owaco kuman ni, “Nen, Jerucalem. Doŋ atyeko kete i cwiny rok ducu, kun lobo mapol orume woko dyere.
Ejekiel 5:6 Ento Jerucalem ojemo woko i kom gin ma an aciko ci olokke ka timo gin maraco atika makato rok mukene-gu ducu, obedo gin mudiŋ ma pe lubo cikka makato rok mukene ma yam gurumo en dyere-gu ducu. Jo Jerucalem gukwero tiyo gin ma an aciko, gukwero bene lubo cikka.
Ejekiel 5:7 Mumiyo Rwot Lubaŋa owaco kuman ni, wun aye doŋ rok ma luyela makato lurok ma gurumowu dyere-ni, en gin mumiyo pe wuye lubo cikka ducu ma aketo, dok bene pe wugwoko gin ma an aciko, ento wun dok wubedo ka lubo cik pa rok mukene ma gurumowu.
Ejekiel 5:8 Doŋ pi meno, an Rwot Lubaŋa atito botwu ni abiŋolo kop i komwu ma lwak me rok ducu gineno.
Ejekiel 5:9 Doŋ pi gin me kwer ducu ma doŋ wutyeko timone, abitimo gin ma yam pud peya atimo i komwu, en lakit gin acel-lu ma pe abitimo doki.
Ejekiel 5:10 Doŋ adwoggine aye ni wego ma i Jerucalem gibicamo awobegi woko, ki awobe bene gibicamo wegigi woko ki i dyewu. Dok bene abiŋolo kop i komwu acobo kakare, doŋ jo mogo ki i kinwu ma gibidoŋ gibedo kwo, abikeyogi woko ata.
Ejekiel 5:11 Pi meno, kit macalo an Lubaŋa makwo-ni, man lok pa Rwot Lubaŋa, adada, pien doŋ wubalo kabedona maleŋ woko ki tim me kwerwu-gu ducu, ki gin ducu ma obedo cilo ma cwinya dagi, pi meno abinekowu woko, pe abinenowu ki wan maber, dok bene kica pe bimaka i komwu wacel.
Ejekiel 5:12 Dul me adek pa lwak mewu, two gemo ki kec binekogi woko i dye gag; ki dul me adek mukene gibinekogi woko ki pala lucwan i ŋe gaŋ; doŋ dul me adek mudonne-ni abikeyo woko ata, doŋ abiwoto pala lucwan aye aryemogi kwede.
Ejekiel 5:13 “Kinigana bitum gire kene kit meno, doŋ abitoyo akecana i komgi ka doŋ cwinya bikwe. Ka man otimme gibiŋeyo ni an a Rwot, doŋ aloko ki nyeko, i kare ma atoyo akecana i komgi.
Ejekiel 5:14 Doŋ makato ducu abiweko pacowu doŋ obur wun wubibedo ginacaya i kin lurok ducu ma gurumowu dyere ki bot jo ducu ma gikato ki ka ŋet pacowu ma odon obur-ri.
Ejekiel 5:15 “I kare ma abiŋolo kop i komwu ma noŋo kiniga omaka ki akeca, abiketo can magwa i komwu. Rok ducu ma gurumowu gibibedo ki lworo madwoŋ. Gibicayowu kun giloko lok aŋec i komwu ci wubibedo lanen me pwonyogi.
Ejekiel 5:1303 
Ejekiel 5:16 Abijuko kit cam ducu ma yam wunono-ni pe doŋ nen, man bimiyo kec nekowu matek. Wubiwinyo arem me kec matek mada calo atero ma lake bit ma gicelo i komwu wek otyekwu woko.
Ejekiel 5:17 Abicwalo kec ki guu-gu me neko litinowu woko, dok bene abicwalo two gemo ki tim bwami ki lweny me nekowu me tyekowu woko. An Rwot doŋ aloko.”
Ejekiel 6:1 Rwot ceŋ oloko kweda.
Ejekiel 6:2 En owacci, “Wod pa dano, cik waŋi inen godi me Icrael, ci itit lokka botgi.
Ejekiel 6:3 Wac bot godi me Icrael ni guwiny lok pa Rwot Lubaŋa, wek guwiny lok ma an Rwot Lubaŋa atye ka wacone bot godi, cere-gu, ki luŋ matut, ki notagu ducu: Nen, abikelo lweny ma gilwenyo i komwu ki pala lucwan, dok bene abijwero wan jogiwu woko liweŋ.
Ejekiel 6:4 Abimuko keno tyerwu woko, ki keno tyer ka ma wuwago iye odok eceta-ni bene abimuko woko. Lutuwu jo Icrael ma gitye kunnu gibinekogi woko i nyim cal jogiwu.
Ejekiel 6:5 Abipyelo kom jo Icrael muto i nyim cal jogigi; dok abikeyo cogogi arumo ki keno tyergi woko.
Ejekiel 6:6 I kabedo ducu ma wubibedo iye gaŋiwu ducu gibijwero woko doŋ obur, ki wag jogiwu ducu gibimuko woko, ki keno tyerwu ducu abimuko woko wuweko doŋ kene, ki cal jogiwu ducu gibitoŋo gibalogi woko, ki keno tyer me wano odok eceta bene gibitoŋo gireto woko piny, ki gin ducu ma wutiyo doŋ gibijwerogi woko liweŋ.
Ejekiel 6:7 Dok jo ma ginekogi komgi biradde ata, ci man miyo wun wubiŋeyo ni an aye a Rwot.
Ejekiel 6:8 “Ento abimiyo jo mukene gibwot ki i lak to ci gibedo kwo. Ka doŋ jo mogo ma gubwot gibibedo i kin lurok, dok ka gikeyowu woko i rok ducu,
Ejekiel 6:9 ci doŋ lutuwu ma gubwot gibipo i koma ki i kin lurok ka ma noŋo giterogi iye i opii. Gibipo i koma ki kunnu kun giŋeyo ni yam aketo can i komgi wek ami lewic omakgi, pien cwinygi ma gen pe iye-ni onoŋo doŋ oa woko ki i koma pi tarwaggi, omiyo gumaro woro cal jogi makato an. Gibibedo ki keccwiny i komgi kekengi pi gin maraco me lewic ma gutimo-ni, ki pi gin me kwer ducu ma yam gutimo.
Ejekiel 6:10 Doŋ gibiŋeyo ni an aye a Rwot; dok lok ma yam aloko ni abitimo gin marac man i komgi-ni onoŋo pe aloko me noŋo.” Bal pa jo Icrael
Ejekiel 6:1304 
Ejekiel 6:11 Rwot Lubaŋa owaco kuman ni, “Wudoŋ korwu, wunyon tyenwu bene i ŋom kun wukok ni, Can madit doŋ opoto! Can man opoto pi bal me gin me kwer ma jo me ot pa Icrael gutimo. Pi meno, gibinekogi woko i lweny, kec ki two gemo bene binekogi woko.
Ejekiel 6:12 Jo ma gitye ka mabor two gemo aye ma binekogi; ki jo ma tye cok gibineko-gi woko ki pala lucwan; ki jo mudoŋ ma gubwot ki i lak to kec aye ma binekogi. Meno en aye kit macalo abitoyo kwede akecana i komgi.
Ejekiel 6:13 Kom jo muto biradde lirwat i kin cal jogi ki i kabedo ducu ma orumo keno tyergi, wa i wi cere-gu ducu, ki i wi godi maboco-gu, i te yadi ducu ma potgi oluk, ki i te yat kworo ma pote oluk, ki i kabedo ducu ka ma gityero iye gin ma ŋwece kur ma yomo cwiny bot cal jogigi. Ci gin ducu doŋ gibiŋeyo ni an aye a Rwot.
Ejekiel 6:14 Abiryeyo ciŋa woko i komgi, ci abibalo lobogi woko, amiyo iye doŋ noŋo, i kabedo ducu ka ma gibedo iye, cakke ki i tim nio kwede wa i Ribla. Ci gin ducu doŋ gibiŋeyo ni an aye a Rwot.”
Ejekiel 7:1 Rwot oloko kweda.
Ejekiel 7:2 En owacci, “Wod pa dano, an a Rwot Lubaŋa doŋ awaco bot lobo pa jo Icrael kuman ni, Agik! Agik doŋ obino woko i kom twok lobo aŋwen.
Ejekiel 7:3 “Jo Icrael, agik doŋ obino woko i komwu; abitoyo kinigana woko i komwu, pien abiŋolo kop i komwu kun poro kit gin ma wun wutimo. Dok bene abiketo can i komwu pi gin me kwer ducu ma wutimo.
Ejekiel 7:4 Pe doŋ abiparo piwu, kica doŋ pe bimaka i komwu. Ento abiketo can i komwu pi kit gin ducu ma wutimo, gin me kwer ma wumedde ki timogi-ni. Meno doŋ bimiyo wuŋeyo ni an aye a Rwot.”
Ejekiel 7:5 Rwot Lubaŋa owaco kuman ni, “Can me to-paco bibino i komwu kun lubbe aluba i ne lawote cutcut.
Ejekiel 7:6 Agik doŋ obino, doŋ oo; doŋ otyeko corre woko i komwu. Nen, tye ka bino.
Ejekiel 7:7 Agik man bino piwu wun jo ma wubedo i lobo man; kare bene doŋ oromo, nino me woo me lweny doŋ cok, pe nino me yomcwiny ma wuwo kwede i waŋ jogi ma tye i wi godi.
Ejekiel 7:8 Kombeddi doŋ acok toyo akemona woko i komwu, kun atoyo kinigana i komwu, dok bene abiŋolo kop i komwu kun lubo kit gin ducu ma wutimo. Abiketo can i komwu pi gin me kwer ducu ma wutimo.
Ejekiel 7:1305 
Ejekiel 7:9 Pe doŋ abiparo piwu, kica doŋ pe bimaka i komwu. Ento abiketo can i komwu pi kit gin ducu ma wutimo, gin me kwer ma wumedde ki timogi-ni. Meno doŋ bimiyo wuŋeyo ni an aye a Rwot, ma apwodowu-ni.
Ejekiel 7:10 “Nen, nino tye ka bino! Topinywu doŋ obino woko. Tim bwami tye ka medde ameda, ki wakke bene doŋ omedde adada.
Ejekiel 7:11 Tim bwami doŋ onya omedde odoko odoo me tim maraco; doŋ ŋat mo pe bidoŋ ki i kin lutim maraco, kadi jami mabup ma gitye kwede, nyo lonyogi; dok bene dano mo madit pe bibedo tye i kingi.
Ejekiel 7:12 Kare doŋ oo, nino doŋ onyiko cok. Lawil jami myero cwinye pe obed yom, kadi lacat jami bene pe myero obed ki kumo, pien akemo pa Lubaŋa bipoto i komgi ducu maromrom.
Ejekiel 7:13 Lacat-wil doŋ pe bitwero dwoko jami ma yam en ocato-ni cen bote, ma noŋo en pud tye kwo. Pien akemo pa Lubaŋa bipoto i kom lwakgi ducu maromrom, pe bidok cen; dok ŋat ma bigwoko kwone pe pien gin ducu gubalo.
Ejekiel 7:14 “Gukuto tum, gin ducu doŋ gitye ka yubbe. Ento ŋat mo pe ma cito ka lweny, pien akemo pa Rwot opoto i kom lwakgi ducu maromrom.
Ejekiel 7:15 Lweny tye woko i dye gudo, two gemo ki kec tye i ot. Ŋat ma tye i tim gibineko woko ki pala lucwan; ki ŋat ma tye i gaŋ, kec ki two gemo bineko woko.
Ejekiel 7:16 Jo mogo ma gubwot gibilaro wi godi calo akuri me nota, ma gin ducu gibicur pi balgi.
Ejekiel 7:17 Ciŋ dano acel acel bidoko goro, ki coŋgi bene bimyel amyela calo pii ma milamila limakmak.
Ejekiel 7:18 Gibiruko boŋo cola i pyergi, ki lworo madwoŋ bimakogi; lewic bimakogi ducu, gin ducu gibilyelo wigi woko.
Ejekiel 7:19 Gibibolo ryalgi ki jabugi woko i dye gudo macalo gin ma pe leŋ, pien ryal ki jabu pe twero larogi i nino ma Rwot bionyo iye kinigane i komgi. Pe gibitiyo kwede me cobo mitigi, dok bene pe gibimiyo igi yen kwede. Ryal kijabu aye omiyo gupoto i bal.
Ejekiel 7:20 Yam onoŋo gubedo ka wakke pi ginarukagi me deyo ma giruko pi nyuto ditogi mamwa-ni, dok gutiyo kwede me yubo cal lubaŋagi me kwer ma giraco atika-ni. Meno aye gin mumiyo Rwot biloko lonyogi doko gin ma pe leŋ botgi.
Ejekiel 7:21 “Abimiyo lurok yakogi woko,” man Rwot ma owaco, “dok abimiyo lutim maraco ma tye i lobo yako jamigi ki lonyogi woko bene liweŋ, ci gibipyedo woko bene.
Ejekiel 7:22 Abiloko waŋa cen pe anenogi, wek gin gigi gupyed kabedona maleŋ twatwal-li: luyak bene gibidonyo iye ci gipyedo, ci gibiweko doŋ obur.
Ejekiel 7:23 “Lobo opoŋ ki nek ki gaŋi-gu ducu opoŋ ki tim bwami.
Ejekiel 7:1306 
Ejekiel 7:24 Abikelo rok ma giraco makato ducu kany me leyo odigi me bedo iye. Abigiko tek me wakkegi woko ki kabedogi maleŋ-gu ducu gibipyedo woko.
Ejekiel 7:25 Ka remcwiny obino, cigibiyenyo kuc, ento pe gibimedo ki noŋone wacel.
Ejekiel 7:26 Can me to-paco bibino i komgi, kun lubbe aluba i ŋe lawote cutcut, ki ani bene bilubo lawote. Gibiyenyo ginanyuta ki bot lunebi kwe; ajwagi doŋ pe gibibedo ki kit gin mo ma myero gupwony ki dano, ki ludoŋo bene pe gibibedo ki tam mo ma myero gumi bot dano.
Ejekiel 7:27 Kabaka bikumo, rwot genne birwenyo woko, ki lwak bene komgi bimyel ki lworo madwoŋ. Abitimogi kun lubo kit timgi, abiŋolo kop i komgi kun lubo kit ma gin kikomgi giŋolo kwede kop i kom jo mukene. Man bimiyo giŋeyo ni an aye a Rwot.”
Ejekiel 8:1 I nino dwe abic, dwe me abicel, mwaka me abicel ma doŋ wabedo kwede i opii, ludoŋo me Juda onoŋo gubedo i oda gitye ka lok kweda. Cutcut tek pa Rwot Lubaŋa obino opoto i koma.
Ejekiel 8:2 Aneno ci aneno gin mo ma nen calo dano. Cakke ki i pyere tuŋ piny, onoŋo nen calo mac, doŋ a i pyere dok kwede malo onoŋo ryeny aryenya calo mola.
Ejekiel 8:3 Ci ocwalo gin ma obedo calo ciŋ dano ci omako yer wiya otiŋa kwede malo. Doŋ i ginanyuta man Cwiny pa Lubaŋa otiŋa malo wa i kin polo ki lobo ci otera i Jerucalem. Otera i dog gaŋ ma i iye ma tye yo tuŋ acam me ot pa Lubaŋa, ka ma onoŋo cal jok mo tye iye, co ma miyo nyeko mako Lubaŋa.
Ejekiel 8:4 I kare ma atye kunnu aneno deyo pa Lubaŋa pa Icrael kit macalo onoŋo aneno kwede deyone i ginanyuta ma aneno i nota.
Ejekiel 8:5 Lubaŋa owacca ni, “Wod pa dano, tiŋ waŋi malo kombeddi inen yo tuŋ acam.” Atiŋo waŋa malo aneno yo tuŋ acam, ci aneno cal jok ma kelo nyeko tye cok ki keno tyer i dog gaŋ ka ma gidonyo ki iye.
Ejekiel 8:6 Lubaŋa dok owacca ni, “Wod pa dano, tika ineno gin ma jo Icrael gitye ka timoneni, gin me kwer madito keken wek giryema woko ki i kabedona maleŋ? Pud dok ibineno gin me kwer madit makato man ma gitimo.”
Ejekiel 8:7 Dok okela i doggola me dyekal; i kare ma aneno piny, ci anene kor ot ka ma otuc.
Ejekiel 8:8 Ci en owacca ni, “Wod pa dano, muk kor-ot kany.” Ka amuko kom ot, ci anoŋo doggola.
Ejekiel 8:9 En owacca ni “Dony i ot ci inen gin me kwer me lewic ina gitye ka timone kany- nyi.”
Ejekiel 8:1307 
Ejekiel 8:10 Kit meno adonyo i dyere ci aneno kor ot ducu gigoyo iye kit cal ducu mapatpat. Cal gin ma lak alaka piny, ki cal lee mogo ma komgi ki, keni ma gikwero, ki kit cal jogi ducu me ot pa Icrael.
Ejekiel 8:11 Doŋ onoŋo tye kunnu jo pyerabiro i, kom ludoŋo me ot pa Icrael ma gucuŋ i nyim cal jogi-gu, kacel ki Jajania wod pa Capan ma ocuŋ i kingi. Dano acel acel onoŋo omako atabo weerre i ciŋe, kun yito me odok eceta ma giwaŋo duny cito malo macalo pol.
Ejekiel 8:12 Dok en owacca ni, “Wod pa dano, tika doŋ ineno gin ma ludoŋo me ot pa Icrael gitye ka tiyone i, muŋ i colpiny ca? Gin ducu gitye ka woro jogi i kicika ma opoŋ ki cal lubaŋa-gu. Gin giloko kekengi ni, ‘Rwot pe nenowa, Rwot doŋ otyeko bwoto lobo man woko.’ ”
Ejekiel 8:13 Rwot owacca ni, “Ibineno gin me kwer madito makato man ma gitimo.”
Ejekiel 8:14 Ci okela i doggola me dog gaŋ ma tye yo tuŋ acam me ot pa Rwot; ci anene mon gubedo kunnu gitye ka kok pi jok Tamuj.
Ejekiel 8:15 Ka openya ni, “Wod pa dano, doŋ ineno gin man? Pud dok ibineno gin me kwer madito makato: magi woko.”
Ejekiel 8:16 Ci otera i dyekal ma tye i ot pa Rwot. Ci aneno jo ma romo pyeraryo wiye abic tye cok ki doggola me ot pa Rwot, i kin keno tyer ki ka ma gidonyo kwede i ot. Gin jo-nu guloko ŋegi i kom ot pa Rwot, kun nyimgi okemo tuŋ wokceŋ, gitye ka ryebbe piny me woro ceŋ ma tye ka tuc ki yo tuŋ wokceŋ.
Ejekiel 8:17 Ci en openya ni, “Wod pa dano, doŋ ineno gin man? Man mono jo me ot pa Juda gineno ni lok matidi ki botgi ka gibedo ka timo gin me kwer kany, wek gubed ka miyo tim bwami omedde onya i lobo, kun gibedo ka ŋeto cwinya jwi wek kiniga omaka doki aye? Nen kit macalo gitye ka nywara kwede i yo marac mukato kare.
Ejekiel 8:18 Pi meno, abitimogi ki akemo; pe abiparo pigi, dok bene kica pe bimaka i komgi, Kadi bed gukok bota kun gilego lega ki dwan maloŋo, pe abiwinyo kokogi.”
Ejekiel 9:1 Lacen awinyo Lubaŋa odaŋŋe ki dwan maloŋo kun wacci, “Wunyik cok, wun lunek ma wumito keto can i kom lubalo ma i gaŋ man. Wun ducu wukwany jami Lwenywu wubin kwede kun wumako i ciŋwu.”
Ejekiel 9:2 Cutcut jo abicel gubino ki i dog gaŋ ma malo ma tye yo tuŋ acam me ot pa Rwot; dano acel acel omako jami lwennye me nek i ciŋe, Dano mo bene ma oruko boŋo camanini owoto kacel kwedgi, en owoto ki gin mo ma eromo coc kwede. Gin ducu gudonyo i dyekal me ot pa Rwot ci gucuŋ i ŋet keno tyer me mola.
Ejekiel 9:3 I kare-nu onoŋo deyo pa Lubaŋa pa Icrael ma ryeny twatwal-li oa woko ki i kom lukerubi ka ma yam en bedo iye kun kato ocuŋ i doggola me ot pa Rwot; ci Rwot
Ejekiel 9:1308  olwoŋo dano ma oruko boŋo camaniŋi-ni, ma onoŋo owoto ki gin me coc i laknete-ni.
Ejekiel 9:4 Rwot owacce ni, “Cit iwok ki i dye gaŋ me Jerucalem ducu, ci iket lanyut i tur nyim dano acel acel ma tye ki cwercwiny me can kun gicur pi gin me kwer ducu ma gitye ka timone i gaŋ me Jerucalem.”
Ejekiel 9:5 Awinyo bene ka Lubaŋa waco bot jo mukene ca ni, “Wulub kore kun wuwok ki i dye gaŋ ci wunek dano. Pe wupar pi ŋat mo, dok bene kica pe omakwu i kome.
Ejekiel 9:6 Wunek jo muti, awobe, anyira, mon ka litino matino, ento pe myero wugud kom ŋat ma doŋ gityeko keto lanyut i kome. Wucak ki kany ki i kabedona maleŋ.” Ci gucako ki ludoŋo ma onoŋo gucuŋ kunnu i ot pa Rwot.
Ejekiel 9:7 Lubaŋa owaco botgi ni, “Wubal ot pa Rwot woko. Wupoŋ dyekalle-gu ducu ki kom jo ma ginekogi-ni. Wucit mewu anyim.” Guwoto gucito anyim, ci gucako neko dano ma gitye i gaŋ.
Ejekiel 9:8 I kare ma gitye ka neko dano, an doŋ onoŋo adoŋ kena. Apoto piny i ŋom aryeba ic, ci akok ni, “Ai Rwot Lubaŋal Akemo doŋ omaki twatwal i kom Jerucalem mumiyo icito ka neko jo ducu liweŋ ma gudoŋ i Icrael-li?”
Ejekiel 9:9 Lubaŋa ogamo ni, “Jo Icrael ki jo Juda gutimo bal madito maraco adada. Gubedo ka neko dano i kabedo ducu ma i lobo igumiyo ŋolo kop ma pe atir: omedde onya i Jerucalem. Giwacci, ‘Rwot doŋ obwoto lobo man woko, dok Rwot bene pe neno.’
Ejekiel 9:10 Doŋ ki tuŋ bota, pe abiparo pigi, kica bene pe bimaka, i komgi, ento abiculo kwor i komgi pi gin ducu ma yam gin gutimo.”
Ejekiel 9:11 Cutcut dano ma onoŋo oruko boŋo camanini, ma tye ki gin me coc i laknete-ni odwoko lok bot Rwot kun wacci, “Doŋ atyeko tiyo gin ma onoŋo icika ni acitim.”
Ejekiel 10:1 Aneno pete ma tye malo ka wi lukerubi, ci aneno gin mo ma tye ka wigi ma obedo calo komker ma gitiyo ki got capir ma bulu.
Ejekiel 10:2 Ci owaco ki dano ma oruko ooŋo camaniŋi-ni ni, “Wot idony wa i kin lawala ma tye ka wirre-ni, ki piny ka tyen lukerubi-ni, ci ijob bilo poŋ ciŋi ki i kin lukerubi, ci iket woko atata i dye gaŋ.” Aneno en ka cito gire.
Ejekiel 10:3 I kare meno onoŋo lukerubi gucuŋ i ŋet ot yo tuŋ acuc, ka dano-nu doŋ odonyo i ot; ci pol ocako poŋo dyekal me ot woko.
Ejekiel 10:4 Ci deyo pa Rwot oa woko ki i kom lukerubi ocito wa i doggola me ot pa Rwot. Ci pol opoŋo ot pa Rwot woko, ki dyekal bene opoŋ woko ki deyo pa Rwot ma meny amenya.
Ejekiel 10:1309 
Ejekiel 10:5 Mor pa bwom lukerubi owinnye wa i dyekal ma tye woko, calo dwan Lubaŋa Matwero Ducu ma onoŋo tye ka lok.
Ejekiel 10:6 Ka doŋ ociko dano ma oruko boŋo camaniŋi-ni ni. “Kwany mac ki i kin lawala ma tye ka wirre-ni, ki i kin lukerubi,” dano-ni ocito odonyo i kin lawala ci ocun ka ŋet lawala mo acel.
Ejekiel 10:7 Ci I akerubi mo oryeyo ciŋe ki i kin lukerubi wadigi okemo mac ma onoŋo tye i kin lukerubi, ci okwanyo lodi mac mogo, ka oketo i ciŋ dano ma oruko boŋo camaniŋi-ni; dano-nu ogamo ci okato kwede woko.
Ejekiel 10:8 Lakerubi acel acel onoŋo tye ki gin mo i te bwome ma nen calo ciŋ dano.
Ejekiel 10:9 Dok bene aneno ni i ŋet lukerubi onoŋo tye iye lawala aŋwen, ka ŋet lakerubi acel acel onoŋo tye iye lawala acel. Lawala ducu onoŋo giryeny calo kidi me wel.
Ejekiel 10:10 Gin ducu onoŋo ginen rom, calo onoŋo lawala acel acel giroyo odonyo ki i kin lawala wadi.
Ejekiel 10:11 Ka doŋ gucako wot, gicito ma gukemo yo aŋwen mapatpat ma kun pe gilokke ka mo, kit yo mo keken ma lawala ma anyim okemo ci lawala mukene-gu ducu gilubo ma pe gilokke ka mo ma noŋo gitye ka wot.
Ejekiel 10:12 Gin lawala magi aŋwen-ni yam doggi tye, cili bene onoŋo tye i komgi, kun Waŋ mapol orumo doggi woko ducu litit.
Ejekiel 10:13 Lawala magi awinyo ka gilwoŋo ni lawala ma wirre calo yamo lapiru.
Ejekiel 10:14 Lee acel acel onoŋo waŋe tye aŋwen mapatpat: waŋ mukwoŋo onoŋo nen calo wan lakerubi, waŋ me aryo onoŋo nen calo waŋ dano, waŋ me adek onoŋo nen calo wan labwor, ki me aŋwenne onoŋo nen calo waŋ ocur.
Ejekiel 10:15 Magi gin aye lee ma yam koo anenogi i ŋet kulu Kebar-ni. Lukerubi gua gutuk woko i yamo.
Ejekiel 10:16 Ka inen lukerubi giwoto gicito, ci lawala bene woto ki ka ŋetgi; ka inen lukerubi guilo bwomgi me tuk woko ki i ŋom, ci lawala pud woto kacel kwedgi.
Ejekiel 10:17 Ka ce inen lee gucuŋ nyo ka gua malo, ci lawala aŋwen-ni bene gitimo kit meno, pien cwiny lee-gu tye i igi ma miyo gitimo kit meno.
Ejekiel 10:18 Ci deyo pa Rwot oa woko ki i doggola me ot pa Rwot, onyiko ocuŋ lamalo ka wi lukerubi.
Ejekiel 10:19 Lukerubi guyaro bwomgi ci gutuk woko ki i ŋom gucito ma an bene aneno, lawala bene onoŋo tye ka wot kacel kwedgi; ci gucuŋ i doggola ma tye yo tuŋ wokceŋ me ot pa Rwot, ki deyo pa Lubaŋa pa Icrael onoŋo tye ka wigi.
Ejekiel 10:20 Magi gin aye lee makwo ma yam anenogi i ŋet kulu Kebar ma otiŋo Lubaŋa pa Icrael i wi komkerre-ni, Aniaŋ ni gin lukerubi.
Ejekiel 10:1310 
Ejekiel 10:21 Lee acel acel onoŋo waŋe tye aŋwen, bwome aŋwen, ki gin ma nen calo ciŋ dano onoŋo tye i te bwome acel acel.
Ejekiel 10:22 Doŋ wangi onoŋo nen calo waŋ ma nene aneno i ŋet kulu Kebar-ni kikome. Gin ducu giwoto kacel kun ŋat acel acel woto kemo nyime atir.
Ejekiel 11:1 Cwiny pa Lubaŋa otiŋa malo, ci otera wa i doggola ma tye yo tuŋ wokceŋ me ot pa Rwot. Doŋ i kare ma atye kunnu ka ma cok ki doggola ci aneno jo pyeraryo wiye abic, ma onoŋo i kingi tye iye Jajania, wod pa Ajur, ki Pelatia wod pa Benaya, ma onoŋo gin rwodi ma giloyo lwak.
Ejekiel 11:2 Lubaŋa owacca ni, “Wod pa dano, magi gin aye lutim maraco ma gitye ka yubo lok me timo gin marac i gaŋ man.
Ejekiel 11:3 Giwacci, ‘Kare ma wabigero iye odi doŋ cok. Gaŋ man obedo calo agulu me tedo, wan wabedo calo riŋo ma tye iye.’
Ejekiel 11:4 Pi meno, wod pa dano, tit lok i komgi.”
Ejekiel 11:5 Cwiny pa Rwot opoto i koma, ci Rwot owaco bota ni atit lok man bot lwak ni, “Wun jo Icrael, aŋeyo gin ma wutye ka wacone, ki gin ma wutye ka yubone ki i tamwu.
Ejekiel 11:6 Wun doŋ wutyeko neko jo mapol i gaŋ kany mumiyo yo ma i gaŋ ducu opoŋ ki kom dano muto keken.
Ejekiel 11:7 “Mumiyo man en aye gin ma awaco botwu. Gaŋ man bidoko agulu me tedo, ento kom jo muto ma wunekogi ka wupyelogi i dye gaŋ gin aye riŋo me ateda. Ento wun gibikwanyowu woko ki i dye gaŋ.
Ejekiel 11:8 Yam wubedo ka lworo pala lucwan; ento abikelo dano ma gitye ki pala lucwan gilwenyo i komwu, man Rwot Lubaŋa ma owaco.
Ejekiel 11:9 Abikwanyowu ki i dye gaŋ akelowu woko, ci amiyowu i ciŋ lurok. Doŋ atyeko ŋolo kop me to i wiwu;
Ejekiel 11:10 gibinekowu woko i lweny ki pala lucwan i lobowu kikome. Man bimiyo wuŋeyo ni an aye a Rwot.
Ejekiel 11:11 Gaŋ man pe bibedo agulu me tedowu ki wun bene pe wubibedo calo riŋo ma tye i agulu. Abiketo can i komwu ki i kabedo ducu ma wubedo iye ki i lobo Icrael.
Ejekiel 11:12 Man bimiyo wuŋeyo ni an aye a Rwot, ki cik ma wuturo-ni meno cikka, ki gin ma giciko ni wuti-ni, ma pe wutiyo-ni, onoŋo an aye ma aciko, ento wubedo ka Lubo mewu cik pa lurok ma gurumowu.”
Ejekiel 11:1311 
Ejekiel 11:13 I kare-nu ma atye ka tito lok, cutcut Pelatiya wod pa Benaya opoto ci oto woko. Ci apoto piny aryeba ic kun akok ki dwan maloŋo ni, “Ai do, Rwot Lubaŋal Ibineko jo ma onoŋo gudoŋ i Icrael-li woko ducu?” Lubaŋa ocikke pi miyo gicikke manyen bot jo ma onoŋo gitye i opii
Ejekiel 11:14 Rwot oloko kweda kun wacci,
Ejekiel 11:15 “Wod pa dano, jo ma gibedo i Jerucalem gitye ka lok piri kadi wa Luicrael wadiwu bene ma giterogi i opii. Giwacci, ‘Opii doŋ gitye ka mabor ma pe gitwero woro Rwot. En omiyowa lobo man ni wacam obed mewa.’
Ejekiel 11:16 Kombeddi doŋ tit lok ma atye ka wacone-ni bot opii wadiwu. Acwalogi me cito ka bedo i lobo pa lurok ma tye ka mabor, ci akeyogi woko i lobo mukene ducu. Aye ni guwora i lobo ka ma gucito iye, ento pi kare me tutunu.
Ejekiel 11:17 “Pi meno tit botgi gin ma an Rwot atye ka wacone. Abicokogi woko ki i lobo ka ma yam akeyogi gucito iye, ci abimiyogi lobo Icrael adwoko cen botgi.
Ejekiel 11:18 Ka gudok kunnu, gibijwero gin ducu ma obedo cilo, ki gin me kwergu ducu.
Ejekiel 11:19 Abimiyogi cwiny acel dok abiketo cwiny manyen i igi; abikwanyo cwiny matek calo got-ti woko ki i komgi, ci amiyogi cwiny pa dano.
Ejekiel 11:20 Doŋ miyo gibigwoko cikka dok bene giwinyo lokka kun gin yo gin ma an aciko ducu. Gibibedo jona, ki an bene abibedo Lubaŋagi.
Ejekiel 11:21 Ento abiketo can i kom jo ducu ma giworo gin ducu ma obedo cilo ki gin me kwer-gu. Abiculo kwor i komgi kun poro gin ducu ma yam gin gutimo, man Rwot Lubaŋa ma owaco.” Deyo pa Lubaŋa oa woko ki i Jerucalem
Ejekiel 11:22 Lukerubi gucako tuk me cito malo, ci lawala bene gucito kacel kwedgi. Deyo pa Lubaŋa pa Icrael onoŋo tye ka wigi.
Ejekiel 11:23 Ci deyo pa Lubaŋa oa woko ki i gaŋ ocito ocuŋ i wi got ma tye yo tuŋ wokceŋ me gaŋ.
Ejekiel 11:24 Cwiny pa Rwot otiŋa woko i ginanyuta, ci okela odwoka woko cen bot jo ma tye i opii i lobo Kaldaya. Lacen ginanyuta meno ma onoŋo aneno ocako rwenyo woko ki bota,
Ejekiel 11:25 ci atito gin ducu ma Rwot onyutta bot jo ma onoŋo gitye i opii.
Ejekiel 12:1 Rwot oloko kweda.
Ejekiel 12:2 Owacca ni, “Wod pa dano, in it ye ka bedo i kin jo ma lujemo. Waggi tye, ento pe gineno gin mo. Itgi bene tye, ento pe giwinyo lok,
Ejekiel 12:1312 
Ejekiel 12:3 pien gin jo ma lujemo. “Doŋ kombeddi, in wod pa dano, yubbe kun itweyo yecci macalo lariŋ ayela, ci icak wot me cito i opii ki i nyimgi ki dyeceŋ, Wek gin ducu guneni ka icako wot me cito i kabedo mukene. Gwok nyo gin jo ma lujemo-ni gibiniaŋ gin ma itimo.
Ejekiel 12:4 Twe yecci woko ki dyeceŋ macalo lariŋ ayela ma tweyo yecce kun gin bene gineno, wek guneni ka doŋ icito ki otyeno calo doŋ icito woko i opii.
Ejekiel 12:5 Tuc kor cel ma gin bene gineno, ci idony iye ikat icit woko.
Ejekiel 12:6 Ibitiŋo yecci ki i nyimgi ma gin gineno, ci iketo i wi gwoki, ci icito kwede woko i colpiny ma noŋo iboyo waŋi woko, wek pe inen lobo ka ma icito iye. Doŋ atyeko keto in me bedo lanyut bot jo Icrael.”
Ejekiel 12:7 Atiyo gin ma Rwot nene ocika ni ati. Akwanyo yecca akelo woko ki dyeceŋ, calo yec pa lariŋ ayela; ka doŋ piny odoko otyeno ci atuco kom cel ki ciŋa. Ci akwanyo yecca ma atweyo-ni atiŋo i wi gwoka ma kun gin bene gineno, ci acito woko i colpiny.
Ejekiel 12:8 Orwone ki odiko Rwot oloko kweda.
Ejekiel 12:9 Owacca ni, “Wod pa dano, kombeddi Luicrael ma gin lujemo-ni gitye ka penyi ni in it ye ka timo gin aŋo.
Ejekiel 12:10 Tit botgi gin ma an Rwot Lubaŋa atye ka lok botgi. Lok man ma pire tek-ki kemo laker ma tye ka loc i Jerucalem ki jo Icrael ducu ma gibedo kunnu.
Ejekiel 12:11 Tit botgi ni gin ma doŋ itimo-ni tye macalo lanyut me gin ma bitimme i komgi; gibiterogi woko i opii i lobo mukene.
Ejekiel 12:12 Doŋ laker ma loyogini bitiŋo yecce i wi gwoke i colpiny ci lwi donyo ki i waŋ cel ma gituco i kom cel-li kato woko gire. En biboyo waŋe woko, wek pe enen lobo ka ma ecito iye.
Ejekiel 12:13 Abiciko obwona pire, ci en bibino moko i owicca. Ka doŋ akwanye atere woko wa i lobo Babilon, ma en lobo pa jo Kaldaya, en bito ki kunnu ma noŋo pe oneno lobo-nu.
Ejekiel 12:14 Abikeyo jo ducu ma onoŋo gurume woko dyere-ni, lumi-tamine, ki jo ma gwoko en i yo ducu mapatpat; lukworgi biyenyogi mada wek ginekgi woko ki pala lucwan.
Ejekiel 12:15 “Ka akeyogi woko i rokmukeneki i lobo pa lurok, gibiŋeyo ni an aye a Rwot.
Ejekiel 12:16 Ento abiweko jo manok bwot ki i lweny, kec ki two gemo pe binekogi, wek guniaŋ ki i kin lurok kunnu, ci gutuc gin me kwer ma yam gutimo-ni, wek doŋ guŋe atir ni an aye a Rwot.” Lanyut pa lanebi ma kome myel
Ejekiel 12:17 Rvot dok omedde oloko kweda.
Ejekiel 12:1313 
Ejekiel 12:18 Owacca ni, “Wod pa dano, wek komi omyel ka it ye ka cam, wek komi bene omyel ki lworo ka it ye ka mato pii.
Ejekiel 12:19 Tit bot wegi lobo meno ni man aye lok pa Rwot Lubaŋa ma okemo jo Jerucalem ma pud gibedo i lobogi. Gibicamo cam ki lworo ma noŋo komgi myel, dok bene gibimato pii ma cwinygi oballe woko. Gibiyako jami ducu ma tye i lobogi miyo i lobo doŋ noŋo, pien jo ducu ma gibedo iye gin lutim bwami keken.
Ejekiel 12:20 Gaŋi ducu ma dano gibedo iye gibijwero woko doŋ obur, ci lobo meno doŋ bidoko tim ata, Man bimiyo wuŋeyo ni an aye a Rwot.” Carolok ma dano gugiyo kwede ki lok ma pe dano mito winyone
Ejekiel 12:21 Rwot oloko kweda.
Ejekiel 12:22 Owacca ni, “Wod pa dano, piŋo jo Icrael gimaro waco carolok man ni, ‘Kare tye ka kato, dok ginanyuta ma gineno i wan lek-ki ducu lokke pe ocobbe kakare’?
Ejekiel 12:23 Kombeddi doŋ itit botgi gin ma an Rwot Lubaŋa amito wacone pi lok man. Abigiko tic ki carolok meno woko. Pe dok gibibedo ka tic kwede i Icrael matwal. Ento tit botgi ni, ‘Kare doŋ oo, ki ginanyuta ducu doŋ bicobbe kakare.’
Ejekiel 12:24 “Ginanyuta me gobagoba ki lok tyet me bwolo ma ŋako dano doŋ bibedo pe matwal i kin jo Icrael.
Ejekiel 12:25 An Rwot, doŋ abiloko botgi, ci gin ma awaco bitimme, Lok man pe dok bigalle. Abitimo gin ma acikowu ni abitimo-ni i kare me kwowu, wun jo ma lujemo. Man Rwot Lubaŋa ma owaco.”
Ejekiel 12:26 Rwot dok oloko kweda,
Ejekiel 12:27 kun wacci, “Wod pa dano, jo Icrael giwacci ginanyuta ma ineno-ni ki lok ma itito-ni tye pi kare me anyim ma pud ty bor.
Ejekiel 12:28 Pi meno tit botgi gin ma an Rwot Lubaŋa atye ka wacone ni, ‘Lok man pe dok bigalle. Gin ma awaco-ni bitimme.’ An Rwot Lubaŋa doŋ aloko.”
Ejekiel 13:1 Rwot oloko kweda.
Ejekiel 13:2 Owacci, “Wod pa dano, tit lok i kom lunebi me Icrael, tit lok kun itito bot jo ducu ma gitito lok ma gutamo atama ki wigi ni, ‘Wuwiny lok pa Rwot?’
Ejekiel 13:3 Man aye gin ma Rwot Lubaŋa owaco ni, Can i wi lunebi ma lumiŋ-ŋi! Gilubo mere tam ma gutamo atama ki i cwinygi kun noŋo pe guneno ginanyuta mo.
Ejekiel 13:4 Wun jo Icrael, lunebiwu gubedo macalo too ma tye i gaŋi ma i kin obur.
Ejekiel 13:5 Pe bene gigwoko kabedo ka ma gimuko cel woko ki iye-ni, pe gimito gero cel odoco; mumiyo Icrael pe bicuŋ ka lweny obino i nino pa Rwot.
Ejekiel 13:1314 
Ejekiel 13:6 Ginanyutagi ducu ma guneno obedo me goba. Gityeto bene lok me goba. Giwacci, ‘Man lok pa Rwot’, ento an gira pe aorogi. Gibedo ka tamo ni myero acob lokgi kakare.
Ejekiel 13:7 Awaco botgi ni, ‘Ginanyuta magi ducu ma wuneno obedo me goba, ki lok ma wutyeto-gu ducu obedo lok me goba keken. Wuwaco ni lok magi ducu lokka, ento an gira pe aloko kwedwu.’ ”
Ejekiel 13:8 Mumiyo Rwot Lubaŋa owaco botgi kuman ni, “Lokwu ducu obedo me bwolo ki ginanyuta ma wuneno-gu goba keken. Pi meno, atye ki lok i komwu. Man Rwot Lubaŋa ma owaco.
Ejekiel 13:9 Abiketo can i komwu, wun lunebi ma wuneno ginanyuta me bwolo-gu, dok bene wutyeto lok goba keken. Pe wubibedo tye ka jona gucokke kacci; dok bene pe gibicoyo nyiŋwu kacel ki nyiŋ jo Icrael mukene-gu; pe wubidok i lobowu matwal. Wubiŋeyo ni an aye a Rwot Lubaŋa.
Ejekiel 13:10 “Lunebi gumiyo jona guŋak woko kun giwacci, ‘Kuc tye,’ ento noŋo kuc mo pe. Jona gubino gugero cel ci lunebi gubino gubuko woko ki raŋi matar me buko kor ot.
Ejekiel 13:11 Wac bot jo ma tye ka bukone ki raŋi matar-ri ni, cel bipoto woko piny. Kot ma corre acora bicwer matek, pee madwoŋ bicorre piny, ki yamo lapiru matek bicako kodo i kom cel.
Ejekiel 13:12 Cel bimuk poto woko piny, ci dano ducu gibipenyowu gin aŋo ma wutimo pi buko kom cel ki raŋi matarri.”
Ejekiel 13:13 Pi meno Rwot owaco kuman ni, “Abicwalo yamo matek cako kodo, kot ma corre acora bicwer, ki pee madwoŋ bicorre piny ki akemona ki kinigana, me muko cel woko.
Ejekiel 13:14 Abimuko cel ma wubuko ki raŋi matar-ri areto woko pinyi ŋom, ci aweko te gutine doŋ noŋo. Ka cel opoto ci wuto woko ducu. Man bimiyo wun ducu wuŋeyo ni an aye a Rwot.
Ejekiel 13:15 “Meno aye kit ma abitoyo kwede akemona i kom cel ki i kom jo ma gubuko cel ki raŋi matar-ri. Abiwaco botwu ni, ‘Cel doŋ pe matwal, kadi ki jo ma gubuko kome ki raŋi matar-ri bene gipe,
Ejekiel 13:16 kadi lunebi ma gubedo ka tito lok ma okemo Jerucalem ni kuc tye iye, kun onoŋo kuc pe-ni bene doŋ gipe.’ ” Man Rwot Lubaŋa ma owaco. Rwot tye ki lok i kom lunebi ma mon
Ejekiel 13:17 Rwot owacci, “Kombeddi in wod pa dano, nen mon ma gitye i kin lutuwu ma gitito lok ma gin tamo atama ki i cwinygi. Juk gin ma gitye ka titone-ni woko,
Ejekiel 13:18 kun itito botgi gin ma Rwot Lubaŋa tye ka waco botgi. “Can i wiwu wun mon ma wukwoyo lwit wutweyo i ŋut ciŋ dano, dok bene wukwoyo boŋo laum wic ma
Ejekiel 13:1315  wuboyo iye lwit pi dano ducu kun wulubo kit bor pa ŋat acel acel, wutimo man ni wek gubed ki twero me rwenyo kwo pa dano woko! Imito tic ki twero me kwo ki me to i kom jona wek wunoŋ giwu iye magoba ma cwinywu mito.
Ejekiel 13:19 Doŋ wutyeko pyeda woko i kin jona pi cayiri ma romo poŋ ciŋwu keken, ki pi kwon mogo matitino, kun wuneko dano ma onoŋo myero pe guto, ento wubwoto dano ma onoŋo myero guto aye gibedo kwo, pi gobawu ma wuloko bot jona, ma guwinyo lok gobawu-ni.”
Ejekiel 13:20 Man aye gin ma Rwot Lubaŋa tye ka wacone ni, “Adag lwit ma wukwoyo i komwu me bedo ki twero i kom dano me kwo ki me to. Abicodo lwit meno-gu woko ki i ŋut ciŋwu ci abimiyo dano ma onoŋo wutye ki twero me loyo kwogi-ni gibwot gicito laboŋo ayela calo winyo.
Ejekiel 13:21 Abiyeco boŋo laum wiwu woko bene, ci alaro jona woko ki i ciŋwu, pe doŋ gibibedo i te twerowu matwal. Man bimiyo wuŋeyo ni an aye a Rwot.
Ejekiel 13:22 “Wun doŋ wubalo cwiny jo ma kitgi atir woko ki lok me bwolo, kadi bed onoŋo an pe abalo cwinygi, ento wun wucuko cwiny jo ma gin lutim maraco, wek gulokke ki i yo me timgi maraco gular kwogi.
Ejekiel 13:23 Pi meno, pe doŋ wubineno ginanyuta me gobagoba matwal, dok bene pe wubityeto tyet. Abilaro jona woko ki i ciŋwu. Man bimiyo wuŋeyo ni an aye a Rwot.”
Ejekiel 14:1 Jo mogo i kin ludoŋo pa jo Icrael gubino bota ci gubedo piny i nyima.
Ejekiel 14:2 Cutcut Rwot oloko kweda.
Ejekiel 14:3 Owacci, “Wod pa dano, jo magi doŋ gitye ki cwiny me woro cal jogi dok gimiyo cal jogi magi ŋakogi woko terogi ka timo bal. Tika gitamo ni abimiyogi lagam ma gitye ka mitoneni?
Ejekiel 14:4 “Doŋ pi meno kombeddi lok kwedgi ci itit botgi gin ma an Rwot Lubaŋa atye ka wacone ni, ‘Laicrael mo ma tye ki cwiny me woro cal jogi dok ma bimiyo cal jogi magi ŋako en tere ka timo bal, ka obino bot lanebi ni okonye, ci an Rwot kikoma aye abimiye lagam. Lagam ma abimiyo bedo lagam ma okemo lwak cal jogine ma en otiyogu.
Ejekiel 14:5 Cal jogi magi ducu doŋ oloko cwiny jo Icrael woko ki i koma, ento ageno ni ki lagam man ma abimiyo botgi abidwoko cwinygi celi i koma miyo doŋ giwora.’
Ejekiel 14:6 “Kombeddi doŋ itit bot jo Icrael gin ma an Rwot Lubaŋa atye ka wacone ni, ‘Wuŋuti wudwog cen bota wuwek woro cal jogiwu-ni. Dok bene wulokke wuwek timo gin me kwer ducu ma yam wubedo ka timogi-ni.’
Ejekiel 14:1316 
Ejekiel 14:7 “Ka inen dano mo ki i kin Luicrael nyo dano mo ki i kin lurok ma gibedo i kin jo Icrael ce olokke obwota woko kun doŋ tye ki cwiny me woro cal jogi, ka cal jogine oŋake otere ka timo bal, ka obino bot lanebi ni okonye, ci an Rwot kikoma aye abimiye lagam.
Ejekiel 14:8 Abikwero kit timme-nu woko, abimiyo en doko lanyut ki lok aboka pa dano. Abikwanye woko ki i kin jona, man bimiyo wuŋeyo ni an aye a Rwot.
Ejekiel 14:9 “Ka ce inen gibwolo lanebi mo ci en omiyo lagam gobagoba, meno noŋo an Rwot aye ma abwole. Ci abiryeyo ciŋa i kom lanebi meno, aneko woko ki i kin jona jo Icrael.
Ejekiel 14:10 Doŋ lanebi kacel ki ŋat ma bino ka noŋo kony ki bote-ni ducu gibilimo lakit can acel.
Ejekiel 14:11 Abitimo man wek jo Icrael pe guŋak gubwota woko, wek bene pe gubal komgi ki balgi ducu ma gitimo. Ento amito ni gin gubed jona ki an bene abed Lubaŋagi.” Man Rwot Lubaŋa ma owaco. Nua, Daniel ki Yubu
Ejekiel 14:12 Rwot oloko kweda.
Ejekiel 14:13 Owacci, “Wod pa dano, ka ce inen lobo timo bal i koma kun turo cikka, abiryeyo ciŋa ci ajwiko cam woko ki iye. Abicwalo kec neko dano ma gibedo iye kacel wa ki lee ducu.
Ejekiel 14:14 Kadi bed jo adek-ki, Nua, Daniel ki Yubu onoŋo gibedo kunnu, kitgi ma atir gire bilaro kwogi gin kengi,” man Rwot Lubaŋa ma owaco.
Ejekiel 14:15 Ka acwalo lee me tim ka neko dano woko ducu ki i lobo meno, ci gibimiyo lobo doŋ balle woko doko marac ma ŋat mo doŋ pe twero ŋolo kato ki iye,
Ejekiel 14:16 kadi bed nene jo adek-ki gubed kunnu, kit macalo an a Rwot Lubaŋa makwo-ni, onoŋo pe gitwero laro kadi wa litinogi kikomgi, Onoŋo gitwero laro kwogi gin kengi, ento onoŋo lobo twero lokke doko tim ata.
Ejekiel 14:17 “Ka ce akelo lweny i kom lobo meno kun acwalo jami lweny maraco wek ginek ki dano kacel ki lee woko ducu,
Ejekiel 14:18 kadi bed onoŋo jo adek-ki, Nua, Daniel ki Yubu gibedo kunnu, macalo an Rwot Lubaŋa makwo-ni, onoŋo pe gitwero laro kadi wa litinogi kikomgi. Onoŋo gitwero laro kwogi keken.
Ejekiel 14:19 “Ka ce acwalo two gemo i lobo meno, ka aonyo akemona kun arwenyo kwo pa jo mapol, ma aneko dano kacel ki lee me tim,
Ejekiel 14:20 kadi bed onoŋo Nua, Daniel ki Yubu gibedo kunnu, kit macalo atye kwo-ni, man Rwot Lubaŋa ma owaco, onoŋo pe gitwero laro kadi wa litinogi. Onoŋo kitgi ma atir aye gire bilaro kwogi gin kengi.”
Ejekiel 14:1317 
Ejekiel 14:21 Man aye gin ma Rwot Lubaŋa tye ka wacone ni, “Atye ki can aŋwen ma abicwalo i kom Jerucalem, lweny, kec, lee tim-gu ki two gemo, wek onek dano woko ducu kacel ki lee ducu.
Ejekiel 14:22 Ka ce inen ŋat mo obwot obedo kwo ce olaro litinone, ka gubino botwu myero wunengi. Ci wubineno kit ma kitgi ki gin ma gitimo ducu rac kwede, man miyo wubiye ni can ma abiketo i kom Jerucalem tye kakare.
Ejekiel 14:23 Wubiye ka wuneno kitgi ki gin ma gitiyo kit ma rac kwede; ci bimiyo wuŋeyo ni onoŋo tyen lok ma atir mumiyo atimo gin ma doŋ atyeko timone-ni, man Rwot Lubaŋa ma owaco.”
Ejekiel 15:1 Rwot oloko kweda.
Ejekiel 15:2 Owacci, “Wod pa dano, gitwero poro yat olok ki yat mukene niŋniŋ? Doŋ yat olok ma giporo ki yat ma tye i buŋani berre rom mene?
Ejekiel 15:3 Itwero toŋo yatte itiyo ki gin mo? Dano gitwero toŋo gipayo dok teke ci giguro i kor ot me ŋabo jami?
Ejekiel 15:4 Yatte ber me obo mac mere keken. Ka mac doŋ owaŋo doge ryoryo ducu ma doŋ oweko bilo i dyere, pud dok itwero kwanyone itiyo ki gin mo?
Ejekiel 15:5 Nen, ma pud pe yat meno owaŋ woko onoŋo konnye doŋ pe. Doŋ kit macalo mac owaŋo woko-ni kun oweko bilo bene i dyere, ci konnye doŋ bibedo pe rom mene, tika dok gitwero kwanyone gitiyo ki gin mo?”
Ejekiel 15:6 Man aye gin ma Rwot Lubaŋa tye ka wacone ni, “Kit macalo yat olok gikwanyo ki i kin yadi me buŋa ci waŋ woko-ni, kit meno bene abikwanyo jo ma gibedo i Jerucalem ci aketo can i komgi.
Ejekiel 15:7 Abiciko waŋa i komgi, kadi bed gubwot ki i mac, mac pud biwaŋogi; ci man bimiyo wuŋeyo ni an aye a Rwot, ka doŋ aciko waŋa i komgi.
Ejekiel 15:8 Abimiyo lobo doŋ doko tim ata, pien pe gubedo ka lubo cikka, man Rwot Lubaŋa ma owaco.”
Ejekiel 16:1 Rwot doki oloko kweda.
Ejekiel 16:2 Owacci, “Mi Jerucalem oŋe gin me kwer ducu ma en otimo.
Ejekiel 16:3 Tit ki Jerucalem gin ma Rwot Lubaŋa tye ka wacone bote: In yam ginywali i lobo pa jo Kanan; woru obedo jo Amor, ki meni obedo anyira Kit.
Ejekiel 16:1318 
Ejekiel 16:4 Doŋ kit macalo ginywali kwede, i nino ma ginywali iye kikome tol peni pe giŋolo, pe bene gilwoko komi ki pii wek komi obed maleŋ, pe giwiro kado i komi, pe bene giboyi woko ki boŋo.
Ejekiel 16:5 Ŋat mo ma obedo ki kica muromo i komi pe me tiyo gin macalo magi ducu i komi. I kare ma ginywali gubedo ki mar manok twatwal i komi mumiyo guboli woko i dye bar ka maleŋ.
Ejekiel 16:6 “I kare ma akato ki ka ŋeti, aneni ibedo ka kwitte i remo ma ginywali kwede, ci awacci ma it ye i remoni ni, ‘Bed kwo,
Ejekiel 16:7 ci idoŋ giri malo calo ginapita ma i poto.’ Ci idoŋo woko mabor wa malo idoko nyako madit. Tunoni ocako poŋ maber, ki yer wii bene olot maboco, ento onoŋo it ye munero laboŋo boŋo mo i komi.
Ejekiel 16:8 “Ka doki akato ki ka ŋeti ci aneni anoŋo ni mwakani doŋ oromo me mar; ci ayaro boŋo ma onoŋo atye kwede woko i komi, omiyo pe doŋ ibedo munero. Ada, aketo gicikke kwedi, ci in doŋ idoko mera. Acikke mada ni abimari.” Man Rwot Lubaŋa ma owaco.
Ejekiel 16:9 “Akwanyo pii alwoko remo woko ki i komi, ka doŋ awiro komi woko ki moo.
Ejekiel 16:10 Aruki woko bene ki boŋo mabor ma gidero maber, ka amini war ma delle ber makato ducu, ki boŋo camanini me boyo wii ki boŋo aridi me umi.
Ejekiel 16:11 Dok aruki ki ruk me deyo, ci arwako ogul i ciŋi, kun arwako nyor bene i ŋuti.
Ejekiel 16:12 Dok arwako agit um bene i umi, ka arwako agit it i iti ryoryo ducu, ka doŋ arwako lalukana maber mada i wii.
Ejekiel 16:13 Onoŋo yam giruki ki ruk ma obedo jabu ki ryal, ginarukani onoŋo obedo boŋo camanini mabecone, ki boŋo aridi ki boŋo ma gidero maber. Ibedo ka camo kwon ma mokone pwot mada, ki moo kic kacel ki moo yaa. Idoŋo ma inen mwonya maber mada, ci idoko daker.
Ejekiel 16:14 Berri oywek mada i rok ducu. Onoŋo ibedo mwonya maber mada pi deyo ma aketo i komi, pien aketi ma inen mwonya mada.” Man Rwot Lubaŋa maowaco.
Ejekiel 16:15 “Ento in giri ibedo ka geno berri ki ywekani, ci ibedo ka timo abor ki jo ducu ma gikato ki ka ma in it ye iye.
Ejekiel 16:16 Ikwanyo boŋŋini mogo ci iyubo odi jogi ci idero komgi woko maber, ka doŋ imiyo komi woko bot jo ducu i tim me abor calo malaya. Kit tim macalo man pud pe onen, dok bene pe doŋ binen matwal.
Ejekiel 16:17 Dok bene ikwanyo jami me wel me jabu ki ryal ma yam amiyo boti, ci icako tiyo cal dano ka doŋ itimo abor kwedgi.
Ejekiel 16:18 Ikwanyo boŋŋini ma gidero maber-ri iumo ki kom cal dano-gu, ci ityero moona woko ki odok ecetana botgi.
Ejekiel 16:1319 
Ejekiel 16:19 Yam amini cam, amiyo icamo kwon mamokone pwot adada, moo yaa kacel ki moo kic, ento in dok ityero woko bot cal jogi macalo gin ma ŋwece kur ma yomo cwinygi. Man Rwot Lubaŋa ma owaco.
Ejekiel 16:20 “Lacen dok ikwanyo awobeni ki anyirani ma yam inywalogi kweda, ci ityerogi woko bot cal jogi me bedo gitum awaŋa. In itamo ni tim me abor ma itimo obedo lok matidi mo ki tun bota
Ejekiel 16:21 mumi yo ineko litinona ci ityerogi woko bot cal jogi-gu me bedo gitum awaŋa- ni?
Ejekiel 16:22 I kom tim me kwerri ducu ki tim aborri ducu ma itimo wii pe opo i kom kare me tinoni, en kare ma onoŋo it ye munero ma ginaruka mo pe i komi, ma onoŋo it ye ka kwitte i remo ma ginywali kwede-ni.” Jerucalem obedo macalo malaya
Ejekiel 16:23 Rwot Lubaŋa owacci, “Can i wii! Can i wii! Lacen ma doŋ ityeko timo tim maraco,
Ejekiel 16:24 ci igero kicika piri keru, ka igero kabedo ma otiŋŋe malo me woro cal jogi i ŋet yo ducu.
Ejekiel 16:25 I agikki yo ducu igero iye kabedo ma otiŋŋe malo ka doŋ icako nyuto berri kunnu calo malaya. Imiyo jo ducu ma gikato ki kenyo gibedo kwedi, ma imiyo tim me malayani onya omedde twatwal.
Ejekiel 16:26 Dok bene iweko luwoti ma gin lutarwaŋ ma gin jo Ejipt, gutimo abor kwedi, imiyo tim me aborri onya omedde, kun iŋeto ki cwinya ni wek kiniga omaka.
Ejekiel 16:27 “Nen, kombeddi doŋ aryeyo ciŋa woko me keto can i komi, ki dok me kwanyo dul me gum ma onoŋo yam apoko boti-ni woko. Doŋ atyeko miyi woko i ciŋ lukworri jo Piliciti, ma gidagi twatwal ma lewic omakogi mada pi tim me abor ma ibedo ka timone-ni.
Ejekiel 16:28 “Dok bene itimo abor ki jo Aciria, pien onoŋo abor ma itimo ki jo mukeneni pe orommi. Idoko malayagi, ento ducu mwa, gin ma gutimo i komi bene pud pe orommi.
Ejekiel 16:29 Imedde giri ki tim aborri ci itimo abor bene ki lucat-wil ma i lobo pa jo Kaldaya, ento kadi bed gubedo kwedi ci gin ma gutimo i komi bene pud pe orommi.”
Ejekiel 16:30 Man gin ma Rwot Lubaŋa tye ka wacone ni, “Cwinyi doŋ odoko goro woko ki mar, aneno itimo gin magi ducu calo malaya ma lewic pe mako.
Ejekiel 16:31 Igero kicika i agikki yo ducu dok igero kabedo ma otiŋŋe malo i ŋet yo ducu. Ento in onoŋo pe ibedo calo malaya, pien onoŋo pe itimo abor pi noŋo limo
Ejekiel 16:32 Ibedo calo dako ma timo abor ki lurok ma gin welo ma ka maro cware.
Ejekiel 16:1320 
Ejekiel 16:33 Co aye ma gimiyo mot bot mon ma malaya, ento in aye doki imiyo mot bot co ma gimari-ni, kun iwilogi ki lim i muŋ ni gua ki i kabedo ducu gubin gubed kwedi.
Ejekiel 16:34 In dok ibedo malaya ma kite pat mada ki kit mon mukene ma gin malaya-gu. Ŋat mo ma onoŋo odiyo in me bedo malaya pe. Pe giculo gin mo boti, ento in aye dok iculo co ma onoŋo gimari-ni, Pi meno, in giri ki ti pat. Kop ma Lubaŋa ogolo i kom Jerucalem
Ejekiel 16:35 “Pi meno doŋ, in malaya, winy lok ma Rwot tye ka wacone.
Ejekiel 16:36 Man gin ma Rwot Lubaŋa owaco ni, Ilunyo boŋŋini woko ki i komi ci imiyo co ma imarogi-ni gubedo kwedi, dok bene ineko litinoni ci ityero woko bot cal jogi me bedo gitum.
Ejekiel 16:37 Doŋ pi lok man omiyo abicoko jo ducu ma yam gimari, ma yam ibedo kwedgi ki yomcwiny, jo ducu ma onoŋo imarogi ki jo ducu ma onoŋo idaggi. Abicokogi ki i kabedo ducu ci amiyo gicuŋ girumi woko dyere, ka doŋ alunyo boŋo woko ki i komi idoŋ munero, wek guneni noŋo doŋ it ye munero.
Ejekiel 16:38 Abiŋolo kop i komi calo aŋolo kop i kom mon ma giketo nyom woko kun bene gineko dano. Ci abiŋolo kop i komi ki akemo ki nyeko madit miyo ito woko.
Ejekiel 16:39 Abimiyo ibedo i te twero pa co ma gimari, ci gibicoro kicikani gireto woko piny, dok bene gimuko kabedo ma otiŋŋe malo ma igero me woro cal jogi-ni woko. Gibilunyo boŋo woko ki komi ci gikwanyo jami me wel-gu woko ki boti, ka doŋ giweki idoŋ munero laboŋo boŋo mo i komi.
Ejekiel 16:40 “Gibikelo dul mony ka lweny i komi, gibiceli ki got ci giŋoli giŋidi woko matitino ki pala lucwangi.
Ejekiel 16:41 Gibiwaŋo odini-gu woko ducu, dok bene gibicobo kop ma aŋolo i komi ki i nyim mon mapol. Abijuki woko doŋ pe ibedo malaya, dok abimiyo doŋ igiko miyo mot bot co ma gimari-ni woko matwal.
Ejekiel 16:42 Abitoyo akemona woko i komi kit meno, ci nyeko ma onoŋo atye kwede bene doŋ bia woko ki i komi. Abibedo doŋ mamwol, kiniga bene pe doŋ bimaka i komi matwal.
Ejekiel 16:43 Onoŋo wii owil woko pe ipo kit macalo abedo ka timi kwede i kare ma onoŋo in pud itidi, doŋ imiyo kiniga omaka pi gin magi ducu ma itimo-ni. Pi meno, abiculo kwor i komi ki gin ma itimo. Piŋo itimo tim me tarwaŋ imedo ki tim me kwer-gu ducu?” Man Rwot Lubaŋa ma owaco. Nyako cal ki minne
Ejekiel 16:44 “Nen, dano ducu ma loko carolok, gibiloko carolok i komi ni, ‘Nyako cal ki minne.’
Ejekiel 16:1321 
Ejekiel 16:45 In giri i nya pa meni kikome. En okwero cware ki litinone woko. Inen calo lumegini ma gukwero coggi ki litinogi-ni. Meni yam Lakit ki woru mere onoŋo en Laamor.
Ejekiel 16:46 Lameru ma okwono nyimi en aye Camaria, ma tye yo tuŋ acam ki gaŋine, Lameru matidine ma tye ki gaŋine i ŋete yo tuŋ acuc, en aye Codom.
Ejekiel 16:47 In yam pe ibedo ka lubo kitgi keken, kadi ki timo kit gin me kwer gu macalo gin, ento pi kare manok mo keken kiti ocako balle woko marac makato kitgi i kit yo ducu.
Ejekiel 16:48 “Doŋ kit macalo an atye kwe-ni,” man Rwot Lubaŋa ma owaco, “lameru Codom ki gaŋi ma i ŋete pe gutimo kit gin ma in kacel ki gaŋini wutimo-ni.
Ejekiel 16:49 Nen, man aye obedo bal pa lameru Codom. En kacel ki anyirane gubedo luwakke mada, pien onoŋo gitye ki cam madwoŋ ma gicamo loyogi kun gibedo mot ki kuc, ento pe gumiyo kit kony mo bot lucan ki boŋo ma piny obwoyogi.
Ejekiel 16:50 Onoŋo gubedo jo ma Lyerre mukato kare, ci gutimo gin me kwer mapol i nyima; pi meno, i kare ma aneno gin ma gutimo, atyekogi woko.
Ejekiel 16:51 “Camaria pe otimo bal ma romo nucu bal ma in itimo. Itimo gin me kwer mapol makato gin me kwer ma en otimo. Dok bene imiyo lumegini ginen calo jo ma kitgi atir ka giporogi kwedi, ki kit gin me kwer ducu ma doŋ ityeko timogi-ni.
Ejekiel 16:52 Doŋ kombeddi, in myero icir lewic. Balli doŋ rac atikatika makato bal pa lumegini ducu ma miyo ginen calo jo ma gipe ki bal mo-ni. Gin lokgi tye atir ma okato lokki. Kit meno in bene myero lewic omaki, dok myero icir cac ma gicayi kwede pien imiyo lumegini ginen calo jo ma kitgi atir.” Rwot bidwoko gum pa Codom ki Camaria
Ejekiel 16:53 Rwot owaco ki Jerucalem ni, “Abidwoko gumgi botgi, gum pa Codom ki gaŋi ma i ŋete, ki gum pa Camaria ki gaŋi ma i ŋete, Abidwoko gummi bene boti.
Ejekiel 16:54 Lewic bimaki i komi kekeni, dok bene cac ma gicayi kwede bikweyo cwiny lumegini.
Ejekiel 16:55 Gibibedo maber ki lonyo dok i, in bene kacel ki gaŋi ma i ŋeti ducu wubibedo maber kit ma yam con.
Ejekiel 16:56 I kare ma iwakke-ni onoŋo pe ibedo ka loko nyiŋ lameru Codom macalo lok aboka,
Ejekiel 16:57 i kare ma timmi maraco peya onen ka maleŋ-ŋi? Kombeddi doŋ ilokke idoko calo en, ginacaya pa jo Edom ki luwotgi ducu, ki pa jo Piliciti, jo ma gibedo cokcok ma gicayi-ni.
Ejekiel 16:58 Doŋ icir can malit pi bal me lewic ki gin me kwer mapol ma itimo.” Man Rwot ma owaco.
Ejekiel 16:1322  Gicikke ma bedo nakanaka
Ejekiel 16:59 Rwot Lubaŋa owacci, “Abitimi ma poro gin ma yam itimo, pien icayo kwoŋ meri dok bene ituro gicikke woko.
Ejekiel 16:60 Ento pud abipo i kom gicikkena ma aketo kwedi cakke i kare me tinoni. Doŋ abiketo gicikkena kwedi ma bedo nakanaka.
Ejekiel 16:61 Ibipo kit macalo ibedo kwede ducu, ci lewic bimaki ka akwanyo lameru madit ki lameru matidi adwokogi cen boti. Abimiyo doŋ gibedo macalo anyirani, ento pe pi gicikke man ma aketo kwedi-ni.
Ejekiel 16:62 Dok abimoko gicikkena kwedi, ci ibiŋeyo ni an aye a Rwot.
Ejekiel 16:63 I kare ma abiweko bal ducu ma yam itimo, ibipo i komgi ci lewic bimaki matek mada ma pe bene doŋ ibiŋamo dogi ka lok.” Man Rwot Lubaŋa ma owaco.
Ejekiel 17:1 Rwot oloko kweda.
Ejekiel 17:2 Owacci, “Wod pa dano, wac lok me koc lit, ci ilok carolok bot jo Icrael
Ejekiel 17:3 wek guŋe gin ma an Rwot Lubaŋa atye ka wacone. Yam tye ocur mo madit ma tye ki bwome madito, ma oyaro woko malac. Onoŋo yec kome nen mwonya mada ma tye ki raŋi mapol ma kitgi patpat. Otuk ocito i Lebanon ci oturo wi yat cedar me Lebanon woko.
Ejekiel 17:4 Oturo cwiny wi lano cedar me agikkine, ci ocito kwede otero wa i lobo pa lucat- wil, ci oketo i gaŋ pa lucat-wil.
Ejekiel 17:5 Dok okwanyo jaŋ yat ki obokene ki i lobo Icrael ci opito i lobo maberre ka ma pii dwoŋ iye wek odoŋ. Opito kit macalo gipito kwede yat ma doŋo i dog kulu,
Ejekiel 17:6 ci odoko yat olok ma ojany oluk lapiny, Jaŋe ojany okemo yo tuŋ bot ocur, ki lwite obedo ka ma yat ocuŋ iye, Kit meno ocako doko yat olok, ci oketo jaŋe mapol wa pote doŋ ocako lot oluk mada.
Ejekiel 17:7 “Ento yam onoŋo tye ocur mo mukene madit ma tye ki bwome madit ki yecce madwoŋ, Nen, lwit yat olok man olot oket ki piny i ŋom okemo yo tuŋ bote, ci oloko jaŋe ma pote oluk bene okemo yo tuŋ bote kun geno ni bimiyo ecwiyo pii muromo makato pii ma en limo i kabedo ka ma onoŋo en doŋo iye-ni.
Ejekiel 17:8 Ento onoŋo yam gipito i ŋom maberre ma tye i ŋet pii madwoŋ, wek oket jaŋe muteggi mapol, onyak nyige, wek odok yat olok ma pire tek adada.”
Ejekiel 17:9 Rwot Lubaŋa openyo kuman ni, “Yat olok man bidoŋo maber ci bedo kwo? Ci ocur mukwoŋo-ni pe biputo woko ki lwite ducu, ci toŋo jaŋe woko, wek pote ma pud lot alota-ni otwo woko? Man pe bimito dano ma kome tek nyo lwak me rok ma gitek me putone woko ki lwite ducu.
Ejekiel 17:1323 
Ejekiel 17:10 Ada, doŋ gipito, ento tika twero doŋo bedo kwo? Pe bitwo woko liweŋ ka ce yamo ma a yo tuŋ wokceŋ obino okodo matek i kome ci ocoro woko piny? Pe bitwo woko ki i kabedo ka ma onoŋo tye ka doŋo iye-ni?” Te lok me carolok
Ejekiel 17:11 Rwot owaco bota ni,
Ejekiel 17:12 “Peny jo magi ma gin Lujemo-ni ka ce giŋeyo te lok me carolok man. Wac botgi ni kabaka me Babilon obino i Jerucalem ci omako kabaka ki rwodine ci odok kwedgi cen i Babilon.
Ejekiel 17:13 Ci okwanyo latin ker acel, oketo gicikke kwede, kun omiye okwoŋo kwoŋ ni ebigwoko cikke meno. Omako jo madito ma nene oterogi woko
Ejekiel 17:14 wek ker doŋ okwe woko mot, pe dok oille malo, dok bene me neno ni gigwoko gicikkene wek ker ocuŋ.
Ejekiel 17:15 Ento kabaka me Juda ojemo woko ci ocwalo lukwena gucito i Ejipt, ka kelo bote lwak aguragura ki dul mony madit. Tika en biloyo lweny? En twero loyo pi timo gin ma kit meno? En twero turo gicikke ci riŋo bwot woko ma ps koŋ noŋo giketo can i kome?
Ejekiel 17:16 “Doŋ adada kit macalo atye kwo-ni,” man Rwot Lubaŋa ma owaco, “Kabaka-nu bito i Babilon, pien ocayo kwoŋŋe, dok oturo gicikke ma onoŋo en oketo ki kabaka me Babilon, ma okete me bedo i wi komker.
Ejekiel 17:17 Kadi ki Parao ki dul monnye matek-ki ki buca mony madit pe gibitwero konye ki lweny ka jo Babilon gutoro cel lobo gurumo woko pi neko lwak Jo mapol ma gibedo kenyo.
Ejekiel 17:18 Doŋ kit macalo en ocayo kwoŋŋe, kun oturo bene gicikke ma onoŋo en oketo, dok otimo gin magi ducu, pi meno en pe bibwot.”
Ejekiel 17:19 Mumiyo Rwot Lubaŋa owaco kuman ni, “An Lubaŋa makwo, pi meno abiketo can i kome pi kwoŋ ma okwoŋo i nyima ma en ocayo ki gicikkena bene ma en oturo woko-ni.
Ejekiel 17:20 Abiciko obwona wek omok iye, ci en bimoko i i owicca, abitere i Babilon ka doŋ acako ŋolo kop i kome ki kunnu pi lok roro ma en obedo ka ketone i koma.
Ejekiel 17:21 Lulweny ma giyerogi ayera gibinekogi woko ducu ki pala lucwan, ki jo ma gudoŋ makwo gibiket woko ata. Man bimiyo wuŋeyo ni an Rwot doŋ atyeko loko lok man.” Cikke pa Lubaŋa ma miyo gen
Ejekiel 17:22 Rwot Lubaŋa owaco kuman ni, “An kikoma aye ma abikwanyo cwiny yat cedar matocone-ni ki i lano wiye, abituro ki malo kunnu, an kikoma aye abipito,
Ejekiel 17:1324 
Ejekiel 17:23 abipito i wi got mabor ma tye i Icrael-li; wek ojany iye mapol onyak nyige, ci odok yat madit wek kit kwa lee ducu me tim gubin gubed i tere; ki kit kwa winyo ducu gibigero odigi i tipo jaŋe ducu.
Ejekiel 17:24 Doŋ yadi ducu me tim biŋeyo ni an a Rwot aye ma amiyo yat madit ma odoŋo mabor doko yat matidi, ki yat matidi amiyo doko yat madit ma odoŋo mabor, dok bene amiyo yat madyak two woko, ka amiyo yat mutwo pote lot ci luk mada. An Rwot doŋ atyeko loko lok man, dok bene abitiyo gin ma onoŋo doŋ awaco.”
Ejekiel 18:1 Rwot oloko kweda.
Ejekiel 18:2 Owacci, “Man kit carolok aŋo ma dano gibedo ka nwoyone teretere ma okemo lobo Icrael-li? ‘Kwarowa gucamo nyig olok mawac, man odiŋo lak litino woko.’
Ejekiel 18:3 “Doŋ kit macalo atye kwe-ni,” man Rwot Lubaŋa ma owaco, “pe doŋ wubiloko carolok man wunwoyo i Icrael matwal.
Ejekiel 18:4 Nen, kwo pa wego nyo pa latin ducu mera. Dano ma timo bal bito.
Ejekiel 18:5 “Koŋ itam pi dano ma kite atir, ma tiyo gin ma cik mito dok ma tye atir.
Ejekiel 18:6 En pe woro cal jogi pa Luicrael dok bene pe camo lee me gitum ma gityero i Waŋ jogi. En pe balo dako pa lawote, dok bene pe bedo ki dako i kare ma noŋo dako- nu twoyo two kwer.
Ejekiel 18:7 En pe uno dano mo dok bene pe yako jami pa ŋat mo. En kwanyo jami ma labanyane ojeŋo bote dwoko cen bot labanyane; miyo kwon bot jo ma kec nekogi, dok bene miyo boŋŋi me aruka bot jo ma tye munero.
Ejekiel 18:8 En pe miyo lim me den wek enoŋ iye magoba., En kwero timo gin marac ento ŋolo kop ki ada ki gen i kin dano.
Ejekiel 18:9 En Lubo cikka ducu dok bene gwokke twatwal kun tiyo gin ma an aciko ducu. En kite atir doŋ pi meno adada en bibedo kwo,” man Rwot Lubaŋa ma owaco.
Ejekiel 18:10 “Pi meno ka gwok nyo en onywalo wode ma layak dok lanek dano bene, meno noŋo en otimo gin ma yam wonne pe otimo.
Ejekiel 18:11 En camo riŋo lee ma gityero i Waŋ jogi, dok bene balo dako pa lawote woko.
Ejekiel 18:12 En uno lucan ki jo ma piny obwoyogi, en yako jami pa dano, dok gwoko gin ma labanyane oketo bote macalo gi-jeŋ pe kwanyo dwoko cen bote. En woro cal jogi, dok bene timo gin me kwer ma pe wacce,
Ejekiel 18:13 en bene miyo lim me den kun noŋo mito ni enoŋ iye magoba. En tika bibedo kwo? Pe bibedo kwo. En doŋ otyeko timo gin me kwer magi ducu, pi meno en bito pigi. Alii me tone bibedo i wiye gire kene.
Ejekiel 18:1325 
Ejekiel 18:14 “Koŋ iket ni dano-ni onywalo wode. Latin-nu neno kit bal ducu ma wonne otimo, ci bedo ki lworo, pe timo lakodi bal ma wonne otimo-ni.
Ejekiel 18:15 En pe woro cal jogi pa Luicrael, dok bene pe camo riŋo lee me gitum ma gityero i waŋ jogi. En pe balo dako pa lawote,
Ejekiel 18:16 pe timo ŋat mo marac, pe bene yako jami pa ŋat mo. En pe kwanyo gin mo me aketa macalo gi-jeŋ kadi ki acel. En miyo kwon bot jo ma kec nekogi dok bene miyo boŋŋi me aruka bot jo ma tye munero.
Ejekiel 18:17 En kwero timo gin marac, pe miyo lim me den wek enoŋ iye magoba. En lubo cikka dok bene gwoko gin ma an aciko ducu kun tiyo bene. Pi meno en pe bito pi bal pa wonne; ento adada en gire bibedo kwo.
Ejekiel 18:18 Ento wonne bito pi balle; pien otimo tim me bura, dok oyako ominne bene, otimo gin ma pe nen maber wacel i kin lutugi.
Ejekiel 18:19 “Doŋ in ipenyo ni, ‘Piŋo latin pe myero onen can pi bal pa wonne?’ Lagam me peny man tye kit man ni, latin otiyo gin ma cik mito dok ma tye atir, dok bene ogwokke twatwal kun tiyo gin ma an aciko ducu. Adada en gire bibedo kwo.
Ejekiel 18:20 Ento dano ma timo bal bito mere. Latin pe bineno can pi bal pa wonne, kadi ki wego bene pe myero olim can pi bal pa wode, Dano ma kite atir gire bilimu bakacic pi gin ma tye atir ma en otiyo, ki latim marac bene bilimo can pi gin maraco ma en otimo.
Ejekiel 18:21 “Ento ka dano ma latim marac olokke oweko timo bal ducu ma yam en otimo, ce olubo cikka kun tiyo gin ma cik mito dok ma tye atir, adada, en bibedo kwo; pe bito.
Ejekiel 18:22 Balle ducu ma yam en otimo an abiwekogi ducu, ci en bibedo kwo, pien otiyo gin ma tye atir.”
Ejekiel 18:23 Rwot Lubaŋa openyo ni, “Hamo ni cwinya bedo yom me neno ka latim marac to? Pe gire, amito en oŋuti owek timo bal ci olokke odwog bota wek obed kwo.
Ejekiel 18:24 “Ento ka ce dano ma kite atir olokke oweko tiyo gin ma tye atir woko ce ocako timo bal, kun timo bene gin me kwer kit ma latim marac timo-ni, tika en bibedo kwo? Doŋ gin ma tye atir ducu ma en otimo pe gibipo pire kadi ki acel. En bito pi lok roro ki pi bal mapol ma en otimo.
Ejekiel 18:25 “Ento wunjo Icrael wuwacci, ‘Gin ma Rwot tye ka timone-ni pe atir.’ Ento pe gin ma wun wutimo-ni aye ma pe atir dok pe kakare?
Ejekiel 18:26 Ka dano ma kite atir olokke oweko tiyo gin ma tye atir ce ocako timo bal, en bito pi ballenu. En bito pi bal ma doŋ otyeko timone.
Ejekiel 18:27 Ka dano ma latim marac oŋut i kom tim maraco ma en otimo ce olokke ocako tiyo gin ma cik mito dok ma tye atir, ci en bilaro kwone.
Ejekiel 18:1326 
Ejekiel 18:28 Doŋ kit macalo en obedo ka lwodo lok ki i cwinye ci oŋut olokke oweko timo bal ducu ma yam obedo ka timogi, adada en bibedo kwo, pe bito.
Ejekiel 18:29 Ento wun jo Icrael pud wuwacci, ‘Gin ma Rwot tye ka timone-ni pe atir dok pe kakare.’ Wutamo ni gin ma atye ka timone pe atir dok pe kakare? Ento gin ma wun wutimo-ni aye ma pe atir dok pe kakare.
Ejekiel 18:30 “Pi meno abiŋolo kop i komwu, wun jo Icrael, aŋolo kop pa dano acel acel kun lubo gin ma en otimo. Wuŋuti ci wulokke wuwek timo bal, pe wuwek balwu otyekwu woko.
Ejekiel 18:31 Doŋ wuwek bal ducu ma yam wubedo ka timone i koma-ni, wucak doŋ bedo ki tam manyen dok ki cwiny manyen bene. Piŋo wun jo Icrael wumito ni wuto woko?
Ejekiel 18:32 Pe amito ni dano mo oto,” man Rwot Lubaŋa ma owaco. “Wulokke wuwek timo bal wek wubed kwo.”
Ejekiel 19:1 Wucak wer me kumo pi rwodi me Icrael,
Ejekiel 19:2 kun wuwero ni, Meni nene ubedo macalo minlabwor i kin lwak labwor! Obuto i kin litino labwor, kun pito litinone.
Ejekiel 19:3 Opito latinne acel ci opwonyo ki dwar; odoko wod labwor madit, ci obedo ka mako dano kun camogi woko.
Ejekiel 19:4 Rok mapol guwinyo pire ci gudoŋo oduru i kome; ci gukwinyo bur guweko en opoto iye. Gugole woko ki goli gukete I canduk ci gutere i lobo Ejipt.
Ejekiel 19:5 Ka minne doŋ oneno ni gibodo wiye noŋo, ma genne doŋ orwenyo woko, okwanyo latinne mukene oloko odoko wod labwor.
Ejekiel 19:6 I kare ma doŋ odoŋo, obedo ka wot kacel ki labwor mukene-gu. Opwonyo dwar kit me mako lee; ci obedo ka mako dano kun camogi woko.
Ejekiel 19:7 Oturo cel gogogi otyeko woko ducu, oketo gaŋigi woko ducu omiyo odoko wi obur; mumiyo jo ma gibedo i lobo ineno gubedo ki ur dok ki lworo madwoŋ, i kare ma noŋo en koko
Ejekiel 19:8 Jo me rok ducu gucokke ka lweny i kome; guciko owic woko i kabedo ducu me make, guciko obwogi gurume kwede woko; ci opoto woko i bur ma gin gukwinyo.
Ejekiel 19:9 Gugole woko ki goli ci gukete i canduk, ci gutere woko wa bot kabaka me Babilon. Gutere gukete i ot mabuc, wek pe doŋ giwiny kokone matwal i wi godi me Icrael. Yat olok ma otwo
Ejekiel 19:1327 
Ejekiel 19:10 Meni yam obedo calo yat olok ma gipito i poto olok ma tye i ŋet pii. Pi pii madwoŋ ma onoŋo tye, omiyo oketo jaŋe mapol dok onyak nyige mabup.
Ejekiel 19:11 Jaŋ olok man onoŋo gitego mada, mumiyo odoŋo ci odoko odoo ker pa luloc. Olok man odoŋo mabor adada ma wiye mito gudo polo. Dano ducu guneno kit ma pote oluk kwede ki kit ma borre onoŋo tye kwede.
Ejekiel 19:12 Ento giputo olok woko ki lwite ducu ki kiniga, ci gibolo woko i ŋom. Yamo oa ki wokceŋ, okodo, ci otwoyo nyige woko. Gituro jaŋe-gu woko ducu; gutwo ci giwaŋo woko ki mac.
Ejekiel 19:13 Kombeddi dok giŋako dok gipito i tim aroo, i lobo mutwo ma pii pe iye.
Ejekiel 19:14 Mac omoko ci olyel woko i kor yat olok; mac owaŋo jaŋe ki nyige-gu woko ducu liweŋ. Jaŋe ducu doŋ pe bibedo tek doki, odoo ker pa laloc pe doŋ bibedo iye. Man wer me kumo ma gibedo ka werone kare ki kare,
Ejekiel 20:1 Ludoŋo mogo ki i kin ludoŋo pa io Icrael gubino ka penyo dog Rwot i nino dwe apar dwe me abic, i mwaka me abiro, ci gubino i nyima.
Ejekiel 20:2 Rwot oloko kweda kun wacci,
Ejekiel 20:3 “Wod pa dano, lok ki ludoŋo pa Icrael-li, kun iwaco botgi ni, Rwot Lubaŋa owaco kuman ni, ‘Man wun wubino ka penyo doga bo? Kit macalo atye kwe-ni, pe wubipenyo doga. Man Rwot Lubaŋa ma owaco.’
Ejekiel 20:4 “Wod pa dano, ibiŋolo kop i komgi? Ci doŋ iŋol kop i komgi. Po wigi i kom gin me kwer ma yam kwarogi gutimo.
Ejekiel 20:5 Tit botgi lok ma atye ka wacone-ni. I kare ma ayero Icrael, akwoŋo kwoŋ bot likwayo pa Yakobo. Anyutte botgi i lobo Ejipt, kun awaco botgi ni, ‘An a Rwot Lubaŋawu.’
Ejekiel 20:6 I kare meno bene en aye acikke kwedgi ni abikwanyogi woko ki i lobo Ejipt ci aterogi i lobo ma ayero pigi, lobo ma mol cak ki moo kic, ma en aye lobo me deyo adada makato lobo mukene-gu ducu.
Ejekiel 20:7 Awaco botgi bene ni gubol cal jogi me kwer ma gimaro-gu woko, dok ni pe myero gubal komgi ki lubaŋa mogo me gobagoba pa jo Ejipt, pien an aye a Rwot Lubaŋagi.
Ejekiel 20:8 Ento gin gujemo i koma gukwero winyo lokka. Gin ducu pe gubolo cal jogigi me kwer ma gimaro-gu woko dok bene pe gubwoto woro lubaŋa pa jo Ejipt me gobagoba-ni. “Mumiyo atamo ni onoŋo myero aony akemona i komgi dok ato kinigana woko i komgi ki i dye lobo Ejipt.
Ejekiel 20:1328 
Ejekiel 20:9 Ento pe doŋ atimo gin ma onoŋo atamo ni abitimo-ni, pien meno onoŋo twero miyo pe giworo nyiŋa, miyo bene gipyedo nyina i kin lurok ka ma onoŋo jo Icrael gibedo iye; pien yam aloko bot jo Icrael ki i nyim jo ma gin gibedo i kingi ni abikwanyo jo Icrael ki i lobo Ejipt akelogi woko.
Ejekiel 20:10 “Kit meno akwanyogi woko ki i lobo Ejipt ci akelogi wa i dye tim.
Ejekiel 20:11 Amiyogi cikka dok anyuto botgi gin ma an aciko ducu, kun noŋo ŋat ma gwoko cikka aye bedo kwo.
Ejekiel 20:12 Amiyo botgi ceŋ cabit ni gin gugwoki, ma en aye lanyut ma tye i kin an ki gin, wek guŋe ni an Rwot aye ma alonyogi miyo gibedo maleŋ.
Ejekiel 20:13 Ento jo Icrael gujemo woko i koma ki i tim, pe gulubo cikka dok bene gukwero tiyo gin ma an aciko ducu, kun noŋo ŋat ma gwoko cikka aye bedo kwo. Gupyedo cabitta woko marac adada. “Mumiyo atamo ni onoŋo myero aony akemona woko i komgi ki i dye tim, wek atyekgi woko liweŋ matwal.
Ejekiel 20:14 Ento pe doŋ atimo gin ma onoŋo atamo ni abitimo-ni, meno onoŋo twero miyo pe giworo nyiŋa, miyo bene gipyedo nyiŋa i kin lurok kun an akwanyo jo Icrael ki i lobo Ejipt akelogi woko ma gin bene gineno-ni.
Ejekiel 20:15 Dok bene yam akwoŋo kwoŋ botgi ki i tim ni pe doŋ abiterogi i lobo ma onoŋo doŋ atyeko miyone botgi, lobo ma mol cak ki moo kic, ma en lobo me deyo adada makato lobo mukene-gu ducu.
Ejekiel 20:16 Akwoŋo kwoŋ pien onoŋo gukwero lubo cikka, dok bene pe gubedo ka tiyo gin ma an aciko ducu, gupyedo cabitta bene. Gumaro gigi woro cal jogigi.
Ejekiel 20:17 Ento kica omaka i komgi, Pe anekogi woko dok bene pe atyekogi woko ki i tim kunnu.
Ejekiel 20:18 Awaco bot litino ni, ‘Pe wulub cik ma yam kwarowu guketo; pe wulub kitgi, dok bene pe wubal komwu ki cal jogigi-ni.
Ejekiel 20:19 An Rwot aye Lubaŋawu. Wulub cikka dok bene wugwokke kun wutiyo gin ma an aciko ducu.
Ejekiel 20:20 Wugwok cen cabitta obed nino maleŋ, wek obed lanyut me cikke ma waketo i kin an ki wun, wuŋe ni an aye a Rwot Lubaŋawu.’
Ejekiel 20:21 “Ento litinogi gujemo woko i koma; pe gulubo cikka dok bene pe gugwokke me tiyo gin ma an aciko ducu, kun noŋo ŋat ma gwoko cikka aye bedo kwo. Gupyedo cabitta woko. Mumiyo atamo ni onoŋo myero aony akemona i komgi dok ata kinigana woko i komgi ki i dye tim.
Ejekiel 20:22 Ento ajuko ciŋa, pe doŋ atimo gin ma onoŋo atamo ni abitimo-ni, meno noŋo twero miyo pe giworo nyiŋa, miyo bene gipyedo nyiŋa i kin lurok, ka ma an akwanyo jo Icrael ki i lobo Ejipt akelogi woko ma gin bene gineno-ni.
Ejekiel 20:1329 
Ejekiel 20:23 Dok bene akwoŋo kwoŋ mukene ki i tim ni abiketogi woko i kin lurok, akeyogi wako i wi lobo ducu.
Ejekiel 20:24 Atimo man pien gukwero lubo cikka dok bene gukwero tiyo gin ma an aciko ducu, gupyedo cabitta, dok gubedo ka woro cal jogi ma yam kwarogi guworo-ni.
Ejekiel 20:25 Lacen dok amiyo botgi cik maraco kun acikogi ki kit cik mogo ma pe twero miyo dano bedo kwo.
Ejekiel 20:26 Amiyo gubalo komgi ki mot mapatpat ma gityero bot cal jogi, dok bene amiyo gutyero litino kayogi ma co calo gitum awaŋa, Atimo man pi miyogi lworo madwoŋ ki pi keto can i komgi; wek guŋe ni an aye a Rwot.
Ejekiel 20:27 “Mumiyo kombeddi doŋ in wod pa dano, lok ki jo Icrael kun itito lok ma atye ka wacone botgi, Yo mukene ma yam kwarogi guŋayo kwede waŋa en aye ni yam gutiyo gin ma pe atir i koma.
Ejekiel 20:28 Akelogi i lobo ma yam onoŋo acikke ni abimiyo botgi. I kare ma guneno cere ki yadi ma potgi oluk i kabedo ducu, ci gutyero gitum woko ducu kunnu. Guŋeto cwinya oweko kiniga omaka pi gitum awaŋagi ma guwaŋo, ki pi gityer amata ma gukelo guonyo kunnu-ni.
Ejekiel 20:29 Apenyogi ni, ‘Waŋ jogi magi ma wucito iye-ni gin gin aŋo?’ Mumiyo nyiŋe gilwoŋo ni Bama nio wa onyoo.
Ejekiel 20:30 Kombeddi doŋ itit lok ma an atye ka wacone-ni bot jo Icrael. Piŋo wumito ni wutim lakit bal acel ma yam kwarowu gutimo-ni kun bene wuŋak woko wubedo ka woro cal jogi?
Ejekiel 20:31 Kadi bed wa i kare man pud wutyero lakit mot acel-lu dok bene wutyero awobewu i wi mac me gitum awaŋa, mumiyo wubalo komwu kekenwu pi woro cal iogiwu-gu ducu. Wun jo Icrael pud dok wubibino ka penyo doga? Kit macalo atye kwe-ni, pe wubipenyo doga. Man Rwot Lubaŋa ma owaco.
Ejekiel 20:32 Doŋ wutyeko moko tamwu woko kun wumito wubed calo jo me rok mukene, wumito wubed calo jo me kaka ducu ma tye i wi lobo ducu, wek wuwor yadi ki godi, ento meno pe bitimme matwal. Lubaŋa keto can pi bal dok weko bal pa dano
Ejekiel 20:33 “Kit macalo atye kwe-ni, abilwenyo i komwu ki tekona ducu, ki akemona ma aonyo woko i komwu, ci doŋ abibedo kabaka ma loyowu. Man Rwot Lubaŋa ma owaco.
Ejekiel 20:34 Abinyuto twerona botwu kun aonyo akemona woko i komwu ka acokowu woko ducu ki i kin lurok ma i wi lobo ducu ka ma yam gikeyowu wucito iye, ci akelowu aketowu kacel.
Ejekiel 20:35 Abikelowu i tim pa lurok, ka doŋ abiŋolo kop i komwu ki kunnu waŋ ki waŋ.
Ejekiel 20:1330 
Ejekiel 20:36 Kit macalo yam aŋolo kop i kom kwarowu i dye tim i lobo Ejipt, abiŋolo kop i komwu bene kit meno.” Man Rwot Lubaŋa ma owaco.
Ejekiel 20:37 “Abimiyo wukato ki acel acel ki te odoo ker ma giriyo, abimiyo wugwoko gicikke ma aketo kwedwu.
Ejekiel 20:38 Abikwanyo jo ma gin lujemo ki jo ma gin lutim bal i koma woko ki i kinwu. Abikwanyogi akelogi woko ki i lobo ka ma yam gubedo ka wot iye macalo welo, ento pe gibidonyo i lobo pa jo Icrael. Man bimiyo wuŋeyo ni an aye a Rwot.”
Ejekiel 20:39 Rwot Lubaŋa owacci, “Kombeddi doŋ wun jo Icrael, wun ducu wucit wuti giwu but cal jogiwu. Ento acikowu matek mada ni lacen i ŋe man myero doŋ wuwiny lokka, ma pe doŋ wupyedo nyiŋa maleŋ-ŋi matwal, dok pe doŋ wutyero motwu bot cal jogi bene.”
Ejekiel 20:40 Rwot Lubaŋa owacci, “Wun jo Icrael ducu wubiwora ki kunnu i lobo meno, i wi got mera maleŋ, ki i wi got me lobo Icrael mabor-ri. Doŋ cwinya bibedo yom i komwu ki kunnu, ci abimito motwu, ki motwu mabeco makato ducu me gityer, ki gityerwu maleŋ.
Ejekiel 20:41 Lacen ka doŋ acokowu woko ducu ki i kin lurok ma i wi lobo ducu ka ma yam gikeyowu wucito iye akelowu aketowu kacel, abijolo gitum awaŋawu ma ŋwece kur me lakwe cwiny. Ci doŋ abinyutte botwu ni an aleŋ dok rok ducu gibineno man ki waŋgi.
Ejekiel 20:42 Ka doŋ akwanyowu adwokowu cen i lobo Icrael, en lobo ma yam akwoŋo pire ni abimiyo bot kwarowu-ni, ci wubiŋeyo ni an aye a Rwot.
Ejekiel 20:43 Wubipo pi balwu ki gin ducu me kwer ma wutimo mumiyo wubalo komwu woko kekenwu. Wubibedo ki keccwiny i komwu kekenwu pi gin maraco me lewic ma wutimoni.
Ejekiel 20:44 Wun jo Icrael wubiŋeyo ni an aye a Rwot, pien pe atiyo kwedwu kun lubo gin maraco ma wutimo, nyo muporo kitwu marac, ento atiyo kwedwu kun aawoko deyo me nyiŋa wek giwora.” Man Rwot Lubaŋa aye ma owaco. Mac olyel yo tuŋ acuc
Ejekiel 20:45 Rwot Lubaŋa oloko kweda.
Ejekiel 20:46 Owacci, “Wod pa dano, nen yo tuŋ acuc. Wac lok i kom kabedo ma tye yo tuŋ acuc, dok bene itit lok i kom lobo buŋa me Negeb.
Ejekiel 20:47 Wac ki buŋa me Negeb owiny gin ma Rwot tye ka wacone ni, Nen, abemoko mac, ci abiwaŋo yadi mutwo ki yadi madyak ducu woko ki i in! Gin mo ma bineko leb mac man ma lyel-li pe. Mac man biwaŋ nya cakke ki yo tuŋ acuc o kwede wa yo tuŋ acam ci waŋo kabedo ducu.
Ejekiel 20:48 Dano ducu gibineno ni an Rwot aye ma acwinyo mac man wek ŋat mo pe onek woko.”
Ejekiel 20:1331 
Ejekiel 20:49 Ci awacci, “Rwot Lubaŋa, dano ducu giwaco lok i koma ni, ‘Piŋo en bedo ka lok kwedgi i carolok me koc-lit kare ducu?’ ”
Ejekiel 21:1 Rwot oloko kweda.
Ejekiel 21:2 Owacci, “Wod pa dano, cik waŋi inen Jerucalem ci itit lok mukemo kabedone ducu maleŋ ka ma dano giworo iye Lubaŋa-ni, Tit lok bene mukemo lobo Icrael.
Ejekiel 21:3 Wac bot dano ducu ma gibedo i lobo Icrael ni, an a Rwot awacci, ‘Atye ki lok i komwu. Abiwoto pala lucwanna woko ki i akurane, ci anekowu woko ducu, jo ma kitgi atir ki jo ma gin lutim maraco ducu.
Ejekiel 21:4 Doŋ ka atiyo man, abitic ki pala lucwanna kun anekowu woko ducu, jo ma kitgi atir ki jo ma gin lutim maraco, cakke ki yo tuŋ acam o kwede wa yo tuŋ acuc.
Ejekiel 21:5 Dano ducu gibiŋeyo ni an a Rwot doŋ awoto pala lucwanna woko ki i akurane; pe doki gibidwoko i akurane matwal.’
Ejekiel 21:6 “Wod pa dano, cur calo cwinyi mito dem kun noŋo gen mito rwenyo woko. Cur ki keccwiny madit mada i kabedo ka ma jo ducu twero neni.
Ejekiel 21:7 Ka inen dano gupenyi ni piŋo it ye ka cur, ci itit botgi ni pi lok man ma mito timme-ni. Tit botgi ni ka inen lok man bitimme cwinygi bipoŋ ki lworo. Ciŋgi bikwe woko doko goro. Tekcwiny ma yam gitye kwede bitum wako. Coŋgi bene bibedo ka myel amyela calo pii ma tagge. Nen, kare doŋ obino woko; lok man doŋ bicobbe kakare.” Man Rwot Lubaŋa ma owaco.
Ejekiel 21:8 Rwot owacca ni,
Ejekiel 21:9 “Wod pa dano, tit lokka. Tit lok ma an atye ka waconeni bot dano ni, ‘Palalucwan, palalucwan doŋ gipako lake woko mabit, dok bene gijwayo kome olil woko maber.
Ejekiel 21:10 Gipako lake mabit me neko dano, gijwayo ni wek omeny calo lutkot. Ŋat mo ma twero jukone pe; pien wun doŋ wukwero winyo tamma ma amiyo botwu.
Ejekiel 21:11 Doŋ gimiyo pala Lucwan gitye ka rudone, wek doŋ obed maber ma giromo makone. Doŋ gipako lake woko mabit dok bene gijwayo kome woko wek doŋ gimi woko i ciŋ lanek dano.
Ejekiel 21:12 Wod pa dano, daŋŋe matek kun ikok kwede, pala lucwan man gimiyo pi neko jona, ki pi neko rwodi ducu me Icrael. Gibinekogi woko kacel ki jona ma gudonne-gu ducu. Mumiyo myero idoŋ emi pi gen ma doŋ orwenyo woko!’
Ejekiel 21:13 “Man gitye ka temowu atema. Ento ka pud wumedde ki kwero winyo tam ma gimiyo botwu, ci doŋ wutamo ni gin ma kit magi pe bitimme?” Man Rwot Lubaŋa ma openyo.
Ejekiel 21:1332 
Ejekiel 21:14 “Kombeddi doŋ, wod pa dano, tit lokka. Doŋ ciŋi, ci pala lucwan bibino piny kiryo nyo kidek. Man pala lucwan ma neko mere dano, pala lucwan ma miyo lworo dok ma neko dano tyeko woko ducu.
Ejekiel 21:15 Pala lucwan man miyo tekcwiny pa jona rwenyo woko, ki Jo mapol gibipoto i dog gaŋi ducu. Doŋ atyeko miyo pala lucwan ma mil amila; gijwayo meny calo lutkot ma wil, doŋ gityeko rudone woko bene pi neko dano.
Ejekiel 21:16 Ŋol tuŋ acuc ki tuŋ acam, in pala lucwan mabit-ti!
Ejekiel 21:17 Ci an bene abidoŋo ciŋa, kinigana doŋ bitum woko. An Rwot doŋ aloko.” Pala lucwan pa kabaka me Babilon
Ejekiel 21:18 Rwot doki oloko kweda.
Ejekiel 21:19 Owacci, “Wod pa dano, pur yo aryo ka ma kabaka me Babilon bibino ki iye ki pala lucwanne. Gin yo aryo ducu gia ki i lobo acel-lu, Doŋ icib bao aryo me lanyut yo i agikki yo ma cito ka donyo i gaŋ.
Ejekiel 21:20 Lanyut acel binyuto yo ma cito i Raba ma en aye gaŋ pa jo Ammon, ki mukenene-ni binyuto yo ma cito i Juda, ma cidonyo wa i dye Jerucalem kikome ma girumo woko ki cel gogo matek-ki.
Ejekiel 21:21 Kabaka me Babilon ocuŋ i aŋaka ŋaka yo aryo ka ma gicibo iye bao me lanyut yo-ni. Kabaka ocuŋ kenyo ka tyeto tyet, wek enen yo mene ma myero elubi; oyeŋo atero-gu, ka openyo cal lubaŋane, ci oŋiyo cwiny lee ma gityero me gitum.
Ejekiel 21:22 Doŋ kwir ma en omako i ciŋe lacuc nyuto Jerucalem. Man tito bote me ŋamo doge me koko, ki me daŋŋe ki dwan me mony, me keto yat latwom cel orum gaŋ woko bene; ki toro cel lobo orum gaŋ woko.
Ejekiel 21:23 Man binen macalo tyet me goba ki tuŋ bot jo Jerucalem, pi kwoŋ maleŋ ma doŋ gukwoŋo-ni, Ento lok man opoyo wigi i kom balgi ci nyuto ni gibimakogi woko.
Ejekiel 21:24 Man aye gin ma an Rwot Lubaŋa atye ka wacone. Wumiyo gipo i kom balwu, mumiyo balwu ginyuto giyaro ka maleŋ. Dano ducu giŋeyo ni wubalo. Dok wunyuto balwu woko i gin ducu ma wutiyo. Doŋ atyeko ŋolo kop woko i komwu, pi meno abimiyowu woko i ciŋ lukworwu.
Ejekiel 21:25 “Ninoni tye ka bino, in latim marac, rwot marac ma loyo Icrael, en aye nino ma gibiketo iye can i komi me agikki.
Ejekiel 21:26 An Rwot doŋ aloko. Kwany lalukana ki kitambara labo wic woko ki i wii. Pe tye gin mo ducu ma bibedo kit macalo gitye kwede-ni. Abitiŋo lucan malo ka maber! Jo ma gitye ki twero me loc-ci gibidwokogi woko piny!
Ejekiel 21:27 Abimiyo gaŋ man doŋ doko wi obur, wi obur, wi obur! Ento gin man pud pe bitimme nio wan ma ŋat ma doŋ ayero me keto can i kom gaŋ-ŋi obino. Lubaŋa biŋolo kop i kom jo Ammon
Ejekiel 21:1333 
Ejekiel 21:28 “In wod pa dano, tit lok kun iwacci, Rwot Lubaŋa doŋ owaco lok mukemo jo Ammon, ki kit ma gitye kwede ka yeto jo Icrael. Wac botgi ni, ‘Pala lucwan, pala lucwan doŋ giyubo woko me neko dano; doŋ gijwayo woko tye ka meny amenya calo lutkot ma wil.’
Ejekiel 21:29 Tit bot jo Ammon ni ginanyuta ma gineno i waŋ lek-gu ducu goba, dok bene gityeto tyet me goba me bwologi. Ninogi tye ka bino, gin jo maraco, en aye nino ma gibiketo iye can i komgi me agikki, Gibiŋolo ŋutgi woko ki pala lucwan. Lubaŋa biŋolo kop i kom jo Babilon
Ejekiel 21:30 “Dwok pala lucwan i akura kakare. Abiŋolo kop i komi i kabedo ka ma yam kwoni ocakke iye, i lobo ka ma yam ginywali iye.
Ejekiel 21:31 Abionyo kinigana i komi; dok bene abikuto mac me akemona i komi miyo iwinyo arem malit twatwal. Abimiyi woko i ciŋ jo mager ma gin lutim bwami marac ma giŋeyo neko dano twatwal, ci gibineki woko.
Ejekiel 21:32 Gibiwani woko ki mac. Gibineki woko i lobowu kikome, pi meno ŋat mo ma bipo piri doŋ bedo pe matwal. Pien an Rwot doŋ atyeko loko.”
Ejekiel 22:1 Rwot dok oloko kweda.
Ejekiel 22:2 Owacci, “In wod pa dano, in tika iyubbe me ŋolo kop i kom gaŋ man ma opoŋ ki lunek mapol twatwal-li? Tit bot jo Jerucalem gin me kwer ducu ma doŋ gutyeko timone-ni.
Ejekiel 22:3 Wac botgi ni, Rwot Lubaŋa owaco kuman ni, Aya, doŋ wutyeko neko jo mapol ma gibedo i gaŋ man, dok bene doŋ wubalo komwu kekenwu pi woro cal jogi, pi meno karewu tye ka bino.
Ejekiel 22:4 Doŋ wutiŋo alii pi dano ma wunekoni, dok bene komwu oballe woko pi cal jogi ma wutiyogi-ni; mumi yo doŋ wudiro ninowu onyiko cok, kare me mwakawu ma giciko doŋ oo pi meno amiyo wudoko ginacaya bot lurok ducu, ki ginaŋala bot jo me lobo ducu.
Ejekiel 22:5 Jo ma gitye cok kwedwu ki jo ma gitye ka maboco ducu gibinalowu, wun lo ma nyiŋwu doŋ oballe woko, ma tye ka koko licur-ri.
Ejekiel 22:6 Nen, rwodi ducu me Icrael ma gitye i gaŋ man, gigene tekogi ci gibedo ka neko dano.
Ejekiel 22:7 Pe tye ŋat mo i gaŋ man ma woro lunyodone Gibedo ka uno labedo; dok gitime litino kic ki monto marac twatwal
Ejekiel 22:8 Gubedo ka cayo jamina maleŋ-gu dok bene gupyedo cen cabitta.
Ejekiel 22:1334 
Ejekiel 22:9 Tye jo mogo i kinwu ma giloko lok me toŋo dano wek ginek woko. Jo mukene i kinwu gicamo cam ma gityero bot cal jogi i waŋ jogi ma tye i wi godi. Gitime tim kipyeda twatwal i dye gaŋ.
Ejekiel 22:10 Dano gibedo ki megigi ki ci-wegigi i Jeruca lem; dok bene gidiyo mon i kare ma noŋo gitwoyo two kwer tetek ci gibutu kwedgi.
Ejekiel 22:11 Gitimo gin me kwer bene kun gitimo abor ki mon pa luwotgi Jo mukene gitimo tim kipyeda i koo ci-wodgi, ki jo mukene gibalo k lumegigi ima anyira pa wegtgi kikome
Ejekiel 22:12 jo mogo gineko dano pi lim ma noŋo giculogi kwede jo mukene limo magobi madwoŋ, ki noŋo lim mukene pi yako jami pa luwotgi tektek; mumiyo wigi doŋ owil woko i koma.” Man Rwot Lubaŋa ma owaco.
Ejekiel 22:13 “Nen, pi meno doŋ abiŋino Ciŋi me lweny i kom jo Jerucalem pi magoba ma gulimo i yo ma pe atir-ri, ki dok bene pi lok me neko dano ma wubedo ka nekogi i dye gaŋ man.
Ejekiel 22:14 Tika wubibedo ki tekcwiny me ciro lweny, ki ciŋwu kono bibedo tek ma romo lweny i nino ma abilweny iye i komwu? An Rwot doŋ atyeko loko, dok bene abitiyo.
Ejekiel 22:15 Abikeyowu woko i kin lurok, dok amiyo wuket i wi lobo ducu ci doŋ abityeko tim marac woko liweŋ ki i gaŋ man.
Ejekiel 22:16 Nyiŋwu biballe ma lurok ducu gineno; ci man bimiyo in Jerucalem iŋeyo ni an aye a Rwot.” Ruk mac pa Lubaŋa
Ejekiel 22:17 Rwot owacca ni,
Ejekiel 22:18 “Wod pa dano jo Icrael doŋ gudoko gin ma konygi pe ki tuŋ bota. Gin ducu gudoko calo cet nyonyo, ryal, mola, koc, nyonyo ki racac mapek ma gitye ka liyone i ruk mac.
Ejekiel 22:19 Pi meno Rwot Lubaŋa owac kuman ni, Doŋ kit macalo wudoko cet ryal-li, pi meno, wunen abicokowu agurowu woko kacel i dye gaŋ me Jerucalem.
Ejekiel 22:20 Kit macalo dano coko ryal, mola, nyonyo, ki nyonyo racac mapek ki koc ci ketogi i ruk mac ci kuto mac i kome wek oleny woko, kit meno bene an abicokowu woko ki kinigana kacel ki akemona, ci abiketowu i mac ci alenyowu woko.
Ejekiel 22:21 Abicokowu ci akuto mac me akemona i komwu, ci wubileny woko i dye gaŋ.
Ejekiel 22:22 Kit macalo gilenyo ryal i ruk mac, wun bene gibilenyowu woko i dye gaŋ kumeno; ci wubiŋeyo ni an Rwot doŋ aonyo akemona woko i komwu.” Bal pa lutel pa jo Icrael
Ejekiel 22:1335 
Ejekiel 22:23 Rwot dok oloko kweda.
Ejekiel 22:24 Owacci, “Wod pa dano, tit ki jo Icrael ni gin jo ma pe leŋ, dok jo ma kot pe ocwer i komgi i kare me kinigana.
Ejekiel 22:25 Rwodigi ducu gicalo labwor ma kok kun tye ka kilo riŋo lee ma en omako. Guneko dano gutyeko woko; guyako lonyo kacel ki jami me wel-gu ducu. Gumiyo mon mapol gudoko mon-to i dye gaŋ me Jerucalem.
Ejekiel 22:26 Ajwagigi ducu gukwero lubo cikka, dok bene gupyedo jamina maleŋ-gu woko. Pe guketo nipoko i kin jami maleŋ ki jami me nino ducu. Pe bene gupwonyo dano ki nipoko ma tye i kin gin ma keni ki gin ma pe keni, dok bene pe gubedo ka gwoko cen cabitta, meno omiyo gitye ka pyeda i kin jona.
Ejekiel 22:27 Rwodi ma gitye i Jerucalem ducu gicalo orudi ma tye ka kilo riŋo lee ma gumako, ma gioyo remo pa dano, kun gineko dano woko liweŋ wek ginoŋ magoba i yo ma pe atir.
Ejekiel 22:28 Lunebigi bene gubedo ka buko cel woko ki raŋi matar, ma gineno bene ginanyuta me gobagoba, dok bene gityeto botgi tyet me goba keken kun giwacci, ‘Rwot Lubaŋa owaco kuman,’ ma kun noŋo Rwot gire pe oloko lok mo.
Ejekiel 22:29 Jo me lobo man doŋ gunyebbe ki timo buma ci giyako jami pa dano woko. Guuno lucan kacel ki jo ma piny obwoyogi, kun gibumo lurok ma gibedo i kingi marac twatwal.
Ejekiel 22:30 Onoŋo abedo ka yenyo dano mo ma myero oger cel mupoto-ni kun cuŋ i nyima ka mubar-ri pi lobo man, wek pe ajwer woko; ento pe amedo ki noŋo ŋat mo wacel.
Ejekiel 22:31 Pi meno omiyo aonyo kinigana woko i komgi; awaŋogi woko ki mac me akemo, ci aculo kwor i komgi pi gin ducu ma yam gutimo.” Man Rwot Lubaŋa ma owaco.
Ejekiel 23:1 Rwot oloko kweda.
Ejekiel 23:2 Owacci, “Wod pa dano, yam tye mon aryo, ma gin anyira ma megigi acel.
Ejekiel 23:3 I kare ma onoŋo gin pud litino anyira, ma gibedo i Ejipt, gubedo ka timo tim kwele kwele; dano gibedo ka kwako korgi kun gimako tunogi ma ogulo-gu.
Ejekiel 23:4 Nyako maditte-ni onoŋo gilwoŋo nyiŋe ni Okola, ki laminne onoŋo nyiŋe gilwoŋo Okoliba. Anyomogi gudoko monna ici gunywalo litino co ki litino anyira. Okola aye Camaria, ki Okoliba aye Jerucalem.
Ejekiel 23:5 Okola otimo tim kwele kwele ma kun an doŋ anyome woko, ci cwinye omaro jo Aciria twatwal,
Ejekiel 23:1336 
Ejekiel 23:6 ma lulweny ma guruko boŋo ma obedo lamar lamar, luloc me dul lobo ki ludito wi mony, gin ducu awobe mabeco ma ginen mwonya mada; gin wegi aguragura ma giriŋo ki aguragura.
Ejekiel 23:7 En omine kene ka timo tim kwele kwele kwedgi, gin oyita lweny me Aciria ma giyerogi ayera. Ci obalo kome, woko kekene ki woro cal jogi pa jo ducu ma en omarogi-ni.
Ejekiel 23:8 En yam pe oweko timo tim me malayane-ni ma en obedo ka timone ki i Ejipt i kare ma pud en nyako; co gubuto kwede gukwako kore gunyono tunone mugulo- ni, kun gutyeko mitigi woko i kome calo gubedo ki malaya.
Ejekiel 23:9 Pi meno, amiye i ciŋ pacoge, i ciŋ jo Aciria ma en omarogi-ni.
Ejekiel 23:10 Jo meno guweke odoŋ munero, gumako awobene ki anyirane; ento en guneke woko ki pala Lucwan. Ci odoko lok aboka i kin mon, i kare ma doŋ giŋolo kop woko i kome.
Ejekiel 23:11 “Laminne Okoliba oneno tim man, ento en dok onoŋo rac atika makato laminne Okola i marre ki i tim kwele kwelene, ma doŋ obedo rac ma okato pa laminne woko.
Ejekiel 23:12 En omaro jo Aciria luloc me dul lobo ki ludito wi mony, lulweny ma gurukke woko ki jami lweny ducu, wegi aguragura, ma giriŋo ki aguragura, gin ducu awobe mabeco ma ginen mwonya mada.
Ejekiel 23:13 Ci aneno en doŋ oballe woko, gin anyira aryo ducu gubedo ka timo tim kwele acel-lu.
Ejekiel 23:14 Ento en obedo ka medde ameda ki tim kwele kwelene-ni; ci oneno cal co ma gigoro i kom ot, ki cal lubaŋa pa jo Kaldaya ma gidero woko ki raŋi makwar,
Ejekiel 23:15 ma gutweyo pyergi ki del, ma gin ducu guboyo wigi woko ki kitambara maboco me boyo wic; gin ducu ginen calo jo ma tye ki rwom me tic madito; meno obedo cal pa jo Babilon ma lobogi kikome aye Kaldaya.
Ejekiel 23:16 Cutcut i kare ma en onenogi cwinye ocako pyette i komgi, ci ooro lukwena gucito hotgi i Kaldaya.
Ejekiel 23:17 Ci jo Babilon gubino bote gubuto kwede i wi kitanda me mar, gubale woko ki tim me abor ma gutimo i kome, lacen ma doŋ gimiyo en onyobbe woko ki bal, ci en olokke woko ki botgi ma onoŋo cwinye ocido woko marac twatwal.
Ejekiel 23:18 I kare ma en omedde ki tim kwele kwelene-ni kun timo atyer ka maleŋ ma bene onoŋo bedo munero, an bene alokke woko ki bote ma cwinya ocido woko, kit macalo alokke woko ki bot laminne-ni.
Ejekiel 23:19 Ento en pud omedde ameda ki tim me malayane, kun po pi kare ma onoŋo en pud nyako, i kare ma en obedo ka timo tim malayane i lobo Ejipt-ni.
Ejekiel 23:1337 
Ejekiel 23:20 Ci cwinye opyette i kom co ma gimaro tim kwele kwele, ma komgi me co obedo calo pa kana, ma pig komgi bene obedo calo pa aguragura.
Ejekiel 23:21 Kit meno in Okoliba ibedo ka yenyo tim me tarwaŋ ma itimo ka tinoni, i kare ma jo Ejipt gukwako kori ci gunyoŋo tunoni ma onoŋo pud ogulo agula-ni. Lubaŋa oŋolo kop i kom lumego aryo-ni
Ejekiel 23:22 “Nen, mumiyo an Rwot Lubaŋa awaco boti in Okoliba, kuman ni, cwinyi doŋ ocido woko i kom pacogi ma yam imarogi-ni, abekelogi i komi, kun gia ki i kabedo ducu murumi:
Ejekiel 23:23 jo Babilon ki jo Kaldaya ducu, jo Pekod, jo Coa ki jo Koa, ki jo Aciria ducu kacel kwedgi. Gin ducu awobe mabeco ma ginen mwonya mada, luloc me dul lobo ki ludito wi mony, ludito ki lulweny, gin ducu onoŋo giriŋo ki aguragura.
Ejekiel 23:24 Ci gibibino i komi, ki yo tuŋ acam ki gadigadi lweny ki gadigadi ma otiŋo yec, ki lwak mony. Gibirumi woko dyere ki kwot ocal ki kwot bani ki otaŋ nyonyo, doŋ abimiyogi twer me ŋolo kop i komi kit macalo ŋolo kopgi tye kwede.
Ejekiel 23:25 Abimiyo kinigana kemi, wek gutwe-nyi malit. Gibiŋolo umi ki iti woko, ka doŋ i agikkine gibineki woko ki pala lucwan. Gibimako litino awobeni ki litino anyirani ci giwaŋogi woko makwo ki mac.
Ejekiel 23:26 Gibilunyo boŋo woko ki i komi ci gikwanyo jamini mabeco me wel-gu woko.
Ejekiel 23:27 Doŋ an abigiko tim kipyeda ki tim kwele kwele ma ikelo ki i Ejipt-ni woko. Pe ibineno jo Ejipt dok bene pe doŋ ibipo pigi matwal.”
Ejekiel 23:28 Rwot Lubaŋa owaco kuman ni, “Nen, abimiyi woko i ciŋ jo ma idaggi-ni, i ciŋ jo ma ilokke ki botgi ma cwinyi ocidc woko.
Ejekiel 23:29 Kit macalo gidagi-ni gibimayo jamini ma itiyo tic pire-gu woko ducu, ci gibiweki idoŋ munero, nono laboŋo gin mo; gibinyuti woko ka maleŋ i waŋ dano ma noŋo itye munero calo malaya, Tim kipyedani ki tim kwele kweleni
Ejekiel 23:30 aye ma okelo can man i komi, pien itimo abor ki lurok, ci inyebo komi woko ki cal jogigi.
Ejekiel 23:31 In doŋ ilubo kit lameru, pi meno abiketo can acel-lu ma aketo i kemo-ni i komi.”
Ejekiel 23:32 Rwot Lubaŋa owaco kuman ni, “Ibimato kikopo pa lameru kikopone lac dok iye tut. Dano binyeri kun gicayi acaya, pien kikoponi opoŋ woko ligwik.
Ejekiel 23:33 Ibimer woko ci ibedo ki cwercwiny, pien kikopo me lworo ki balle pa piny, en aye kikopo pa lameru Camaria.
Ejekiel 23:34 Ibimato gin ma i i kikopo ci icwiyo ducu, ibiputo yet wii, ka doŋ ibiŋolo tunoni ki ŋinyoŋinyo kikopo ma oto-ni. Pien an Rwot Lubaŋa doŋ atyeko loko.”
Ejekiel 23:1338 
Ejekiel 23:35 Pi meno Rwot Lubaŋa owaco kuman ni, “Kit macalo wii doŋ owil woko i koma, dok bene doŋ ityeko bola woko yo ŋeyi, pi meno myero doŋ icir gin mua ki i tim kipyedani ki tim kwele kweleni.”
Ejekiel 23:36 Rwot owaco bota ni, “Wod pa dano, tika ibiŋolo kop i kom Okola ki Okoliba? Ci tuc botgi gin me kwer ducu ma gin gutimo.
Ejekiel 23:37 Gubedo ka timo abor dok bene guneko dano, gutimo abor ki cal jogigi-ni, dok bene litino awobegi ma gin kikomgi gunywalo kweda gutyero woko bot cal jogi me bedo camgi.
Ejekiel 23:38 Medo i kom meno gin dok gutimo gin magi: gubalo kabedona maleŋ i nino acel, dok bene gupyedo ceŋ cabitta.
Ejekiel 23:39 Ka doŋ guneko litinogi me gitum ci gutyero bot cal jogigi, en i nino acel-lu gua gubino kwede i kabedona maleŋ ci gupyedo woko. Doŋ inen, man aye gin ma gutimo i oda.
Ejekiel 23:40 “Gin bene gucwalo lukwena bot jo ma tye ka mabor ni gubin, ci nen, gubino. Ilwoko komi woko pigi, ka iwiro waŋi, dok bene idero komi woko ki ruk me deyo.
Ejekiel 23:41 Ci ibedo i wi kitanda me deyo, kun meja bene doŋ giketo ka kenyo ma gipeto kitambara maber woko i wiye, ci iketo iye odok ecetana ki moona.
Ejekiel 23:42 Woo pa lwak dano ma gutoyo tokgi ata onoŋo owinnye bote, io ma gubedo ka wo-ni onoŋo lumero me nino ducu-ni ma gikelogi ki i tim aroo. Guketo ogul i ŋut ciŋ mon, ki lalukana mabeco atika gurwako i wigi.
Ejekiel 23:43 Ka doŋ awacci, Co pe gitye ka timo abor ki dako ma doŋ oti oloc woko ma oŋiyo woko ki tim kwele kwele-ni?
Ejekiel 23:44 Pien gucito bote gubedo kwede, kit macalo co gicito bot dako ma malaya ci gibedo kwede-ni, Kit meno bene gucito bot Okola ki Okoliba ka timo tim kipyeda.
Ejekiel 23:45 Ento jo ma kitgi atir biŋolo kop i kom gin mon ma lutim abor ki mon ma lunek dano-gu, pien gutimo abor kun gineko dano bene.”
Ejekiel 23:46 Rwot Lubaŋa owaco kuman ni, “Kel mony obin olweny i komgi wek komgi omyel ki lworo madwoŋ dok giyakgi woko.
Ejekiel 23:47 Ci mony bicelogi ki gweŋ dok gibitonogi woko ki pala lucwan, gibineko awobegi ki anyiragi woko, kun bene giwaŋo odigi woko ki mac.
Ejekiel 23:48 Doŋ abityeko tim me tarwaŋ woko ki i lobo man, wek mon ducu guwiny cik ma acikowu kwede, pe gutim tim me tarwaŋ kit macalo wun doŋ wutimoni.
Ejekiel 23:49 Abiketo can i komwu wun lumego aryo-ni pi timwu me tarwaŋ, dok bene wubilimo can malit pi balwu marac atika pi woro cal jogi, Ci doŋ wubiŋeyo ni an aye a Rwot Lubaŋa.”
Ejekiel 24:1339  Carolok i kom agulu me tedo ma nyal omako
Ejekiel 24:1 Rwot oloko kweda i nino dwe apar, dwe me apar, i mwaka me aboŋwen.
Ejekiel 24:2 Owacca ni, “Wod pa dano, co nyiŋ nino matin-ni woko, en nino matin-ni kikome. Kabaka me Babilon doŋ otyeko rumo Jerucalem woko i nino man kikome.
Ejekiel 24:3 Tuc lok man woko atyer i lok abola i carolok bot jo ma lujemo kun iwaco botgi ni, Rwot Lubaŋa owaco kuman ni, Cib agulu i mac, cib i mac, ony iye pii bene;
Ejekiel 24:4 ket iye riŋo ma giŋolo woko matino, ket riŋo ducu mabecone, riŋo em ki riŋo kwaya gwok, ket iye cogo mabeco ma iyero ayera wek opoŋ woko.
Ejekiel 24:5 Kwany riŋo romo maberre ki i kin romi luwotgi, ci irwak yen ma giŋunogi i dul dul i te agulu; ci ited riŋo ma iketo iye-ni, dok bene ited cogone iye.”
Ejekiel 24:6 Pien Rwot Lubaŋa doŋ owaco kuman ni, “Can i wi gaŋ ma opoŋ ki remo, ki agulu ma nyal omako, ma nyalle bene pe twero kwannye ki iye! Kwany riŋo ma giŋido- ni woko ki iye ki acel acel, kun pe iyero ayera.
Ejekiel 24:7 Pien remo dano ma ginekogi i dye gaŋ-ŋi pud tye iye; remone oo wa i kom got bene, pe gineko dano i ŋom ka ma remogi onoŋo gitwero umone woko ki putu.
Ejekiel 24:8 Pi tugo akemona wek acul kwor, omiyo aketo remo dano ma en oneko-ni i kom got, wek pe gium woko.”
Ejekiel 24:9 Pi meno Rwot Lubaŋa owaco kuman ni, “Can i wi gaŋ ma opoŋ ki remo! An bene aye ma abiduro yen me tedo madit.
Ejekiel 24:10 Dok ican yen, ci imok mac, ci ited riŋo woko maber, ka doŋ iony pige woko wek cogo owaŋ.
Ejekiel 24:11 Lacen doŋ iket i wi lodi mac ma iye tye noŋo, wek olyetti, wek molane owaŋ woko, wek cilo ma tye iye bene oleny woko, ki nyalle bene owarre otum woko.
Ejekiel 24:12 Abedo ka olo koma noŋo, mac pe twero kwanyo nyal mapek ma tye iye-ni.
Ejekiel 24:13 Nyal meno ma tye iye-ni en aye tim macol me tarwaŋ ma wubedo ka timone, wun io Jerucalem. Onoŋo kono alonyowu wudoko maleŋ, ento pe doŋ gilonyowu i kom timwu macol, pe doŋ wubilonnye matwal nio waŋ ma atoyo akemona mager-ri woko i komwu kit macalc amito.
Ejekiel 24:14 An Rwot doŋ atyeko loko man; ka ce kare oromo, abitiyo, Pe abidok cen ki ŋeya, kica pe bimaka, dok bene pe abiŋuti kun alubo kitwu ki gin ma wutimo; ento abiŋolo kop i komwu,” man Rwot Lubaŋa ma owaco. To pa dako pa lanebi Ejekiel
Ejekiel 24:15 Rwot dok oloko kweda.
Ejekiel 24:16 Owacci, “Wod pa dano, nen, doŋ acok kwanyo ŋat ma yomo cwinyi ma nenone miti-ni woko ki boti kun adoni kicel keken. Ento pe ibikumo, pe ibikok, dok bene pig waŋi pe bimol cito piny lipyaa.
Ejekiel 24:1340 
Ejekiel 24:17 Pe icur matek, ento cur laliŋliŋ; pe ikum pi dano muto. Twe kitambarani i wii, ci iruk warri i tyeni, pe ium dogi, pe bene icam kwon pa jo ma tye ka kumo.”
Ejekiel 24:18 Kit meno aloko bot lwak i odiko, ci oo otyeno dakona oto woko. Orwone odiko atiyo kit macalo onoŋo gicika kwede.
Ejekiel 24:19 Ci lwak gupenya ni, “Pe itwero tito: botwa tyen lok me gin magi piwa, mumiyo in itiyo gin macalo man-ni?”
Ejekiel 24:20 Ci awaco botgi ni, “Rwot oloko kweda ci owacca ni
Ejekiel 24:21 atit lok ma en eloko-ni botwu, wun io Icrael, Rwot Lubaŋa owaco kuman ni, ‘Nen, abipyedo kabedona maleŋ-ŋi woko, ma en aye tekowu ma wutye ka wakke pire, ma wumaro nenone, dok ma yomo cwinywu twatwal-li. Doŋ awobewu ki anyirawu ma wuwekogi i ŋewu i Jerucalem-mi gibinekogi woko ki pala lucwan.
Ejekiel 24:22 Wubitiyo kit macalo an doŋ atyeko tiyone-ni; pe wubiumo dogwu, dok bene pe wubicamo kwon pa jo ma tye ka kumo.
Ejekiel 24:23 Wiwu bibedo atweya ki kitambara ki war bene bibedo i tyenwu; pe wubikumo, dok bene pe wubikok, ento komwu biballe woko pi balwu kun wucur kekenwu ma ŋat acel acel cur bot lawote.
Ejekiel 24:24 Kit meno Ejekiel doŋ bibedo botwu calo lanyut; kit gin ducu ma doŋ en otiyo wun bene wubitiyo. Ka man otimme, ci wubiŋeyo ni an aye a Rwot Lubaŋa.’
Ejekiel 24:25 “Doŋ in wod pa dano, i nino meno aye abikwanyo iye celgi matek-ki woko, yomcwinygi ki deyogi, gin ma gimaro nenone, kin gin ducu ma yomo cwinygi-ni. Abikwanyo bene awobegi ki anyiragi woko.
Ejekiel 24:26 I nino ma atimo lok man, ŋat mo ma obwot ki i lak to bibino ci titti pi gin ma otimme.
Ejekiel 24:27 I nino meno kikome en aye dogi binamme iye me lok bot dano mubwot-ti, ci ibiloko lok ma pe doŋ ibibedo ladoge-oto matwal. Kit meno ibibedo lanyut botgi; ci doŋ gibiŋeyo ni an aye a Rwot.”
Ejekiel 25:1 Rwot oloko kweda.
Ejekiel 25:2 Owacci, “Wod pa dano, nen piny yo tuŋ bot jo Ammon, ci it it lok i komgi.
Ejekiel 25:3 Wac bot jo Ammon ni. Wuwiny lok pa Rwot Lubaŋa: Rwot Lubaŋa owaco kuman ni, Pien wun doŋ wuwacci, ‘Iyoya!’ i kom kabedona maleŋ i kare ma doŋ gipyedo woko, ki i kom lobo Icrael i kare ma doŋ gijwero woko odon obur, ki i kom jo Juda i kare ma giterogi woko i opii,
Ejekiel 25:1341 
Ejekiel 25:4 pi meno an doŋ abemiyowu woko bot jo ma gitye yo tuŋ wokceŋ me bedo ginaleyagi. Gibigero gonygi i kinwu, dok gibiyubo kabedogi i dyewu. Gibicamo camwu ci gibimato cakwu bene.
Ejekiel 25:5 Abimiyo Raba bedo ka cam pa kinaga, ki gaŋi pa jo Ammon abiloko doko dwol ka ma romi ki dyegi gibibedo iye, Man bimiyo wuŋeyo ni an aye a Rwot.
Ejekiel 25:6 Rwot Lubaŋa doŋ owaco kuman ni, Pien doŋ wudoŋo ciŋwu dok wubedo ka nyono tyenwu matek i ŋom kun cwinywu obedo yom ki tim maraco ducu ma tye i iwu i kom lobo Icrael,
Ejekiel 25:7 pi meno, nen, abiryeyo ciŋa woko i komwu, ci abimiyowu woko bot lurok me bedo ginayaka botgi. Abityekowu woko liweŋ ki i kin jo ducu ma bedo i wi lobo, abimiyo wuto woko ki i wi lobo ducu; abinekowu woko. Man bimiyo wuŋeyo ni an aye a Rwot.” Lok i kom jo Moab
Ejekiel 25:8 Rwot Lubaŋa owaco kuman ni, “Jo Moab onoŋo yam guwacci, Nen, jo Juda doŋ gicalo jo me rok mukene-gu ducu.
Ejekiel 25:9 Pi meno abimiyo lweny poto i gaŋi murumo Moab ma gikuro waŋ lobo pa jo Moab-ni, kadi wa ki deyo me lobo Moab ma en aye Bet-jecimot, Baal-meon, ki Kiriataim.
Ejekiel 25:10 Abimiyo lobogi woko, kacel ki jo Ammon, bot jo ma tye wokceŋ me bedo megi, wek pe doŋ gipo i kome matwal i kin lurok.
Ejekiel 25:11 Dok bene abiŋolo kop i kom jo Moab. Man bimiyo giŋeyo ni an aye a Rwot.” Lok i kom jo Edom
Ejekiel 25:12 Rwot Lubaŋa owaco kuman ni, “Kit macalo jo Edom gutimo tim me culo kwor i kom jo Juda mumiyo gutiŋo bal alii madit twatwal me culo kwor i komgi,
Ejekiel 25:13 pi meno omiyo Rwot Lubaŋa owaco kuman ni, Abiryeyo ciŋa alwenyo i kom jo Edom, abineko dano ducu kacel ki lee ma gibedo i lobo Edom. Abimiyo lobogi doŋ doko obur; nia i Teman nio kwede wa i Dedan jone ducu gibinekogi ki pala lucwan.
Ejekiel 25:14 Abimiyo jona jo Icrael culo kwor i kom jo Edom ma kakara, ci gibitiyo i Edom kit meno kun jo Edom giwinyo arem me kinigana ki akemona mager-ri. Ci jo Edom doŋ biŋeyo kwor ma aculo i komgi,” man Rwot Lubaŋa ma owaco. Lok i kom jo Piliciti
Ejekiel 25:15 Rwot Lubaŋa owaco kuman ni, “Kit macalo jo Piliciti gutimo tim me culo kwor dok bene guculo kwor ki raccwiny me neko nek ma kelo mone ma pe gik;
Ejekiel 25:16 pi meno Rwot Lubaŋa owaco kuman ni, Nen, abiryeyo ciŋa alwenyo i kom jo Piliciti, abijwero jo Ceret ki lobo mukene ma tye i dog nam-gu woko.
Ejekiel 25:1342 
Ejekiel 25:17 Abiculo kwor madit i komgi kun apwodogi ki akemo madwoŋ twatwal Man bimiyo giŋeyo ni an aye a Rwot, ka doŋ aculo kworra i komgi.”
Ejekiel 26:1 I kom nino dwe mukwoŋo i mwaka me apar wiye acel, Rwot oloko kweda.
Ejekiel 26:2 Owacci, “Wod pa dano, kit macalo jo Turo giloko lok i kom Jerucalem ni, ‘Iyoya, dogcel pa lurok doŋ gituro woko, ma doŋ owirre oyabbe woko botwa-ni, doŋ abidoko lalonyo, pien doŋ gityeko balone woko,’
Ejekiel 26:3 pi meno Rwot Lubaŋa owaco kuman ni, Nen, atye ki lok i komwu, wun jo Turo, abikelo jo me rok mapol ka lweny i komwu, kit macalo pii biamwonyi me nam twagge kwede-ni.
Ejekiel 26:4 Gibimu-ko cel me Turo gireto wo ko piny, ki lubelene gibituro gireto woko bene piny, Abiyweyo ŋomme woko ducu ci aweko got keken aye doŋ.
Ejekiel 26:5 En bibedo wa i dye nam macalo kabedo ka ma lumakrec gimoyo iye obwogi. Pien an Rwot Lubaŋa doŋ atyeko loko. Lurok doŋ gibiyako Turo woko,
Ejekiel 26:6 dok bene gibineko jone ma gibedo i lobone kikome woko liweŋ ki pala lucwan. Man bimiyo giŋeyo ni an aye a Rwot.”
Ejekiel 26:7 Rwot Lubaŋa owaco ku man ni, “Abikelo kabaka matek makato luker ducu, en aye Nebukadnejar kabaka me Babilon, ka lweny i kom Turo, En bibino ki lwak aguragura, gadigadi lweny, wegi aguragura, ki dul mony ma tye iye askari mapol.
Ejekiel 26:8 Jo ma bedo i gaŋi ma tye i wi tura gibinekogi woko i lweny. Ci lumerok doŋ gibigero cel girumowu kwede woko, dok bene gibitoro cel lobo i nyimwu, ka doŋ gibibino ma gutiŋo kwotgi ci giumo komgi kwede woko.
Ejekiel 26:9 En bitworo celwu ki twor latwom cel, ci bitcno lubele ki latoŋŋe reto woko piny.
Ejekiel 26:10 Aguragurane bibedo pol atikatika ma apwa tyengi biboyowu woko. Doŋ woo pa wegi aguragura ki mor pa gadigadi ma otino yec, ki lwak gadigadi lweny, biyeŋo celwu i kare ma noŋo gidonyo i dogcelwu macalo ŋat mo ma donyo i gaŋ ma doŋ mony oturo celle woko.
Ejekiel 26:11 Wegi aguragura biriŋo ki aguragura ki i yowu ducu, gibineko danowu woko ki pala lucwan. Gibireto wirwu matek-gu poto woko piny i ŋom.
Ejekiel 26:12 Gibiyako lonyowu ka gicoko jami acatawu. Gibimuko celwu gireto woko piny, dok bene gibibalo odiwu mabeco ma yomo cwinywu-ni woko. Gibikwanyo gweŋ, bao ki ŋom ma wuyubo pi gedo, gibolo woko i pii wa i dye nam.
Ejekiel 26:13 Abijuko wer ducu ma gigoyogi agoya, ki dwan opuk ma gigoyo bene doŋ pe biwinnye matwal.
Ejekiel 26:1343 
Ejekiel 26:14 Abimiyo in Turo doŋ idoko kabedo me moyo obwo pa lumak-rec ma ayweyo ŋomme woko ducu ci aweko got keken aye doŋ. Gaŋ man doŋ pe gibigero odoco matwal. An Rwot doŋ atyeko loko.” Man Rwot Lubaŋa ma owaco.
Ejekiel 26:15 Rwot Lubaŋa owaco lok i kom gaŋ me Turo kuman ni, “I kare ma noŋo gitye ka monyi, jo ducu ma gibedo i dog nam gibibedo ki lworo madwoŋ pi cur pa joni ma gunoŋo ret ka doŋ ginekogi.
Ejekiel 26:16 Ci rwodi ducu me dog nam gibilor woko piny ki i wi komkergi, gibilunyo jorgi ki boŋŋigi ma gidero maber, ka doŋ gibedo piny i ŋom ki myelkom. Gibibanne woko ki lworo pi can ma opoto i komgi, miyo komgi bedo ka myel amyela i cawa ducu.
Ejekiel 26:17 Gibicako wer lyel i komi kun giwero ni, ‘In doŋ irwenyo woko matwal ki i nam niŋniŋ! In gaŋ ma yam iywek twatwal-li, ma onoŋo itek twatwal i kom nam-mi, in kacel ki jo ma gibedo i ii, ma ikelo lworo madwoŋ i kom jo ducu ma gibedo i dog nam!
Ejekiel 26:18 I nino ma ipoto iye-ni kikome, cula ducu guyeŋŋe; ada, gin cula ma gitye i dye nam-mi, jo ma bedo i igi cwinygi oballe woko.’ ”
Ejekiel 26:19 Rwot Lubaŋa owaco kuman ni, “Abimiyo in Turo iballe woko calo gaŋi ma dano pe bedo i igi. Dok bene abikelo pii aumi kwede woko miyo imwony woko ka matut i nam
Ejekiel 26:20 Ci abiboli piny i bur lyel kacel ki jo ma cito i lobo pa io muto, me bedo kunnu kacel ki jo ma yam gubedo i lobo i kare ma con twatwal. Abimiyo ibedo i lobo ma i te ŋom i kin obur ma ori twatwal, kun noŋo it ye ka bedo kacel ki jo muto. Dano pe dok bibedo i ii dok bene pe ibinoŋo kabedo mo i lobo pa jo makwo.
Ejekiel 26:21 Abimiyo itum woko i yo ma kelo lworo, ibirwenyo matwal; kadi bed giyenyi, pe gibinoni.” Man Rwot Lubaŋa ma owaco.
Ejekiel 27:1 Rwot oloko kweda.
Ejekiel 27:2 Owacci, “Wod pa dano, kombeddi cak wer lyel
Ejekiel 27:3 kun ikok kwede pi Turo, ma en gaŋ ma ocuŋ i dog nam, dok bene lacat-wil ki jo ducu ma gibedo i waŋwat mapatpat ma orumo dog nam. Tit ki Turo ni Rwot Lubaŋa owaco kuman ni, “In Turo, onoŋo iwaco ni, ‘An aber anen mwonya mada.’
Ejekiel 27:4 Waŋ apokki loboni ducu tye wa i cwiny dye nam madit; jo ma gugeri gugeri woko maber ma inen mwonya ada calo mel.
Ejekiel 27:5 Gupayo bao me apeta mapol ki i kom yat odwon ma gukelo ki i got Cenir. Gutoŋo bene yat cedar ki i Lebanon ci guyubo ki yat me yaro boŋo mel wek yamo okuti.
Ejekiel 27:1344 
Ejekiel 27:6 Gutoŋo kworo me Bacan ci guyubo pol me cero yeyani; gipeto dye kabedoni ki bao me yadi mabeco ma gikelo ki i lobo Caiprac, kun gidero woko bene ki lak lyec.
Ejekiel 27:7 Boŋo me ayara malo i wi yat me mel obedo boŋo camanini ma gidero maberre ma gikelo ki i Ejipt, gitwero neno ki cen ci giŋeyo oyotoyot. Kemani giyubo ki boŋo maberre, boŋo ma obedo bulu ki lamar lamar, ma gikelo ki i cula nam me Elica.
Ejekiel 27:8 Jo ma gibedo i Cidon ki i Arvad gin aye gubedo lucer yeyani. Joni ma gikwiri aye gubedo ludwo mel.
Ejekiel 27:9 Ludoŋo me Gebal ki jone ma gikwiri onoŋo bene gibedo i kin joni, ma giyubo mel me wot i nam; mel ducu me nam ki jo ma dwoyogi gubedo i kin joni, gubedo ka cat i dukanni.
Ejekiel 27:10 “Askari ma gua ki i Percia, Lud ki Put onoŋo gitye i dul monnyi macalo lulwennyi; guŋabo kwot ki otaŋ-wic i gaŋ monnyi. Gin bene aye ma gumiyi deyo.
Ejekiel 27:11 Jo Arvad ki monygi guito i kom celli doŋ gurumo woko, ki jo Gamad guito malo i wi lubeleni ducu. Guŋabo kwotgi i kom cel gurumo kwede woko. Gin aye ma gumiyo inen maber ma mwonya twatwal-li.
Ejekiel 27:12 “Ibedo ka cato wil i lobo Tarcic kun igamo ryal, nyonyo koc ki racac ma gimiyi pi wilo jamini mabeco madwoŋ ata.
Ejekiel 27:13 Jo Javan, Tubal, ki Mecek gubedo ka cato wil ki joni kun gimiyo danogi ki jami mola-gu giloko ki jami ma joni gicato.
Ejekiel 27:14 Joni gucato jamigi woko kun giloko ki aguragura me tiŋo yec, ki aguragura ma giŋweco kwedgi i lweny, ki kana-gu ma gikelogi ki i Bet-togarma.
Ejekiel 27:15 Jo Rodec bene gubedo ka cato wil ki joni; lobo mapol me dog nam gudoko cukki, ka ma joni giwilo iye lak lyec mapol ki poi kun gi loko ki jamigi.
Ejekiel 27:16 Jo Edom bene gubedo ka cato wil ki joni pi jamini madwoŋ-gu; gubedo ka lokogi ki emeradi ma en kidi me wel madwoŋ, boŋo ma lamar lamar, ki boŋŋi ma gidero komgi maber, boŋo camanini maberre, ki tiko makwar me wel.
Ejekiel 27:17 Jo Juda ki jo ma i lobo Icrael gubedo ka cato wil ki joni; guloko jamigi ki ŋano, nyig jeituni, ki nyig oduro me wi mwaka, moo kic, moo mukene-gu ki yat ma ŋwece kur.
Ejekiel 27:18 Jo Damaciko gubedo ka cato wil ki joni pi jamigi madwoŋ-gu, pi lwak lonyoni mapatpatti oweko gumini kono vino ma gikelo ki i Kelbon, ki yer romi matarre,
Ejekiel 27:19 ki kono yino ma gikelo ki i Ujal, gukelo ki jamini mabeco-gu; nyonyo ma giteto, kacia ki lum ma ŋwece kur guloko woko ki jami acatani.
Ejekiel 27:20 Jo Dedan gubedo ka cato wil ki joni kun gimiyo bot joni boŋŋi ma gitweyo i ŋe kana me bedo pa dano.
Ejekiel 27:1345 
Ejekiel 27:21 Jo Arab ki rwodi ducu me Kedar yam gubedo jo ma yomo cwinyi mada pi cato boti litino romi ki nyogi romi ki dyegi-gu, i kare ma gubedo ka cato wil kwedi.
Ejekiel 27:22 Lucat-wil me Ceba ki Raama bene uibedo ka cato wil kwedi; gumiyo boti cit aŋwece ducu mapatpat mabeco makato ducu, ki kidi me wel-gu ki jabu, kun giloko ki jamini.
Ejekiel 27:23 Jo Karan, Kane, Eden, Acur, ki Ki lmad bene gubedo ka cato wil kwedi.
Ejekiel 27:24 Jo magi gubedo ka cato wil kwedi pi boŋŋi mabeco adada, ki pi boŋŋi ma bulu ki ma gikwoyo ki ciŋ ma gidero komgi woko maber, ki kapet ma gidero ki raŋi mapatpat, ma gitweyo woko matek likiŋ ki tol; gubedo ka cato wil boti pi jami meno.
Ejekiel 27:25 Mel me Tarcic obedo ka wot kun tiŋo jami acatani. “Ilokke doŋ idoko calo mel ma tye i dye nam ma gicano jami mapek opoŋo woko ligwik.
Ejekiel 27:26 Ludwo melli guteri woko wa ka mabor i dye nam. Doŋ yamo ma a yo tuŋ wokceŋ okodo omiyo melli otur woko wa i cwiny dye nam.
Ejekiel 27:27 Lonyoni ducu, jami acatani ducu, lutic i mel ki ludwo mel, lumwon waŋ bao ka ma bao okubbe iye ki wadi, ki lucat-willi ma pigi tego, askarini ducu ma gin lu lweny ma gitye i mel, gin ducu ki dul monnyi ma gitye i dye joni, gumwony woko libuc i cwiny dye nam i kare ma melli otur woko-ni.
Ejekiel 27:28 I kare ma koko pa ludwo mel owinnye, lobo ma cokcok kenyo ducu guyeŋŋe.
Ejekiel 27:29 Wegi pol yeya gukatti woko ki mel kun gumako pol me cero yeya ciŋgi. Lutic i mel ki ludwo mel ducu ma woto i nam gucuŋ i wi tura i dog nam.
Ejekiel 27:30 Gin gidaŋŋe ki koko matek piri, kun gikok ma cwinygi kec adada. Gionyo putu i wigi kun giŋenne bene i buru pi cwercwiny.
Ejekiel 27:31 Gilyelo wigi doŋ maleŋ piri, dok giruko boŋo cola me kumo, gikok kwede piri ma cwinygi ton, kun bene gikumo ma cwinygi kec.
Ejekiel 27:32 Ka gikok ci giwero wer lyel piri gikok piri kun giwacci, ‘Aŋa ma gitwero poro ki Turo, ma gijwero oliŋ woko i dye nammi?
Ejekiel 27:33 Ka yam ikelo jami acatani ki bot jo ma tye loka nam, noŋo ico bo miti pa jo me rok ducu. Luker ducu me lobo gudoko lulonyo ki lonyoni ki lwak jami acatani madwoŋ-gu.
Ejekiel 27:34 Kombeddi doŋ mel otur woko i dye nam, i dye pii ka matut atika; jami acatam ki jo ducu ma gitiyo i mel gumwony woko i nam libuc kacel kwedi.
Ejekiel 27:35 Dano ducu ma gibedo i lobo ma orumo dog nam gubedo ki ur madit mada pi can man ma opoto i komi-ni; lukergi doŋ gudoko lwor twatwal, wangi olwal woko pi lworo.
Ejekiel 27:36 Lucat-wil ma gitye i kin lwak gujwat piri mada; doŋ io i agikki ma kelo lworo adada, doŋ ibirwenyo woko matwal ma pe dok ibinen.’ ”
Ejekiel 27:1346 
Ejekiel 28:1 Rwot oloko kweda.
Ejekiel 28:2 Owacci, “Wod pa dano, wac bot kabaka me Turo ni Rwot Lubaŋa owaco kuman ni, ‘Itye ki wakke i cwinyi omiyo iwacci in lubaŋa. Dok iwacci kit macalo in ibedo lubaŋa-ni, ibedo i wi komker ma nam orumo woko dyere, Ento in i dano, in pe lubaŋa, kadi bed itamo ni in iryek calo lubaŋa.
Ejekiel 28:3 Kono in iryek ikato Daniel, pe tye muŋ mo ma okanne ki boti ma pe iŋeyo.
Ejekiel 28:4 Ryeko madit ki niaŋ ma it ye kwede, omiyo ilimo lonyo piri keni kun icoko jabu ki ryal i ot kano limmi.
Ejekiel 28:5 Ryeko madit me cat ma it ye kwede omiyo imedo lonyoni, kun ibedo ka noŋo magoba teretere. Mumiyo doŋ icako bedo ki wakke i cwinyi pi lonyoni-ni.’ ”
Ejekiel 28:6 Pi meno Rwot Lubaŋa owaco ni, “Doŋ kit macalo itamo ni in iryek calo lubaŋa mo-ni,
Ejekiel 28:7 pi meno, nen, abikelo lumerok ma gin lurok ka lweny i komi. Gin jo me rok mager makato jo me rok mukene ducu. Gibiwoto pala lucwangi gilwenyo i komi ci gibalo ber me ryekoni ma nen mwonya-ni woko, ci gibalo deyoni me aura-ni woko.
Ejekiel 28:8 Gibineki woko ci gicori ipoto piny i bur lyel i cwiny dye nam
Ejekiel 28:9 Ka ce gubino ka neki, in pud ibimedde ki waco ki i nyimgi ni in lubaŋa? Ka ce doŋ jo ma gineki-ni gumaki woko i ciŋgi pud noŋo it ye dok dano, ento pe lubaŋa wacel.
Ejekiel 28:10 Ibito meri macalo dano ma pe gilirogi i ciŋ lurok ma pe giŋeyo Lubaŋa. An Rwot Lubaŋa doŋ atyeko loko lok man.” Can ma bipoto i kom kabaka me Turo
Ejekiel 28:11 Rwot doki oloko kweda.
Ejekiel 28:12 Owacci, “Wod pa dano, kok pi kabaka me Turo, kun iwacce ni Rwot Lubaŋa owaco kuman ni, ‘In onoŋo yam ibedo lanen me gin maber makato ducu. Onoŋo bene ir yek dok iber ma inen mwonya mada.
Ejekiel 28:13 Onoŋo ibedo i Eden, ma en aye poto pa Lubaŋa, ci ibedo ka rukke ki kit kidi me wel mapatpat ducu, ma gin aye: karnelian, topaj, ki jacipa, kurocolit, ki onik, capir, kabankel, ki emeradi; gin ma gidero ducu onoŋo yam gitiyo ki jabu, ki gin ducu ma yam it ye kwede gigoro komgi woko. Giyubogi piri i nino ma giketi iye-ni kikome.
Ejekiel 28:14 Aketo lakerubi ma giwiro woko ki moo me gwoko in. Onoŋo ibedo i wi got maleŋ pa Lubaŋa dok bene iwoto ki i dye gaŋ ma lyel mac.
Ejekiel 28:1347 
Ejekiel 28:15 Cakke i kare ma giketi iye, kiti onoŋo ber; onoŋo pe it ye ki bal mo nio wa i kare ma doŋ icako timo bal.
Ejekiel 28:16 Ibedo ka wilo jami teretere kun icato bene kumeno, omiyo icako timo tim bwamici itimo bal. Ci aryemi woko ki i wi got mera maleŋ calo gin ma gipyedo, dok lakerubi ma onoŋo gwoki ca bene oryemi woko ki i dye gweŋ ma lyel mac.
Ejekiel 28:17 Yam ibedo ka wakke ki i cwinyi pi berri; deyoni me aura-ni omiyo ibalo ryekoni woko. Areti woko i ŋom, ci am iyo inen woko ka maleŋ i nyim luker ducu, wek guneni, waŋgi oniaŋ woko tiktik i komi.
Ejekiel 28:18 Pi balli mapol ata ma itimo i cato wil i yo ma pe atir-ri omiyo ipyedo kabedoni maleŋ-gu woko ducu. Ci acwinyo gaŋ woko ki mac, owaŋ woko liruk, Aloki idoko buru i lobo i nyim jo ducu ma guneni.
Ejekiel 28:19 Jo ducu ma giŋeyi i kin lwak me rok ducu gitye ki ur madit mada i komi; doŋ io i agikki me toni ma kelo lworo, doŋ ibirwenyo woko matwal.’ ” Lok i kom Cidon
Ejekiel 28:20 Rwot oloko kweda owacci,
Ejekiel 28:21 “Wod pa dano, cik waŋi koŋ inen yo tuŋ Cidon, ci itit lok i kome,
Ejekiel 28:22 kun iwaco bot jo ma gibedo iye ni Rwot Lubaŋa owaco kuman ni, Nen, atye ki lok i komwu, wun jo Cidon; abinyuto deyona woko ka maleŋ i dyewu. Man bimiyo jo ducu gipaka pi gin ducu ma atiyo botwu, ci gibiŋeyo ni an aye a Rwot, ka anyuto kit macalo aleŋ kwede kun aketo can i kom jo ma gibedo i gaŋ man.
Ejekiel 28:23 Pien abicwalo two gemo i gaŋ man, ki remo i dye gudone ducu. Gibi-lwenyoi komwu ki i kabedo ducu, jowu bene gibinekogi woko ki pala lucwan. Man bimiyo wuŋeyo ni an aye a Rwot. Lubaŋa bimiyo gum bot jo Icrael
Ejekiel 28:24 “Jo me ot pa Icrael okuto Lacar pe doŋ bicobogi matwal, nyo kadi ki kit okuto mo pe bicobogi ma minigi ret, i kin luwotgi ducu ma gutimogi marac kun gicayogi-ni. Man bimiyo giŋeyo ni an aye a Rwot Lubaŋa.”
Ejekiel 28:25 Rwot Lubaŋa owaco kuman ni, “Ka acoko jo Icraelki i kin lurok ka ma yam akeyogi gucito iye, dok bene ka anyuto bot rok ducu kit macalo aleŋ kwede, ci gibibedo i lobogi kikome, en lobo ma yam amiyo bot laticca Yakobo-ni.
Ejekiel 28:26 Gibibedo i lobo meno laboŋo lworo mo, dok gibigero odi kun gipuro poto olok bene. Gibibedo laboŋo lworo mo, i kare ma abiŋolo kop i kom luwotgi ducu ma gutimogi marac kun gicayogi-ni, Man bimiyo giŋeyo ni an aye a Rwot Lubaŋagi.”
Ejekiel 29:1348 
Ejekiel 29:1 I nino dwe apar wiye aryo, dwe me apar, i mwaka me apar, Rwot oloko kweda kun wacci,
Ejekiel 29:2 “Wod pa dano, cik waŋi inen Parao kabaka me Ejipt, ci itit lok i kome ki i kom lobo Ejipt ducu.
Ejekiel 29:3 Lok kun iwacci, Rwot Lubaŋa owaco kuman ni, “Nen, atye ki lok i komi, in Parao kabaka me Ejipt, ma ibedo calo nyaŋ ma min kulu ma buto i laora kulu-gu kun iwacci, ‘Kulu Nail mera, en mera kikome, an aye ma atiyo.’
Ejekiel 29:4 Abigolo cwaki woko ki goli, ci amiyo rec ducu ma tye i kuluni gimoko woko i poki; ci abiywayi ki i dye kuluni atiŋi woko malo, kacel ki rec ducu me kuluni ma gumoko woko i kom poki-ni.
Ejekiel 29:5 Ci doŋ abiboli woko i tim, in kacel ki rec ducu ma gitye i kuluni, wubipoto i dye tim ka maleŋ, pe abicokowu dok bene pe gibiyikowu. Doŋ atyeko miyowu woko me bedo cam pa lee tim ki pa winyo me polo.
Ejekiel 29:6 “Man bimiyo jo ducu ma gibedo i lobo Ejipt giŋeyo ni an aye a Rwot. Pien in ibedo calo odoo lagada bot jo me ot pa Icrael;
Ejekiel 29:7 i kare ma gumaki ki ciŋgi ci itur ityer, ci iŋolo gwokgi iyeco woko ducu. Ka dok gujeŋge i komi, ci itur, imiyo pyergi ducu omyel.
Ejekiel 29:8 Pi meno Rwot Lubaŋa owaco kuman ni, Nen, abekelo lweny i komwu, ci aneko dano kacel ki lee woko ducu ki i kinwu.
Ejekiel 29:9 Lobo Ejipt doŋ bidoko obur ma odoŋ oballe woko. Man bimiyo giŋeyo ni an aye a Rwot. “Pien doŋ iwacci Nail meri in aye ma iketo,
Ejekiel 29:10 pi meno, nen, an doŋ atye ki lok i komi, dok bene atye ki lok i kom laora kuluni ducu, mumiyo abimiyo lobo Ejipt doko obur balle woko, iye doŋ noŋo, cakke ki i Migdol dok kwede yo tuŋ Ciene nio kwede wa i waŋ apokki lobo Etiopia.
Ejekiel 29:11 Pe tye dano mo nyo lee ma biwoto kun kato ki iye, bibedo kumeno ma pe gibedo iye pi mwaka pyeraŋwen kulu.
Ejekiel 29:12 Abimiyo lobo Ejipt doko obur ma iye doŋ noŋo makato lobo mukene-gu duou; ki gaŋi murumo ducu igi bidoŋ noŋo pi mwaka pyeraŋwen ki i kin gaŋi ducu ma doŋ gityeko balogi woko-ni. Abikeyo jo Ejipt woko i kin rok ducu, dok bene abimiyo giket gicito i lobo ducu.”
Ejekiel 29:13 Rwot Lubaŋa owaco kuman ni, “I agikki me mwaka pyeraŋwen abicoko jo Ejipt woko ki i kin lurok ka ma yam akeyogi gucito iye-ni,
Ejekiel 29:14 ci abidwoko gum pa jo Ejipt botgi, kun akelogi aketogi gibedo i lobo Patroc, co aye lobogi macon ka ma ginywalogi iye kikome. Doŋ ki kunnu gibibedo ki ker magoro.
Ejekiel 29:1349 
Ejekiel 29:15 Kergi bibedo ker magoro adada ki i kin ker ducu, man miyo pe doki gibiloyo lobo mukene ducu. Abimiyo gibedo jo ma pigi pe tek twatwal, dok bene pe doki gibiloyo lobo mukene-gu ducu.
Ejekiel 29:16 Jo Icrael doŋ pe gibijenne i komgi pi kit kony mo wacel. Doŋ can ma bipoto i kom jo Ejipt bipoyo wi jo Icrael ni gin onoŋo gitimo bal me jeŋŋe i kom jo Ejipt wek ginoŋ kony mogo, Man bimiyo giŋeyo ni an aye a Rwot Lubaŋa.” Kabaka Nebukadnejar bilwenyo i kom Ejipt tayo woko
Ejekiel 29:17 I nino dwe acel, dwe me acel, mwaka pyeraryo wiye abiro, Rwot oloko kweda.
Ejekiel 29:18 Owacci, “Wod pa dano, Nebukadnejar kabaka me Babilon omiyo dul monnye otiyo tic matek me lweny i kom Turo, omiyo wi dano ducu otal woko ki gwokgi bene ducu opwac woko, ento kadi bed kumeno, kabaka ki dul monnye pe gunoŋo kit gin mo pi tic ma gubedo ka yelle ka tiyone i kom Turo-ni.
Ejekiel 29:19 Pi meno, Rwot Lubaŋa owaco kuman ni, ‘Nen, abimiyo lobo Ejipt woko bot Nebukadnejar kabaka me Babilon; en biyakogi kun mayo jamigi woko, ci bitiŋo lonyo me lobo Ejipt loko doko mucara me culo jo ma i dul monnye.
Ejekiel 29:20 Doŋ atyeko miyo bote lobo Ejipt me culo waŋ tic ma en obedo ka yelle me tiyone-ni, pien jo me dul monnye gubedo ka tic pira. Man Rwot Lubaŋa ma owaco.’
Ejekiel 29:21 “I nino meno ka gin ma kit meno otimme, ci abimiyo jo Icrael gidoko tek, dok abimiyo in Ejekiel ilok woko ka maleŋ atyer ka ma dano ducu gitwero winyo lokki. Man bimiyo giŋeyo ni an aye a Rwot.”
Ejekiel 30:1 Rwot doki oloko kweda.
Ejekiel 30:2 Owacci, “Wod pa dano, tit lok kun iwaco gin ma an a Rwot Lubaŋa atye ka lokone kuman ni, “Wukok ni, ‘Tin aye nino ma kelo lworo!’
Ejekiel 30:3 Ninone doŋ cok, en nino ma Rwot bitic iye-ni. Man bibedo nino ma opoŋ ki pol keken, en aye bene kare ma can bipoto kwede i kom rok ducu.
Ejekiel 30:4 Lweny bibedo i Ejipt, ki remcwiny madwoŋ bibedo i Etiopia. Jo ma gibedo i Ejipt gibinekogi woko; gibiyako lonyone ducu gitero woko, ci gibiweko doŋ obur.
Ejekiel 30:5 “I lweny meno gibineko askari ma giwilogi ki lim ma gua ki i Etiopia, Put ki Lud, Arabia, ki Libya, ki wegi lobona kikomgi.”
Ejekiel 30:6 Rwot owaco kuman ni, “Cakke i Migdol o kwede yo tuŋ Ciene, jo ducu ma gikonyo jo Ejipt gibinekogi woko i lweny. Dul mony pa jo Ejipt ma giwakke ni gitek-ki gibijwerogi woko ducu. Gibinekogi woko ki pala lucwan i dye gaŋ. Man Rwot Lubaŋa ma owaco.
Ejekiel 30:1350 
Ejekiel 30:7 Lobe Ejipt bidoko gin ma iye odoŋ nono, gaŋine igi bidoŋ nono ki i kin gaŋi ducu ma doŋ gityeko balogi woko.
Ejekiel 30:8 Ka acwinyo Ejipt woko ki mac, dok bene ka gineko jo ma konyogi woko, man bimiyo giŋeyo ni an aye a Rwot.
Ejekiel 30:9 “Ka nino meno oo, ma Ejipt doŋ gijwero woko, abicwalo lukwena ma gikwano mel wek gumi lworo omak jo Etiopia ma cwinygi pe peto-ni; gibibedo ki remcwiny madwoŋ i nino ma can bipoto i kom jo Ejipt; pien ninone tye ka bino!”
Ejekiel 30:10 Rwot Lubaŋa owaco kuman ni, “Abitic ki Nebukadnejar kabaka me Babilon me giko te lonyo me Ejipt woko.
Ejekiel 30:11 En kacel ki jone, ma gin jo me rok mager adada, gibikelogi me balo lobo woko; ci gibilwenyo i kom jo Ejipt ki pala lucwan, man miyo lobo doŋ bipoŋ ki kom dano muto keken.
Ejekiel 30:12 Abimiyo pii kulu Nail two woko, dok bene abicato lobo woko bot jo maraco; abibalo lobo kacel ki jami ducu ma tye iye amiyo iye doŋ noŋo. Lurok gibijwero lobo woko ducu. An Rwot doŋ atyeko loko.”
Ejekiel 30:13 Rwot Lubaŋa owaco kuman ni, “Abijwero cal jogi apaya ki cal lubaŋa mogo me goba ki i Mempic; laker mo doŋ pe bibedo i lobo Ejipt. Kit meno abimiyo lworo bedo tye i lobo Ejipt.
Ejekiel 30:14 Abimiyo lobo Patroc doŋ noŋo, dok bene abicwinyo mac woko i kom Joan, ci abiŋolo kop i kom jo Tebec kun alubo te cik kikome me ŋolo kop.
Ejekiel 30:15 Dok bene abionyo akemona i kom jo Pelucium, ma en aye cel gogo matek pa jo Ejipt, ka dok aneko lwak me Tebec woko ducu.
Ejekiel 30:16 Ci abiketo mac woko i kom Ejipt; ki jo Pelucium gibibedo ki toncwiny madit adada. Gibimuko cel me gaŋ Tebec gireto woko piny, ki gaŋ bene bipoŋ woko ki pii aluka.
Ejekiel 30:17 Awobe On ki awobe Pibecet gibinekogi woko i lweny, ki mon gibimakogi giterogi woko i opii.
Ejekiel 30:18 Piny bicido woko i Tapanec i kare ma abituro ker me Ejipt woko, ki tekke ma onoŋo jone giwakke k wede-ni bene doŋ bigik. Pol biumo Tapanec woko, ci jone gibiterogi woko i opii.
Ejekiel 30:19 Meno aye kit ma abiŋolo kwede kop i kom Jo Ejipt kun alubo te cik me ŋolo kop. Man bimiyo giŋeyo ni an aye a Rwot.” Bad kabaka me Ejipt otur
Ejekiel 30:20 I nino dwe abiro dwe me acel, i mwaka me apar wiye acel, Rwot oloko kweda, owacci,
Ejekiel 30:1351 
Ejekiel 30:21 “Wod pa dano, doŋ atyeko turo bad Parao ka baka me Ejipt woko. Doŋ inen ŋat mo ma otweyo ki bandej wek ocaŋ woko pe, wek dok odok tek me mako pala lucwan.
Ejekiel 30:22 Pi meno Rwot Lubaŋa owaco kuman ni, Nen, atye ki lok i kom Parao ka baka me Ejipt. Abituro bade ryoryo ducu, bade matekke-ni ki bade ma yam otur-ri; ci amiyo pala lucwan poto woko piny ki i ciŋe.
Ejekiel 30:23 Abikeyo jo Ejipt woko i kin jo me rok ducu, abimiyo giket giromo wi lobo woko ducu.
Ejekiel 30:24 Doŋ abijiŋo bad kabaka me Babilon ryoryo ducu bedo matek, ci amiyo pala lucwanne i ciŋe en mako; ento abituro bad Parao ryoryo ducu woko, miyo en doŋ bibedo ka cur i nyim kabaka me Babilon calo dano ma doŋ gityeko keto ret woko i kome.
Ejekiel 30:25 Abijiŋo bad kabaka me Babilon bedo matek, ento bad Parao bipoto woko; ci bimiyo giŋeyo ni an aye a Rwot. Ka doŋ aketo pala lucwanna i ciŋ kabaka me Babilon, ci en biryeyo woko i kom lobo Ejipt;
Ejekiel 30:26 ci akeyo jo Ejipt woko ducu i kin lurok, kun aketogi i wi lobo ducu. Man bimiyo giŋeyo ni an aye a Rwot.”
Ejekiel 31:1 I nino dwe acel, dwe me adek, i mwaka me apar wiye acel, Rwot oloko kweda. Owacci,
Ejekiel 31:2 “Wod pa dano, wac bot Parao kabaka me Ejipt ki bot lwakke ni, “In mono giporo ditti ki dit pa aŋa?
Ejekiel 31:3 Nen, abipori ki yat cedar me Lebanon, ma jaŋe oluk dok tipone bene calo buŋa, ma odoŋo mabor adada, wiye kikome bor oo wa i kin pol.
Ejekiel 31:4 Pii onoŋo tye omiyo yat meno odoŋo, dok bene obedo ka cwinyo pii ma tye i te ŋom. Gibedo ka onyo pil i kabedo ka ma onoŋo yat tye ka doŋo iye, ka gumiyo ora kulu-gu gumol, piine ocito i te yadi ducu ma i buŋa.
Ejekiel 31:5 En aye mumiyo yatte odoŋo woko mabor ma okato yadi ducu ma gidoŋo i buŋa woko; jaŋe odoŋo maboco dok mapek, pi pii mabup ma onoŋo tye i pote.
Ejekiel 31:6 Winyo ducu me polo gigero odigi i jaŋe; ki lee tim ducu ginywalo litinogi i te tipone, dok rok madito me wi lobo ducu giywe i te tipone.
Ejekiel 31:7 Onoŋo nen maber mada i ditte, ki i boco me jaŋe ducu; pien lwite odonyo piny i ŋom ka ma pii mabup tye iye.
Ejekiel 31:1352 
Ejekiel 31:8 Yadi cedar ma gudoŋo i poto pa Lubaŋa pe gitwero pyem kwede, kadi ki yadi ma gudoŋo maboco bene pe gitwero poro kwede. Pe tye yadi ma komgi pwot ma giporo ki jaŋe wacel. Pe tye yat mo i poto pa Lubaŋa ma onoŋo nen ber calo eno
Ejekiel 31:9 Aketo obedo ma nen maber, ma jaŋe ojany woko i kabedo ducu. Yadi ma i Eden ducu doŋ nyeko omakogi woko i kome, gin yadi ma onoŋo yam gitye i poto pa Lubaŋa-ni.”
Ejekiel 31:10 “Pi meno, Rwot Lubaŋa owaco kuman ni, Kit macalo yat meno odoŋo mabor, wiye oo wa i kin pol, ka doŋ ocako wakke ki i cwinye pi berre-ni,
Ejekiel 31:11 mumiyo an doŋ akwero yat meno woko, am iyo woko bot laloc me rok mukene. En bitic ki yat man i kit yo ducu ma lubo rac kite.
Ejekiel 31:12 Lurok, ma gin jo mager adada ma gikato rok mukene ducu, gibitoŋo yat meno gireto woko i ŋom ka doŋ giweko kunnu. Jaŋe bipoto i wi godi ki i nota ducu, ci gibitur woko lirum i dye kulu ma gimol i lobo ducu. Mumiyo jo ducu ma gibedo i wi lobo gibia woko ki i te tipone giweko yat meno.
Ejekiel 31:13 Winyo bibino gibedo i kom yat mupoto-ni, ki lee tim bene gibibedo ka wot ki i wi jaŋe mutur-ri.
Ejekiel 31:14 Man ducu bitimme wek yadi ducu ma gidoŋo ka ŋet pii pe gudoŋ maboco twatwal, dok bene pe wigi oo wa i kin pol, wek yat mo ki i kin yadi ducu ma cwiyo pii pe odoŋ maboco calo gin. Gin ducu mere gin luto keken calo dano, ma ka guto myero gudony piny i lyel i lobo pa jo muto ka ribbe ki jo muto ma tye kunnu.”
Ejekiel 31:15 Rwot Lubaŋa owaco kuman ni, “I nino ma yat meno doŋ odonyo piny i lobo pa jo muto, abimiyo pii ma tye ii te ŋom ume ci kumo pire. Abijuko kulu madoŋo-gu woko ducu, miyo ora kulu ducu doŋ pe bimol kato woko, Pi yat meno abimiyo piny cido woko i kom got Lebanon ci amiyo yadi ducu ma doŋo i buŋa two woko.
Ejekiel 31:16 I kare ma abicwalo en kwede me cito i lobo pa jo muto, mor me potone keken bimiyo rok ducu yeŋŋe, Yadi ducu me Eden, ki yadi ducu me Lebanon ma gibeco adada, ki yadi ducu ma gicwiyo pii, gibikweyo cwinygi i lobo ma tye piny.
Ejekiel 31:17 Gin bene gibicito piny kacel kwede, me bedo ki jo ma yam doŋ gityeko nekogi woko i lweny-nyi, Iyo, jo ducu ma gitye i kin lurok ma yam gibedo i te tipone gibito.
Ejekiel 31:18 “Yat ma giloko i kome-ni en aye kabaka me Ejipt ki lwakke ducu. Kadi bed yadi me Eden onoŋo pe gitye kit meno i deyo ki i bocogi, gibikelo in ibedo kacel ki yadi me Eden idonyo i lobo ma tye piny; ci ibiribbe ki jo ma pe gilirogi dok ki jo ma yam ginekogi i lweny.” Man Rwot Lubaŋa ma owaco.
Ejekiel 32:1353 
Ejekiel 32:1 I nino dwe, acel, dwe me apar wiye aryo, i mwaka me apar wiye aryo, Rwot oloko kweda.
Ejekiel 32:2 Owacci, “Wod pa dano, daŋŋe ki koko pi Parao kabaka me Ejipt, kun iwacce ni, itamo ni ibedo calo labwor i kin rok ducu, ento in ibedo meri calo nyaŋ ma min kulu ma bedo i nam, kun baro dye pii ki i kulu. Irubo pii woko ki coto tyeni, miyo ibala pii ma i kulu-gu woko ducu.
Ejekiel 32:3 Rwot Lubaŋa owaco kuman ni, Ka Tok ducu gucokke kacel, abiciko obwona ci amaki kwede woko, ka doŋ amiyo giywayi kwede i wi tura.
Ejekiel 32:4 Abiboli woko piny i ŋom, kun acanyi woko matek i ŋom ka maleŋ, ci doŋ amiyo winyo ducu gipye i komi ki lee ducu ma i lobo gibicami woko.
Ejekiel 32:5 Abipoŋo wi godi ki nota-gu ducu ki komi mutop.
Ejekiel 32:6 Abidyako lobo kadi wa godi bene ki remoni ma mol-li, ma ora kulu ducu bipoŋ woko ki remoni keken.
Ejekiel 32:7 Ka doŋ atyeko neki woko, ci abiumo pol woko, kun amiyo lakalatwene ducu gicido macol licuc; abimiyo pol umo ceŋ woko, ki dwe bene doŋ pe biryeny ma miyo derone caro piny.
Ejekiel 32:8 Abikwanyo dero me gin ma ryeny ducu ma tye i polo woko ci amiyo loboni doŋ i colpiny. Man Rwot Lubaŋa ma owaco.
Ejekiel 32:9 “Abiryano cwiny jo me rok mapol, ka aterowu i opii i kin lurok i wi lobo ducu ka ma yam onoŋo pe wuŋeyo.
Ejekiel 32:10 Abimiyo lwak me rok mapol gibedo ki ur twatwal i komi, ki lukergi bene komgi bimyel ki lworo piri. Ka atiŋo pala lucwanna i nyimgi i kare ma ibilimo iye can-ni, lurok kacel ki lukergi komgi bibedo ka myel amyela cawa ducu, kun noŋo dano acel acel paro pi kwone keken.”
Ejekiel 32:11 Rwot Lubaŋa owaco kuman ni, “Kabaka me Babilon bibino ci lwenyo i komi ki pala lucwanne.
Ejekiel 32:12 Abiweko askari ma gua ki i rok mager ducu giwoto pala lucwangi ci gineko ki lwakki woko. Gibijwero jami ducu ma it ye ka wakke pigi-ni, ci gineko lwakki woko.
Ejekiel 32:13 Abineko dyaŋini woko ducu ki i waŋ pii mapatpat, Doŋ dano nyo lee mo bibedo pe matwal ma birubo pii balo woko ki coto doki.
Ejekiel 32:14 Abimiyo piine pye mot ci doko maleŋ, dok abimiyo pii ma i kuluni ducu mol mot calo moo ma mol. Man Rwot Lubaŋa ma owaco.
Ejekiel 32:15 I kare ma amiyo lobo Ejipt odoko obur ma iye odoŋ nono, dok ka jami ducu ma yam opoŋo loboni doŋ gijwero woko, ka bene aneko jo ducu ma gibedo iye, man bimiyo giŋeyo ni an aye a Rwot.
Ejekiel 32:1354 
Ejekiel 32:16 Man bilokke doko wer lyel. Mon me rok ducu gibiwero wer man me lyel-li, kun gikok kwede pi Ejipt ki lwakke ducu; gibigoyo wer lyel man ki jami agoya-gu. Man Rwot Lubaŋa ma owaco.” Lobo pa jo muto
Ejekiel 32:17 I nino dwe apar wiye abic, dwe me acel, i mwaka me apar wiye aryo, Rwot oloko kweda.
Ejekiel 32:18 Owacci, “Wod pa dano kok pi lwak ma gibedo i Ejipt, ci icwalgi kacel ki mon me rok matego gudony piny i lobo pa jo muto, ka ribbe ki jo ma yam doŋ guto giyikogi i lyel kunnu-ni.
Ejekiel 32:19 Wac botgi ni, ‘Wun dok wubeco wunen mwonya wukato jo mukene woko? Wuciti, wudony piny wubut i lyel pa jo ma pe gilirogi.’
Ejekiel 32:20 Gibito kacel ki jo ma ginekogi i lweny. Dok bene lweny ma tye-ni giyubo pi neko jo Ejipt ducu.
Ejekiel 32:21 Rwodi ma gin cogi oteka gibiloko pigi ki pi jo ma yam konyogi, ma noŋo doŋ gitye i dye lyel, kun giwacci, ‘Doŋ gutyeko donyo piny kany, gibuto woko mot, gin jo ma pe gilirogi ma ginekogi i lwenynyi.’
Ejekiel 32:22 “Aciria tye kunnu, ki lyel pa askari me monnye bene orume woko dyere. Gin askari-gu ducu ginekogi ki pala lucwan.
Ejekiel 32:23 Lyelgi tye piny wa i dye bur ka matut adada, ki askari dul monnye gurumo lyelle woko; gin ducu doŋ ginekogi woko ki pala lucwan, gin jo ma yam nyayo lworo marac i lobo pa jo makwo-ni.
Ejekiel 32:24 “Elam bene tye kunnu, kun lwakke ducu gurumo lyelle woko; gin ducu ginekogi woko ki pala lucwan. Ci gudonyo piny i lyel i lobo pa jo muto ma kun pe gilirogi. Gin aye jo ma ginyayo lworo marac i lobo pa jo makwo, ento gibedo ki lewic kacel ki jo ma gidonyo piny i bur.
Ejekiel 32:25 Gipeto kitanda pi jo Elam i kin jo ma ginekogi kacel ki lwakke ducu, dok lyel pa askarine orume woko dyere. Gin ducu jo ma pe gilirogi, ginekogi woko ki pala lucwan. Yam lworo i komgi onya i lobo pa jo makwo, ento koni doŋ gibedo ki lewic kacel ki jo ma gidonyo piny i bur; giketogi i kin jo ma ginekogi.
Ejekiel 32:26 “Mecek ki Tubal gitye kunnu, kacel ki lwakgi ducu, ki lyel pa askari monygi bene orumogi woko dyere. Gin ducu jo ma pe gilirogi ginekogi woko i lweny ki pala lucwan; pien gubedo ka nyayo lworo marac i lobo pa jo makwo.
Ejekiel 32:27 Dano pe miyo botgi woro i kare ma giyikogi, kit macalo gimiyo woro kwede i kare ma giyiko twoni oteka lweny macon, ma giketogi i lyel ma gurukke woko ki jami lwenygi, giteno wigi ki pala lucwangi dok giumo komgi ki kwotgi. Gin twoni oteka magi onoŋo yam gitego mada ma gubedo ka miyo lworo marac omako jo makwo.
Ejekiel 32:1355 
Ejekiel 32:28 “Meno aye kit macalo jo Ejipt bibuto kwede ma noŋo doŋ ginyotogi woko i kin jo ma pe gilirogi, kacel ki jo ma ginekogi ki pala lucwan.
Ejekiel 32:29 “Edom tye kunnu kacel ki lukerre ki rwodine ducu. Gin onoŋo gubedo askari matego mada, ento kombeddi doŋ giyikogi kacel ki jo ma pe gilirogi ma yam ginekogi i lweny.
Ejekiel 32:30 “Rwodi me lobo ma: yo tuŋ acam ducu gitye kunnu, ki jo Cidon ducu bene tye kunnu. Tekogi ma yam gitye kwede-ni onoŋo onyaye lworo mada, ento kombeddi doŋ gudonyo i lyel: ki lewic kacel ki jo ma ginekogi i lweny, gubuto doŋ ma pe gilirogi. Doŋ gibedo ki lewic kacel ki jo ma gidonyo piny i bur.
Ejekiel 32:31 “Ka Parao kabaka me Ejipt onenogi ducu, cwinye bikwe pi tone kekene ki pi to pa askari me monnye ma ginekogi woko i lweny-nyi.” Man Rwot Lubaŋa ma owaco.
Ejekiel 32:32 “An aye ma amiyo kabaka me Ejipt onyayo lworo i kom jo makwo, ento kombeddi en kacel ki askari me monnye gibinekogi woko ci gipyelogi i lyel i kinjo ma pe gilirogi, ma ginekogi i lweny, Parao kacel ki lwakke ducu.” Man Rwot Lubaŋa ma owaco.
Ejekiel 33:1 Rwot oloko kweda.
Ejekiel 33:2 Owacci, “Wod pa dano, tit bot lutuwu jo Icrael kun iwaco botgi gin ma timme ka akelo lweny i lobo mo-ni. Gin wegi lobo meno giyero dano ki i kingi me bedo lakur-pinygi.
Ejekiel 33:3 Ka ce oneno lukwor gibino i lobo, ci kutotum wek dano guŋe komgi;
Ejekiel 33:4 Ka ce inen dano mo owinyo koko tum, ce pe oketo iye cwinye, ka lukwor gubino guneke, lok me tone bibedo i wiye kekene.
Ejekiel 33:5 Tone bedo balle gire, pien kadi en owinyo koko tum, ci pe oketo iye cwinye. Ka nene oketo iye cwinye, kono onoŋo olaro kwone.
Ejekiel 33:6 Ento ka ce lakur-piny oneno lukwor bino ce pe okuto tum, wek otit bot dano guŋe komgi, ce lukwor gubino guneko ŋat mo ki i kingi; doŋ dano ma kit meno bito i balle, mumiyo abidwoko alii me tone i wi lakur-piny.
Ejekiel 33:7 “Doŋ kombeddi, in wod pa dano, aketi me bedo lakur-piny pi rok me Icrael. Ibitito botgi lok ducu ma acikogi kwede ma an awacci.
Ejekiel 33:8 Ka ce awaco bot latim marac ni, In latim marac, ibito ada, ento ka pe iloko bote kun icike me lokke owek timo gin marac, ci dano meno ma latim marac bito i ballenu, ento alii me tone abidwoko i wii.
Ejekiel 33:1356 
Ejekiel 33:9 Ento ka ce onoŋo ijuko en latim marac meno, kun icike ni owek yo me tim maraco, ka ce pe olokke oweko yo me tim maracone-ni, en bito i balle-nu, ento noŋo in giri ilaro kwoni. Gin ma Lubaŋa timo tye atir
Ejekiel 33:10 “Doŋ in, wod pa dano, wac bot jo me ot pa Icrael ni, Wun wuwaco kuman ni, ‘Tim aranyiwa ki balwa ducu gire tye i wiwa, doŋ gimiyo wato woko ata; dok watwero bedo kwo niŋ iniŋ?’
Ejekiel 33:11 Wac botgi ni, Macalo atye kwe-ni, man Rwot Lubaŋa ma owaco, cwinya pe bedo yom me neno ka latim marac to, ento amito en oŋuti owek timo bal ci olokke odwog bota wek obed kwo. Wulokke, wudwog cen wuwek timo bal; piŋo wumito ni wuto woko, wunjo me ot pa Icrael?
Ejekiel 33:12 “Kombeddi, in wod pa dano, wac bot lutuwu jo Icrael ni, Ka dano ma kite atir otimo bal, ci gin maber ma en otiyo doŋ pe twero lare. Ka ce dano ma latim marac oweko timo gin marac, pe gibiketo can i kome, ento ka ce dano ma kite atir ocako timo bal, pe dok bimedde ki bedo kwo.
Ejekiel 33:13 Ento kadi bed awaco bot dano ma kite atir ni bibedo kwo ada, ento ka ce en ojeŋŋe i kom kite ma atir-ri ce ocako timo bal, ci pe abipo i kom gin mabeco ducu ma en otiyo kadi ki acel. En bito pi ballenu ma en otimo-ni.
Ejekiel 33:14 Doki kadi awaco ki dano ma latim marac ni, ‘In ibito ada,’ ento ka ce en olokke oweko timo bal, ce otiyo gin ma cik mito dok ma tye atir.
Ejekiel 33:15 Labolle tye kit man ni, ka ce latim marac meno okwanyo gin ma gijeŋo bote odwoko cen bot rwode, dok bene ka en odwoko gin ma yam en oyako ayaka cen, kun lubo cik ducu ma miyo kwo, ma pe doŋ timo kit bal mo; en bibedo kwo ada, pe bito gire.
Ejekiel 33:16 Doŋ abiweko bal ducu ma yam en otimo pe doŋ abipo pigi. En doŋ gire bibedo kwo ada pien otimo gin ma cik mito dok ma tye atir.
Ejekiel 33:17 “Ento lutuwu giwacci, ‘Gin ma Rwot tye ka timone pe atir!’ Meno pe kakare, gin ma gin timo aye pe atir.
Ejekiel 33:18 Ka ce dano ma kite atir olokke oweko timo gin ma tye atir, ce otimo bal, en bito pi balle-nu.
Ejekiel 33:19 Ento ka latim marac olokke oweko timme maraco, ce otiyo gin ma cik mito dok ma tye atir, en bibedo kwo pire.
Ejekiel 33:20 Ento wun wuwacci, ‘Gin ma Rwot tye ka timone pe atir. Abiŋolo kop i komwu kun Lubo gin ma wutimo wun jo Icrael.’ ” Lok i kom kit ma Jerucalem opoto kwede
Ejekiel 33:1357 
Ejekiel 33:21 I nino dwe abic, dwe me apar, i mwaka me apar wiye aryo, ma onoŋo doŋ giterowa watye i opii, dano mo ma obwot ki i Jerucalem obino bota ci otitta ni gaŋ me Jerucalem doŋ opoto woko.
Ejekiel 33:22 Otyeno ma onoŋo dano-nu pud peya obino bota, onoŋo doŋ alimo tek ma nyuto ni Rwot onoŋo odiya ki ciŋe i cawa meno. I odiko ma doŋ dano-nu obino bota ci Rwot oyabo doga omiya teko me lok ci doga oyabbe, pe dok abedo ma doga oto. Bal pa lwak
Ejekiel 33:23 Rwot oloko kweda.
Ejekiel 33:24 Owacci, “Wod pa dano, jo magi ma gibedo i gaŋi magi ma doŋ odoŋ obur i lobo Icrael-li giwacci, ‘Abraim yam obedo dano acel keken, ento gimiye lobo man ocamo woko ducu obedo mere kene. Ento wan wapol, adada lobo-ni doŋ gimiyowa me bedo mewa.’
Ejekiel 33:25 “Pi meno in myero itit botgi gin ma an Rwot Lubaŋa atye ka wacone kuman ni, Wun wucamo riŋo ma tye ki remo i kome, kun wuilo waŋwu malo wuworo cal jogi. Wuneko dano bene, ci wutamo ni lobo-ni wubicamo bedo mewu ada?
Ejekiel 33:26 Wun doŋ wujeŋŋe mewu i kom pala Lucwan, wutimo gin me kwer mapol kun dano acel acel balo dako pa lawote; ci wutamo ni wubicamo-lobo-ni bedo mewu ada?
Ejekiel 33:27 “Wac botgi ni Rwot Lubaŋa owaco kuman ni, Kit macalo atye kwe-ni, adada jo ma gibedo i kabedo ma doŋ odoko wi obur-ri gibinekogi woko ki pala Lucwan; ki jo ma ginoŋogi gibedo i tim ata abimiyo ŋuu mwodogi woko. Doŋ jo ma gibedo i gaŋi me cel gogo, ki jo ma gibedo i boro got-gu two gemo binekogi woko.
Ejekiel 33:28 Abimiyo lobo-ni doko obur dok kabedo ka ma dano mo pe bedo iye, Man bimiyo teko ma onoŋo giwakke pire-ni doŋ gik woko. Godi me Icrael doŋ bidoŋ noŋo ma ŋat mo pe dok bikato ki i kingi.
Ejekiel 33:29 Ka inen amiyo lobo odoko obur, dok ka ma dano pe bedo iye, pi tim me kwergi ducu ma gutimo, ci bimiyo giŋeyo ni an aye a Rwot.” Adwoggi me lok pa lanebi
Ejekiel 33:30 Rwot owacci, “In, wod pa dano, lutuwu gitye ka lok piri ka gurwatte i ŋet cel me gaŋ nyo i dog odigi. Dano acel acel waco ki lawote ni, ‘Bin, waciwiny kit lok aŋo ma oa ki bot Rwot kombeddi.’
Ejekiel 33:31 Ci gibino boti kit macalo dano kare ducu gibino-ni, gibedo piny i nyimi macalo jona, kun giwinyo gin ducu ma in itito botgi, ento pe gicitiyo gin ma in itito botgi- ni. Ginyuto ni gitye ki mar madwoŋ ki lok goba ma giloko ki doggi keken, ento guketo cwinygi mere i noŋo lim i yo ma pe atir.
Ejekiel 33:1358 
Ejekiel 33:32 Doŋ in inen botgi calo dano mo ma wero wer me mar ma noŋo winyo dwane mit, kun bene goyo agoya ki naŋa. Giwinyo lok ducu ma iwaco-gu, ento pe gilubo mo kadi ki acel.
Ejekiel 33:33 I kare ma lokki bitimme, ci bitimme ada, man bimiyo giŋeyo ni lanebi mo yam obedo i kingi.”
Ejekiel 34:1 Rwot oloko kweda.
Ejekiel 34:2 Owacci, “Wod pa dano, tit lok i kom lukwat pa jo Icrael, ma gin romina. Tit botgi lok ma an Rwot Lubaŋa atye ka wacone botgi kuman ni, Can i wiwu, wun lukwat me Icrael! Wugwoko komwu keken, ento pe wupito romina.
Ejekiel 34:3 Wumato cakgi, wuruko yer romo-gu, wuneko romi mucwe-gu me acamawu, ento pe wupito romina.
Ejekiel 34:4 Pe wubedo ka gwoko jo magoro, pe wucano jo ma komgi lit, pe wutweyo tyen jo ma gulimo ret, jo muŋak pe wudwokogi cen, pe wubedo ka yenyo jo ma gurwenyo, ento wubedo ka loyogi ki tek dok ki gero.
Ejekiel 34:5 Kit meno guket woko, pien lakwatgi mo onoŋo pe; mumiyo romi gudoko cam pa ŋuu ducu.
Ejekiel 34:6 Romina guket woko gubedo ka lak ata i wi godi ducu ki i wi cere maboco-gu ducu. Romina guket woko i wi lobo ducu, ento ŋat mo pe ma oyenyogi nyo ma otemme me noŋogi.
Ejekiel 34:7 “Kombeddi wun lukwat, wuwiny gin ma an Rwot atye ka wacone botwu.
Ejekiel 34:8 Adada kit macalo an Rwot Lubaŋa makwo-ni, myero wuwiny lokka. Romina doŋ gudoko lee me amaka, gudoko cam pa ŋuu, pien onoŋo pe gitye ki lakwat mo. Lukwat pe guyenyo romina, ento gubedo ka pito komgi keken, ma pe gubedo ka pito romina.
Ejekiel 34:9 Pi meno, wuwiny lokka, wun lukwat.
Ejekiel 34:10 An Rwot Lubaŋa atuco botwu atyer ni atye ki lok i komwu. Abikwanyo romina woko ki botwu, abimiyo pe wubedo lukwatgi matwal, dok bene pe doŋ wubimedde ki pito komwu kekenwu. Abilaro romina woko ki i dogwu, pe doŋ wubibedo ka camogi. Lakwat maber
Ejekiel 34:11 “An Rwot Lubaŋa, atito botwu ni an kikoma aye doŋ abiyenyo romina, dok abiketo cwinya me gwokogi.
Ejekiel 34:12 Kit macalo lakwat keto kwede cwinye me yenyo romine ma guket woko i kabedo ma tye ka maboco-gu, kit meno bene an abiketo cwinya me gwoko
Ejekiel 34:1359  romina, abilarogi, akwanyogi woko ki i kabedo ducu ma yam guket iye i nino me pol ki mutu mapek macol licuc.
Ejekiel 34:13 Abikwanyogi ki i kin lurok, kun acokogi ki i wi lobo ducu, ci akelogi wa i lobogi kikome. Abimiyo gibedo ka cam i wi godi me Icrael, i ŋet waŋ it ma gunnye agunya, ki i kabedo ducu ma i lobo ka ma dano bedo iye.
Ejekiel 34:14 Abimiyo gicamo lum mabeco i kakwat maberre, ki i kabedo ma tye i wi godi maboco me Icrael; gibibuto kunnu i olet ma lobone ber me kakwat, dok gibicamo lum mabeco i wi godi me Icrael.
Ejekiel 34:15 An kikoma aye abibedo lakwat romina, ci abimiyo gibuto piny, man Rwot Lubaŋa ma owaco.
Ejekiel 34:16 Abiyenyo romi ma gurwenyo, dok abikwanyo romi ma yam gitye ka lak ata adwokogi cen, abitweyo tyen romi ma ret tye iye, abimiyo romi magoro gijiŋ gidoko tek, dok abiketo waŋa me ne-no romi mucwe ki mategone; abipitogi i kit ma atir.
Ejekiel 34:17 “Kombeddi doŋ, wun romina, an Rwot Lubaŋa atittiwu ni abiŋolo kop i komwu wun ducu, kun apoko kinwu woko, aketo jo mabeco pat, ki jo maraco bene aketogi pat kaikengi; apoko romi woko ki i kom dyegi.
Ejekiel 34:18 Lum ma wucamo i kakwat maber-ri mono pe romowu, ma weko wunyono lum mukene wo ko piny ki tyenwu-ni? Dok bene wumato pii maleŋ, ento wurubo pii mukene ki tyenwu wubalo woko!
Ejekiel 34:19 Wutamo ni myero romina gucam lum ma doŋ wunyono woko piny ki tyenwu, dok wumito gumat pii ma wurubo ki tyenwu wubalo wokoni?
Ejekiel 34:20 “Pi meno, an Rwot Lubaŋa doŋ abiŋolo kop i kin romi mucwe ki romi mujony.
Ejekiel 34:21 Kitmacalo wubedo ka coro romi magoro ki lakŋetwu ki gwokwu, kun wutuco igi woko pil ki tuŋwu, wumiyo guket gucito woko wa ka maboco-ni,
Ejekiel 34:22 an abilarogi, pe gibibedo me amaka pa ŋuu; ci abiŋolo kop i kin romi ki romi luwotgi.
Ejekiel 34:23 Abiketo laticca Daudi bedo lakwatgi, lakwat acel keken; en bipitogi kun bene bedo lakwatgi.
Ejekiel 34:24 Doŋ an Rwot Lubaŋa abibedo Lubaŋagi, ki laticca Daudi bibedo rwot i kingi. An Rwot doŋ atyeko loko man.
Ejekiel 34:25 Abiketo gicikke me kuc kwedgi kun atyeko ŋuu ma yelogi-ni woko ducu ki i lobogi, wek doŋ gubed i dye tim laboŋo ayela mo, kun bene gibuto wa i buŋa.
Ejekiel 34:26 Abimiyo gum i komgi ki i kom kabedo ducu murumo got mera maleŋ, Dok abimiyo kot cwer botgi i kare ma noŋo gimito, kot kikome, ci bikelo gum botgi.
Ejekiel 34:1360 
Ejekiel 34:27 Yadi ducu me tim binyako nyiggi, ki lobo bene bimiyo ginapita ma gipuro iye cek nya mabup, man miyo gibedo i lobogi laboŋo ayela mo. Ka doŋ alaro jona woko ki i ciŋ jo ma yam gulokogi gudoko opiigi, kun bene aturo rii okol ma yam gitweyogi kwede woko, ci doŋ gibiŋeyo ni an aye a Rwot.
Ejekiel 34:28 Pe doŋ gibibedo lee me amaka pa lurok matwal, kadi ki ŋuu me tim bene doŋ pe bimwodogi; gibibedo maber laboŋo ayela mo, dok bene ŋat mo pe ma bimiyo gibedo ki lworo.
Ejekiel 34:29 Abimiyogi ŋom maber ma ceko cam mabup atika, ma bimiyo kec doŋ pe binekogi matwal i lobogi, doŋ pe gibibedo ginacaya pa jo me rok ducu.
Ejekiel 34:30 Ci gin ducu gibiŋeyo ni an aye a Rwot Lubaŋa gi, atye ka gwokogi, dok bene gin jo me ot pa Icrael gin jona. Man Rwot Lubaŋa ma owaco.
Ejekiel 34:31 Doŋ wunromina, an aye ma akwayowu i oletta, an Lubaŋawu,” man Rwot Lubaŋa ma owaco.
Ejekiel 35:1 Rwot oloko kweda.
Ejekiel 35:2 Owacci, “Wod pa dano, cik waŋi inen got Ceir, ci itit lok i kome.
Ejekiel 35:3 Wac bot jo ma gibedo kunnu ni, an Rwot Lubaŋa awaco kuman ni, Nen, atye ki lok i komwu, wun jo ma i kom got Ceir. Abiryeyo ciŋa i komwu ci amiyo lobowu doko obur ka ma dano mo pe bedo iye.
Ejekiel 35:4 Abiweko gaŋiwu ducu doko obur, ki wun doŋ wubibedo i lobo ma oballe woko. Man bimiyo wuŋeyo ni an aye a Rwot.
Ejekiel 35:5 “Wun onoŋo wubedo lumone pa jo Icrael ducu, kun wumiyo gibedo ka nekogi woko ki pala lucwan i kare ma can opoto i komgi, ki i kare me keto can i komgi me agikki.
Ejekiel 35:6 Pi meno, kit macalo atye kwo-ni, man Rwot Lubaŋa ma owaco, doŋ abiyubo to aye ma binekowu, ma binekowu nakanaka tyekowu woko; pien wutye ki bal alii me nek, pi meno to bibedo ka nekowu nakanaka.
Ejekiel 35:7 Abimiyo got Ceir doŋ obur, ki lobone doŋ iye noŋo; doŋ abimiyo jo ma gibino ki jo ma gicito gikato ki kenyo gitum woko matwal.
Ejekiel 35:8 Abipoŋo wi godiwu ki kom dano ma ginekogi; ki jo ma ginekogi ki pala lucwan gibipoto i wi cerewu ducu ki i notawu ki loŋowu ducu.
Ejekiel 35:9 Abimiyo lobowu iye doŋ noŋo kare ducu, ki gaŋiwu bene ducu dano doŋ pe bibedo iye. Man bimiyo wuŋeyo ni an aye a Rwot.
Ejekiel 35:10 “Yam wubedo ka wacci rok magi aryo, Icrael ki Juda, ki lobogi ducu bidoko mewu, dok bene wubicamo bedo mewu, kadi bed an Rwot aye abedo Lubaŋagi.
Ejekiel 35:1361 
Ejekiel 35:11 Pi meno, kit macalo atye kwo-ni, man Rwot Lubaŋa ma owaco, abitic kwedwu kun lubo kit kinigawu ki nyekowu ma doŋ wutyeko nyutogi woko ka maleŋ-ŋi, pien wubedo ki adagadaga i kom jona. Abimiyo wuneya i kinwu kekenwu, ka doŋ acako ŋolo kop i komwu pi gin ma wutimo i kom jona.
Ejekiel 35:12 Man bimiyo wuŋeyo ni an Rwot onoŋo awinyo lok ma wubedo ka wacone ki cac i kom godi me Icrael, kun wuwacci doŋ gudoŋ igi noŋo, dok ni doŋ gimiyo botwu ni wucam obed mewu.
Ejekiel 35:13 Dok bene wumine kenwu me bedo dit makato an woko, kun wunyatte kwede i koma ma wuloko lok mapol; ento meno an awinyo woko.”
Ejekiel 35:14 Rwot Lubaŋa owaco kuman ni, “Abimiyo lobowu iye doŋ noŋo, wek jo me wi lobo ducu gubed ki yomcwiny pi can ma opoto i komwu.
Ejekiel 35:15 Kit macalo wubedo ki yomcwiny pi ginaleya pa jo me ot pa Icrael, ni pien lobogi doŋ odoŋ nono, an bene abitimowu kit meno, wun jo ma wubedo i got Ceir, ki jo Edom ducu. Man bimiyo giŋeyo ni an aye a Rwot.”
Ejekiel 36:1 Rwot owacci, “In wod pa dano, tit ki godi me Icrael kun iwaco botgi ni guwiny lok ma an
Ejekiel 36:2 Rwot Lubaŋa atye ka loko botgi ni, ‘Lukwor pa jo Icrael giwacci, Doŋ wuneno, cere macon-gu ducu doŋ gudoko mewa.’
Ejekiel 36:3 “Tit lok kun ituco gin ma an Rwot Lubaŋa atye ka wacone. I kare ma rok ma cokcok ma gurumo lobo Icrael gulwenyo dok guyako godi me Icrael woko, gin ducu gubedo ka nywaro jo Icrael ki lok aŋec.
Ejekiel 36:4 Pi meno, wun godi me Icrael, wuwiny lok ma an Rwot Lubaŋa atye ka wacone bot godi ki cere, bot ora kulu ki nota, ki bot gaŋi ma yam doŋ giweko gudoŋ obur, ki gaŋi ma yam doŋ gitenyo woko, ma rok ducu ma gurumo ka ŋetgi guyako ci doŋ odoko ginacayagi.
Ejekiel 36:5 “Mumiyo an Rwot Lubaŋa dok aloko woko atyer ka maleŋ i kom rok ma gurumo Icrael ki kiniga malyet at ika, makatone alok i kom Edom. Pien gin jo-nu gubino ki yomcwiny madit kun gitye ki cac bene, ci gumako lobona gucamo odoko megi wek giyak jami ma tye iye woko ducu.
Ejekiel 36:6 Pi meno, tit lok ma kemo lobo Icrael, kun iwaco bot godi ki cere-gu, bot nota ki loŋo-gu ni Rwot Lubaŋa owaco kuman ni, Nen, atye ka lok ki nyeko ki akemo, pien doŋ wuciro cac pa lurok ma omiyowu lewic mada.
Ejekiel 36:7 “Mumiyo Rwot Lubaŋa owaco kuman ni, Akwoŋŋe akwoŋa ni lurok ducu ma gurumowu dyere gin kikomgi gibicayogi mada kun lewic bene makogi marac.
Ejekiel 36:1362 
Ejekiel 36:8 Ento wun godi me Icrael, yadi dok gibidoŋo i wiwu ci ginyako nyiggi pi jona jo Icrael; pien gin doŋ cok dwogo paco.
Ejekiel 36:9 Pien an atye piwu, wun jona, dok abineno ada ni lobowe gipuro dok gipito kodi iye bene.
Ejekiel 36:10 Abimiyo wunya wudoko mapol, wun jo me ot pa Icrael ducu, Wubibedo i gaŋi doki, ki kabedo ma yam gijwerogi gudoŋ obur-ri wubigerogi odoco.
Ejekiel 36:11 Abimiyo dano kadi wa lee ginya gimedde. Welwu bimedde wubedo pol makato kit ma yam wutye kwede con ca, kun wunywalo litino mapol. Abimiyo wubedo kunnu kit macalo yam koŋ wubedo i kare mukwoŋo ca ci abimiyowu lonyo mabup makato lonyo ma onoŋo yam wutye kwede. Man bimiyo wuŋeyo ni an aye a Rwot.
Ejekiel 36:12 Abikelowu adwokowu cen, wun jona jo Icrael, amiyo wuwoto i dye lobowu. Wubileyo lobo man doŋ bedo mewu, doŋ bedowu i lobo-ni pe doŋ bimiyo kec neko litinowu wacel.
Ejekiel 36:13 “An Rwot Lubaŋa, awacci ada, dano kara gilwoŋo godi ni, ‘Lucam dano’, kun giwaco bene ni godi gineko litino pa rok ma gibedo iye woko.
Ejekiel 36:14 Ento cakke tin cito kwede anyim pe doŋ gibibedo lucam dano, ma giyako litino ki botwu ci gimwodo wako. Man Rwot Lubaŋa ma owaco.
Ejekiel 36:15 Dok bene abimiyo pe doŋ wuwinyo cac pa lurok matwal, pe doŋ wubibedo ki lewic i kin lurok, dok godi pe doŋ gibineko litino pa rok man matwal. Man Rwot Lubaŋa ma owaco.” Kwo manyen pa jo Icrael
Ejekiel 36:16 Rwot oloko kweda.
Ejekiel 36:17 Owacca ni, “Wod pa dano, i kare ma jo Icrael gubedo i lobogi gubalo woko ki kitgi ki gin ducu ma gubedo ka timone. Aneno kitgi obedo calo gin ma keni calo two kwer ma dako twoyo ka karene oromo.
Ejekiel 36:18 Mumiyo aonyo akemona woko i komgi pi dano ma gubedo ka nekone i lobo, dok bene pi cal jogi ma gutiyo ma gubalo kwede lobo woko-ni.
Ejekiel 36:19 Yam akeyogi woko i kin lurok, ci guket guromo wi lobo ducu. Yam aŋolo kop i komgi kun onoŋo alubo kitgi ki gin ducu ma onoŋo gutimo.
Ejekiel 36:20 Ento i kare ma gucito i kin lurok, i kabedo ducu ma gubedo ka cito iye, gupyedo nyiŋa maleŋ-ŋi, pien dano gubedo ka loko lok i komgi ni, ‘Magi dano pa Rwot, ento gin gua guweko lobo ma yam Rwot omiyogi-ni woko.’
Ejekiel 36:21 Ento an onoŋo abedo ka paro pi nyiŋa maleŋ-ŋi, ma jo Icrael gumiyo gibedo ka pyedone i kin lurok ma gin gucito gubedo i kingi-ni.
Ejekiel 36:1363 
Ejekiel 36:22 “Pi meno, wac bot jo Icrael lok ma an Rwot Lubaŋa amito waco botgi, ni, ‘Gin ma aecito ka timone-ni pe pi wun jo Icrael, ento abetimo pi nyiŋa maleŋŋi, ma doŋ wun wupyedo woko i kin lurok ka ma wucito iye-ni.
Ejekiel 36:23 Abinyuto kit ma nyiŋa leŋ kwede, ma doŋ gityeko pyedone woko i kin lurok, ma wun wupyedo i kingi-ni. Ka anyuto kit ma aleŋ kwede-ni i komwu ma lurok bene gineno, ci bimiyo giŋeyo ni an aye a Rwot, Man Rwot Lubaŋa ma owaco.
Ejekiel 36:24 Abikwanyowu ki i rok ducu, dok acokowu woko liweŋ ki i wi lobo ducu, ci akelowu i lobowu kikome.
Ejekiel 36:25 Abikiro pii maleŋ i komwu miyo wulonnye woko i kom gin ma keni ducu, ki i woro cal jogiwu ducu, ci doŋ alonyowu miyo wubedo leŋ.
Ejekiel 36:26 Abimiyowu cwiny manyen dok aketo cwiny manyen i iwu; abikwanyo cwiny matek calo got-ti woko ki i komwu, ci amiyowu cwiny pa dano.
Ejekiel 36:27 Dok abiketo cwiny mera i iwu, kun am iyo wubedo ka lubo cikka kun wugwokke ka tiyo gin ma an aciko ducu.
Ejekiel 36:28 Wubibedo i lobo ma yam amiyo bot kwarowu, wun wubibedo jona, ki an abibedo Lubaŋawu.
Ejekiel 36:29 Abilarowu ki i gin ducu ma keni ma yam wutimo; ci abimiyo bel cek botwu mabup atika, doŋ pe abimiyo kec bedo ka nekowu.
Ejekiel 36:30 Abimiyo yadi nyak nyig mabup dok bene amedo cam ma i poto cek mabup, wek pe doŋ wubed ki lewic i kin lurok pi kec.
Ejekiel 36:31 Man bimiyo wupo i kom kitwu maraco, ki i kom gin maraco ma wutimo; mumiyo wubibedo ki keccwiny i komwu kenwu pi balwu me lewic ki gin me kwer ducu ma wutimo.
Ejekiel 36:32 Myero wuŋe atir ni gin ma abitimo-ni pe atimo piwu. Lewic omakwu dok alee bene myero otwodwu pi timwu maraco.’ Man Rwot Lubaŋa ma owaco.”
Ejekiel 36:33 Rwot Lubaŋa owaco kuman ni, “I nino ma abilonyowu woko ki i kom balwu ducu, abimiyo dano doŋ gibedo i gaŋi, ki kabedo ducu ma yam gudoŋ obur-gu gibigerogi odoco.
Ejekiel 36:34 Doŋ lobo ma yam onoŋo iye odoŋ nono gibicako purone, miyo pe doŋ nen macalo lobo ma gibalo woko bot jo ma gikato ki ka ŋete.
Ejekiel 36:35 Gibiwacci lobo man ma yam odoko tim ata-ni, doŋ olokke odoko calo poto Eden, dok gaŋi ma yam gijwero igi odoŋ nono ma gudoko obur-ri kombeddi doŋ dano gibedo i igi dok bene gigero cel gogo orumogi woko dyere.
Ejekiel 36:36 Doŋ man bimiyo lurok ma gudoŋ gibedo ka ŋetwu ma gurumowu giŋeyo ni an Rwot doŋ agero kabedo magi ducu ma yam odoko obur-ri odoco, ka dok amiyo
Ejekiel 36:1364  gipuro ka ma yam odoko tim ata-ni woko. An Rwot doŋ atyeko loko ni abitimo man, dok bene abitimo.”
Ejekiel 36:37 Rwot Lubaŋa owaco kuman ni, “Abitiyo gin makato maca ma yam atiyo-ni. Abiweko jo Icrael gilega ni akonygi. Abimiyo ginya welgi medde calo lwak romi.
Ejekiel 36:38 Gaŋi magi ducu ma kombeddi doŋ gudoko obur-ri doŋ bipoŋ ki lwak dano mapol ata calo Jerucalem ma yam opoŋ ki lwak: romi ma onoŋo giterogi me atyera me gitum i nino madito ma giciko. Man bimiyo giŋeyo ni an aye a Rwot.”
Ejekiel 37:1 Rwot onoŋo odiya matek ki ciŋe, ci okela woko ki Cwiny mere, ci ociba piny i dye nota ma opoŋ ki cogo keken.
Ejekiel 37:2 Otela awoto arumo nota woko aduno i kin cogo; ci aneno lwak cogo mapol ata tye kunnu, dok onoŋo doŋ gutwo woko adada.
Ejekiel 37:3 Ci Rwot owacca ni, “Wod pa dano, cogo magi doki gitwero bedo kwo?” An adok iye ni, “Ai Rwot Lubaŋa, in giri aye iŋeyo.”
Ejekiel 37:4 Rwot dok owacca ni, “Tit lok bot cogo magi, kun iwaco botgi ni, Wun cogo mutwo, wuwiny lok pa Rwot.
Ejekiel 37:5 Wac botgi ni an, Rwot Lubaŋa, abewaco botgi kuman ni, ‘Abeketo yweyo me kwo i iwu ci amiyo doki wubedo kwo.
Ejekiel 37:6 Dok bene abiketo ler i komwu, ci amiyo riŋo bino i komwu, ci amiyo del kom umo komwu woko. Abiketo yweyo me kwo i iwu, ci wubibedo kwo doki. Man bimiyo wuŋeyo ni an aye a Rwot.’ ”
Ejekiel 37:7 Kit meno atito lok kit macalo onoŋo giwacca ni atiti. I kare ma atye ka tito lok, awinyo woo, ci cogo gucokke guribbe woko kacel, ŋat man omoko i kom lawote.
Ejekiel 37:8 I kare meno abedo ka nenogi, ci aneno ler komgi, ki riŋo komgi bene doŋ obino i komgi, ka del-komgi doŋ oumogi woko. Ento yweyo onoŋo pe i igi.
Ejekiel 37:9 Rwot Lubaŋa owacca ni, “Wod pa dano, tit lok bot yamo. Tit ki yamo ni an aciko ni en yamo obin kun a ki tuŋŋi ki tuŋŋi ducu, me kelo yweyo i kom dano magi ma guto-ni wek doki gucak bedo kwo.”
Ejekiel 37:10 Atito lok kit meno kit macalo Rwot ocika kwede, ci yweyo me kwo odonyo i igi, ci gucako bedo kwo, gucuŋo ki tyengi. Onoŋo gin dano ma romo dul mony madit twatwal.
Ejekiel 37:11 Lubaŋa dok owacca ni, “Wod pa dano, cogo magi gin aye jo me ot pa Icrael. Giwaco ni cogogi doŋ otwo woko; ki gengi doŋ pe matwal pi kwogi me kare me anyim.
Ejekiel 37:1365 
Ejekiel 37:12 Pi meno, tit lok bot jona jo Icrael ni an, Rwot Lubaŋa, abiyabo lyel woko. Abicero jona-ni woko ki i lyel, ci doŋ adwokogi cen paco i lobo Icrael.
Ejekiel 37:13 Gin jona gibiŋeyo ni an aye a Rwot, ka doŋ ayabo lyelgi, ma acerogi woko ki i lyel.
Ejekiel 37:14 Dok abiketo Cwiny mera i igi, ci miyo gibedo kwo, abiketogi bene gibedo i lobogi kikome. Man bimiyo giŋeyo ni an aye a Rwot. Yam acikke ni abitimo man, ci doŋ atyeko timone. Man Rwot ma owaco.” Jo Juda ki Icrael gibibedo i te ker acel
Ejekiel 37:15 Rwot oloko kweda.
Ejekiel 37:16 Owacci, “Wod pa dano, kwany odoo yat mo ci ico coc i kome ni, ‘Pi Juda, dok pi jo Icrael ma yam guribbe kwede.’ Ka dok ikwany odoo yat mukene ci ico i kome ni, ‘Pi Yucepu ma koni doŋ tye i ciŋ Epraim dok pi jo Icrael ducu ma yam guribbe kwede.’
Ejekiel 37:17 Ci doŋ irib odoo aryo-ni woko kacel wek doŋ gudok odoo acel ki i ciŋi.
Ejekiel 37:18 Ento lutuwu gibipenyi ni itit botgi pi odoo magi aryo-ni.
Ejekiel 37:19 In itit botgi ni an, Rwot Lubaŋa, abekwanyo odoo ma ocuŋ pi Icrael, ci aketo i kom odoo ma ocuŋ pi Juda-ni. Gin odoo magi aryo-ni abimiyo gidoko odoo acel kun amako i ciŋa bene.
Ejekiel 37:20 Ka doŋ inen imako odoo magi aryo ma icoyo coc i komgi-ni i ciŋi ma gin gineno,
Ejekiel 37:21 ci doŋ itit botgi kuman ni an, Rwot Lubaŋa, abekwanyo jo Icrael woko ki i kin lurok ka ma yam gucito gubedo i kingi-ni, abicokogi woko ki i kabedo ducu, akelogi aketogi i lobogi kikome.
Ejekiel 37:22 Abiribogi gidoko rok acel keken i lobogi, i wi godi me Icrael. Doŋ gibibedo ki kabaka acel keken ma loyo gin ducu, pe gibipokke gibedo rok aryo, dok bene pe gibipokke me bedo ki ker aryo.
Ejekiel 37:23 Pe dok gibibalo komgi kekengi ki cal lubaŋagi ki gin me kwer mogo maraco ma yam gitimo, pe bene gibibalo komgi ki kit balgi ducu. Abilarogi ki i yo ducu ma giŋak gidok kwede ka timo bal, mumiyo guŋayo waŋa woko, ci abilonyogi gibedo leŋ; gin doŋ gibibedo jona, ki an abibedo Lubaŋagi.
Ejekiel 37:24 Laticca Daudi aye doŋ bibedo kabaka ma loyogi. Gin ducu doŋ gibibedo ki lakwat acel. Gibilubo cikka dok bene gibigwoko gin ma an aciko ducu kun gitiyo bene.
Ejekiel 37:25 Gibibedo i lobo ma yam kwarowu gubedo iye, ma onoŋo amiyo bot laticca Yakobo. Gibibedo kunnu matwal kacel ki litinogi wa ki likwayogi bene ducu. Laticca Daudi biloyogi matwal.
Ejekiel 37:1366 
Ejekiel 37:26 Doŋ abiketo gicikkena kwedgi; gicikke man ma aketo kwedgi-ni bedo gicikke me kuc ma ri matwal. Abimiyo gum botgi dok abimiyo ginya gimedde, ci doŋ abiketo kabedona maleŋ i dyegi matwal.
Ejekiel 37:27 Abibedo kunnu kacel kwedgi kun abedo Lubaŋagi, ki gin bene gibedo jona.
Ejekiel 37:28 Man bimiyo lurok doŋ giŋeyo ni an Rwot doŋ alonyo Icrael woko, ka guneno kabedona maleŋ ma bedo matwal-li tye i dyegi.”
Ejekiel 38:1 Rwot oloko kweda.
Ejekiel 38:2 Owacci, “Wod pa dano, cik waŋi inen Gog ma tye i lobo Magog, En aye laker madit me lobo Mecek ki Tubal. Tit lok i kome,
Ejekiel 38:3 kun iwacce ni Rwot Lubaŋa owaco kuman ni, ‘Nen, atye ki lok i komi, in Gog, laker madit ma loyo Mecek ki Tubal.
Ejekiel 38:4 Abimiyo ilokke ineno ka mukene, ci aŋolo cwaki woko ki goli, apeyi kwede akeli ka maleŋ kacel ki monnyi ducu, aguragura ki jo ma ŋweco kwedgi, ma gin ducu gurukke woko ki jami lweny. Gin lwak ma gitye i dul mony madit, ma gin ducu gumako kwot ocal ki kwot kikome, ki pala lucwan.
Ejekiel 38:5 Jo Percia ki Kuc, ki jo Put bene gitye kacel kwedgi, ma gin ducu gumako kwot kun bene guruko tok me lweny.
Ejekiel 38:6 Jo Gomer ki dul monygi ducu, ki jo Bet-togarma ma gua ki ka mabor i lobo ma tye yo tuŋ acam gubino ki dul monygi ducu, ki lwak me rok mukene bene ducu gubino gitye kacel kwedgi.’
Ejekiel 38:7 “Tit bote ni en myero doŋ, en kacel ki dul monnye ducu ma gucokke bote gubed ma doŋ guyubbe woko pi winyo cikke.
Ejekiel 38:8 I ŋe mwaka mapol kare bibino ma abicwale ni ocit olweny i kom lobo mo ma dano doŋ gubedo iye laboŋo lworo mo me lweny, en lobo ka ma yam gikelo dano iye ma gicokogi ki i kin rok mapol, wek gubed i wi godi me Icrael ma onoŋo yam odoko titn ata-ni. Jone gikelogi woko ki i kin lurok ci kombeddi gin ducu doŋ gibedo maber laboŋo ayela mo.
Ejekiel 38:9 Doŋ en ki dul monnye kacel ki lwak me rok mapol ma gitye kacel kwede, gibibino calo yamo lapiru ka lweny, ma giumo lobo woko calo pol ma oumo piny.”
Ejekiel 38:10 Rwot Lubaŋa owaco kuman bot Gog ni, “I nino meno ibicako yubo tam i cwinyi me timo gin marac.
Ejekiel 38:11 Ci ibimoko tammi me cito ka lweny i kom lobo ma jone gibedo mot maber laboŋo ayela mo i gaŋi ma pe girumogi ki cel, rii nyonyo bene pe, kadi ki doggan- gu bene pe ma romo gwokogi ka lweny oturre.
Ejekiel 38:1367 
Ejekiel 38:12 Ibiyako jami pa dano ma gibedo i gaŋi ma yam odoko obur-ri ci itero woko. Yam gicokogi ki i kin lurok mapatpat ci kombeddi doŋ gitye ki lwak dyaŋi, ki jami mapol, ci gibedo i dye lobo kikome.
Ejekiel 38:13 Jo Ceba, jo Dedan ki lucat-wil ma i gaŋi ma tye i Tarcic gibipenyi ni, ‘In ibino kara ka yako jami? Doŋ ityeko guro dul monnyi woko me tiŋo jami ma giyako, ibino pi coko ryal ki jabu, me coko dyaŋi ki lwak jami mapol, nyo me tiŋo jami madit ma giyako?’ ”
Ejekiel 38:14 Pi meno, Rwot Lubaŋa oora ni atit ki Gog ni etye ka waco lok kuman ni, “I nino meno ka jona jo Icrael gibedo maber laboŋo ayela mo, ci cwinyi bitugge kekeni
Ejekiel 38:15 kun ia ki i kabedoni ma tye ka mabor i lobo ma tye yo tuŋ acam. Ibibino kun itelo wi dul mony madit dok matek ma askari ma gitye iye gua ki i rok ducu, gin ducu jo ma ŋweco ki aguragura.
Ejekiel 38:16 In Gog ibibino ilwenyo i kom jona jo Icrael calo pol ma umo lobo. Lacen ka kare oromo, abicwali icito ka lweny i kom lobona, wek omi lurok guneya, dok pi nyuto ni an aleŋ pi gin ma atiyo ki ciŋi in Gog, kun gin bene gineno.
Ejekiel 38:17 In aye ŋat ma yam abedo ka loko pire i kare mukato con ca, i kare ma amiyo lokka bot luticca lunebi me Icrael, ma gutito lok ni i kare ma pud tye anyim abikeli me lweny i komgi.” Man Rwot Lubaŋa ma owaco. Can ma Lubaŋa biketo i kom Gog
Ejekiel 38:18 Rwot Lubaŋa owacci, “I nino ma Gog bibino ka lweny iye i kom Icrael, abidoko ger ma noŋo akemo omaka ma pe wacce.
Ejekiel 38:19 Atuco lok ka maleŋ ki nyeko me akemona ma lyel alyela ni, I nino meno oyeŋyeŋ biyeŋo lobo matek.
Ejekiel 38:20 Man bimiyo rec me nam ducu, winyo, lee tim, ki gin ducu ma lak alaka i ŋom-gu, ki jo ducu ma gibedo i lobo komgi myel pi lworo an. Godi ducu gibicorre gipoto woko piny, ki loŋo-gu bene bipoto woko, dok cel ducu gibicorre gipoto woko i nom.
Ejekiel 38:21 Abimiyo Gog bedo ki lworo madwoŋ atika, kun noŋo akelo kit can ducu mapatpat aketo i kome. An Rwot Lubaŋa doŋ aloko. Jone ducu gibinekke woko kekengi ki pala lucwan kun dano acel acel neko lawote.
Ejekiel 38:22 Abiketo can i kome kun akelo two gemo i kome ki neko dano. Abicoro kot ma cwer ki yamo matek, pee ma corre, gweŋ calfa ma mac oliyo woko, ma cwer i kome kacel ki i kom lwak me rok mapatpat ma onoŋo gitye kacel kwede.
Ejekiel 38:23 Kit meno abinyuto bot lwak me rok ducu ni an adit dok aleŋ, kun anyutte i nyimgi ni wek guŋe ya. Man bimiyo giŋeyo ni an aye a Rwot.”
Ejekiel 39:1368 
Ejekiel 39:1 Rwot Lubaŋa owacci, “In wod pa dano, tit lok i kom Gog, ma en laker madit ma loyo lobo Mecek ki Tubal, ci ititte ni atye ki lok i kome.
Ejekiel 39:2 Abimiyo en lokke neno ka mukene ci akwanye woko wa i lobo ma tye ka mabor yo tuŋ acam, nio waŋ ma en obino wa i godi me Icrael.
Ejekiel 39:3 Ci abigoyo atumme ki i ciŋe lacam poto woko, dok bene amiyo aterone poto woko ki i ciŋe ma lacuc.
Ejekiel 39:4 Gog ki dul monnye ki lwak me rok mapatpat ma gitye kacel kwede gibipoto gito woko i wi godi me Icrael, ci abimiyo komgi doŋ doko cam pa kwa winyo ducu ma camo riŋo ki pa ŋuu-gu.
Ejekiel 39:5 Gibipoto i dye bar ka maleŋ gito woko. An Rwot Lubaŋa doŋ aloko man.
Ejekiel 39:6 Abicwalo mac i Magog dok i kom jo ma gibedo mot laboŋo ayela i lobo murumo dog nam, man bimiyo giŋeyo ni an aye a Rwot.
Ejekiel 39:7 Abimiyo jona jo Icrael giŋeyo nyiŋa maleŋ-ŋi, doŋ pe abimiyo gipyedo nyina maleŋ-ŋi matwal. Ci rok ducu doŋ gibiŋeyo ni an aye a Rwot, Ŋat Maleŋ pa Icrael.”
Ejekiel 39:8 Rwot Lubaŋa owaco kuman ni, “Nino ma aloko pire-ni ada doŋ tye ka bino.
Ejekiel 39:9 Jo ma gibedo i gaŋi me Icrael gibicito woko gicoko jami lweny ma giweko-gu giobo ki mac calo yen. Gibiobo mac i kom kwot, atum, atero, odoo madito ki toŋi, ma gibibedo ka obogi pi mwaka abiro kulu.
Ejekiel 39:10 Man doŋ pe bimiyo gibedo ka coko yen ki i tim, dok bene pe doŋ gibitoŋo yen ki i buŋa, pien doŋ gibimoko mac ki jami lweny ma giweko-gu. Gibiyako jami pa jo ma yam guyako jamigi gucito kwede.” Man Rwot Lubaŋa ma owaco. Giyiko Gog woko
Ejekiel 39:11 Rwot Lubaŋa owacci, “I nino meno abimiyo kabedo me yik bot Gog i lobo Icrael, i Nota pa Luwot, ma tye yo tuŋ wokceŋ me nam me Kado. Gog ki jo me dul monnye ducu gibiyikogi kunnu, ci notane doŋ gibilwoŋo ni Nota me Mony pa Gog.
Ejekiel 39:12 Jo Icrael gibibedo ka yiko kom jo muto-ni pi dwe abiro kulu, pi lonyo lobogi wek obed maleŋ kit ma yam con.
Ejekiel 39:13 Wegi lobo ducu gibibedo ka yiko kom jo-nu, man bimiyo giworogi pi gin ma gutimo i nino ma ali mo iye locca-ni. An Rwot Lubaŋa doŋ aloko.
Ejekiel 39:14 Gibiyero jo mogo ki i kingi bedo ka wot kun giwok gikato ki i lobogi teretere me yiko kom jo mogo ma yam noŋo pud gudoŋ, ma onoŋo pe giyikogi, pi lonyo lobogi wek dok obed maleŋ kit ma yam tye kwede con. Doŋ i ŋe dwe abiro gibibedo ka ŋiyo piny i kabedo ducu me neno ka doŋ giyiko jo muto ducu ki i lobo.
Ejekiel 39:1369 
Ejekiel 39:15 I kare ma noŋo jo ma giyerogi-ni tye ka wot i lobo, ka ce ŋat mo onoŋo cogo dano, ci keto lanyut mo ka ŋet cogo-nu, nio waŋ ma luyik dano guyiko woko i Nota me Mony pa Gog.
Ejekiel 39:16 (Gaŋ mo tye kunnu ma, gilwoŋo ni Kamona.) Meno aye kit macalo gibilonyo ki lobo wek obed maleŋ kit ma yam con.”
Ejekiel 39:17 Rwot Lubaŋa owaco bota kuman ni, “In wod pa dano, lwoŋ kwa winyo ducu mapatpat ki lee tim ducu me cokke ka camo gitum ma atye ka yubone pigi. Man bibedo karama madit i wi godi me Icrael, ka ma gibicamo iye riŋo dok bene gimato iye remo.
Ejekiel 39:18 Gibicamo kom askari ma gin cogi oteka, dok gibimato remo pa luloc me lobo, remo nyogi romi ki pa litino romi, pa dyegi ki pa twoni, ma gin ducu lim makwo me Bacan ma gucwe.
Ejekiel 39:19 Ka aneko jo magi macalo lee me gitum, winyo kacel ki lee gibicamo kit moo ducu ma giromo noŋone, dok gibimato remo nio wan ma gumer woko.
Ejekiel 39:20 Gibicamo gin ducu ma gunoŋo i wi me jana ma giromo camone, aguragura ki jo ma giŋweco kwedgi, riŋo kom askari ki pa oteka lweny.” Man Rwot Lubaŋa ma owaco. Lubaŋa bidwoko gum bot jo Icrael
Ejekiel 39:21 Rwot Lubaŋa owacci, “Abinyuto deyona i kin lurok wek gunen, dok bene abinyuto botgi kit macalo atiyo ki twerona me ŋolo kop atir, ma noŋo aketo ciŋa i komgi.
Ejekiel 39:22 Cakke i nino meno cito kwede anyim, jo Icrael gibiŋeyo ni an aye a Rwot Lubaŋagi.
Ejekiel 39:23 Lurok doŋ gibigeyo ni jo Icrael yam giterogi i opii pi balgi, pien onoŋo gutimo bal maraco atika i koma, mumiyo aloko geya woko botgi ci amiyo Lukworgi gumakogi ka gunekogi ducu ki pala lucwan.
Ejekiel 39:24 Atimogi muporo balgi ki rocgi ma gutimo, ci alokke woko ki botgi.”
Ejekiel 39:25 Rwot Lubaŋa owacci, “Pi meno kombeddi, kica bimaka I kom likwayo pa Yakobo, ma gin aye jo Icrael, ci abidwoko gumgi botgi. Abibedo ki nyeko kun agwoko nyiŋa maleŋ-ŋi.
Ejekiel 39:26 Wigi biwil woko i kom lewic ma yam gubedo kwede, ki bal me tim roro ma gubedo ka timone i koma, ka doŋ gibibedo i lobogi mot ma ŋat mo pe bimiyo gibedo ki lworo.
Ejekiel 39:27 Abikwanyogi ki i wi lobo ducu ka ma lukworgi gibedo iye ci adwokogi cen, kun anyuto bot rok mapol ni an aleŋ.
Ejekiel 39:1370 
Ejekiel 39:28 Man bimiyo jona giŋeyo ni an aye a Rwot Lubaŋagi, pien yam amiyo giterogi i opii i kin lurok, ka dok acokogi adwokogi cen i lobogi kikome. Pe doŋ gibibwoto dano mo i kingi doŋ i kin lurok wacel.
Ejekiel 39:29 Pe doŋ abilokke woko ki botgi doki, ka doŋ atyeko onyo Cwiny mera i komgi gin jo Icrael.” Man Rwot Lubaŋa ma owaco.
Ejekiel 40:1 I nino dwe apar i acakki me mwaka manyen, i ŋe mwaka pyeraryo wiye abic ma doŋ wari kwede i opii, i mwaka me apar wiye aŋwen ma onoŋo gaŋ me Jerucalem doŋ gituro woko, i nino meno kikome Rwot odiya ki ciŋe,
Ejekiel 40:2 ci otiŋa woko i ginanyutane, okela i lobo Icrael, ka ociba piny i wi got mabor. Aneno lwak gedo mapol i nyima ma ginen calo gaŋ ma akemme kwede.
Ejekiel 40:3 I kare ma doŋ en okela kunnu, ci aneno dano mo ma nen calo mola, omako tol tworo ki lagada i ciŋe me pimo piny; en danonu onoŋo ocuŋ i doggaŋ.
Ejekiel 40:4 Ci dano-nu owacca ni, “Wod pa dano, nen piny ki waŋi, dok iwiny lok ki iti, ci iket cwinyi me tamo pi gin ducu ma abinyutti, pien gikeli kany ki tyen lok ni myero anyutti gin meno ducu; in doŋ ituc gin ducu ma inenogi-ni bot jo Icrael.” Doggaŋ ma tye yo tug wokceŋ
Ejekiel 40:5 Gin ma aneno-ni aye ot pa Lubaŋa, ma girumo woko litit ki cel. Laco-nu okwanyo odoo lagadane me pimo piny ma borre romo futi apar, ci opimo cel. Onoŋo ni borre me dok malo romo futi apar, ki lacce nyo dit me kome bene romo futi apar.
Ejekiel 40:6 Lacen oa ocito i doggaŋ ma tye yo tuŋ wokceŋ. Ka oito rwom ocito malo, ci opimo doggola ki piny i ŋom, ci oromo futi apar.
Ejekiel 40:7 Ki i ŋeye onoŋo tye yo ma gikato kwede, onoŋo tye iye kicika pa lukurpiny ma romo adek i ŋete acel acel. Kicika acel acel borre onoŋo tye futi apar ki lacce bene futi apar, ki cel ma onoŋo tye i kingi, lacgi nyo dit komgi onoŋo romo futi aboro. I ŋe kicika pa lukur-piny onoŋo tye iye yo me wot ma borre romo futi apar, yone onoŋo cito donyo i kicika madit ma okemo ot pa Lubaŋa.
Ejekiel 40:8 Lacen opimo kicika meno ma okemo ot pa Lubaŋa-ni, onoŋo lacce romo futi apar wiye aryo.
Ejekiel 40:9 Cel ma i ŋet doggaŋ tuŋŋi ki tuŋŋi onoŋo romo futi adek, kicika me donyo iye onoŋo tye cok ki ot pa Lubaŋa kikome.
Ejekiel 40:10 Onoŋo tye kicika adek tuŋŋi ki tunnl i doggola ma tye yo tuŋ wokceŋ; gin kicika adek-ku ducu onoŋo ditogi romrom, ki cel ma i kin kicika bene onoŋo ditogi romrom.
Ejekiel 40:1371 
Ejekiel 40:11 Ka dok opimo lac me doggaŋ ma gidonyo kwede-ni, ci oromo futi pyeraryo wiye aryo, ki doŋ ka ma twolo i doggaŋ onoŋo futi apar wiye abicel.
Ejekiel 40:12 Doŋ ki i nyim kicika pa lukur-piny acel acel onoŋo tye cel macek ma borre romo incic pyeraryo, ki dit me kome bene onoŋo romo incic pyeraryo.
Ejekiel 40:13 Dok opimo lac me doggaŋ cakke ki i kor ot me kicika acel o kwede wa i kor ot me kicika mukene ma okemme ki lawote, ci oromo futi pyeraŋwen.
Ejekiel 40:14 Dano-nu dok opimo kicika me donyo ma gikato kwede i dyekal mukene, onoŋo oromo futi pyeradek wiye aryo.
Ejekiel 40:15 Doŋ bor pa yo ducu cakke ki woko i ne doggaŋ cito kwede atir wa i kicika me agikki onoŋo romo futi pyeraboro.
Ejekiel 40:16 Onoŋo waŋ dirica madiŋŋe tye i kicika acel acel ki i cel ma onoŋo tye i kingi. Kicika ma i doggola me donyo bene dirica onoŋo orumo woko ducu. Cel ma i kin kicika bene onoŋo gigoro iye cal yadi otit. Dyekal ma yo tuŋ woko
Ejekiel 40:17 Lacen dano-nu okwanya okela i dyekal ma tye yo tuŋ woko. Onoŋo tye kunnu kicika pyeradek ma orumo dyekal woko; i nyimgi tye ka ma gipeto ki gweŋ maber.
Ejekiel 40:18 Ka ma gipeto iye gwen-ni onoŋo omedde orumo dyekal woko. Man onoŋo borre rom ki bor pa doggaŋ; en aye dyekal ma woko ma tye piny ma gipeto iye gweŋ.
Ejekiel 40:19 Ka dok opimo bor piny me dyekal ma tye yo tuŋ iye ki i nyim doggaŋ ma piny, dok kwede i ŋe dyekal ma i iye, ci borre oromo futi miya acel ki pyerabicel. Doggaŋ ma tye yo tuŋ acam
Ejekiel 40:20 Ci lacen dano-nu otelo nyima ocito to tuŋ acam, ci nen, onoŋo tye kunnu doggaŋ ma okemo yo tuŋ acam, ma en aye doggaŋ me dyekal ma woko. Ci opimo borre ki lacce.
Ejekiel 40:21 Onoŋo tye kicika adek tuŋŋi ki tuŋŋi kicika-ni, ki cel ma i kingi, ki kicika me donyo ma gikato kwede i dyekal mukene, gin ducu ditogi romrom ki dito pa gin ma tye doggaŋ mukene ca. Bor me doggaŋ onoŋo romo futi pyeraboro ki lacce onoŋo romo futi pyeraŋwen.
Ejekiel 40:22 Kicika madit, waŋ dirica, ki cal yadi otit ma gigorogi i kom kicika onoŋo girom kimukene me doggaŋ ma okemo yo tuŋ wokceŋ-ŋi. Kany bene onoŋo tye iye rwom abiro ma gicito kwede i doggaŋ ki kicika me donyo onoŋo tye ki yo tuŋ i iye.
Ejekiel 40:23 Dogcel ma donyo i dyekal ma i iye onoŋo okemo dogcel ma tye yo tuŋ acam kit macala tye kwede yo tuŋ wokceŋ. Ci opimo nia ki i dogcel mukene o kwede wa i kom dogcel ma tye yo tuŋcel, oromo futi miya acel ki pyerabicel.
Ejekiel 40:1372  Dogcel ma tye yo tuŋ acuc
Ejekiel 40:24 Ka dok dano-nu otela tera yo tuŋ acuc; ka wao kunnu ci waneno dogcel mukene. Ci opimo cel ma i ŋet doggaŋ ki tuŋŋi, ki kicika me donyo; onoŋo ditogi rom ki mukene-gu.
Ejekiel 40:25 Onoŋo tye waŋ dirica i dogcel man ki i kicika me doggola me donyo, ma girom ki waŋ dirica mukene-gu. Borre onoŋo romo futi pyeraboro, ki lacce futi pyeraŋwen.
Ejekiel 40:26 Onoŋo tye kunnu rwom abiro ma gicito kwede i doggaŋ, ki kicika me doggola me donyo onoŋo tye ki yo tuŋ i iye. Onoŋo bene giciro cal otit i cel ma i ŋet doggolane; acel tye tuŋcel ki mukene tye tuŋcel.
Ejekiel 40:27 Dok bene onoŋo tye dogcel mo yo tuŋ acuc i dyekal ma i iye. Dano-nu opimo bor piny ma tye i kin dogcel aryo-nu okemo yo tuŋ acuc, ci borre oromo futi miya acel ki pyerabicel. Dyekal ma i iye: Dogcel ma tye yo tuŋ acuc
Ejekiel 40:28 Lacen dano-nu okela i dyekal ma i iye kun wadonyo ki i dogcel ma tye yo tuŋ acuc. Ci opimo dogcel ma yo tuŋ acuc, onoŋo ni ditte rom ki dito pa dogcel mukene-gu.
Ejekiel 40:29 Kicika ma i ŋetegu, ki cel ma i ŋet doggolane, ki kicika ma doggola me donyo onoŋo ditogi romrom ki dito pa kicika mukene-gu. Onoŋo tye waŋ dirica mapol ma orumo ki yo tuŋ i iye ki i kicika me doggola me donyo; borre onoŋo romo futi pyeraboro, ki lacce onoŋo romo futi pyeraŋwen.
Ejekiel 40:30 Dok bene kunnu onoŋo tye iye mapol ma i doggola me donyo ma gurumo woko; borgi onoŋo romo futi pyeraŋwen ki lacgi onoŋo romo futi aboro.
Ejekiel 40:31 Kicika ma i doggola me donyo onoŋo okemo dyekal ma woko, ki cal yadi otit onoŋo gitye i kom cel ma i ŋet doggolane, ki yone me ito onoŋo tye ki rwom aboro. Dyekal ma i iye: Dogcel ma tye yo tuŋ wokceŋ
Ejekiel 40:32 Ka dok okela i dyekal ma i iye kun wawok ki i dogcel ma tye yo tuŋ wokceŋ. Opimo dogcel, ci onoŋo ni ditte rom ki mukene-gu ducu.
Ejekiel 40:33 Kicika ma i ŋete-gu, cel ma i ŋet doggolane, ki kicika ma i doggola me donyo onoŋo ducu rom ki mukene-gu. Onoŋo tye waŋ dirica mapol ma orumo woko ki tuŋ i iye, ki kicikane ma i doggola me donye borre onoŋo romo futi pyeraboro, ki lacce onoŋo romo futi pyeraŋwen.
Ejekiel 40:34 Kicica ma i doggola me donyune onoŋo okemo yo tuŋ dyekal ma woko. Onoŋo cal yadi otit ma gogorogo i kom cel ma ŋet doggolane ducu, acel tye yo tuŋcel ki mukene yo tuŋcel ki yone me ito malo onoŋotye ki rwom aboro.
Ejekiel 40:1373 
Ejekiel 40:35 Dok okela i dogcel ma tye yo tuŋ acam, ci opimo, onoŋo ditte obedo rom ki dito pa mukene-gu.
Ejekiel 40:36 Kicika ma ŋete-gu, ki cel ma i ŋet doggolane ki kicika ma i doggola me donye onoŋo ditogi ducu rom ki dito pa mukene-gu, onoŋo bene tye iye waŋ dirica mapol ma orumo woko dyere. Borre onoŋo romo futi pyeraŋwen.
Ejekiel 40:37 Kicika ma doggola me donyo onoŋo okemo yo tuŋ dyekal ma woko. Onoŋo cal yadi otit tye ma gigoro i kom cel ma i ŋet doggolane ducu, acel tye yo tuŋcel, ki mukene tye yo tuŋcel ki yone ma ito malo onoŋo tye ki rwom aboro. Gedo mapatpat ma tye cok ki dogcel ma tye yo tuŋ acam
Ejekiel 40:38 I dyekal ma woko onoŋo tye iye kicika mo ki doggolane ma okubbe ki kicika me doggola me donye-ni, ka ma onoŋo gilwoko iye riŋo lee ma gityero me gi tum awaŋa.
Ejekiel 40:39 Onoŋo tye meja aŋwen i kicika me doggola me donyo, aryo tye tuŋcel ki aryo mukene gicibo tuŋcel, ma lee me gitum awaŋa ki gitumme bal kigitum me tiŋo alii onoŋo giŋolo gi i wi meja magi.
Ejekiel 40:40 Doŋ yo tuŋ i ne kicika me doggola me donyo ka ma gidonyo iye i dogcel ma tye yo tuŋ acam, onoŋo tye iye meja aryo; ki dok i ŋet kicika ma i doggola me donyo onoŋo bene tye iye meja aryo.
Ejekiel 40:41 Pi meno i i kicika onoŋo tye iye meja aŋwen, ki tuŋ woko bene onoŋo tye iye meja aŋwen, magi ducu doŋ ribbe doko meja aboro, ma lee ma gityero me gitum awaŋa ducu giŋologi i wigi.
Ejekiel 40:42 Dok bene onoŋo tye meja aŋwen me got ma gipayo apaya ma gitiyo kwedgi pi yubo lee me gitum awaŋa, Onoŋo borgi romo incic pyeraryo ki lac wigi onoŋo romo incic pyeradek i twokke acel acel ducu. Doŋ jami tic ma gitiyo kwedgi me ŋolo lee me gitum awaŋa onoŋo giketo i wigi.
Ejekiel 40:43 Goli ducu ma bocogi rom ki lac ciŋ, onoŋo gigurogi gurumo i kicika woko ducu. Riŋo ma gimito tyerone me gitum koŋ giketo i wi meja magi.
Ejekiel 40:44 Ka dok okwanya ki i dyekal ma woko okela i dyekal ma i iye, ci aneno onoŋo tye kunnu kicika aryo; acel onoŋo tye i ŋet dogcel ma tye yo tuŋ acam, okemo yo tuŋ acuc, ki acel onoŋo tye yo tuŋ dogcel ma tye yo tuŋ acuc, okemo yo tuŋ acam.
Ejekiel 40:45 Ci danonu otitta ni kicika ma okemo yo tuŋ acuc-ci meno pa ajwagi ma giloyo tic i ot pa Lubaŋa.
Ejekiel 40:46 Ento kicika ma okemo yo tuŋ acam meno pa ajwagi ma giloyo tic i kom keno tyer. Ajwagi magi ducu gin Lulevi ma gin aye likwayo pa Jadok; ma gin keken ki i kin likwayo pa Levi aye giyegi me cito i nyim Rwot ka tic bote. Dyekal ma i iye ki ot pa Lubaŋa
Ejekiel 40:1374 
Ejekiel 40:47 Ci dano-nu opimo dyekal ma i iye, borre onoŋo romo futi miya acel ki pyerabicel i twokke acel acel. Keno tyer onoŋo tye i nyim ot pa Lubaŋa kikome.
Ejekiel 40:48 Lacen otera i i kicika ma tye i doggola ma gidonyo kwede i ot pa Lubaŋa, Ci opimo doggola me donyo; borre obedo futi aboro ki lacce futi pyeraryo wiye adek, ki dit me kom cel onoŋo romo futi abic i ŋete ryoryo ducu.
Ejekiel 40:49 Bor pa kicika ma i doggola me donyo, ki lacce, onoŋo romo futi apar wiye aboŋwen, onoŋo bene tye rwom apar me ito malo iye. Dok bene onoŋo wir tye kunnu i ŋet doggola me donyo tuŋŋi ki tuŋŋi.
Ejekiel 41:1 Lacen dok dano-nu okela i kicika ma i dyere, Ci opimo yo ma gikato ki iye onoŋo borre romo futi apar,
Ejekiel 41:2 ki lacce onoŋo futi apar wiye abicel, ki dit me kom cel onoŋo romo futi aboro yo tuŋ ryoryo ducu. Ka dok opimo kicika onoŋo borre romo futi pyerabicel wiye aŋwen, ki lacce romo futi pyeradek wiye aryo.
Ejekiel 41:3 Lacen dano-nu odonyo i kicika me agikkine. Ci opimo doggola me donyo, bone futi adek ki lacce futi apar, ki dit kom kicika yo tuŋ ryoryo ducu onoŋo romo futi apar wiye acel.
Ejekiel 41:4 Ka opimo kicika borre oromo futi pyeradek wiye aryo ki lacce futi pyeradek wiye aryo, Ka lacen owacca ni, “Man aye kabedo maleŋ makato ducu.” Kicika ot ma gigerogi i kom cel me ot pa Lubaŋa
Ejekiel 41:5 Dano-nu opimo cel me ot pa Lubaŋa ci ditte oromo futi apar, Doŋ i kom cel man ma orumo ot pa Lubaŋa woko ducu, onoŋo tye iye kicika matitino, ma lacgi onoŋo romo futi abicel.
Ejekiel 41:6 Kicika ma i ŋete onoŋo tye i dul adek ma gukubbe gudok malo, ma acel acel onoŋo ododde i wi wadi kun dul odi acel acel tye ki kicika pyeradek. Onoŋo bene tye gin me latyel kor kicika ducu ma orumo cel me ot pa Lubaŋa woko me teno kicika ducu, wek pe gutenne i kom cel me ot pa Lubaŋa.
Ejekiel 41:7 Doŋ kicika ma i ŋete-gu gudoko malac kun gutiŋŋe woko malo likuŋ i wi odi wadigi ki dul odi acel acel, ma guporo lac pa gin latyel kor kicika a i kom dul ot acel o kwede i kom dul ot mukene ma gurumo ot pa Lubaŋa, Onoŋo bene tye yo ma giito kwede malo i ŋet ot pa Lubaŋa, kit meno dano-nu twero a ki i dul odi ma piny dok malo i dul odi ma tye i wiye me agikki, kun kato ki dul odi ma tye i dyere.
Ejekiel 41:8 Ci aneno kabedo murumo ot pa Lubaŋa bene otiŋŋe malo i kabedo ducu. Ci gipimo te guti ma i ŋete ducu ginoŋo ni borre oromo bor pa lagada acel ma rom ki futi apar.
Ejekiel 41:1375 
Ejekiel 41:9 Doŋ dit me kom cel ma woko me kicika ma i ŋete ducu oromo futi aboro; ki dul abam ma gibwoto tye noŋo onoŋo romo futi aboro bene. Dok me a i kin abam me ot pa Lubaŋa
Ejekiel 41:10 o kwede i kicika me dyekal ma gurumo ot pa Lubaŋa woko, onoŋo lacce romo futi pyeradek wiye aryo.
Ejekiel 41:11 Doggola me kicika ma i ŋete-gu ducu gukemo abam ma onoŋo gibwoto tye nono-ni. Doggola acel okemo yo tuŋ acam, ki doggola mukene okemo yo tuŋ acuc, doŋ lac pa dul ma gibwoto odon nono-ni onoŋo romo futi aboro ma orumo ot woko ducu. Gedo ma tye yo tuŋ potoceŋ
Ejekiel 41:12 Ot mo ma onoŋo okemme ki ot pa Lubaŋa ki tun potoceŋ onoŋo lacce romo futi miya acel ki apar wiye aryo, ki cel ma orumo onoŋo ditte romo futi aboro; ki borre onoŋo romo futi miya acel ki pyeraŋwen wiye aŋwen. Kit pim ducu ma gipimo ki ot pa Lubaŋa
Ejekiel 41:13 Lacen dano-nu dok opimo ot pa Lubaŋa, borre obedo futi miya acel ki pyerabicel. Dok opimo piny ki yo tuŋ i ŋe ot pa Lubaŋa dok kwede ariari yo tuŋ i dyekal, medo ki gedo ki celle, borre oromo futi miya acel ki pyerabicel.
Ejekiel 41:14 Nyim ot pa Lubaŋa ma okemo yo tuŋ wokceŋ ki dyekalle, onoŋo romo futi mi ya acel ki pyerabicel.
Ejekiel 41:15 Ka dok opimo bor pa gedo ma onoŋo okemme ki dyekal ma onoŋo tye yo tuŋ potocenni, ki celle ducu ryoryo, oromo futi miya acel ki pyerabicel. Lok mukene ducu i kom ot pa Lubaŋa Kicika maditte ma gidonyo kwede i ot pa Lubaŋa, ki kicika ma i iye, ki kicika ma i doggola me donyo ma tye yo tuŋ woko,
Ejekiel 41:16 onoŋo gipetogi woko maber ki bao ma oumo kor ot woko ducu; gin adek-ki ducu onoŋo gitye ki wan dirica mapol madiŋ, Ki malo ka wi dye ot i doggola me ot pa Lubaŋa onoŋo giguro kome ducu girumo ki bao, cakke ki i dye ot piny dok kwede malo wa i waŋ dirica (waŋ dirica onoŋo giumogi woko)
Ejekiel 41:17 nio wa i kabedo ma tye malo ka wi doggola, wa i kicika ma i iye ki yo tuŋ woko bene. Doŋ ki i kom cel murumo woko ducu ki i kicika ma i iye ki kicika maditte, onoŋo gigoro cal lukerubi ki cal yadi otit.
Ejekiel 41:18 Giketo cal yat otit i kin lukerubi ma gigwennye agwenya. Lakerubi acel acel onoŋo waŋe tye aryo,
Ejekiel 41:19 waŋ mo ma nen calo waŋ dano onoŋo okemo otit ki yo tuŋcel, ki tuŋcel bene waŋ ma nen calo wan labwor okemo otit, Gigorogi girumo kwede ot pa Lubaŋa woko litit;
Ejekiel 41:1376 
Ejekiel 41:20 cakke ki i dye ot piny dok kwede malo ka wi doggola gigoro iye cal lukerubi ki cal otit i kor ot. Keno tyer ma gitiyo ki bao
Ejekiel 41:21 Bao me doggola ducu obedo latwoke aŋwen: ki i nyim kabedo maleŋ onoŋo tye iye gin mo
Ejekiel 41:22 ma obedo calo ke no tyer ma gitiyo ki bao, Onoŋo borre romo futi abic ki lacce futi adek. Twoke ducu, ki tedi tere ki murumo ducu onoŋo gitiyo ki bao. Lacen dano-nu owacca ni, “Man aye meja ma gicibo cuŋ i nyim Rwot.” Lok i kom doggola
Ejekiel 41:23 Onoŋo tye doggola la iye aryo i agikki me yo ma donyo i kicika madit, dok bene onoŋo tye doggola la iye aryo i agikki yo ma cito i kabedo maleŋ makato ducu-ni.
Ejekiel 41:24 Doggola acel acel onoŋo giyubo laiye aryo ma giwirre giyabbe i dye ot ka maleŋ.
Ejekiel 41:25 Dok i kom doggola me kicika maditte onoŋo gigoro iye cal lukerubi ki cal yadi otit, kit macalo onoŋo koŋ gigoro i kor ot me kicika ducu-ni. Ki yo tuŋ woko onoŋo tye iye bolo me bao me geŋo tipo ma tye i nyim doggola me donyo.
Ejekiel 41:26 Dok bene onoŋo tye waŋ dirica madiŋ tuŋcel, ki yadi otit tye tuŋcel ki tuŋcel, i kom cel ma i ŋet kicika ma i doggola me donyo.
Ejekiel 42:1 Dano-nu dok otelo nyima otera i dyekal ma i iye ma tye yo tuŋ acam-mi, ci okela wa i kicika mapol ma onoŋo gukemme ki dyekal me ot pa Lubaŋa ma onoŋo okemme ki ot ma tye yo tuŋ acam-mi.
Ejekiel 42:2 Ot man ma onoŋo tye yo tuŋ acam-mi borre onoŋo romo futi miya acel ki pyerabicel, ki lacce onoŋo romo futi pyeraboro.
Ejekiel 42:3 Ki tuŋcel onoŋo okemo kabedo ma lacce romo futi pyeradek wiye aryo ma i ŋet ot pa Lubaŋa, ki tuŋcel onoŋo okemo kabedo ka ma gicano iye gweŋ ma i dyekal ma woko. Ot man onoŋo yam gigero i dul adek ma gukubbe malo i wi wadi, dul ot acel acel onoŋo tye ki yo mukemo yo wadi ma donyo i odi ma gukubbe malo i dul adek-ki.
Ejekiel 42:4 I nyim kicika magi onoŋo yo tye iye me donyo i ot ki yo tuŋ i iye kunnu, lacce onoŋo romo futi apar wiye abicel ki borre futi miya acel ki pyerabicel; doggolagi ducu onoŋo tye yo tuŋ acam.
Ejekiel 42:5 Kicika ma malo onoŋo gigero madiŋ, pien kicika ma piny ki ma i dyere onoŋo gumayo kabedo malac woko ki piny.
Ejekiel 42:1377 
Ejekiel 42:6 Pien onoŋo gitye odi ma gukubbe malo i dul adek, onoŋo wir bene pe i igi calo wir ma onoŋo tye i dyekal ma woko-ni, Mumiyo kicika ma malo gidiyo woko obedo madiŋ makato kicika ma gucuŋ i ŋom ki ma i dyere-gu.
Ejekiel 42:7 Onoŋo bene tye cel ki woko ma opimme ki kicika ducu atir, kun okemo yo tuŋ dyekal ma woko, doŋ ka ma okemme ki kicika onoŋo borre romo futi pyeraboro.
Ejekiel 42:8 Kicika ma onoŋo tye i kom dyekal ma woko onoŋo bocogi romo futi pyeraboro, kun kicika ma okemo ot pa Lubaŋa-gu bocogi onoŋo romo futi miya acel ki pyerabicel.
Ejekiel 42:9 Ki yo tuŋ piny i te kicika magi onoŋo tye iye doggola me donyo yo tuŋ wokceŋ, ka onoŋo dano gidonyo i igi ki yo tuŋ i dyekal ma woko,
Ejekiel 42:10 ka ma cel ma tye yo tuŋ woko ocakke ki iye. Onoŋo tye kicika mogo bene yo tuŋ acuc ma gukemme ki dyekal dok gukemme ki ot madit-ti,
Ejekiel 42:11 onoŋo yo bene tye i nyimgi. Onoŋo giromrom ki kicika ma gitye yo tuŋ acam, ma bocogi ki lacgi bene rom, ki kit ma gigerogi kwede bene rom, wa doggolagu ducu girom.
Ejekiel 42:12 Onoŋo tye doggola me donyo yo tuŋ wokceŋ ki piny i te kicika ma gitye yo tuŋ acuc, ka ma dano donyo ki iye tuc i yo, ki dok cel ma opoko kingi onoŋo okemme kwedgi.
Ejekiel 42:13 Dano-nu dok owacca ni, “Kicika magi ducu ma tye yo tuŋ acam ki kicika ma gitye yo tuŋ acuc ma gukemme ki dyekal-li gin aye kicika maleŋ, I kicika magi en aye ajwagi ma gidonyo ka tic i nyim Rwot gicamo iye gityer maleŋ makato ducu, Kunnu aye giketo iye gityer maleŋ makato ducu, gityer me moko kwon, gitum pi bal, ki gitum pi tino alii, pien kabedo meno aye kabedo maleŋ.
Ejekiel 42:14 Ka inen ajwagi doŋ gudonyo i kabedo maleŋ, pe gibia gikato woko ki iye gicito i dyekal ma woko laboŋo weko boŋŋigi ma giruko ka gitye ka tic kunnu, pien boŋŋi magi gileŋ. Gibiruko boŋŋi mukene ma pud peya noŋo gucito cok ki kabedo ka ma lwak gicokke iye.” Kit ma gipimo kwede kabedo murumo ot pa Lubaŋa
Ejekiel 42:15 Lacen ka doŋ dano-nu otyeko pimo kabedo ma tye yo tuŋ i iye murumo ot pa Lubaŋa, ci otelo nyima otera wadonyo ki i dogcel ma okemo yo tuŋ wokceŋ, ci ocako pimo kabedo ma orumo ot pa Lubaŋa ki woko.
Ejekiel 42:16 Opimo kabedo ma tye yo tuŋ wokceŋ ki lagada me pimo piny, ci opimo ki lagada meno oromo futi miya aboro.
Ejekiel 42:17 Ka olokke dok opimo kabedo ma tye yo tuŋ acam, opimo ki lagada me pimo piny oromo futi miya aboro.
Ejekiel 42:18 Ka dok olokke opimo kabedo ma tye yo tuŋ acuc, opimo ki lagada me pimo piny oromo futi miya aboro.
Ejekiel 42:1378 
Ejekiel 42:19 Lacen olokke yo tuŋ potoceŋ ci opimo ki lagada lapim piny oromo futi miya aboro.
Ejekiel 42:20 Opimo twoke aŋwen ducu. Onoŋo bene tye cel murumo woko, ma borre romo futi mi ya aboro ki lacce bene futi mi ya aboro, wek opok kin kabedo maleŋ ki kabedo me nino ducu.
Ejekiel 43:1 Lacen dok dano-nu okela wa i dogcel ma okemo yo tuŋ wokceŋ.
Ejekiel 43:2 Nen, deyo pa Lubaŋa pa Icrael oa ki yo tuŋ wokceŋ, kun mor calo mor pa pii ma corre; omiyo lobo obedo ka ryeny aryenya ki deyone.
Ejekiel 43:3 Dok aneno ginanyuta ma obedo rom ki ginanyuta ma yam aneno ma onoŋo Rwot obino ka jwero gaŋ woko-ni, dok bene obedo calo ginanyuta ma yam aneno i ŋet kulu Kebar-ni. Ci cutcut apoto aryebbe woko piny.
Ejekiel 43:4 Deyo pa Rwot okato ki i dogcel ma tye yo tuŋ wokceŋ ci odonyo i ot pa Lubaŋa.
Ejekiel 43:5 Ci Cwiny pa Rwot otiŋa woko malo, okela i dyekal me ot pa Lubaŋa ma i iye; ci aneno deyo pa Rwot opoŋo ot pa Lubaŋa woko.
Ejekiel 43:6 I kare ma onoŋo dano-nu pud ocuŋ ka ŋeta, awinyo ŋat mo tye ka lok kweda ki i ot pa Lubaŋa,
Ejekiel 43:7 kun wacca ni, “Wod pa dano, man aye kabedo ka ma komkerra bedo iye, dok bene en aye kabedo ka ma ateno iye tyena; en aye ka ma abibedo iye i kin jo Icrael matwal. Doŋ jo Icrael, nyo lukergi, pe gibimedde ki balo nyiŋa maleŋ-ŋi, kun giwoi o lubaŋa mukene nyo gucibo gin me po lukergi mogo ma doŋ guto woko-gu.
Ejekiel 43:8 Lukergi yam guyubo doggolagi okemme ki doggolana ki dok guketo yat doggolagi okemme ki mera, man omiyo doŋ tye cel acel keken ma opoko kinwa kwedgi. Gubalo nyiŋa maleŋ-ŋi ki gin me kwer-gu ma gutimo, omiyo kiniga omaka atyekogi woko liweŋ.
Ejekiel 43:9 Kombeddi doŋ myero gukwany cal lubaŋagi-gu gubol woko, ki gin me po lukergi ma yam doŋ guto woko-gu, gubol woko ka mabor ki ka ŋeta, ci an abibedo i dyegi matwal.”
Ejekiel 43:10 Ci Rwot dok omedde ki lokke owacca ni, “Wod pa dano, tit kit me ot pa Lubaŋa bot jo Icrael, tit botgi kit ma nen kwede ki kit yubbe, wek omi lewic omakgi pi balgi.
Ejekiel 43:11 Ka doŋ ineno lewic omakogi pi bal ducu ma yam gutimo, ci doŋ itit botgi yub ma gigero ki ot pa Lubaŋa-ni, kit ma gigero kwede doggolane me donyo ki dogcel ka ma gikato ki iye ki ka ma gidonyo ki iye, ki kit ma gedo me ot pa Lubaŋa ducu
Ejekiel 43:1379  ocuŋ kwede, Dok bene imi guŋe kit me lubo cikke ducu, ki gin ma Rwot ociko ducu; co woko piny i nyimgi ma gin bene gineno, wek omi gin gugwok dok guti gin ma giciko ducu kun gilubo cik ducu.
Ejekiel 43:12 Man aye cik me ot pa Lubaŋa: Kabedo ducu murumo ma tye i wi got bibedo kabedo maleŋ makato ducu. Man aye cik me ot pa Lubaŋa.” Keno tyer
Ejekiel 43:13 Magi aye kit pim ma gipimo kwede keno tyer, kun gitiyo ki gin me pimo piny ma rom ki kit macalo gipimo kwede ot pa Lubaŋa-ni, Ka ma orumo te tedi me keno tyer wo ko ducu onoŋo tye futi acel ki incic aboro, ki lacce bene futi acel ki incic aboro, ki rii ma tye ka wiye borre romo incic apar. Meno aye bor me keno tyer tuŋ malo.
Ejekiel 43:14 Dul kom keno tyer ma pinnye makato ducu onoŋo borre romo futi adek. Dul mukene ma lubo onoŋo giketo ocun cen manok tuŋŋi ki tuŋŋi oromo futi acel ki incic aboro, ki borre onoŋo romo futi abiro. Ki dul mukene ma tye i wi meno ma giketo ocuŋ cen manok tuŋŋi ki tuŋŋi oromo futi acel ki incic aboro.
Ejekiel 43:15 Meno aye wi keno tyer ka ma giwaŋo iye gitum awaŋa; onoŋo borre bene romo futi abiro. Ten keno aŋwen-gu ducu onoŋo giboco gikato wi keno tyer mukene-gu ducu.
Ejekiel 43:16 Wi keno tyer onoŋo tye latwoke aŋwen ma romrom, ma twoke acel acel onoŋo romo futi pyeraryo.
Ejekiel 43:17 Ki dul ma i dyere bene onoŋo obedo latwoke aŋwen, ma romrom, ma acel acel onoŋo romo futi pyeraryo wiye adek; ki rii ma giketo orumo ducu borre onoŋo romo incic apar. Tedi te re onoŋo lacce ducu romo futi acel ki incic aboro, Ki rwom me cito malo i kom keno tyer onoŋo tye yo tuŋ wokceŋ. Kwero keno tyer wek obed maleŋ
Ejekiel 43:18 Rwot Lubaŋa dok owacca kuman ni, “Wod pa dano, magi gin aye cik me keno tyer: Ka doŋ gityeko gerone me tyero lee me gitum awaŋa i wiye ki pi coro remo i kome,
Ejekiel 43:19 ci ibimiyo twon me gitum pi bal bot ajwagi ma gin Lulevi ma gin jo me dog ot pa Jadok, ma gibino cok kweda ka tic bota.
Ejekiel 43:20 Ibikwanyo remo mogo ki i kom remo pa twon ca, ci iket i ten keno tyer aŋwen- gu ki i kom twok doge aŋwen, ka dok i kom rii ma giketo orumo woko-ni, Meno aye kit macalo ibilonyo kwede keno tyer wek obed maleŋ, imiyo bedo laboŋo bal mo i kome.
Ejekiel 43:21 Dok bene ibikwanyo twon me gitum pi bal, gibiwaŋo woko i kabedo ma giyero ma i ŋet ot pa Lubaŋa, ki yo tuŋ woko me kabedo maleŋ.
Ejekiel 43:1380 
Ejekiel 43:22 Ka dok i kom nino me aryone ibityero nyok dyel ma kome pe ki mwonyo me gitum pi bal, ci gibilonyo keno tyer bene kit meno macalo gikwoŋo lonyo ki twon- ni.
Ejekiel 43:23 Ka doŋ ityeko lonyone, ci doŋ ibityero twon ma kome pe ki mwonyo ki nyok romo ma gikwanyo ki i kin lwak romi ma kome pe ki mwonyo.
Ejekiel 43:24 Ibityero bot Rwot, ki ajwagi gibikiro kado i komgi ka doŋ gicako tyerogi bot Rwot macalo gitum awaŋa.
Ejekiel 43:25 Dok ibimiyo dyel pi nino abiro me gitum pi bal, kun i nino acel acel noŋo imiyo dyel acel. Dok bene gibimiyo twon ki nyok romo ma gikwanyo ki i kin lwak romi ma kome pe ki mwonyo.
Ejekiel 43:26 Gibityero gitum lakwany bal pi keno tyer pi nino abiro kun gilonyo, dok gikwero bene.
Ejekiel 43:27 Ka doŋ gutyeko nina magi abiro, ci doŋ cakke i nino me aborone cito kwede anyim, ajwagi gibityero gitum awaŋawu ki gityer lakwecwiny i kom ke no tyer, ci an abigamowu, An Rwot Lubaŋa doŋ atyeko loko man.”
Ejekiel 44:1 Lacen dano-nu odwoka cen i dogcel ma woko me kabedo maleŋ, ma onoŋo tye yo tuŋ wokceŋ; ento onoŋo giloro woko.
Ejekiel 44:2 Ci owacca ni, “Dogcel man bibedo alora kare ducu, pe gibiyabo, dok bene ŋat mo pe bidonyo ki iye; pien Rwot, ma en Lubaŋa pa Icrael, doŋ otyeko donyo ki iye. Pi meno bibedo alora kare ducu.
Ejekiel 44:3 Laker keken gwok bibedo iye ka camo kwon i nyim Rwot; en bidonyo ki i yo ma wok ki i kicika ma i doggola me donyo, dok bene bikato ci to woko ki i yo acel-lu.” Cik ma ye dano me donyo i ot pa Lubaŋa
Ejekiel 44:4 Ci dano-nu okela kun wok kweda ki i dogcel ma tye yo tuŋ acam wa i nyim ot pa Lubaŋa. Ka aneno piny ci aneno ni deyo pa Rwot opoŋo ot pa Lubaŋa woko, Cutcut apoto aryebbe woko piny,
Ejekiel 44:5 ci Rwot owacca ni, “Wod pa dano, ket cwinyi me niaŋ maber i gin ducu ma ineno ki ma iwinyo ki iti, Abetitti cik ducu me ot pa Lubaŋa ki gin ducu ma myero dano guti dok gulubi. Dok iket cwinyi me niaŋ maber i kom kit dano ma giyegi me donyo i ot pa Lubaŋa, ki jo ducu ma pe giyegi me donyo i kabedo maleŋ.
Ejekiel 44:6 “Doŋ iwac bot jo Icrael ma gin jo ma lujemo-ni ni, an Rwot Lubaŋa awaco kuman ni, Gin jo Icrael myero doŋ gugik kit tim me kwergi-gu woko ducu.
Ejekiel 44:1381 
Ejekiel 44:7 Gupyedo oda pi ye lurok ma pe gilirogi i cwinygi ki i komgi me bedo i kabedona maleŋ, ka doŋ gutyero bota camma, moo dwolo ki Temo, Pi meno jona doŋ gutyeko turo gicikkena woko, medo i kom gin me kwer-gu ducu ma yam gutimo.
Ejekiel 44:8 Pe bene gubedo ka gwoko kit ma gitiyo kwede ki jamina maleŋ-gu ducu; ento guketo lurok aye me tic i kabe dona maleŋ.
Ejekiel 44:9 “Mumiyo an Rwot Lubaŋa, awaco kuman ni, Pe tye larok mo ma pe giliro i cwinye ki i kome ma bidonyo i kabedona maleŋ, kadi bed larok mo ma i kin lurok ducu ma gibedo i kin jo Icrael.
Ejekiel 44:10 “Ento Lulevi ma yam gua woko ki bota gucito woko ka mabor, ma guŋak gubwota woko calo jo Icrael ma yam guŋak woko gubedo ka woro jogi, kombeddi doŋ atye ka keto can i komgi.
Ejekiel 44:11 Gin gibibedo luticca i kabedona maleŋ, kun gigwoko dogcel me ot pa Lubaŋa, kun gitiyo bene tic i ot pa Lubaŋa. Gin aye ma gibineko lee ma dano gikelo me atyera me gitum awaŋa ki gitum pi lwak, dok bene gibibedo i dog ticgi kun gitiyo bot lwak.
Ejekiel 44:12 Ento kit macalo gubedo ka telo, jo Icrael ka woro cal jogi ma gipayo apaya ma en aye gin mumiyo jo Icrael gupoto i bal, pi meno an Rwot Lubaŋa doŋ akwoŋo kwoŋ woko mukemogi ni abiketo can i komgi.
Ejekiel 44:13 Pe doŋ gibibedo ka tic bota macalo ajwagi, dok bene pe gibinyiko cok i kom jamina maleŋ-gu ki i kom jami ma gileŋ gikato ducu-gu, Ento lewic bimakogi pi gin me kwer ma yam gutimo-gu.
Ejekiel 44:14 Kadi bed kumeno pud abiyerogi aketogi me tic i ot pa Lubaŋa, kun gitiyo kwa ticce ducu ki kwa tic ducu ma mitte ma myero giti iye.” Ajwagi
Ejekiel 44:15 Rwot Lubaŋa owacci, “Ajwagi ma gin Lulevi, ma gin likwayo pa Jadok, ma gubedo ka tiyo tic i kabedona maleŋ i kare ma jo Icrael guŋak gubwota woko, gin aye gibibino cok bota ka tic bota. Gin aye gibitiyo bota kun gityero bota moo dwolo ki remo.
Ejekiel 44:16 Gin aye gibidonyo i kabedona maleŋ, kun bene ginyiko cok ki mejana, pi tiyo tic bota, ki pi lubo gin ma an aciko ducu.
Ejekiel 44:17 Ka gudonyo i dogcel me dyekal ma woko, ci gibiruko boŋŋi camanini. Pe gibibedo ki ginaruka mo me yer romo i komgi i kare ma noŋo gitye ka tic i dogcel me dyekal ma i iye, ki bene i ot pa Lubaŋa kikome.
Ejekiel 44:18 Gibiboyo wigi ki kitambara me boŋo camanini, dok bene gibiruko pali boŋo camanini i pyergi; pe gitweyo nyo giruko gin mo ma miyo kwok makogi.
Ejekiel 44:1382 
Ejekiel 44:19 Ka inen gikato gicito woko bot lwak i dyekal ma woko, gibilunyo boŋŋi ma gubedo ka tic kwedgi-ni woko ki i komgi, ci giketo bedo i kicika maleŋ-gu, Doŋ gibiruko boŋŋi mukene, wek pe gunyob lwak ki boŋŋigi maleŋ-gu.
Ejekiel 44:20 Ajwagi pe gibilyelo wigi woko doŋ maleŋ, dok bene pe gibiweko yer wigi lot maboco; ento gibinyaro yer wigi woko anyara keken.
Ejekiel 44:21 Ajwaka mo pe bimato koŋo yino ka cito ka donyo i dyekal ma i iye ma i ot pa Lubaŋa.
Ejekiel 44:22 Ajwagi pe gibinyomo daa-to mo, nyo dako ma cware oryemo woko, ento gibinyomo nyako ma pe oŋeyo laco i dog ot pa jo Icrael kikome, Dok bene gitwero nyomo daato mo ma onoŋo yam koŋ cware obedo ajwaka.
Ejekiel 44:23 “Gibipwonyo jona me ŋeyo apokapoka ma tye i kin jami maleŋ ki jami me nino ducu-gu, kun ginyuto botgi bene kit ma myero gupok kwede kin gin ma keni ki gin ma pe keni.
Ejekiel 44:24 Ka ce lok daa nyo pido mo tye, ci gin ajwagi gibibedo luŋolkop, ci giŋolo kop kun gilubo kit ma an aŋolo kwede kop, Gibigwoko cikka ki gin ma an aciko, i kwero nino madito ma giciko ducu, dok bene gibigwoko ceŋ cabitta ducu bedo nino maleŋ.
Ejekiel 44:25 “Ajwagi pe bibalo komgi kekengi pi cito cok ki kom dano muto; gwok nyo gitwero balo komgi ka ce kom dano mo muto obedo wegigi nyo megigi, kom latin awobi liyo nyako, kom omegigi nyo kom lumegigi ma pe ginyomogi.
Ejekiel 44:26 Lacen ma noŋo doŋ ajwaka mo obalo kome woko kekene, ci en bikwano nino abiro ma myero ebed kwede, ka doŋ i ŋeye lonnye woko bedo leŋ.
Ejekiel 44:27 I nino ma en cito i kabedo maleŋ, i dyekal ma i iye, ka tic kunnu, en ajwaka bityero gitum pi balle, Man Rwot Lubaŋa ma owaco.
Ejekiel 44:28 “Dul pa ajwagi i kom gin ma amiyo bot jo Icrael me aleyagi en aye ticgi me bedo ajwagina, Gin ajwagi pe gibibedo ki kit jami mo i Icrael; lonyo ma gimiyo pigi me agwoka aye an.
Ejekiel 44:29 Ajwagi gibicamo gityer me moko kwon, gitum pi bal, ki gitum me tiŋo alii; ki gin ducu ma gidyero i ciŋa i Icrael bibedo megi.
Ejekiel 44:30 Ajwagi myero gimi botgi cam ducu mukwoŋo cek i potti ki kit kwa gin mukene- gu ma gityero bota. Pi tyen mukwoŋo ma noŋo lwak gitedo mugati myero gukwany mugati ma gikwoŋo tedone gumi bot ajwagi, wek gumma obed i pacogi.
Ejekiel 44:31 Ajwagi pe gibicamo kit gin mo ma oto kene nyo lee mo ma ŋuu aye okayo, kadi winyo nyo lee tim.
Ejekiel 45:1383 
Ejekiel 45:1 “Ka ce wupoko lobo kun wumiyo dul ki kaka acel acel, ci dul acel myero giket cen pat obed gin maleŋ pa Rwot, Bor pa dul lobo man myero obed mairo apar ki lacce mairo aboro. Doŋ dul lobo meno woko ducu bibedo kabedo maleŋ.
Ejekiel 45:2 Dul lobo mo ma twoke aŋwen ducu romrom myero giwek pi ot pa Lubaŋa, ma twoke acel acel noŋo romo futi miya aboro, Kabedo ma giweko noŋo bene bibedo tye murumo kabedo meno woko dyere ma lacce romo futi pyeraboro.
Ejekiel 45:3 I kom dul lobo man maleŋ-ŋi myero gipim dul mo ma borre romo mairo apar ki lacce mairo aŋwen, gipok waŋe woko obed pat, at pa Lubaŋa bibedo i kabedo man, ma en aye kabedo maleŋ makato ducu.
Ejekiel 45:4 Man bibedo dul lobo maleŋ dok bene bibedo pi ajwagi ma gitiyo i kabedo maleŋ, kun ginyiko cok bot Rwot me tic bote. Man bene bibedo kabedo ka ma odigi bibedo iye ki kabedo maleŋ pi ot pa Lubaŋa.
Ejekiel 45:5 Dul mukene ma borre romo mairo apar ki lacce mairo aŋwen, gibiketo pat bedo dul pa Luleyi ma gitiyo tic i ot pa Lubaŋa, Dullobo man Luleyi gibicamo bedo megi matwal, dok bene i kabedo man aye gibigero iye gaŋi ka ma gibibedo iye.
Ejekiel 45:6 I ŋet dul lobo ma giketo pat me bedo kabedo maleŋ-ŋi, myero gipim kabedo ka ma gibigero iye gaŋ, ma borre romo mairo apar ki lacce mairo aryo. Kabedo man bibedo pa jo Icrael ducu. Lobo pi laker ma tye ka loc
Ejekiel 45:7 “Myero bene gipim dul lobo giket pi laker, Cakke i kom kabedo murumo kabedo maleŋ ki i kom gaŋ, lobone bidok kwede yo tuŋ potoceŋ ki yo tuŋ wokceŋ i waŋ apokki ma tye yo tuŋ wokceŋ. Cakke ki yo tuŋ wokceŋ o kwede yo tuŋ potoceŋ borre bibedo rom ki bor pa dul lobo ma gipoko gimiyo ki kaka me Icrael-li.
Ejekiel 45:8 Meno bibedo dul lobo pa laker i lobo Icrael. Doŋ lukerra ma gin luloc pe doŋ gibiuno jona matwal; ento gibimiyo jo Icrael gigamo lobo kun lubo kakagi ducu.” Cik pi luloc ma i Icrael
Ejekiel 45:9 Rwot Lubaŋa owaco kuman ni, “Wun luloc me Icrael doŋ wutimo bal oromo! Wugik tim bwami ki uno dano woko. Wutim gin ma tye atir dok kakare, Pe myero dok wuryem jona woko ki i lobogi, An Rwot Lubaŋa aye ma atye ka waco botwu lok man.
Ejekiel 45:10 “Wun ducu, ŋat acel acel myero obed ki ratili maber ma en pimo kwede jami ki gen dok kakare.
Ejekiel 45:11 Epa ma gipimo ki jami mutwo bibedo rom ki bat ma gipimo kwede jami ma pige. Bat rom ki acel me apar me komer, ki epa bene rom ki acel me apar me komer; doŋ komer aye bibedo gin ma dano ducu myero gupim ki jami.
Ejekiel 45:12 Cekel acel bibedo rom ki gera pyeraryo; cekel abic bibedo cekel abic, ki cekel apar bibedo cekel apar, ka doŋ mina acel bibedo rom ki cekel pyerabic.
Ejekiel 45:1384 
Ejekiel 45:13 “Man aye gityer ma wubikelo me atyera: acel me abicel me epa ma oa ki i kom komer acel acel me ŋano, ki acel me abicel ma oa ki i kom komer acel acel me cayiri.
Ejekiel 45:14 Kit dul ma gimoko me pimo moo tye kuman: acel me apar me bat ma oa ki i kom kor acel acel (kor obedo calo komer, tye iye bat apar).
Ejekiel 45:15 Dok bene wubikwanyo romo acel ki i kin lwak romi miya aryo, kun wukwanyogi ki boŋo me dog ot pa Icrael ducu. Man aye gityer ma gibityero pi gityer me moko kwon, gitum awaŋa, ki gityer lakwecwiny, pi timo gin me lakwany bal woko ki i komgi. Man Rwot Lubaŋa ma owaco.
Ejekiel 45:16 “Lwak ducu me lobo man gibimiyo gityer man bot laker ma tye i Icrael.
Ejekiel 45:17 Doŋ ŋat ma tye ka loc aye ma bimiyo lee me gitum awaŋa, gityer me moko kwon, ki gityer amata i kare me kwero nino madito, i por dwe, ki nino me cabit ducu, ki i kare me kwero nino madito ducu ma giciko pi jo Icrael. En laloc meno bimiyo lee me gitum pi bal, gityer me moko kwon, gitum awaŋa, ki gityer lakwecwiny, pi timo gin me lakwany bal woko ki i kom jo Icrael.” Kato (Paska)
Ejekiel 45:18 Rwot Lubaŋa owaco kuman ni, “I nino mukwoŋo me dwe mukwono, wubikwanyo latin twon ma kome pe ki mwonyo, ci wulonyo kwede kabedo maleŋ.
Ejekiel 45:19 Ajwaka bikwanyo remo manok me gitum pi bal ci keto i kom doggola me ot pa Lubaŋa; biketo bene i twok keno tyer aŋwen-ni, ki i kom yat me dogcel me dyekal ma i iye.
Ejekiel 45:20 Ibitimo kit meno i nino me abiro me dwe mukwoŋo pi dano mo ma otimo bal pi roc mo nyo pi kwiya piny. Ibitimo gin lakwany bal woko pi lonyo ot pa Lubaŋa wek obed maleŋ.
Ejekiel 45:21 I nino dwe apar wiye aŋwen me dwe mukwoŋo, en aye wubikwero iye nino me Kato (Paska), kun wubedo ka camo mugati ma tobi pe iye pi nino abiro.
Ejekiel 45:22 I nino meno laloc bikwanyo latin romo miyo me gitum pi bal pi en ki pi lwak ducu me lobowu.
Ejekiel 45:23 Dok i nino acel acel i kom nino abiro me kwero nino me Kato-ni en bimiyo litino twoni abiro ki nyogi romi abiro ma komgi pe ki mwonyo, tyero me gitum awaŋa bot Rwot. En bene bibedo ka tyero nyok dyel acel acel nino ki nino me gitum pi bal.
Ejekiel 45:24 En dok bimiyo gityer me moko kwon ma romo agwata adek pi twon acel acel, ki dok agwata adek pi nyok romo acel acel, ki moo ma romo cupa apar pi moko kwon ma romo agwata adek adek. Nino madito me Bolo
Ejekiel 45:1385 
Ejekiel 45:25 “I nino dwe apar wiye abic me dwe me abiro ki pi nino abiro ma gibedo ka kwero nino madito me Bolo-ni, en pud dok bimedde ki miyo gitum pi bal, gitum awaŋa, ki gityer me moko kwon, ki moo bene i kit acel-li.”
Ejekiel 46:1 Rwot Lubaŋa owaco kuman ni, “Dogcel me dyekal ma i iye ma tye yo tuŋ wokceŋ gibiloro woko pi nino abicel, ma en aye kare ma noŋo dano gitye ka tic, Ento gibiyabo i nino me cabit ki i nino me por dwe.
Ejekiel 46:2 Doŋ laloc bidonyo kun wok ki i kicika ma i doggola me donyo ma tye yo tuŋ woko, ci bicuŋo cok ki yat me dogcel. Ka doŋ ajwagi gicako tyero gitum awaŋane ki gityer lakwecwiny ma en okelo, ci en doŋ cako woro Lubaŋa i dyekal ma tye cok ki dogcel. Ka i ŋeye doŋ en bia kato woko, ento dogcel pe gibiloro nio wa otyeno.
Ejekiel 46:3 Lwak me lobo gibibedo ka woro Rwot i kabedo ka ma gidonyo ki iye ma tye i dogcel meno i nino me cabit ducu ki i nino me por dwe-gu ducu.
Ejekiel 46:4 Gitum awaŋa ma laloc bityero bot Rwot i nino me cabit bibedo litino romi abicel ma komgi pe ki mwonyo, ki nyok romo acel ma kome pe ki mwonyo.
Ejekiel 46:5 En bikelo gityer me moko kwon pi nyok romo ma romo epa acel, gityer me moko kwon pi litino romi en bikelo kit macalo en twero, kacel ki cupa apar me moo pi agwata adek adek me moko.
Ejekiel 46:6 I kare me por dwe en bityero latin twon ma kome pe ki mwonyo, litino romi abicel ki nyok romo acel, ma gin ducu myero komgi pe obed ki mwonyo.
Ejekiel 46:7 Gin ma en bityero macalo gityer me moko kwon aye agwata adek pi wod twon, ka dok agwata adek pi nyok romo, ki pi litino romi moko kwon kit macalo en twero noŋone, kacel ki cupa apar me moo pi agwata adek adek me moko.
Ejekiel 46:8 Ka laloc donyo i ot pa Lubaŋa, ci en bidonyo kun wok ki i kicika ma i doggola me donyo me dogcel, dok bene en bia kato woko ki yo acel-lu.
Ejekiel 46:9 “Ka inen lwak me lobo meno gubino ka woro Rwot i nino madito ma giciko, jo ma gibidonyo ki i dogcel ma tye yo tuŋ acam, ka gutyeko woro Rwot ci gibikato woko ki i dogcel ma tye yo tuŋ acuc. Jo ma bidonyo ki i dogcel ma tye yo tuŋ acuc, gibikato woko ki i dogcel ma tye yo tuŋ acam. Ŋat mo pe bidok cen ki ŋeye ki i dogcel ma onoŋo en odonyo kwede-ni, ento dano acel acel bicito atir kato woko ki i dogcel ma i nyime.
Ejekiel 46:10 Ka inen lwak gidonyo ka woro Rwot, ci laloc bene donyo kacel kwedgi, ka gikato woko, en bene bikato woko kacel kwedgi.
Ejekiel 46:11 I kare me kwero nino madito ki kare ma giciko, gibikelo gityer me moko kwon ki latin twon ma rom ki epa acel, ki nyok romo ma rom ki epa acel, ki litino romi
Ejekiel 46:1386  ki moko kwon kit macalo dano mo-ni twero miyone kwede; kacel ki cupa apar me moo pi epa acel acel me moko.
Ejekiel 46:12 “Ka ce laker mito miyo gityer ma iye opwoyo, kadi gitum awaŋa nyo gityer lakwecwiny calo gin ma iye opwoyo bot Rwot, ci gibiyabo bote dogcel ma tye yo tuŋ wokceŋ-ŋi, en donyo ki iye. Ka doŋ en cako tyero gitum awaŋane nyo gityer lakwecwiny kit macalo en tyero i nino me cabit. Lacen en doŋ a kato woko, ki i ŋeye ma en doŋ noŋo okato woko gibiloro dogcel woko kakare. Gityer ma gityero bot Rwot nino ki nino
Ejekiel 46:13 “Laloc dok bimiyo latin romo acel me mwaka acel ma kome pe ki mwonyo me gitum awaŋa bot Rwot nino ki nino, i odiko.
Ejekiel 46:14 Dok bene myero omi gityer me moko kwon kacel ki gitum awaŋa i odiko odiko, acel me abicel me epa, ki moo cupa adek wek okwe moko woko, ma gimiyo calo gityer me moko kwon bot Rwot. Man aye cik ma myero gilubi pi gitum awaŋa ma gityero nino ducu.
Ejekiel 46:15 Gityer ma gikelo pi gitum awaŋa me nino ducu odiko odiko, tye kit man, latin romo ki gityer me moko kwon ki moo.” Laker ki lobo ma gipoko bote
Ejekiel 46:16 Rwot Lubaŋa owaco kuman ni, “Ka ce inen laker mito miyo mot bot latinne mo ki i kin awo bene bene, kun poko ki kom dul lobo ma yam gimiyo me bedo ginaleyane, meno bibedo ginaleya pa awo bene ducu, meno doŋ odoko jamigi.
Ejekiel 46:17 Ento ka ce okwanyo dul ma gipokke omiyo me mot bot luticce, lacen bibedo jami pa laloc ka mwaka me kuc doŋ oo, Pien ginaleya-ni doŋ mere, kono litinone keken aye gitwero gamone bedo megi matwal.
Ejekiel 46:18 Laloc pe bikwanyo kit dul mo ki i kom ginaleya pa lwak, pe bikwanyo jamigi woko ki botgi. En myero omi dul mo bot litinone me bedo megi kun kwanyo ki i kom lobo ma doŋ gimiye me bedo mere, wek pe en oun dano mo ki i kom jona kun kwanyo lobogi woko.” Cokon ma tye i ot pa Lubaŋa
Ejekiel 46:19 Lacen dano-nu dok otera wa i doggola ka ma gidonyo kwede i kicika mapol ma tye cok ki dogcel ma tye yo tuŋ acam me dyekal ma i iye. Magi aye kicika maleŋ ma giyubo pi ajwagi. En ocimo bota kabedo mo ma tye wa i agikki me kicika magi ma tye yo tuŋ wokceŋ-ŋi, ci aneno.
Ejekiel 46:20 Ci en owacca ni, “Man aye kabedo ka ma ajwagi myero guted iye gitum me tino alii ki gitum pi bal, ki ka ma bene gitedo iye gityer me moko kwon, wek pe gutiŋ gin mo maleŋ gukel i dyekal ma woko ka ma gitwero nyobo lwak kwede.”
Ejekiel 46:21 Lacen okela i dyekal ma woko, ci otela otera i twok dyekal aŋwen-ni; i twoke acel acel onoŋo dyekal matidi tye iye.
Ejekiel 46:1387 
Ejekiel 46:22 I twok dyekal aŋwen-ni onoŋo tye iye dyekal matitino, ma acel acel borre romo futi pyerabicel wiye aŋwen ki lacce futi pyerabic, gin aŋwen-ni ducu onoŋo ditogi rom.
Ejekiel 46:23 Dyekal acel acel onoŋo girumo woko ki cel ma gigero ki got, ki keno ka ma gikuto iye mac bene giyubo i ŋet cel.
Ejekiel 46:24 Ci dano-nu owacca ni, “Magi aye cokon ka ma lutic ma gitiyo i ot pa Lubaŋa myero guted iye gitum ducu ma lwak gityero.”
Ejekiel 47:1 Dano-nu dok otela odwoka cen i doggola ka ma gidonyo ki iye i ot pa Lubaŋa. Ci aneno pii tye ka mol kun katti ki i te doggola dok yo tuŋ wokceŋ (pien ot pa Lubaŋa bene onoŋo tye okemo yo tuŋ wokceŋ). Pii onoŋo tye ka mol bino piny kun a ki piny yo tuŋ acuc i te doggola me ot pa Lubaŋa, kun wok kwede i ŋet keno tyer yo tun acuc.
Ejekiel 47:2 Lacen okela woko kun wok kweda ki i dogcel ma tye yo tuŋ acam, ci owoto kweda orumo cel ki yo tuŋ woko obino kwede i dogcel ma woko ma okemo yo tun wokceŋ, Laora kulu onoŋo tye ka mol katti woko i ŋet dogcel yo tuŋ acuc.
Ejekiel 47:3 I kare ma wacito wadok yo tuŋ wokceŋ dano-nu omako lagada lapim piny i ciŋe, ci opimo piny yadi miya abic kun lubo i laora yo tuŋ piny dok kwede yo tuŋ wokceŋ, ci omiyo akato ki i dye pii. Piine onoŋo tut o wa i odilo tyena.
Ejekiel 47:4 Ka dok opimo piny yadi miya abic, ci omiyo awoto ki i pii ki tyena; piine onoŋo tut o wa i waŋcoŋ, Dok opimo piny yadi miya abic, ci omiyo anyono dye pii; piine onoŋo doŋ tut o wa i pyera.
Ejekiel 47:5 Ka doki opimo yadi miya abic, ci laora doŋ odoko kulu mo ma pe doŋ atwero kato ki i dyere, pien pii onoŋo doŋ opoŋ omedde woko. Kulunu onoŋo doŋ tut ma pe gitwero ŋolo ne ki tyen kono ka gikwaŋ iye akwaŋa aye romo katte.
Ejekiel 47:6 Ci owacca ni, “Wod pa dano, ityeko neno gin man ducu?” Ka doŋ odwoka cen kun woto kweda ki i dog kulu.
Ejekiel 47:7 I kare ma atye ka wot me dok cen, aneno yadi mapol twatwal i dog kulu tuŋŋi ki tuŋŋi.
Ejekiel 47:8 Ci en owacca ni, “Pii man tye ka mol kemo lobo ma tye yo tuŋ wokceŋ ci cito wa i Araba. Ka pii doŋ oo i pii me nam ma ocuŋ mot liywii ma pe mol, ci pii me nam doŋ cako doko leŋ.
Ejekiel 47:9 I kabedo ducu ma kulu man mol cito iye, gin ma corre limuk ma gibedo i pii gibibedo kwo, rec bene bibedo pol ata. Pii man mol cito kunnu wek pii me nam odok leŋ; dok bene gin makwo ducu gibibedo kwo ka ma kulu-ni mol cito iye ducu.
Ejekiel 47:1388 
Ejekiel 47:10 Cakke ki i Engedi dok kwede yo tuŋ i waŋ pii En-eglaim, lumak-rec bibedo kunnu i dog nam, ci gibimoyo obwogi ka two kunnu. Kwa rec mapatpat bibedo kunnu calo rec ma gibedo i Nam Madit.
Ejekiel 47:11 Ento pii ma tye i kabedo ma obedo dagodago ki i joro-gu pe bidoko leŋ. Gibiweko piine ducu bedo pii me kado.
Ejekiel 47:12 Doŋ i dog kulu ryoryo ducu, yadi ducu ma kitgi patpat bidoŋo iye kun ginyako nyiggi me acama pa dano. Potgi bene pe bitwo dok bene pe gibigiko nyak. Gibibedo ka nyak dwe ki dwe, pien gilimo pii ma mol a ki i kabedo maleŋ-ŋi, Nyiggi bibedo me acama pa dano, ki potgi bibedo yat me caŋo two ki i kom dano.” Waŋ apokki lobo
Ejekiel 47:13 Rwot Lubaŋa owaco kuman ni, “Magi aye waŋ apokki lobo ma ibilubo ka ipoko lobo i kin kaka apar wiye aryo me Icrael me bedo ginaleyagi. Ento jo me kaka pa Yucepu ibipoko botgi dullobo ma do do pa jo mukenegu kiryo.
Ejekiel 47:14 Yam onoŋo akwoŋo kun acikke bot kwarowu ni abimiyo lobo man botgi gicamo doko megi; pi meno kombeddi myero ipok woko marom i kinwu.
Ejekiel 47:15 “Waŋ apokki lobo bibedo kit man: Yo tuŋ acam, cakke ki i Nam Madit kun wok ki i Ketlon cito kwede i yo ma donyo i Kamat, o kwede wa i Jedad.
Ejekiel 47:16 Berota, Cibraim (ma tye i waŋ apokki i kin Damaciko ki Kamat), dok medde cito kwede wa yo tuŋ Kajer-atikon; ma tye i wan apokki me Kauran.
Ejekiel 47:17 Kit meno waŋ apokki lobo ma tye yo tuŋ acam bicakke ki i nam cito kwede yo tuŋ Kajar-enon, ma tye i waŋ apokki me Damaciko, ki waŋ apokki me Kamat tye yo tu acam.
Ejekiel 47:18 “Waŋ apokki lobo ma tye yo tuŋ wokceŋ bicakke ki i Kajar-enon i kin Kauran ki Damaciko, ma lubo kulu Jordan i kin Gilead ki lobo Icrael, dok kwede i nam ma tye yo tuŋ wokceŋ kun o kwede wa i Tamar.
Ejekiel 47:19 “Waŋ apokki lobo ma tye yo tuŋ acuc bicakke ki i Tamar cito wok kwede ki i pii me Meriba-kadec, ka doŋ lubo laora kulu me Ejipt o kwede wa i Nam Madit.
Ejekiel 47:20 “Waŋ apokki lobo ma tye yo tuŋ potoceŋ bicakke i dog Nam Madit cito i kabedo ma okemme ki yo ma donyo i Kamat. Man aye bibedo waŋ apokki ma tye yo tuŋ potoceŋ.
Ejekiel 47:21 “Ibipoko lobo man woko i kinwu kit meno kun lubo kit macalo wel kaka pa Icrael tye kwede.
Ejekiel 47:22 Ibipoko lobo man kun ibolo ki kwir me bedo ginaleyawu kikome, ki pi lurok ma gin lubedo ma gibedo i kinwu, ma doŋ bene gutyeko nywalo litinogi i kinwu. Wubitic kwedgi macalo gin anywalli me Icrael kikome, ma gin bene gibibolo kwir kacel kwedwu wek ginoŋ dullobo mo me bedo ginaleyagi ki i kin kaka pa Icrael.
Ejekiel 47:1389 
Ejekiel 47:23 Larok acel acel ma labedo gibimiye dul lobo me bedo ginaleyane, kacel ki lwak me kaka mo-ni ma en bedo i kingi. An Rwot Lubaŋa doŋ atyeko loko.
Ejekiel 48:1 “Magi aye nyiŋ kaka ducu: Cakke ki i waŋ apokki lobo ma tye yo tuŋ acam, kun a ki i nam wok ki i Ketlon cito kwede i yo ma donyo i Kamat, nio kwede wa i Kajar- enon (ma tye yo tuŋ acam me waŋ apokki lobo me Damaciko ki yo tuŋ malo i kom Kamat), kun medde kwede a ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Dan.
Ejekiel 48:2 I waŋ lobo murwatte ki lobo pa Dan, cakke ki yo tuŋ wokceŋ dok kwede yo tuŋ potoceŋ, gimiyo iye dullobo acel bot Acer.
Ejekiel 48:3 I waŋ lobo murwatte ki lobo pa Acer, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Naputali.
Ejekiel 48:4 I waŋ lobo murwatte ki pa Naputali, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Manace.
Ejekiel 48:5 I waŋ lobo murwatte ki lobo pa Manace, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Epraim.
Ejekiel 48:6 I waŋ lobo murwatte ki Epraim, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot. Reuben.
Ejekiel 48:7 I waŋ lobo murwatte ki lobo pa Reuben, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Juda.
Ejekiel 48:8 “I waŋ lobo murwatte ki lobo pa Juda, cakke ki yo tuŋ wokceŋ dok kwede yo tuŋ potoceŋ, bibedo dul ma ipoko bedo pat ma lacce romo mairo apar ki borre bibedo rom ki bor pa dul lobo ma doŋ gityeko pokogi bot jo me kaka pa Icrael-li, cakke ki yo tuŋ wokceŋ dok kwede yo tuŋ potoceŋ, kun noŋo kabedo maleŋ tye i dyere. Lobo ma gipoko pi Rwot
Ejekiel 48:9 “Lobo ma ibipoko bedo pat pi Rwot-ti borre bibedo mairo apar ki lacce bibedo mairo aboro.
Ejekiel 48:10 Magi aye bibedo kit macalo gipoko kwede dul lobo maleŋ: Ajwagi gibimiyo botgi dullobo ma tye yo tuŋ acam ma borre romo mairo apar, ki yo tuŋ potoceŋ lacce romo mairo aŋwen, ki yo tuŋ wokceŋ bene lacce romo mairo aŋwen, ki borre yo tuŋ acuc romo mairo apar, kun kabedo maleŋ pa Rwot tye i dyere.
Ejekiel 48:11 Kabedo ducu murumo kabedo man maleŋ-ŋi bibedo pa ajwagi ma gin likwayo pa Jadok. Gin gutiyo bota ki ada, pe guŋak gubwota woko i kare ma jo Icrael guŋak woko ca, kit macalo Lulevi gutimo.
Ejekiel 48:1390 
Ejekiel 48:12 Dul lobo man bibedo botgi calo dullobo ma gipoko ki i kom dul lobo maleŋ, ma en aye kabedo maleŋ makato ducu, murwatte ki lobo pa Lulevi.
Ejekiel 48:13 Doŋ i ŋet lobo pa ajwagi, gipoko iye dul lobo bot Lulevi, ma borre romo mairo apar ki lacce mairo aŋwen. Borre ka giribo ducu doŋ bedo mairo apar ki lacce mairo aboro.
Ejekiel 48:14 Dul lobo ma gidyero bot Rwot-ti obedo dul maber makato ducu, pe tye mo ma gitwero cato nyo lokone ki gin mo, dok bene pe gitwero kobone bot larok mo, Pien man dul lobo maleŋ, doŋ odoko pa Rwot.
Ejekiel 48:15 “Ento dul lobo mudoŋ ma borre romo mairo apar ki lacce mairo aryo, meno lwak ma gibedo i gaŋ gibitic kwede kit me nino ducu; gitwero bedo iye dok bene gitwero weko mukene bedo macalo bar. Gaŋ bibedo i dyere,
Ejekiel 48:16 dok bibedo latwoke aŋwen ma bocogi romrom ma twoke acel acel borre romo yadi alip adek ki miya aryo ki pyeraryo.
Ejekiel 48:17 I kabedo ducu murumo gaŋ i twoke acel acel, bar bibedo tye iye ma borre ari romo yadi miya acel ki pyerabic.
Ejekiel 48:18 Dul lobo mudoŋŋe ma orabo ŋet dul lobo maleŋ, borre bibedo mairo aŋwen yo tuŋ wokceŋ, ki mairo aŋwen yo tuŋ potoceŋ, Cam ducu ma bicek iye bibedo cam pa lutic ma gitiyo i gaŋ.
Ejekiel 48:19 Lutic ducu ma gitiyo i gaŋ, ma gua ki i kaka ducu pa Icrael, gibipuro lobo meno.
Ejekiel 48:20 Dul lobo ma ibipoko bedo pat bibedo latwoke aŋwen, ma bor pa twoke acel acel bibedo mairo apar; meno noŋo oribo dullobo maleŋ wa ki lobo pa jo ma gibedo i gaŋ. Lobo ma gipoko pi laker
Ejekiel 48:21 “Lobo ma odoŋ i ŋet dul lobo maleŋ ki lobo pa jo ma gibedo i gaŋ en aye lobo ma odoŋ tuŋŋi ki tuŋŋi i ŋet dul lobo ma latwoke aŋwen ma borre ki lacce romo mairo apar, bibedo pa laloc, Waŋ apokkine bibedo wan apokki me lobo kikome tuŋ wokceŋ ki tuŋ potoceŋ, Dullobo maleŋ-ŋi, ki kabedo maleŋ ma ot pa Lubaŋa tye i dyere-ni,
Ejekiel 48:22 ki lobo pa Lulevi kacel ki lobo pa jo ma gibedo i gaŋ, meno ducu bibedo i dye lobo ma doŋ gipoko me bedo pa laloc. Lobo pa laloc bibedo i kin dul lobo ma gipoko bot kaka, kun waŋ lobo pa jo Juda tye yo tuŋ acam ki wan lobo pa jo Benjamin tye yo tuŋ acuc. Lobo pa kaka mukene
Ejekiel 48:23 “Doŋ poko dul lobo bot kaka mudoŋŋe tye kit man: cakke ki yo tuŋ wokceŋ nio kwede yo tuŋ potoceŋ, kenyo gipoko iye dul lobo acel bot Benjamin.
Ejekiel 48:24 I waŋ lobo murwatte ki lobo pa Benjamin, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Cimeon.
Ejekiel 48:1391 
Ejekiel 48:25 I waŋ lobo murwatte ki lobo pa Cimeon, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Icakar.
Ejekiel 48:26 I waŋ lobo murwatte ki lobo pa Icakar, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Jabulon.
Ejekiel 48:27 I waŋ lobo murwatte ki lobo pa Jabulon, cakke ki yo tuŋ wokceŋ dok kwede yo tuŋ potoceŋ, kenyo gimiyo iye dul lobo acel bot Gad.
Ejekiel 48:28 Ka doŋ i waŋ lobo murwatte ki lobo pa Gad, waŋ lobone biwoto kun cakke ki i Tamar ka wok ki i pii Meriba-kadec, kun wok kwede ki i ŋet laora kulu me Ejipt cito o kwede i Nam Madit.
Ejekiel 48:29 “Man aye lobo ma ibipoko i kin kaka pa Icrael me bedo ginaleyagi, doŋ magi aye gin dul mapatpat ma gipoko. Man Rwot Lubaŋa ma owaco. Dogcel me Jerucalem
Ejekiel 48:30 “Magi aye bibedo dogcel ma gidonyo kwede i gaŋ. Yo tuŋ acam gipimo romo yadi alip adek ki miya aryo ki pyeraryo.
Ejekiel 48:31 Onoŋo tye iye dogcel adek, dogcel pa Reuben, dogcel pa Juda, ki dogcel pa Levi. Dogcel me gaŋ onoŋo gicako nyiŋgi ki nyiŋ kaka pa Icrael.
Ejekiel 48:32 Yo tuŋ wokceŋ bene onoŋo gipimo yadi alip adek ki miya aryo ki pyeraryo, Onoŋo bene tye iye dogcel adek, dogcel pa Yucepu, dogcel pa Benjamin, ki dogcel pa Dan.
Ejekiel 48:33 Yo tuŋ acuc bene gipimo oromo yadi alip adek ki miya aryo ki pyeraryo. Onoŋo tye iye dogcel adek, dogcel pa Cimeon, dogcel pa Icakar, ki dogcel pa Jabulon.
Ejekiel 48:34 Me agikkine yo tuŋ potoceŋ gipimo oromo yadi alip adek ki miya aryo ki pyeraryo. Onoŋo tye iye dogcel adek, dogcel pa Gad, dogcel pa Acer, ki dogcel pa Naputali.
Ejekiel 48:35 Doŋ bor pa cel murumo gaŋ ducu onoŋo romo yadi alip apar wiye aryo, ki miya aboro ki pyeraboro. Cakke i kare man cito kwede anyim, nyiŋ gaŋ doŋ gibilwoŋo ni, Rwot tye kany.”
Ejekiel 48:1392  Daniel
Daniel 1:1 I mwaka me adekke me loc pa Yekoyakim kabaka me Juda, Nebukadnejar kabaka me Babilon obino i Jerucalem ci orumo woko.
Daniel 1:2 Rwot omiyo Yekoyakim kabaka me Juda i ciŋe, ci Nebukadnejar okwanyo jami mo go ma gitiyo kwedgi i ot pa Lubaŋa, oterogi woko i lobo Cinar, oketogi i ot pa lubaŋane, ka oketo jami magi i ot kano lim pa lubaŋane.
Daniel 1:3 Cutcut kabaka ociko Acipenaj ma en ladit ma loyo jo ma gikologi, me kelo dano mogo ki i kom jo Icrael, jo ma gin litino ker kacel ki litino pa jo ma gin luye,
Daniel 1:4 awobe ma komgi pe ki mwonyo, jo mabeco ma gupwonnye i kit ryeko ducu, dok ma gikwiri, ki jo ma tye ki ŋec muromo, ma gitwero tic i gaŋ kal pa kabaka, ki me pwonyogi ki nukuta ki leb pa jo Kaldaya.
Daniel 1:5 Kabaka omiyogi ca mo cam mabeco nino ducu, kit cam ma en ecamo-ni, ki mato koŋo vino ma yam en mato-ni, Myero gibed ka pwonyogi pi mwaka adek; i agikki mwaka meno ka doŋ gikelgi gucuŋ i nyim kabaka.
Daniel 1:6 I kin jo magi onoŋo tye iye Daniel, Anania, Micael, ki Ajaria ma gin ducu dano me kaka pa Juda.
Daniel 1:7 Ci ladit ma loyo jo ma gikolo ocako nyiŋgi kit man: Daniel olwoŋo ni Beltecajar, Anania en olwoŋo ni Cadrak, Micael olwoŋo ni Mecak, ki Ajaria doŋ en olwoŋo ni Abednego.
Daniel 1:8 Ento Daniel omoko tamme pe me camo gin me kwer me cam mabeco pa kabaka- ni, kadi ki me balo kome ki koŋo vino ma kabaka mato-ni; pi meno openyo ladit ma loyo jo ma gikologi ni oye tamme-ni wek pe ebal kome kekene.
Daniel 1:9 Ci Lubaŋa omiyo gum ki kica bot Daniel i nyim ladit ma loyo jo ma gikolo.
Daniel 1:10 Ento ladit ma loyo jo ma gikolo owaco ki Daniel ni, “Alworo rwoda kabaka, ma oyero cam ma myero wucam ki ginamata-gu; ka oneno ni komwu pe yot ma rom ki kom awobe wadiwu ma mwaka me ditogi bene rom ki mewu, ci wubimiyo kabaka neka woko.”
Daniel 1:11 Lacen Daniel owaco ki lakan jami ma onoŋo ladit ma loyo jo ma gikolo oyero me gwoko Daniel, Anania Micael ki Ajaria ni,
Daniel 1:12 “Koŋ itemwa pi nino apar, ladit, wek gibed ka miyowa dek ŋor aye wacam ki pii amata keken.
Daniel 1:13 Ka wek lacen doŋ inen komwa ci ipor ki kom awobe ma gicamo cam mabeco ma kabaka bene camo-ni, ka doŋ iti giri kwedwa kit macalo ineno.”
Daniel 1:1393 
Daniel 1:14 Ladit ma loyo jo ma gikolo owinyo lok meno ma gititte-ni, ci otemogi kumeno pi nino apar.
Daniel 1:15 I agikki me nino apar gineno ni komgi leŋ dok gucwe bene makato awobe ma ca ma gicamo cam pa kabaka mabeco-ni.
Daniel 1:16 Cutcut lakan jami okwanyo cam mabeco-gu ki koŋo vino ki botgi, ci omiyo dek ŋor botgi wek gucam.
Daniel 1:17 Lubaŋa omiyo pwonnye ma malo bot awobe magi aŋwen, i kit kwa nukuta ducu, omiyo gubedo kwiri i lok ducu ki i ryeko ducu, kun Daniel onoŋo niaŋ i ginanyuta ki lek-gu ducu.
Daniel 1:18 I agikki me kare meno, ma kabaka doŋ ociko ni gikelgi i nyime, ci ladit ma loyo jo ma gikolo okelogi i nyim kabaka Nebukadnejar.
Daniel 1:19 Gubino gucuŋ i nyim kabaka, ci kabaka oloko kwedgi; i kingi ducu pe ginoŋo ŋat mo kadi ki acel ma rom ki Daniel, Anania, Micael ki Ajaria.
Daniel 1:20 Doŋ i kwa lok ducu ma kabaka openyogi kwede, onoŋo ni gikato lutyet ki lukor tipo ducu ma tye i te kerre tyen apar kulu.
Daniel 1:21 Ci Daniel omedde ki bedo kunnu nio wa i mwaka mukwoŋo me loc pa Ciro.
Daniel 2:1 I mwaka-me aryo me loc pa kabaka Nebukadnejar, Nebukadnejar oleko lek; obedo ka yelo cwinye mada ma nino bene pe mako waŋe.
Daniel 2:2 Ci kabaka ociko ni gilwoŋ lutyet, lukoi tipo-gu ki lutal ducu kacel ki jo Kaldaya ka gonyo te lekke. Ci gubino gudonyo i ot gucuŋ i nyim kabaka.
Daniel 2:3 Kabaka ocako waco botgi ni, “Aleko lek, ento cwinya obedo ka yelle mada ma amito ni aŋe te lekke.”
Daniel 2:4 Cutcut jo Kaldaya guwaco ki kabaka ni, “In kabaka bed kwo nakanaka! Doŋ itit lek meno botwa wan luticci ci wabigonyo tere boti.”
Daniel 2:5 Kabaka odok iye bot jo Kaldaya ni, “Lok ma aloko bedo me ada. Ka ce pe wumiyo aŋeyo lek man, kacel ki tyen lokke, ci gibinidowu woko matitino, dok bene gibimuko odiwu wo ko ducu doko wi obur.
Daniel 2:6 Ento ka wumiyo aŋeyo lek man kacel ki tyen lokke, ci wubigamo mot ki bakacic ki bota kun wulimo bene woro madwoŋ, Pi meno myero wunyutta lek man ki tyen lokke.”
Daniel 2:7 Gudok iye tyen me aryone ni, “Wek kabaka koŋ onyut botwa lekke wan luticce, ci wabinyuto tyen lok me lekke bene.”
Daniel 2:1394 
Daniel 2:8 Kabaka ogamo ni, “Aŋeyo adada ma pe akalo akala ni wun wumito medo kare ameda, pien wuneno atir lok ma aloko bedo me ada.
Daniel 2:9 Ka pe wumiyo aŋeyo lek man, tye mere cik acel keken mumakowu. Wun doŋ wutyeko ye me loko bota lok goba ma nyayo tim me bal keken nio wan ma kare olokke. Pi meno wutitta lek man, ci miyo abiŋeyo ni wun kara wutwero nyutta tyen lok me lekke.”
Daniel 2:10 Jo Kaldaya gudok iye ki kabaka ni, “Pe tye dano mo kadi ki acel i lobo ma twero co bo miti pa kabaka; dok bene pe tye kabaka mo madit nyo matek twatwal ma openyo lutyet, lukor tipo nyo jo Kaldaya mo ki kit peny macalo meno.
Daniel 2:11 Lok ma kabaka openyo-ni lokke tek, pe tye nar mo ma twero nyuto bot kabaka kono lubaŋa-gu ma kabedogi pat ki pa dano.”
Daniel 2:12 Lok man omiyo kiniga omako kabaka, odoko ger marac; cutcut ociko ni ginek co maryek ma gibedo i Babilon woko liweŋ.
Daniel 2:13 Ci gitito pi cik man oromo i lobo ducu ni myero ginek co maryek woko, guyenyo Daniel ki lureme bene wek ginekgi woko.
Daniel 2:14 Lacen Daniel oloko lok ki ryeko ki tam maber bot Ariok, ma onoŋo en aye ladit ma loyo askari ma gigwoko kabaka, ma onoŋo okato woko ocita ka neko luryeko ma i Babilon.
Daniel 2:15 Daniel openyo Ariok ni, “Piŋo cik pa kabaka bedo magwa kit man?” Ci Ariok otito lok meno bot Daniel.
Daniel 2:16 Lacen Daniel ocito odonyo bot kabaka olege me miye kare mo, wek enyut te lok me lek meno bot kabaka.
Daniel 2:17 Lacen Daniel odok cen i ode ci ocako tito lokke bot luwote Anania, Micael ki Ajaria.
Daniel 2:18 Otito botgi ni guleg kica ki bot Lubaŋa me poloma mako lok me muŋ man, wek en Daniel ki luwote-gu pe ginekgi woko kacel ki luryeko mu kene me Babilon.
Daniel 2:19 Lacen ginyuto lok me muŋ man bot Daniel i ginanyuta i dyewor. Mumiyo Daniel opwoyo Lubaŋa me polo mada.
Daniel 2:20 Daniel owacci, “Gipwo Lubaŋa ki nyiŋe nakanaka, pien ryeko ki tek tye bote.
Daniel 2:21 En aye ma loko cawa ki kare me cwir nyo me oro, en aye ma kwanyo luker woko ki i kergi ci keto luker manyen me leyo ka tyengi; en miyo ryeko bot jo maryek dok miyo ŋec bot jo ma twero niaŋ maber.
Daniel 2:22 En nyuto gin ma tye ka matut ki gin mukanne i muŋ en nyuto woko ka maleŋ; dok ŋeyo gin ma tye i colpiny, ki leŋo bene bedo bote.
Daniel 2:1395 
Daniel 2:23 Ai Lubaŋa pa kwarowa, amiyo pwoc ki pak boti, pien in aye ma imiya ryeko ki tekkom, kombeddi doŋ imiyo waŋeyo gin ma onoŋo wapenyo pire bati, pien doŋ imiyo waŋeyo lok pa kabaka.”
Daniel 2:24 Mumiyo Daniel ocito bot Ariok, ma en dano ma kabaka oyero ni onek luryeko me Babilon otyek woko ducuni; ci owaco bo te ni, “Pe inek luryeko me Babilon ityekgi woko; tera i ot i nyim kabaka, ci abinyuto bot kabaka te lok me lekke.”
Daniel 2:25 Ariok orune oyotoyot ki myelkom otero Daniel i ot i nyim kabaka, ci owaco bot kabaka ni, “Anoŋo dano mo ki i kin opii ma gikelogi ki i Juda ma twero gonyo te lok me lekki-ni.”
Daniel 2:26 Kabaka openyo Daniel ma gilwoŋo bene ni Beltecajar ni, “Itwero nyutta gin ma aneno i lekke, dok itwero gonyo te lok me lekka-ni?”
Daniel 2:27 Daniel odok iye ki kabaka ni, “Pe tye luryeko mo, lukor tipo, nyo lutyet kadi ki wa jo ma ŋiyo lok kom lakalatwe ma gitwero nyuto kit muŋ mukanne macalo man bot kabaka ma onoŋo kabaka openyo pire-ni.
Daniel 2:28 Ento tye Lubaŋa mo i polo ma nyuto kit muŋ ducu mukanne, en aye mumiyo kabaka oŋeyo lok ducu ma bitimme i kare ma pud tye anyim. Doŋ lek ma ileko-ni ki ginanyuta ma obino i wii i kare ma ibuto piny i wi ki tanda gin ene:
Daniel 2:29 I kare ma ibuto i wi kitanda, ai kabaka, tam obino i wii ma nyutti gin ma bitimme i kare me anyim, doŋ en ŋat ma yabo muŋ ducu mukanne woko ka maleŋ-ŋi, onyuto boti omiyo iŋeyo gin ma bitimme.
Daniel 2:30 Ento ki tuŋ bota ginyutta muŋ man mukanne, pe te lokke ni an aryek akato gin makwo ducu, ento wek agony te lok me lek man wek in kabaka iŋe, ki dok bene wek iŋe tam ma tye i cwinyi.
Daniel 2:31 “Ai kabaka, yam ineno cal mo ma gitiyo ki cin. Cal man dit dok ryeny matek mukato kare, Ocuŋ i nyimi; doŋ kit ma nen kwede mi yo lworo ma ko dano.
Daniel 2:32 Wi cal man gitiyo ki jabu ma giliyo maberre, kore ki bade ducu gitiyo ki ryal, ki doŋ iye ki eme gitiyo ki mola.
Daniel 2:33 Ooto tyene gitiyo ki nyonyo, ki tyene ma gicibo kwede piny gitiyo dulle mogo ki nyonyo ki mogo gicweyo ki lobo.
Daniel 2:34 I kare ma ineno, got obar ci otyer woko kekene ma pe dano aye otyero ki ciŋe, ci cutcut ocelo cal meno woko i tyene ka ma gitiyo ki nyonyo ki ma gicweyo ki lobo, ci oŋidogi woko matitino.
Daniel 2:35 Meno omiyo nyonyo, lobo, mola, ryal ki jabu ducu guŋinnye woko matitino, ci gudoko calo cun kai ma i laro moyo me oro, ma yamo doŋ otiŋogi oterogi woko, ma pe dok gitwero yenyo yogi ginoŋo. Ento got meno ma ocelo cal-li olokke odoko twon got madit mada ma poŋo lobo woko ducu.
Daniel 2:36 “Meno aye lekke; kombeddi doŋ wabigonyo te lek bot kabaka.
Daniel 2:1396 
Daniel 2:37 Doŋ in kabaka, in aye kabaka ma loyo luker ducu, dok Lubaŋa me polo aye mumiyo icamo ker, en mumiyi twero ki tek, wa ki deyo bene,
Daniel 2:38 dok omiyo dano ducu, lee tim ki winyo me polo ducu i ciŋi, ka ma gibedo iye ducu; omii twero me loyogi liweŋ, in aye ibedo latel wic me jabu.
Daniel 2:39 Lacen i ne locci, ker mo matidi twatwal bicakke, ma kabakane tidi in iloyo ki dit, ka lacen bibedo ker me adek me mola, ma biloyo lobo ducu.
Daniel 2:40 Ka dok ker me aŋwenne bicakke ma bibedo matek calo nyonyo, pien nyonyo turo jami ducu, dok ŋidogi woko matitino, ci tyekogi woko liweŋ; kit macalo nyonyo ŋinyo kwede jami, en bene bituro ci ŋinyo ker mukwoŋo-gu woko ducu.
Daniel 2:41 Kit macalo ibedo ka neno dul tyene ki lwet mogo gitiyo ki lobo pa lacwe agulu, ki dulle mogo gitiyo ki nyonyo, meno ker mupokke; ento nyonyo mogo ma miyo cuŋ matek bibedo i kine, kit macalo wuneno nyonyo ma orubbe ki lobo daba-ni.
Daniel 2:42 Kit macalo Lwet tyene dulle mukene gitiyo ki nyonyo ki mukene gitiyo ki lobo, kit meno bene ker man bibedo matek i kare mogo ki dok bibedo goro adada ci tur woko i kare mukene.
Daniel 2:43 Kit macalo ineno nyonyo orubbe woko ki lobo daba-ni, gibirubbe woko bene kit meno kun ginyomme i kingi kekengi, ento bedo maber kacel pe bibedo tye i kingi, kit macalo nyonyo bene pe rubbe ki lobo-ni.
Daniel 2:44 Dok i kare pa luker meno Lubaŋa me polo biketo ker mukene ma ri nakanaka ma pe gitwero balone, kadi dit me locce bene pe gibiweko i ciŋ rok mukene. Ker meno manyen-ni bituro ker magi ducu ŋidogi woko matitino, ci tyekogi woko ducu, en aye doŋ bicuŋ bedo matwal,
Daniel 2:45 kit macalo ineno maca obar otyer woko ki i kom got madit ma pe dano aye otyero ki ciŋe, ci oturo nyonyo, mola, lobo, ryal ki jabu oŋidogi woko ducu matitino. Lubaŋa madit doŋ otyeko nyuto bot kabaka gin ma bitimme i kare me anyim. Lekke obedo alfu ki te lokke bene tye atir.”
Daniel 2:46 Cutcut kabaka Nebukadnejar oryebbe piny, omiyo woro bot Daniel, ka doŋ ociko ni myero gikel gityer ki odok eceta gibed ka tyerone bot Daniel.
Daniel 2:47 Kabaka owaco bot Daniel ni, “Ada, Lubaŋani-ni aye Lubaŋa ma loyo lwak lubaŋa-gu ducu, dok en bene Rwot ma loyo luker ducu, en ŋat ma nyuto muŋ ducu mukanne woko ka maleŋ, pien in bene ibedo ki twer me nyuto muŋ man mukanne-ni.”
Daniel 2:48 Lacen kabaka omiyo deyo mamalo ki mot madwoŋ bot Daniel, ka okete me bedo laloc i lobo ducu me Babilon, dok bene me bedo ladit ma loyo luryeko ducu ma tye i Babilon.
Daniel 2:1397 
Daniel 2:49 Daniel olego kabaka, ci kabaka bene oye legane omiyo en oyero Cadrak, Mecak ki Abednego, oketogi me bedo ludito ma loyo lwak ki ne no lok ducu ma timme i lobo Babilon. Ento Daniel obedo mere i gaŋ kal pa kabaka.
Daniel 3:1 Kabaka Nebukadnejar otiyo cal lubaŋa ki jabu; borre obedo futi pyeraboŋwen ki lacce futi aboŋwen Ci ocibo ocuŋ i bar me Dura, i lobo Babilon.
Daniel 3:2 Cutcut kabaka Nebukadnejar ocwalo lok me lwoŋo luloyo madoŋo, ludito pa lwak, ki luloc me dul lobo mapatpat, lumi-tam, lugwok-lim, luŋolkop madito ki matino, ki ludito ducu me dul lobo mapatpat, gubin ka kwero cal lubaŋa ma kabaka Nebukadnejar yam otiyo ocibo ocuŋ likuŋ-ŋi.
Daniel 3:3 Lacen luloyo madoŋo, ludito pa lwak, ki luloc me dul lobo mapatpat, lumitam, lugwok-lim, luŋolkop madito ki matino, ki ludito ducu me dul lobo mapatpat gucokke kacel ka kwero cal lubaŋa ma kabaka Nebukadnejar otiyo ci ocibo ocuŋ likuŋ-ŋi; ci gin ducu gucuŋ i nyim cal lubaŋa ma Nebukadnejar ocibo-ni.
Daniel 3:4 Gicwalo kwena ki lok ma winnye maloŋo bot lwak ducu ni, “Wun lwak me rok ducu, ki rok ducu mapatpat, gicikowu ducu ni,
Daniel 3:5 ka wuwinyo bila nyo obute okok, lwere ma gikuto, opuk, aduŋu, naŋa ki nyamulere-gu, ki kit wer ducu ma gigoyo, myero wun ducu wuryebbe piny wuwor cal lubaŋa man me jabu ma kabaka Nebukadnejar otiyo ci ocibo ocuŋ likuŋ-ŋi.
Daniel 3:6 Doŋ ŋat mo ma pe biryebbe piny ka woro cal lubaŋa man, gibimake woko oyot gibole i ruk mac mukur malyet-ti.”
Daniel 3:7 Pi meno, i kare ma lwak me rok ducu guwinyo koko bila, koko nyamulere, ki koko opuk, ki aduŋu, naŋa, obute, ki kit wer ducu mapatpat ma gigoyo agoya, ci lwak me rok mapol, rok ducu mapatpat, ki jo ma loko leb mapatpat ducu guryebbe piny guworo cal lubaŋa me jabu ma kaba ka Nebukadnejar otiyo ci ocibo ocuŋ likuŋ-ŋi.
Daniel 3:8 I kare meno jo Kaldaya mogo ma onoŋo gitye ki tam maraco gutyerre ka maleŋ, gucako doto Lujudaya.
Daniel 3:9 Guwaco bot Nebukadnejar ni, “In kabaka myero ibed kwo nakanaka!
Daniel 3:10 In kabaka, onoŋo doŋ ityeko keto cik ni, ka dano ducu guwinyo koko bila, koko nyamulere, ki koko opuk, ki aduŋu, naŋa, obute, ki kit wer ducu mapatpat ma gigoyo agoya, ci guryebbe piny ka woro cal lubaŋa me jabu;
Daniel 3:11 doŋ ka dano mo pe biryebbe piny ka worone, gibimake woko oyot gibole woko i ruk mac mukur malyet-ti.
Daniel 3:1398 
Daniel 3:12 Ento tye Lujudaya magi, Cadrak, Mecak ki Abednego ma iyerogi iketogi me bedo ludito ma loyo lwak dok ma neno lok ducu ma timme i lobo Babilon. Ai kabaka, jo magi adek-ki pe gilubo cikki wacel. Pe giworo lubaŋani, dok bene pe giworo cal lubaŋa me jabu ma itiyo ci ici bo ocuŋ likuŋ-ŋi.”
Daniel 3:13 Cutcut kiniga omako Nebukadnejar woko, omiyo ociko ki keccwiny ni myero gicikel Cadrak, Mecak ki Abednego koŋ bote. Ci gicito gikelo jo magi adek-ki i nyim kabaka.
Daniel 3:14 Ci cutcut Nebukadnejar openyogi ni, “Lok ma gititta-ni mono ada, ni, wun Cadrak ki Mecak ka Abednego, pe wuworo lubaŋana, dok bene pe wuworo cal lubaŋa me jabu ma an aye atiyo ci acibo ocuŋ Iikun-ni?
Daniel 3:15 Ka ce kombeddi doŋ wuwinyo koko bila, ki koko nyamulere, ki koko opuk, ki aduŋu, naŋa, obute ki kit wer mapatpat ma gigoyogi agoya, ka wuyubbe dok wuye me ryebbe piny ka woro cal lubaŋa man ma an aye atiyo-ni, ci noŋo ber adada; ento ka ce pe wuworo, ci gibimakowu oyotoyot laboŋo galle, gibolowu woko i ruk mac mukur malyet-ti; ci lubaŋa mene ma bilarowu kwanyowu woko ki i ciŋa-ni?”
Daniel 3:16 Pi meno, Cadrak, Mecak ki Abednego gugamo lok gudok iye ki kabaka ni, “Ai Nebukadnejar, pe wamito walok boti gin mo pi lok man.
Daniel 3:17 Ka lok doŋ tye kumeno, ci Lubaŋawa ma waworo-ni bitwero larowa ki i ruk mac mukur malyet-ti; dok en bene bilarowa kwanyowa woko ki i ciŋi, in kabaka.
Daniel 3:18 Ento ka ce pe, myero in kabaka iŋe maber ni, wan pe wabiworo lubaŋani dok pe wabiworo cal lubaŋa me jabu ma itiyo ci ici bo Ocuŋ likuŋ-ŋi.”
Daniel 3:19 Cutcut akemo mager omako Nebukadnejar woko, omiyo waŋe bene olokke wo ko mapat i kom Cadrak, Mecak ki Abednego. Oyotoyot ociko ni gimed mac olyetti tyen abiro kulu makato kit munoŋo lyet kwede wi ati ca.
Daniel 3:20 Ka doŋ ociko jo mogo ma gin twoni oteka ma gitye i dul monnye ni gutwe Cadrak, Mecak ki Abednego woko, ci gubolgi i ruk mac mukur malyet.
Daniel 3:21 Ci gutweyo jo-nu woko ma onoŋo gitye ki ginaruka magi i komgi, jor, kanyi, tok me wigi, ki boŋŋigi mu kene ducu, gibologi kwede woko ducu i ruk mac mukur malyet-ti.
Daniel 3:22 Cik pa kaba ka onoŋo obedo gwa matek, ki ruk mac bene onoŋo doŋ odoko lyet matek, ma leb macce ma lyel bene oneko jo meno ma gutero Cadrak, Mecak ki Abednego ka bologi woko i mac.
Daniel 3:23 Jo magi adek-ki, Cadrak, Mecak ki Abednego, gibologi gupoto wa i dye ruk mac ma doŋ gitweyogi woko gulugulu.
Daniel 3:1399 
Daniel 3:24 Lacen kabaka Nebukadnejar obedo ki ur madit omiyo oa malo oyotoyot, Ci openyo lumi-tamme ni, “Pe wabolo jo adek i mac ma onoŋo doŋ gitweyogi woko?” Gudokke iye ni, “Ada, kabaka, iloko kakare.”
Daniel 3:25 Kabaka dok ogamo kun wacci, “Ento kombeddi atye ka neno jo aŋwen ma pe gitweyogi gitye ka wot awota i dye mac, kun mac bene pe waŋogi; dok aneno dano me aŋwenne-ni nen calo lubaŋa mo.”
Daniel 3:26 Ci Nebukadnejar obino onyiko cok ki doggola me kabedo ka ma ruk mac tye ka lye iye-ni, ci owacci, “Cadrak, Mecak ki Abednego, wun lutic pa Lubaŋa Mamalo Twal, wukatti woko, wubin kany!” Cutcut Cadrak, Mecak ki Abednego gukatti woko ki i mac.
Daniel 3:27 Ci luloyo madoŋo, ki ludito pa lwak, ki luloc me dul lobo mapatpat kacel ki lumi-tam pa kaba ka gucokke kacel, ci guneno ni mac pe owaŋo jo-nu; yer wigi mo ma mac oroyo pe tye, ginarukagi bene mac pe ogudo, dok ŋwec mac bene obedo pe i komgi.
Daniel 3:28 Mumiyo Nebukadnejar otuggi wacci, “Gipwo Lubaŋa pa Cadrak, ki Mecak ka Abednego ma ocwalo lamalaika ci olaro luticce woko, ma gigeno en, ma gubalo bene cik pa kabaka woko, gudyero kwogi me to ma ka woro lubaŋa mo ata ma pe Lubaŋagi kikome.
Daniel 3:29 Pi meno doŋ aketo cik kombeddi ni, Lwak me rok ducu nyo rok ducu mapatpat, nyo leb mo ma biloko lok mo marac i kom Lubaŋa pa Cadrak, Mecak ki Abednego gibiŋidogi wo ko matitino, ki odigi bene gibimuko woko doŋ obur; pien doŋ pe tye lubaŋa mo mukene ma twero laro dano kit man.”
Daniel 3:30 Mumiyo kabaka ocako medo rwom me tic pa Cadrak, Mecak ki Abednego i lobo Babilon.
Daniel 4:1 An kabaka Nebukadnejar acoyo lok man botwu, wun lwak me rok ducu, nyo rok ducu mapatpat, ki jo ma loko Leb mapatpat, ma wubedo i wi lobo ducu, Awaco botwu ni, Kuc omedde madwoŋ botwu!
Daniel 4:2 Onoŋo onen ber ki tuŋ bota ka anyuto lanyut mogo ki taŋo mogo ma Lubaŋa Mamalo Twal otyeko tiyo i koma.
Daniel 4:3 Lanyut ducu ma en onyuto-ada dit rom mene, ki taŋo ma en otiyo tekke rom mene! Kerre en aye ker ma ri nakanaka ki locce bene bedo i kare pa yalwak ducu.
Daniel 4:4 An Nebukadnejar onoŋo yam abedo mot i oda ma piny okwe, dok abedo ki gum me noŋo lonyo madwoŋ ki i gaŋ kaila.
Daniel 4:5 I kare ma abuto i wi kitanda aleko lek ma omiya lworo marac; dok ginanyuta mogo obino i wiya omiyo apo woko lirikrik.
Daniel 4:1400 
Daniel 4:6 Pi meno omiyo aketo cik ma wacci myero gikel luryeko ducu ma i Babilon i nyima, wek gumiya aŋe tyen lok me lek ma aleko-ni.
Daniel 4:7 Cutcut lutyet ki lukor tipo, Lukaldaya ki jo ma tyeto lok kom lakalatwe gubino gudonyo bota; ci atito botgi lek ma aleko-ni, ento pe gutwero gonnya te lekke.
Daniel 4:8 Lacen i agikkine Daniel obino odonyo ocun i ima, en ŋat ma nyiŋe mukene gilwoŋo Beltecajar-ni, macalo nyiŋ lubaŋana, en dano ma cwiny pa lubaŋa maleŋ bedo i iye, ci atito bo te lek ma aleko kun awa cecni,
Daniel 4:9 “In Beltecajar, ladit ma loyo lutyet ducu, doŋ atyeko ŋeyo ni cwiny pa lubaŋa maleŋ-gu bedo i ii, dok aniaŋ ni pe tye muŋ mo mukanne ma nyutone woko ka maleŋ tek ki boti. Lek ma onoŋo aleko-ni en ene; gonnya te lokke.
Daniel 4:10 Ginanyuta mubino i wiya i kare ma abuto i wi kitanda gin ene: nen, aneno yat mo ma Ocuŋ i dye lobo; maber mukato kare woko.
Daniel 4:11 Yat tu odoŋo ci odoko tek, ki wiye bene ogudo polo, dok onoŋo nen woko liweŋ ki i agikki lobo ducu.
Daniel 4:12 Pote ducu onoŋo nen mabeco, ki nyige bene onoŋo pol mada, obedo cam ma yam gin makwo ducu camo. Lee ducu me tim giywe i te tipone, ki winyo me polo bene gibedo i jaŋe ducu, doŋ gin makwo ducu gikwo pi camo nyige.
Daniel 4:13 “I kare ma abuto i wi kitanda dok ginanyuta mogo obino i wiya, ci aneno lakur- piny mo maleŋ, ma olor piny oa ki i polo.
Daniel 4:14 Odaŋŋe matek kun waco ni, ‘Toŋ yat meno iret woko piny, ci itoŋ jaŋe bene woko ducu, ka ilwer pate woko ducu, dok iket nyige woko atata; wek lee gua ki i tere guriŋ woko, ki winyo bene gua woko ki i jaŋe.
Daniel 4:15 Ento myero iwek ajutte ki lwite mucuŋ i ŋom-mi, ci itwe ajutte woko ki rubota nyonyo, ki mola, obed i dye lum alita i tim. Wek toyo ma a ki i polo odyak kome woko, dok wek obed i kin lee ma gibedo i lum i lobo.
Daniel 4:16 Wek gilok tamme woko ki i tam pa dano, ci gimiye obed ki tam pa lee; wek ori mwaka abiro.
Daniel 4:17 Lukur-piny aye gumoko lok man, kun gulubo lok pa jo maleŋ, wek i agikkine omi gin makwo ducu guŋe ni, Ŋat Mamalo Twal aye ma loyo ker pa dano, dok tye kt twero me miyone bene bot ŋat ma en mito, kun keto kadi wa dano ma rwomgi piny adada me loyo lwak.’
Daniel 4:18 Man aye lek ma an kabaka Nebukadnejar aneno. Doŋ kombeddi Beltecajar, myero ituc te lok me lek man, pien luryeko ducu ma gitye i te kerra pe gutwero gonyo te lek man bota, ento in itwero, pien cwiny pa lubaŋa maleŋ-gu bedo i ii.”
Daniel 4:19 Daniel ma nyiŋe mukene Beltecajar koŋ dok cwinye oballe woko pi cawa mo manok, ki tamme ducu opoyo tipo kome woko. Ci kabaka owacce ni, “Beltecajar,
Daniel 4:1401  pe iwek lek man nyo gonyo tere opo tipo komi.” Beltecajar odokke iye ni, “Rwoda, lek man myero obed pi jo ma gidagi, ki te lokke bene obed pilukworri!
Daniel 4:20 Yat ma onoŋo ineno ma odoŋo odoko matek, ma wiye ogudo polo, ma onoŋo nen wa ki i agikki lobo ducu-ni,
Daniel 4:21 ma pote ducu onoŋo nen mabeco ki nyige bene onoŋo pol mada, obedo cam ma yam gin makwo ducu camo, ma lee ducu me tim giywe i te tipone, ki winyo me polo bene gibedo i, jaŋe ducu,
Daniel 4:22 en aye in kabaka ma doŋ idoŋo idoko tek. Ditti bene doŋ odoŋo oo wa i polo, ki locci bene oyarre oo wa i agikki lobo.
Daniel 4:23 Onoŋo kabaka mere oneno lakurpiny, ma en ŋat maleŋ-ui, ka oa ki i polo lor piny kun wacci, ‘Toŋ yat meno iret woko piny, ci ibal woko, ento wek ajutte ki lwite mucuŋ i ŋom-mi, ci itwe ajutte woko ki rubota nyonyo, ki mola, obed i dye lum alita i tim. Wek toyo ma a ki i pol odyak kome, dok wek obed mere i kin lee ma gibedo i lum i lobo, nio Waŋ ma mwaka abiro okato.’
Daniel 4:24 Man aye te lok me lekke, ai kabaka: Man aye cik pa Ŋat Mamalo Twal, ma obino i kom rwoda kabaka,
Daniel 4:25 man nyuto ni gibiryemi woko ki i kin dano, doŋ ibibedo kacel ki lee me tim; gibimiyo icamo lum calo twon, dok toyo ma a ki i polo bene bidyako komi woko, ci ibiri mwaka abiro, nio wan ma iŋeyo ni ŋat Mamalo Twal aye loyo ker pa dano, dok en tye ki twero me miyone bot ŋat ma en mito.
Daniel 4:26 Kit macalo onoŋo giciko ni giwek ajut yat ki lwite, ada ker bibedo meri matwal cakke i kare ma in doŋ iŋeyo kwede ni Polo aye laloc.
Daniel 4:27 Pi meno in kabaka, myero iye tamma-ni; ŋut iwek balli woko ducu ci icak bedo ki kwo ma atir, kun iweko balli kitimo kica bot jo ma giunogi, wek gwok nyo kare me locci ibimedde ki bedo ki kuc ki yweyo muromo.”
Daniel 4:28 Lok magi ducu otimme i kom kabaka Nebukadnejar.
Daniel 4:29 I ne dwe apar wiye aryo kabaka doŋ onoŋo tye ka wot i wi ot me gaŋ kal me Babilon,
Daniel 4:30 ci en kabaka owacci, “Man aye pe Babilon madit-ti, ma an aye agero ki tek me twerona wek obed gaŋ me bedo pa luye, ki pi deyo me ditta?”
Daniel 4:31 I kare ma kabaka pud tye ka lok, dwan oa ki i polo ma wacci, “Ai kabaka Nebukadnejar, lok man giwaco boti ni, ker doŋ gikwanyo woko ki boti,
Daniel 4:32 dok gibiryemi woko ki i kin dano, doŋ ibibedo kacel ki lee me tim; gibimiyo icamo lum macalo twon, pi mwaka abiro, nio waŋ ma ipwonnye ni Dat Mamalo Twal aye ma lo yo ker pa dano, dok tye ki twero me miyone bene bot ŋat ma en mito.”
Daniel 4:1402 
Daniel 4:33 Oyotoyot lok man ocobbe kakare i kom Nebukadnejar. Ci cutcut giryeme woko ki i kin dano, ocako camo lum calo twon, ki toyo ma oa ki i polo bene odyako kome woko nio waŋ ma yer kome ducu olot maboco macalo yec kom ocur, ki lwete bene olot maboco calo Lwet winyo.
Daniel 4:34 I agikki me kare meno ducu, an Nebukadnejar, ailo waŋa aneno polo, ci tipo koma ocako dwogo, omiyo apwoyo En ŋat Mamalo Twal mada, ka dok apake kun aketo deyo i kome en ma bedo kwo nakanaka-ni. Locce bedo matwal, ki kerrebene bedo i kare pa yalwak ducu;
Daniel 4:35 jo ducu ma bedo i lobo bene gin pe gin mo; en tiyo gin ma cwinye mito i mony me polo ki i kin jo ma bedo i lobo bene; ŋat mo pe ma twero juke, nyo ma twero wacce ni, “Itimo aŋo?”
Daniel 4:36 I kare meno kikome bene en aye tipo koma ocako dwogo kwede ki deyo me kerra, ki ditta ki berra ducu odwogo i koma. Lumi-tamma ki luye mera guyenya, ci gidwoka dok i kerra, ki dit mukene makato dok gimedo bota.
Daniel 4:37 Mumiyo kombeddi an, Nebukadnejar, apako, adworo dok aworo Kabaka me polo; pien ticce ducu tye atir, ki kwo me bedone ducu tye atir; jo ma luwakke en twero kwanyogi ci dwoko rwomgi woko piny.
Daniel 5:1 Kabaka Belcajar otedo karama madit pi luditone me awora ma welgi romo alip acel, ci omato koŋo vino i nyimgi.
Daniel 5:2 I kare ma doŋ Belcajar obilo koŋo, ociko ni gikel kikopo jabu ki me ryal-gu ma yam wonne Nebukadnejar ocoko woko ki i ot pa Lubaŋa ma tye i Jerucalem-mi, wek en kabaka ki luditone me awora, kacel ki monne ki mon aŋecane ducu giti kwede me mato koŋo.
Daniel 5:3 Ci gikelo jami magi me ryal ki me jabu ma yam giyakogi ki i ot pa Lubaŋa ma tye i Jerucalem; ci kabaka ki lwak luditone me awora, ki monne, ki mon aŋecane gumato kwede.
Daniel 5:4 Gumato koŋo vino, kun gipako lwak lubaŋa me jabu ki me ryal, me mola, me nyonyo, me yat ki me got.
Daniel 5:5 Cutcut gineno lwet cin dano mo ka tye ka coyo coc i kor ot ma i gaŋ kal pa kabaka, ma okemme ki okar mac; kabaka oneno ka ciŋ dano-nu tye ka coc.
Daniel 5:6 Man omiyo wan kabaka olokke woko ki tamme bene omiyo cwinye opoto liliŋ; pyere otoŋŋe woko, ki coŋe aryo ducu gubedo ka gone kacel.
Daniel 5:7 Omiyo kabaka okok ki dwan maloŋo ni gikel lukor tipo ki jo Kaldaya ki jo ma Jjiyo lok kom lakalatwe. Kabaka owaco bot luryeko ducu ma i Babilon ni, “ŋat mo ma bikwano coc man, ce ogonnya te lokke, gibiruko ki boŋo ma obedo lamar
Daniel 5:1403  lamar, gibirwako nyor me jabu bene i ŋute, ci doŋ bibedo laloc me adek i te ker man.”
Daniel 5:8 Ci luryeko pa kabaka ducu gubino gudonyo i ot bote, ento pe gutwero kwano coc ma i kor ot kadi ki gonyo te lokke bot kabaka bene oloyogi.
Daniel 5:9 Man omiyo cwiny kabaka Belcajar opoto liliŋ, wa kome ducu oballe woko, ci luditone me awora guuro guŋeŋ woko ata.
Daniel 5:10 I kare ma daker owinyo lok pa kabaka ki pa luditone me awora-gu ducu, obino odonyo i ot ka ma gitye iye ka camo karama; ci owaco ni, “Ai kabaka, bed kwo nakanaka! Pe myero iwek tammi omi cwinyi obed ka poto, dok pe iwek komi oballe.
Daniel 5:11 Tye dano mo i te kerri kany ma cwiny pa lubaŋa maleŋ-gu bedo i iye. I kare pa woru onoŋo yam ginanyuta me muŋ ducu ki niaŋ wa ryeko, macalo ryeko pa lubaŋa-gu ducu, ginoŋo ni en tye kwede, mumiyo woru, kabaka Nebukadnejar, okete me bedo dano ma loyo lutyet, lukor tipo, jo Kaldaya ki luryeko ducu ma ŋiyo lok i kom lakalatwe.
Daniel 5:12 Dano man Daniel, yam kabaka ocako nyiŋe ni Beltecajar, onoŋo tye ki cwiny maber makato, onoŋo bene tye ki ŋec wa ki niaŋ muromo me gonyo te lok me lek ducu, kun gonyo wa te lok macalo koc Lit-gu woko bene, dok cobo lok me peko mogo ma dano tye kwede. Kombeddi myero ilwoŋ Daniel obin, ci en aye bigonyo te lok man.”
Daniel 5:13 Cutcut gikelo Daniel i nyim kabaka, Kabaka ocako lok ki Daniel kun penye ni, “In aye Daniel, ŋat acel i kin jo Juda ma yam wora omakogi ki i Juda ci okelogi kany-nyi?
Daniel 5:14 Awinyo lok i komi ni cwiny pa lubaŋa maleŋ-gu tye i komi, dok bene ni it ye ki ryeko me nyuto muŋ mogo, ki niaŋ wa ki ryeko makato pa jo mukene.
Daniel 5:15 Kombeddi onoŋo gikelo luryeko ki lukor tipo-gu i nyima ni gukwan coc man dok gumiya aŋe te lokke; ento pe gutwero nyutta te lokke.
Daniel 5:16 Ento onoŋo awinyo ni itwero gonyo te lok mapol, dok bene icobo lok me peko ma dano tye kwede. Doŋ kombeddi ka ce itwero kwano coc man ki gonyo te lokke wek aŋe, ci gibiruki ki boŋo ma lamar lamar, gibirwako nyor me jabu bene i ŋuti, dok bene ibibedo laloc me adek i te ker man.”
Daniel 5:17 Ci Daniel odok iye ki kabaka ni, “Gwok motti ducu obed piri giri, dok imi bakacic ma imito miya bot ŋat mukene; kadi bed pe agamo gin mo ma imiya pud abikwano coc man boti, kabaka, dok bene abigonyo te lokke iŋeyo.
Daniel 5:18 Ai kabaka, Lubaŋa ma En Ŋat Mamalo Twal yam omiyo woru obedo kabaka ma loyo lobo, omiye bene dit ki deyo wa ki twero ducu.
Daniel 5:1404 
Daniel 5:19 Pi dit ma yam gimiye, oweko lwak me rok ducu ki rok mapatpat ducu ki jo ma loko leb mapatpat komgi omyel dok gubedo ki lworo i nyime. Ka yam cwinye omito ni enek dano mo ci neko mere aneka, ka omito ni ewek dano mo-ni obed kwo, ci weko bedo kwo; ka omito ni emi dit bot ŋat mo ci miyo, ka omito ni edwok rwom pa dano mo-ni piny ci dwoko bene.
Daniel 5:20 Ento i kare ma doŋ en ocako kette malo kekene ki i cwinye, omiyo cwinye odoko nwaŋ ci ocako loc ki wakke marac, omiyo gikwanye woko ki i wi komkerre, wa ki deyone bene gikwanyo woko ki i kome.
Daniel 5:21 Giryeme woko ki i kin dano ci giloko tamme odoko macalo tam pa lee me tim, obedo ka camo lum calo twon, toyo ma a ki i po lo obedo ka dyako kome, nio ka oŋeyo ni Lubaŋa Mamalo Twal aye ma loyo ker pa dano, dok en bene aye ma keto ŋat ma cwinye mito me bedo laloc iye.
Daniel 5:22 Doŋ in Belcajar, in wode kikome, ento pe ibedo mwol i cwinyi, kadi bed onoŋo iŋeyo lok man ducu.
Daniel 5:23 Ento ikette malo kekeni ci iette giri i kom Rwot me polo; dok jami ma yam gitiyo kwede i ode ducu gikelogi giketogi i nyimi, ci in kacel ki ludito me aworani, monni, ki mon aŋecani ducu wutiyo kwede me mato koŋo vino. Wubedo bene ka pako lwak lubaŋa me jabu, me ryal, me mola, me nyonyo, me yat ki me godi-gu, ma pe gineno piny, pe giwinyo lok, dok ma pe giŋeyo gin mo-ni. Ento in pe ibedo ka woro Lubaŋa ma omiyo kwo ki yweyo boti-ni, kun en bene aye ma gwoki i kit bedoni ducu.
Daniel 5:24 “Doŋ gicwalo ciŋ dano ki i nyime, ci ocoyo coc man.
Daniel 5:25 Coc ma gicoyo-ni onoŋo tye kit man: MENE MENE TEKEL PARCIN.
Daniel 5:26 Doŋ te lok man tye kit man: MENE, Lubaŋa doŋ otyeko kwano wel nino me kerri woko, dok onyuto bene ni agikkine doŋ cok.
Daniel 5:27 TEKEL, doŋ gipimi i mijan, ci ginoŋo ni pud iyot;
Daniel 5:28 PEREC, kerri gipoko iye woko ci gimiyo bot jo Medi ki bot jo Percia.”
Daniel 5:29 Cutcut Belcajar omiyo twero, ci giruko Daniel ki boŋo ma lamar lamar, ka girwako nyor me jabu i ŋute, ci gitito lok i kome oromo piny ducu ni en aye doŋ bibedo laloc me adekke i te ker me Babilon.
Daniel 5:30 I dyewor me nino meno kikome gineko kabaka Belcajar woko.
Daniel 5:31 Ci Dario ma jo Medi oleyo ker, ma doŋ mwaka me ditte romo pyerabicel wiye aryo.
Daniel 6:1405 
Daniel 6:1 Dario omoko tamme me keto luloyo madoŋo miya acel ki pyeraryo me bedo luloc i te kerre i kabedo ducu mapatpat.
Daniel 6:2 Ka dok oketo luloc madito adek me loyogi; i kin jo-nu onoŋo Daniel bene tye iye, dok luloyo madoŋo ducu myero guter lok ma mako ticgi bot luloc madito adek-ki, wek lim pa kabaka pe olannye ata.
Daniel 6:3 Lacen ginoŋo ni Daniel dok kwiri mada makato luloc mukene madito aryo-ni woko, loyo wa rwodi-gu ducu, pien cwiny maber makato onoŋo tye i kome; doŋ omiyo kabaka obedo ki yub me keto en me loyo lobo ma i te kerre ducu.
Daniel 6:4 Mumiyo luloc madito kacel ki rwodi gubedo ka yenyo yo ma myero ginoŋ ki bal i kom Daniel ma mako lok ker; ento pe gunoŋo ka cuŋo mo me dot kadi ki roc mo, pien Daniel onoŋo obedo dano ma lagen, ma pe tye ki kit roc mo, dok lok mo me bal bene pe ginoŋo i kome.
Daniel 6:5 Lacen jo meno guwacci, “Pe wabinoŋo lok me doto Daniel nio ka wayenyo kit lok ma lubbe ki cik pa Lubaoŋne-ni.”
Daniel 6:6 Ci luloc madito kacel ki rwodi magi guporo lok kacel ci guye woko lawaŋacel ka gua gubino bot kabaka guwacce ni, “Ai kabaka Dario, bed kwo nakanaka!
Daniel 6:7 Luloc ducu madito me ker man, kacel ki ludito pa lwak, rwodi, lumitam ki luloc me dul lobo mapatpat guye lawaŋacel ni kabaka myero omok cik ki miyo twero ma pe gitwero lokone ni, ka ce gibinoŋo ŋat mo ka lego lubaŋa mo nyo ka woro dano mukene ma pe in kabaka, pinino pyeradekrdano macalo meno gibibolo woko i kin lwak labwor.
Daniel 6:8 Pienno kombeddi in kabaka myero imok cik ci iket ciŋi i buk ma gicoyo iye cik ma pe giloko atata, kit macalo cik pa jo Medi ki Percia tye kwede, ma pe giloko atata-ni.”
Daniel 6:9 Pi meno kabaka Dario oketo ciŋe i buk me cik kun moko cik man.
Daniel 6:10 I kare ma doŋ Daniel oŋeyo ni giketo cin i buk me cik, oa ocito i ode odonyo i kicikane ma tye malo ma tye ki waŋ dirica, ci oyabo dirica ma okemo yo tuŋ Jerucalem; ci obedo ka rumo coŋe piny ka lega kun miyo pwoc bot Lubaŋane tyen adek nino ki nino, kit macalo yam con koŋ obedo ka timone-ni.
Daniel 6:11 Lacen jo-nu gucako bino bot Daniel kit macalo onoŋo doŋ gutyeko yubone-ni, ci gunoŋo Daniel tye ka lega kun bako doge bot Lubaŋane.
Daniel 6:12 Ka gudok cen gucito i nyim kabaka, gunyiko cok ci gucako wacce lok ma dok i kom cik ma pe lokke-ni ni, “Ai kabaka, onoŋo mono pe iketo ciŋi i buk me cik ma pe lokke atata-ni, kun iciko ni ka ce gibinoŋo ŋat mo ka lego lubaŋa mo nyo ka woro dano mo mukene ma pe in kabaka, pi nino pyeradek, dano macalo meno gibibolo woko i kin lwak labwor?” Kabaka odok iye botgi ni, “Lok meno pud ocuŋ matek kit macalo cik pa jo Medi ki Percia tye kwede, ma pe gitwero lokone atata- ni.”
Daniel 6:1406 
Daniel 6:13 Ci gumedde ki tito lok bot kabaka ni, “Wanoŋo Daniel ma en ŋat acel i kin jo ma yam giyakogi ki i Juda, pe lubo cikki, ai kabaka, kadi wa cik ma pe lokke ma iketo iye ciŋi i buk-ki, ento bedo mere ka lego Lubaŋane tyen adek nino ki nino.”
Daniel 6:14 I kare ma doŋ kabaka owinyo lok magi ducu, cwinye ocwer mada, obedo ki tam pi laro Daniel; ci obedo ka yelle matek ki tam i cwinye nio ka cen opoto, pi yenyo kit yo ma myero el are kwede.
Daniel 6:15 Lacen jo magi dok gubino kacel bot kabaka, kit macalo onoŋo doŋ guyubo kwede, ci guwaco bot kabaka ni, “Ai kabaka, myero iŋe ni, man aye cik pa jo Medi ki jo Percia ni, cik mo ma kabaka doŋ omoko pe twero lokke.”
Daniel 6:16 Cutcut kabaka omiyo twero, gicito gikelo Daniel ci gibolo woko i kin lwak labwor. Ci kabaka owaco bot Daniel ni, “Myero Lubaŋani ma iworo jwijwi-ni tin koŋ olari ba!”
Daniel 6:17 Gikelo got acel madit ci giloro ki dog boro pa lwak labwor-ri woko, ka kabaka bene odiyo agit ciŋe i odok ma gimwono ki got meno kacel ki agit ciŋ pa luditone me awora, ma moko ni myero pe gilok gin mo pi lok kom Daniel.
Daniel 6:18 Lacen kabaka ocako dok i gaŋ kalle, obedo ka ri kec dyewor benebene; gin mo pe ma gitero bote me yomo cwinye, nino bene okwero mako waŋe woko.
Daniel 6:19 I kare ma piny doŋ oyabbe odiko, kabaka oa malo ci okato woko ocito oyotoyot twatwal i dog boro pa labwor.
Daniel 6:20 Ka doŋ oo cok ki boro ka ma onoŋo Daniel tye iye-ni, ci odaŋŋe kun kok matek pi remcwiny, ci owaco bot Daniel ni, “Ai Daniel, latic pa Lubaŋa makwo, en Lubaŋani ma iworo jwijwi-ni mono doŋ otwero lari ki i dog lwak labwor magi?”
Daniel 6:21 Daniel odok ki kabaka ni, “Ai kabaka, bed kwo nakanaka!
Daniel 6:22 Lubaŋana ocwalo Lamalaika otweyo dog lwak labwor magi woko, mumiyo pe gumwoda woko, pien ginoŋo ni pe atye ki bal mo i nyime, kadi wa i nyimi bene, ai kabaka, pe atimo gin mo marac kadi ki acel.”
Daniel 6:23 Lok meno omiyo kabaka obedo ki yomcwiny matek, ci omiyo twero ni gikwany Daniel woko Kii boro pa labwor gikel woko ka maleŋ. Pe ginoŋo kadi latin ret mo i kome wacel, pien onoŋo en obedo ka geno Lubaŋane.
Daniel 6:24 Cutcut kabaka ociko ni gikel jo ma gudoto Daniel-li, ci gibologi woko i boro i kin lwak labwor, gin ducu kacel ki mongi wa ki litinogi. Doŋ ma pud peya gupoto piny i te boro, labwor ogamogi woko lamal likapkap ci gumwodogi gutyero ocogogi woko lipwacpwac.
Daniel 6:25 Lacen kabaka Dario ocoyo waraga bot lwak me rok ducu, ki rok mapatpat, kadi wa bot jo ma loko leb mapatpat ma gibedo i lobo ducu kun wacci, “Kuc myero onya omedde botwu.
Daniel 6:1407 
Daniel 6:26 Aketo kombeddi cik ni, i kabedo ducu ma i te locca madit-ti dano ducu myero komgi omyel dok gubed ki lworo i nyim Lubaŋa pa Daniel, pien en aye Lubaŋa makwo, ma bedo nakanaka; kerre bene pe gituro, locce bene pe bigik.
Daniel 6:27 Lubaŋane laro dano dok konyogi bene, tiyo lanyut ki tano-gu i polo ki i lobo, en aye ma olaro Daniel ki i teko pa lwak labwor.”
Daniel 6:28 Mumiyo Daniel olimo gum ki lonyo madwoŋ i kare me loc pa Dario ki i kare me loc pa Ciro ma jo Percia.
Daniel 7:1 I mwaka mukwoŋo me loc pa Belcajar kabaka me Babilon, Daniel oleko lek dok bene ginanyuta obino i wiye i kare ma en obuto i wi kitandane. Ci ocoyo gin ma en oleko-ni woko piny, dok otito kit lokke woko bene.
Daniel 7:2 Daniel owacci, “Man aye gin ma aneno i ginanyuta i dyewor ki i waŋ lek; aneno yamo aŋwen ducu gubedo ka rubo pii me nam madit.
Daniel 7:3 Ci cutcut aneno lee madito aŋwen gukatti woko ki i nam, kun lee acel acel nen pat mada ki lawote.
Daniel 7:4 Lee mukwoŋo nen calo labwor, dok onoŋo tye ki bwome macalo bwom ocur. I kare ma abedo ka neno ci giputo bwome woko giilo woko ki i nom giketo Ocuŋ ki tyene aryo calo dano; ci gimiye bene cwiny pa dano.
Daniel 7:5 Dok aneno lee mukene me aryone, nen calo ŋuu, Otino tyene tuŋcel malo; tye ki cogo riŋo lakŋet adek i doge i kin lake. Ci gititte ni, ‘A malo, imwod riŋo madwoŋ.’
Daniel 7:6 I ŋe man aneno piny, ci aneno dok lee mukene mubedo calo kwac, ma tye ki bwome aŋwen macalo bwom winyo i ŋeye; onoŋo wiye tye aŋwen, dok bene gimiye loc.
Daniel 7:7 I ŋe man oo i dyewor aneno ginanyuta, ci aneno lee me aŋwenne, ger miyo kom dano myel marac ma lworo noŋo oketo komgi woko, dok tekone dwoŋ ma pe wacce; lake ducu obedo nyonyo matek; obedo ka mwodo riŋo lee otyero woko lipwacpwac, ka doŋ onyono gin mudoŋŋe woko piny ki tyene. Onoŋo nen pat dok twatwal ki lee mukene ma gukwoŋo nyime ca, onoŋo tuŋe tye apar kulu.
Daniel 7:8 Abedo ka tamo lok i kom tuŋe apar-ri, ci aneno tuŋe mukene dok otwi olot ki i kin luwote; tye matidi mo. Ka otwi, ma onoŋo giputo tuŋe adek i kom gin mukwoŋo twi-ni woko ki tergi ducu pi wekke kabedo, ci aneno waŋ tye i tun lee man ma obedo calo wan dano, ma doge onoŋo tye ka loko lok mogo me wakke adada.” Ŋat ma yam okwoŋo bedo kwo wa con
Daniel 7:9 “I Kare ma abedo ka nenone, ci aneno, gicibo komker mogo ci Ŋat ma yam okwoŋo bedo kwo wa con obino obedo i wi komker acel. Boŋone tar calo pee,
Daniel 7:1408  dok bene yer wiye rom ki yer romo ma gilwoko odoko matar adada; komkerre obedo leb mac ma lyel keken ki lawalane obedo mac ma tye ka wan,
Daniel 7:10 Laora kulu me mac ocako mol, ka mol a ki i nyime katti woko. Dano alip ki alip gitiyo bote; ki jo alip apar tyen alip apar gibedo ka cuŋ i nyime, ci laŋolkop ocako bedo ki lukiko pi ŋolo kop, ci omiyo oyabo buk.
Daniel 7:11 “Abedo ka neno piny i cawa meno pi lok me wakke ma tuŋ lee onoŋo tye ka lokone. I kare ma abedo ka nenone, ci gineko lee-nu woko, ka giwaŋo kome ki mac gityeko woko liweŋ.
Daniel 7:12 Doŋ lee mukene-ne-gu gikwanyo locgi woko ki botgi, ento giwekogi ni koŋ gubed kwo i lobo pi oro ki kare manok.
Daniel 7:13 I dyewor aneno ginanyuta macalo magi: cutcut aneno ŋat mo macalo dano, kun lor bino piny ki pol me polo. Ci obino bot ŋat ma yam okwoŋo bedo kwo wa con- ni, gitere bene wa i nyime.
Daniel 7:14 Gitiŋo loc ducu gimiyo i ciŋe, kacel ki ker ducu ki deyone, wek lwak me rok ducu ki rok ducu, ki jo ma loko leb mapatpat-gu ducu, gubed luticce. Locce aye loc ma bedo matwal, locce pe bigik, ki kerre bene pe gitwero turone. Te lok me ginanyuta
Daniel 7:15 “An Daniel, cwinya onoŋo oballe woko pi lek ma obino i wiya opoyo tipo koma.
Daniel 7:16 Ci acito anyiko cok bot ŋat mo acel i kin jo ma onoŋo gucuŋ ka kenyo, ci apenye kun amito en otitta ada me lok magi ducu. En otitta, omiyo aŋeyo te lokke ducu, kun wacci,
Daniel 7:17 ‘Lee tim magi aŋwen madito-gu gin aye luker aŋwen ma gibia ki i lobo.
Daniel 7:18 Ento jo maleŋ pa ŋat Mamalo Twal aye gibicamo ker, dok gibibedo wegi ker nakanaka.’
Daniel 7:19 “Dok amito twatwal me ŋeyo lok ada ma dok i kom lee me aŋwenne ma onoŋo nen mapat ki lee mukene-gu, ma onoŋo ger ma miyo kom dano myel marac, ma lworo noŋo oketo komgi woko-ni. Lake ducu obedo nyonyo, ki Lwete ducu obedo mola, ma obedo ka mwodo riŋo lee tyero cogone woko lipwacpwac, ka doŋ onyono gin mudoŋŋe woko piny ki tyene.
Daniel 7:20 Abedo ka tamo lok i kom tuŋe apar ma onoŋo tye i wiye-ni, ki i kom tuŋe mukene ma dok otwi olot ki i kin luwote, kun otwi ma onoŋo giputo tuŋe adek i kom gin ma gukwoŋo twi-ni pi wekke kabedo. En tuŋ lee ma onoŋo waŋe tye ma obedo calo waŋ dano-ni, kun doge bene tye ma obedo ka loko kwede lok me wakke adada. Onoŋo en dit makato lee luwote mukene-gu woko.
Daniel 7:21 I kare ma abedo ka nenone, ci aneno tuŋ lee meno oero lweny i kom jo maleŋ, ci otayogi woko,
Daniel 7:1409 
Daniel 7:22 nio waŋ ma ŋat ma yam okwoŋo bedo kwo wa con-ni obino, ci oŋolo kop pa jo maleŋ pa ŋat Mamalo Twal, ka doŋ kare oo ci jo maleŋ gugamo ker woko.
Daniel 7:23 “En dok owaco kuman ni, ‘Lok i kom lee me aŋwenne tye kit man: Ker me aŋwen bibedo tye i lobo; kerre bibedo pat ki ker mukene-gu ducu. Ker man bicamo jo me lobo tyeko woko ducu, binyonogi woko piny ki tyene, dok ŋinyogi woko matitino.
Daniel 7:24 Doŋ lok i kom tuŋ lee apar-ri tye kit man: Tye luker apar ma gibia ki i te ker man, dok kabaka acel mukene bia ki i ŋegi: en bibedo pat mada ki luker ma gukwoŋo nyime-gu, dok bene bituro ker pa luker adek woko.
Daniel 7:25 En biloko lok marac i kom ŋat Mamalo Twal, biuno jo maleŋ pa ŋat Mamalo Twal-li. Bitemo loko karegi me woro Lubaŋa, ki cik ma en omiyogi. Gibimiyo jo maleŋ i ciŋe pi mwaka adek ki nucu.
Daniel 7:26 Lacen gibibedo ki lukiko pi ŋolo kop i kome, ci gikwanyo locce woko ki bote, kun gibalo dok gityeko woko matwal nio wa i agikkine.
Daniel 7:27 Doŋ ker ki loc ki dit me ker ducu ma tye i te polo gibimiyo woko bot lwak pa jo maleŋ pa ŋat Mamalo Twal. Kergi bibedo ker ma bedo nakanaka, kun loc me lobo ducu bibedo ka worogi dok gibilubo cikgi.’
Daniel 7:28 “Doŋ agikki me lok man tye kit man. An Daniel, tamma omiyo cwinya opoto matek, ki koma bene oballe woko; ento akano lok man i cwinya pira kena.”
Daniel 8:1 I mwaka me adek me loc pa kabaka Belcajar, an Daniel aneno ginanyuta i waŋ lek, i ŋe ginanyuta mukwoŋo ca.
Daniel 8:2 I kare ma aneno ginanyuta ki i waŋ lek anoŋo ni doŋ atye wa i gaŋ kal madit me Cuca, ma tye i lobo Elam; dok bene aneno ni atye wa i dog kulu Ulai.
Daniel 8:3 Ailo waŋa malo ci aneno nyok romo ocuŋ i wi tera i dog kulu. Nyok romo-nu onoŋo tuŋe tye aryo; tuŋe aryo-ni ducu giboco, ento acel onoŋo dok bor kato lawote; en me aryone-ni otwi lacen.
Daniel 8:4 Aneno nyok romo ka witte ki tek kun loko tuŋe tuŋ potoceŋ ki yo tuŋ acam, ka lokke yo tuŋ acuc bene, ma lee tim mo onoŋo pe twero cuŋ i nyime. Onoŋo ŋat mo bene pe ma twero larogi ki i tekone; en yam otimo gin ma iye mito kun dworre kekene bene.
Daniel 8:5 I kare ma abedo ka lwodo lok cutcut aneno nyok dyel obino kun oa ki yo tuŋ potoceŋ ma ŋolo dye lobo ducu arii, ma tyene pe gudo ŋom; nyok dyel-lu onoŋo tye ki tuŋe i kin waŋe ma nen wa ki cen.
Daniel 8:1410 
Daniel 8:6 Nyok dyel oa obino bot nyok romo ma tye ki tuŋe aryo-ni, ma onoŋo aneno Ocuŋ i wi tera i dog kulu ca, ci ocako riŋo ka lweny i kom nyok romo ki akemo madit adada.
Daniel 8:7 Aneno obino odirre cok twatwal ki nyok romo, ci kolo ocako mako i kom nyok romo ci otwomo nyok romo oturo oputo tuŋe aryo ca woko; nyok romo onoŋo pe tye ki teko mo liweŋ me cuŋ i nyim nyok dyel, ci orete woko piny i ŋom ka onyone ki tyene; onoŋo pe tye ŋat ma twero laro nyok romo ki i teko pa nyok dyel.
Daniel 8:8 Meno omiyo nyok dyel odworre kekerie mukato kare; ento i kare ma onoŋo en pud tek-ki, tuŋe madit-ti otur woko. Cutcut dok aneno tuŋe aŋwen mukene gutwi ma ginen ki cen ma gukemo yamo aŋwen me polo.
Daniel 8:9 Dok aneno tuŋe mo matidi otwi okatti ki i kom tuŋe acel ki i kingi, olot mabor okemo yo tuŋ acuc, ki yo tuŋ wokceŋ, ma okemo kwede lobo me deyo.
Daniel 8:10 Odoŋo madit oo wa i kom mony me polo; ento obolo lakalatwe mogo woko piny i ŋom, ci onyonogi woko ki tyene.
Daniel 8:11 Ocako dworre kekene o kwede wa i kom Laker me mony meno; ci okwanyo gitum awaŋa me nino ducu-ni woko ki bote, ka ojwero ode maleŋ-ŋi obalo woko.
Daniel 8:12 Gitiŋo mony kacel ki gitum awaŋa me nino ducu gimiyo i ciŋe pi bal; ci gibolo lok ada woko piny i ŋom, ci tuŋe obedo ka tic omedde matek twatwal.
Daniel 8:13 Cutcut awinyo ŋat maleŋ tye ka loko ki ŋat maleŋ mukene owaco bote ni. “Ginanyuta ma aneno i wan lek ma okemo gitum awaŋa me nino ducu biri pi kare ma rom mene, ma okemo bene bal ma nyayo gin malik, ki ma okemo miyo ot pa Lubaŋa ki mony me polo me anyona woko ki tyen-ni?”
Daniel 8:14 Ci ŋat maleŋ ma obedo ka lok-ki owacce ni, “Biri pi nino alip, acel ki miya acel ki pyerabic ma pe gibityero iye gitum me odiko ki otyeno, ka lacen gibiroco ot pa Lubaŋa gidwoko i kit ma myero.” Lamalaika ogonyo te lok me ginanyuta
Daniel 8:15 I kare ma onoŋo an Daniel aneno ginanyuta, abedo ka yenyo yo me niaŋ iye; ci cutcut aneno ŋat mo ma ocuŋ i nyima ma nen calo dano.
Daniel 8:16 Ci awinyo dwan dano ma lok oa ki i kin kulu Ulai, ci olwoŋo ni, “Gabriel, mi danonu oŋe te lok me ginanyuta ma en oneno-ni.”
Daniel 8:17 Ci ocako bino cok ki ka ma onoŋo acuŋ iye; i kare ma obino abedo ki lworo ci apoto aryebbe woko piny, Ento en owacca ni, “In wod pa dano doŋ iniaŋ ni, ginanyuta ma inenoni nyuto gin ma bitimme kale me agik.”
Daniel 8:18 I kare ma en tye ka lok kweda, nino omako waŋa woko acako nino nino matut kun akulu waŋa i ŋom; ento en oguda ci ociba acuŋ ki tyena.
Daniel 8:1411 
Daniel 8:19 Owaco bota ni, “Nen, abinyutti gin ma bitimme lacen i kare me agik me akemo pa Lubaŋa; pien lokke kemo nino me agik ma yam giciko pire con.
Daniel 8:20 Doŋ lok ma dok i kom nyok romo ma ineno ma tuŋe tye aryo-ni, magi gin aye luker me Media ki me Percia.
Daniel 8:21 Ento nyok dyel meno kabaka pa jo Grik; doŋ tuŋe madit ma i kin wane-ni meno aye kabaka mukwoŋo.
Daniel 8:22 Doŋ tuŋe ma gituro-ni, ma tuŋe aŋwen mukene otwi kakare ca, meno ker aŋwen ma bia ki rokke, ento tekogi pe bibedo rom ki mere.
Daniel 8:23 Ento lacen ki i ŋe locgi, i kare ma noŋo lubalo welgi onya omedde, ci kabaka mo ma waŋe ocwiny bia cako loc, ŋat ma niaŋ i lok me koc lit-gu.
Daniel 8:24 Tekone bibedo dit twatwal, en bitiyo gin ma tyeko piny woko ma miyo lworo, gin ma en bitiyo ducu biwoto maber, bineko jo ma gin twoni oteka kacel ki rok pa jo maleŋ.
Daniel 8:25 Pi ryekone marac, miyo bwola bimedde ameda i ciŋe, dok bibedo ka dworre ke kene ki i tamme. En bineko jo mapol tyekogi woko atura; dok bene bia lwenyo kadi wa i kom Laloc madit ma loyo luker ducu; ento gibiture woko laboŋo ciŋ dano mo ma ogudo kome.
Daniel 8:26 Pi meno ginanyuta ma loko i kom gitum me odiko ki otyeno gire obedo ada; doŋ imwon ginanyuta meno ikan woko, pien pud kare tye bor.”
Daniel 8:27 Dok an Daniel, ryeko onoŋo orwenyo woko ki bota, omiyo two omaka abuto kwede pi nino mapol manoknok; ka lacen aa acito ka tiyo tic pa kabaka; ento abedo ka uro ginanyuta meno ma aneno i waŋ lek-ki, dok pe amedo ki niaŋ iye wacel.
Daniel 9:1 I mwaka mukwoŋo me loc pa Dario wod pa Akacwero, ma en anywalli pa jo Media, en aye Dario odoko iye kabaka, ci oloyo ker pa jo Kaldaya.
Daniel 9:2 An Daniel onoŋo akwano i buk lok ma yam Rwot onyuto bot lanebi Jeremia, gin ma myero okwoŋ timme ma noŋo Jerucalem bibedo obur; ci anoŋo kare meno ginyuto wel mwakane ni biromo pyerabiro kulu.
Daniel 9:3 Lacen aloko waŋa bot Rwot Lubaŋa, kun ayenye, alego dok abako doga bote, kun ari kec ma aruko boŋo cola ma abuko koma ki buru bene.
Daniel 9:4 Abedo ka lega i nyim Rwot Lubaŋana kun atuco balwa ma awacci, “Ai Rwot Lubaŋa, in idit, dok wabedo ki lworo i nyimi. In Lubaŋa me ada dok igwoko gicikkeni ki mar meri ma pe lokke pi jo ma gimari dok ma gilubo cik meri.
Daniel 9:1412 
Daniel 9:5 Watyeko balo, wabedo ka timo roc mapol kun watimo bene gin maraco adada, dok wajemo woko i komi, waloko ŋewa woko boti, pe walubo cikki; dok bene pe watiyo gin ducu ma yam iciko.
Daniel 9:6 Pe wabedo ka winyo lok pa luticci ma gin lunebi, ma gubedo ka tito lok ducu ki nyiŋi bot lukerwa, rwodiwa, ki bot kwarowa kacel ki bot lwak ducu ma gibedo i lobowa.
Daniel 9:7 Ai Rwot, kit ma atir gire tye boti keken, ento ki tuŋ botwa Lewic doŋ obalo waŋwa woko, kit macalo otimme kwede i nino man i kom jo Juda, i kom jo ma bedo i Jerucalem, ki i kom jo Icrael ducu, jo ma bedo ka macok ki jo ma gibedo ka mabor, i lobo ma yam iryemogi iterogi iye ducu, pi tim me roro ma onoŋo gubedo ka timone i komi.
Daniel 9:8 Ai Rwot nen lewic obalo waŋwa woko, wan ducu kacel ki lukerwa, rwodiwa, ki kwarowa, pien onoŋo watimo bal i komi.
Daniel 9:9 Kica ki weko bal tye bot Rwot Lubaŋawa, kadi bed onoŋo wajemo woko i kome.
Daniel 9:10 Pe wabedo ka winyo lok dog Rwot Lubaŋawa, dok pe walubo cik ma onoŋo en oketo piwa kun wok ki bot luticce lunebi.
Daniel 9:11 Jo Icrael ducu gubalo cikki woko, ka guloko ŋegi woko boti, gukwero winyo lok dogi ma ibedo ka loko botgi. Pi meno oweko lok me ceno dano ki lok me lamo dog ma yam gicoyo i buk pa Moses ma en laticci, gikwanyo gionyo woko i komwa, pien doŋ watimo bal i komi.
Daniel 9:12 In doŋ icobo gin ma yam oloko i komwa ki i kom luloc ma onoŋo giloyowa, ci ikelo can madit i komwa; kit tim man pud peya nen i piny ma tye i te polo, en kit gin acel-lu ma yam gitimo i kom Jerucalem.
Daniel 9:13 Kadi bed can madit man opoto i komwa, kit macalo gicoyo i buk me cik pa Moses, ento pe walego kica bot Rwot Lubaŋawa, pe waweko balwa ducu, kun wamine kenwa me lubo ada meri.
Daniel 9:14 Meno aye gin mumiyo Rwot okano can madit piwa, ka lacen oketo i komwa; pien Rwot Lubaŋawa oporre i gin ducu ma en tiyo, ento wan aye pe wabedo ka winyo lokke.
Daniel 9:15 Kombeddi doŋ, ai Rwot Lubaŋawa, yam ikwanyo joni woko ki i lobo Ejipt ki tek me badi, yam imiyo nyiŋi oywek iye, kit macalo tye kwede i kare man, ento onoŋo wabalo, dok watimo gin maraco adada.
Daniel 9:16 Ai Rwot, kit macalo gin ducu ma itiyo tye atir, jwa kinigani ki akemoni woko ki i kom Jerucalem ma en aye gaŋ kaili ki gotti maleŋ, pien pi bal mewa aye, ki pi bal mapol ma yam kwarowa gutimo, omiyo Jerucalem kacel ki lwakki gudoko lok aboka i kin rok ducu ma gibedo ka ŋetwa ma gurumowa dyere.
Daniel 9:1413 
Daniel 9:17 Pi meno kombeddi, ai Lubaŋawa, winy legana an laticci, ki lega me bako dog ma akelo i nyimi; dok bene ai Rwot, mi waŋi oryeny i kom ot meri maleŋ, ma doŋ odoŋ obur-ri.
Daniel 9:18 Ai Lubaŋana, cik iti iwiny, yab waŋi ci inen to-piny ma opoto i komwa, ki i kom gaŋ ma gilwoŋo ki nyiŋi-ni. Pe wabako dogwa boti kun wageno ni kitwa tye atir, ento pi geno kica meri madwoŋ.
Daniel 9:19 Ai Rwot, winywa ba; ai Rwot, wek balwa; ai Rwot, cukke ci iti gin mo, pe igalle, pi nyiŋi keni keken, ai Lubaŋana, pien gaŋ man kacel ki lwak ducu ma gibedo iye gilwoŋogi ki nyiŋi.”
Daniel 9:20 Kumeno abedo ka lok kun alego, atuco balla ki pa lutuwa jo Icrael, kun bene akelo lega me bako doga i nyim Rwot Lubaŋana pi got mere maleŋ.
Daniel 9:21 I kare ma atye ka lok kun alego kwede, cutcut atuggi neno dano ma nyiŋe Gabriel, dano ma onoŋo doŋ atyeko nenone i waŋ lek i ginanyuta mukwoŋo ca; aneno obino bota kun ŋweco madwir adada i cawa me gitum me otyeno.
Daniel 9:22 En obino ci owacca ni, “Daniel, kombeddi abino ka miyo boti ryeko ki niaŋ muromo.
Daniel 9:23 I acakki lega me bako doggi lok mo okatti ma oa ki bot Lubaŋa, kombeddi abino ka titti pire, pien Lubaŋa mari matek twa twal. Pi meno tam tyen lok man wek iniaŋ i te lok me ginanyuta ma ineno.
Daniel 9:24 “Mwaka miya aŋwen ki pyeraboŋwen en aye kare ma giciko ma okemo lutuwu ki gaŋwu maleŋ, pi tyeko bal me kalo wi cik, pi giko bal woko doŋ matwal, ki pi kwanyo bal woko ki i komwu doŋ wulim kit ma atir ma bedo nakanaka, wek ginanyuta kacel ki lok ma yam lanebi oloko ocobbe kakare, dok bene pi wiro kabedo maleŋ makato ducu-ni ki moo.
Daniel 9:25 Doŋ amito iŋe dok iniaŋ maber ni, nia i kare ma lok man cito kwede woko pi roco ki pi gero Jerucalem odoco, nio wa i bino pa dano ma giwiro ma en laker, bibedo mwaka pyeraŋwen wiye aboŋwen. Ci gaŋ bibedo mwaka miya aŋwen ki pyeradek wiye aŋwen ma doŋ gigero odoco ki dyekalle ki cel lobo ma gitoro atora, ento meno bibedo i kare ma noŋo ayelayela dwoŋ adada.
Daniel 9:26 I ne mwaka miya aŋwen ki pyeradek wiye aŋwen, ŋat mo ma giwiro gibikwanye woko ma pe dok gibiketo ŋat mo me leyo kakare; ci lwak pa laker ma gikuro binone-ni bijwero gaŋ kacel ki kabedo maleŋ gibalo woko. Agikkine doŋ bibedo macalo pii aluka, ka doŋ lweny bibedo teretere nio wa i agikki; en aye to- piny ma yam gicikoni.
Daniel 9:27 Ci en dano-nu bimoko gicikke ki jo mapol pi mwaka abiro; ki pi mwaka adek ki nucu, en bijuko tyero gitum ki gityer woko. Dano ma bikelo to-piny-nyi bibino kun noŋo obone woko i tim me kwer ma dano gitye ka timone, nio waŋ ma agikkine ma yam giciko-ni doŋ gionyo woko i kome.”
Daniel 9:1414 
Daniel 10:1 I mwaka me adek me loc pa Ciro kabaka me Percia Lubaŋa onyuto lok mo bot Daniel, ma nyiŋe mukene Beltecajar. Lokke obedo lok ada, dok okelo ayelayela madwoŋ adada ci Daniel oniaŋ i lok, obedo ki niaŋ matut bene i ginanyuta ma en oneno.
Daniel 10:2 I kare meno ducu, onoŋo an Daniel abedo ka kumo pi cabit adek kulu.
Daniel 10:3 Pe abedo ka camo cam mo mamit, pe acamo riŋo kadi ki kono vino bene pe odonyo i doga, dok pe awiro koma ki moo wacel, pi cabit adek-ki kulu.
Daniel 10:4 I nino dwe pyeraryo wiye aŋwen me dwe mukwoŋo, anoŋo ni acuŋ i dog kulu madit, ma en aye Tigric.
Daniel 10:5 Atiŋo waŋa aneno malo ci aneno dano mo ma oruko boŋo camanini, ma otweyo pyere ki del jabu me Upaj.
Daniel 10:6 Kome onoŋo obedo calo got berul ma mil amila, ki tur nyime nen calo lutkot ma wil, ki wane ryeny calo mac, bade ki tyene-gu ducu nen calo mola ma girudo maleŋ adada, ki lokke ma en loko-ni winnye calo woo pa lwak dano mapol.
Daniel 10:7 An Daniel keken aye ma aneno ginanyuta; jo ma onoŋo gitye kacel kweda pe guneno, ento myelkom madit opoto i komgi, omiyo guriŋo ka kanne woko.
Daniel 10:8 Guweka adoŋ kena, ci aneno ginanyuta man madit. I kare ma doŋ aneno tek mo pe odon i koma; kit ber me koma olokke woko ma lworo maki woko cut.
Daniel 10:9 Ka doŋ awinyo dwane ki lok ma en obedo ka lokone, ci apoto piny aryeba-ic anino nino matut adada kun pe aŋeyo koma.
Daniel 10:10 Cutcut ciŋ dano mo-ni oguda omiyo ciŋa ki coŋa ducu gumyel matek.
Daniel 10:11 En dano-nu owacca ni, “Daniel, in dano ma gimaro adada, gwok lok ducu ma atye ka lokone boti. A itirre icuŋ atir, pien an kombeddi giora boti.” I kare ma onoŋo pud en tye ka loko lok meno, aa malo acuŋ ma koma myel amyela likwakkwak.
Daniel 10:12 Ka lacen owaco ni, “Daniel, pe ilwor, pien cakke i nino mukwoŋo ma iketo kwede cwinyi ka niaŋ ki ka mwolle woko keni i nyim Lubaŋani, lokki ducu doŋ onoŋo Lubaŋa otyeko winyone, nen an doŋ atyeko bino pi lokki.
Daniel 10:13 Lamalaika ma rwot me ker me Percia ogeŋa woko pi nino ma romo pyeraryo wiye acel kulu; ento Mikael, ŋat acel madit i kin rwodi ducu, oa obino ka konya ci aweke kunnu gin ki rwot me ker me Percia,
Daniel 10:14 abino ka niani wek iŋe can ma bipoto i kom rokwu i kare me lacen. Pien ginanyuta man ma ineno-ni bene lokke bitimme i kare ma tye anyim.”
Daniel 10:1415 
Daniel 10:15 I kare ma doŋ oloko bota kit lok macalo magi ducu, akulo waŋa piny i ŋom adoko calo ladoge oto.
Daniel 10:16 Nen, ŋat mo acel ma obedo calo dano ogudo del doga; ci aŋamo doga aloko bene. Awaco bote en ŋat ma onoŋo ocuŋ i nyima-ni ni, “Ai rwoda, pi tyen lok me ginanyuta man ma aneno omiyo arem mapol obino i koma, pe doŋ atye ki teko mo wacel.
Daniel 10:17 An laticci atwero ŋwette ka lok ki rwoda niŋniŋ? Pien kombeddi teko mo doŋ pe odoŋ i koma liweŋ, dok bene yweyo mo ma odon i cwinya pe.”
Daniel 10:18 Lacen doki ŋat ma nen calo danoni oguda tyen me aryo ci omiya teko.
Daniel 10:19 Ka doŋ owacca ni, “In dano ma gimaro adada, pe ilwor; ibibedo maber dok ki kuc. Bed tek ki tekcwiny.” I kare ma oloko kweda, alimo teko kun awaco ni, “In rwoda aye doŋ iloki, pien doŋ ityeko miya teko.”
Daniel 10:20 En openya ni, “In iŋeyo tyen lok mumiyo abino boti-ni? Ento kombeddi doŋ abilokke adok ka lweny i kom rwot me Percia. Ka doŋ atyeko lweny kwede, nen, rwot pa jo Grik bibino.
Daniel 10:21 Ento an abitito bote gin ma gicoyo i buk me lok ada: pe tye ŋatti mo ma tye ka ŋeta ma dok lwenyo ki jo man kono Mikael keken, ma en aye rwotwu.
Daniel 11:1 “I mwaka mukwoŋo me loc pa Dario ma en jo Medi, Mikael oa malo ka konya ki ka miya tek.
Daniel 11:2 “Kombeddi doŋ abinyutti lok me ada. Nen, lobo Percia dok bibedo ki luker mu kene adek; ento kabaka me aŋwenne bibedo lalonyo makatogi ducu; ka doŋ inen odoko tek pi lwak lonyonegu, en bitugo rok ducu pi lweny i kom ker pa jo Grik.
Daniel 11:3 Lacen kabaka matek bituc, ma biloyo lobo ki loc madit kun tiyo gire gin ducu kit ma iye mito.
Daniel 11:4 Ka doŋ ineno en ocako loc kit meno ci kerre bitur gipoko iye woko i kin yamo aŋwen me polo, ento pe bibedo pi likwaye, dok pe bilubo kit loc ma onoŋo en loyo kwede lobo; pien gibitiŋo kerre woko ki berre gimiyo bot jo mukene ma pe likwaye.
Daniel 11:5 “Dok kabaka ma loyo lobo ma tye yo tuŋ acuc bibedo matek, ento ŋat acel ki i kin rwodine bibedo tek makato en, dok locce bene bibedo loc madit.
Daniel 11:6 I ŋe mwaka mogo gibiribbe woko, ci nya pa kabaka me lobo ma tye yo tuŋ acuc bibino bot kabaka ma loyo lobo ma tye yo tuŋ acam pi yubo lok me kelo kuc; ento teko pa dako-nu aye birwenyo woko, man miyo kabaka kacel ki likwaye pe gibiciro nakanaka, gibicayo pire gitenye woko ata ki luticce, ki latinne bene, wa ki cware kadi ki ŋat ma ocamo lobone-ni bene.
Daniel 11:1416 
Daniel 11:7 “I kare meno nya pa kabaka binywalo latin calo yat ma olot ki i kom ajut, en aye bileyo ka tyen wonne; en bibino ka lweny i kom dul mony ci donyo wa i gaŋ ma girumo ki cel gogo pa kabaka me lobo ma yo tuŋ acam; en bilwenyo i komgi ci biloyogi bene.
Daniel 11:8 En bicoko lwak lubaŋa megi ki cal jogigi ma giliyo aliya ki jami me wel ma gitiyo ki ryal ki jabu, ci terogi i Ejipt; ka doŋ pi mwaka mogo en koŋ doŋ bibedo ma pe lwenyo i kom kabaka ma loyo lobo ma tye yo tun acam.
Daniel 11:9 Lacen kabaka ma loyo lobo bibino donyo i lobo pa kabaka ma yo tuŋ acuc, ento bidok gire i lobone kikome.
Daniel 11:10 “Awobene gibiero mony ci gibiguro lwak dano me mony madito kacel, ma gibibino i kom lukworgi ci giretogi woko ka gikato giwok ki i dye lobone gimedde ki tero mony wa i cel gogone.
Daniel 11:11 Ci kiniga bimako kabaka me lobo ma yo tuŋ acuc matek, miyo en bibino ka lweny i kom kabaka me lobo ma yo tuŋ acam; biguro lwak mony madit, ci gibimiyo lukworre i ciŋe bene.
Daniel 11:12 Ka doŋ owaro lwak woko, ci doŋ bibedo ki wakke i cwinye; en bineko jo alip ki alip, ento pe biloyo.
Daniel 11:13 Kabaka me lobo ma yo tuŋ acam pud bimedde ki coko lwak dano me mony, ma loyo jo ma wiati ca; ka doŋ i ne mwaka mogo en cako bino ki mony madit ki lwak jami me lonyo adada.
Daniel 11:14 “I kare meno ducu dul mony mapol bicako lweny i kom kabaka me lobo ma yo tuŋ acuc; dok lutim bwami ma i kin lutuwu kikome gibinwette me cobo te lok me ginanyuta ma ineno i waŋ lek, ento pe gibitwero.
Daniel 11:15 Dok kabaka me lobo ma yo tuŋ acam bibino rumo gaŋ, ci mako gaŋ meno ma girumo ki cel gogo maber adada. Ento dul lulweny ma gua ki i lobo ma tye yo tuŋ acuc pe gibicuŋ, kadi wa twoni lweny ma giyerogi ayera, pien teko mo me cuŋ bibedo pe.
Daniel 11:16 Doŋ ŋat ma oebino ka lweny i kome bitimo kit ma cwinye mito, ŋat mo ma bicuŋ i nyime peke; en bicuŋ i lobo me deyoni, lobo meno ducu doŋ bibedo i te twerone.
Daniel 11:17 En biciko waŋe me bi no ki tek i te kerre ducu, en bikelo lok me kuc ci tiyo dok cobo bene. En bene bimiyo nya pa dako mo aye jwero ker woko; ento lobone pe bicuŋ kadi wa meddene bene doŋ bibedo pe.
Daniel 11:18 Lacen biloko waŋe kemo yo tuŋ lobo ma tye i dog nam, ci mako jo mapol ki i kingi; ento latel wi mony bikanne woko pi lewic; ada, en dok bidwoko lewicce cen i kome.
Daniel 11:1417 
Daniel 11:19 Ci bilokke i ŋeye neno cel gogo me lobone kikome; ento en biyokke poto woko piny, ci pe dok gibinoŋo.
Daniel 11:20 “Lacen ŋat mo dok bibino leyo kakare ma bicwalo lajog lim madit kun wok ki i deyo me ker; ento pi kare manok keken gibituro woko, pe ki kiniga nyo kadi ki lweny mo.
Daniel 11:21 Ci dano mo malam ma yam pe gimiye dit me ker bibino leyo kakare; en bibino atura ci gamomerekerwoko ki lok bita.
Daniel 11:22 Mony ducu gibijwerogi giturogi woko i nyime, kadi wa ladit me gicikke pa Lubaŋa bene gibineko woko.
Daniel 11:23 Cakke i kare ma en biye cikke me ribbe kwede, bibedo ka tic ki lok me bwola keken; en bimedde doko tek ki jo mogo manok.
Daniel 11:24 En bio atura i dul lobo ma lonyo dwoŋ iye, ci bitiyo gin mo ma kwarine ducu ka wegi kwarine yam pe gutiyo, me keyo luyak woko ki i kingi liweŋ, ki jami ma yam giyako ayaka ki jami mapatpat ducu. En biyubbe me lweny i kom gaŋi me cel gogo matego, ento man bibedo pi kare manok mo keken.
Daniel 11:25 “En bitugo tekone ki tekcwinye i kom kabaka me lobo ma yo tuŋ acuc ki mony madit; ci kabaka me lobo ma yo tuŋ acuc biero lweny ki dul mony madit matek adada; ento en pe bitwero cuŋo, pien piro lok ki yub mapol gibibedo ka yubone twatwal i kome.
Daniel 11:26 Kadi ki jo ma camo camme mabeco-ni gin aye jo ma bineke gibijwero monnye woko, ci gineko lwak jo mapol ma komgi biradde piny i nom lirat.
Daniel 11:27 Doŋ luker aryo-ni gibibedo ka paro lok me kwarcwiny keken; gibibedo ka loko lok goba kadi bed gicamo i meja acel. Ento lokke pe bikonyo; pien kare me cobo lokke peya oromo, ento bitimme i kare ma giciko.
Daniel 11:28 En bidok i lobone ki lwak jami madwoŋ, co to pud bibedo ki kwarcwiny i kom gicikke maleŋ, En bitiyo kit ma cwinye mito, ci dok i lobone kikome.
Daniel 11:29 “I kare ma giciko en bilokke dwogo yo tuŋ acuc; ento i kare man, pe bibedo kit macalo yam obedo kwede wiati.
Daniel 11:30 Dano mo mua ki yo tuŋ potoceŋ bibino ki lwak mel mapol ka lweny i kome, Lworo bimake ci jukke woko kene; ci bidok cen ki ŋeye, cako lweny ki akemo madit i kom gicikke maleŋ. En bidok cen ka konyo jo ma doŋ gibwoto gicikke maleŋ woko.
Daniel 11:31 Dul mony ma a ki bote bibino dok pyedo ot pa Lubaŋa ki cel gogo woko, ci bikwanyo gitum awaŋa ma gityero nino ducu woko gicako keto gin me kwer malik.
Daniel 11:32 En biywayo lweny i kom jo ma gibalo gicikke kun bitoŋi abita keken; ento jo ma giŋeyo Lubaŋagi gibicuŋo likiŋ ci gilwenyo bene matek pi niyegi.
Daniel 11:1418 
Daniel 11:33 Doŋ jo mogo ma luryeko ma gitye i kin lwak gibimiyo jo mapol giniaŋ, kadi bed gibinekogi woko ki pala lucwan, dok giwaŋogi woko bene ki mac, nyo giterogi i opii, ma giyako jamigi woko pi kare mogo.
Daniel 11:34 Ka gitimogi marac, ci gibilimo kony mo manok. Doŋ jo mapol gibiribbe kwedgi ki lok bita.
Daniel 11:35 Ci luryeko mogo ma i kingi bipoto woko, ento meno bimiyo lwak gilonnye gidoko leŋ macalo jabu ma giliyo maber, ci mi yo gidoko matar laboŋo cilo, nio waŋ ma kare me agik oromo, ma en kare ma yam giciko.
Daniel 11:36 “Kabaka gire bitiyo gin ducu kit macalo cwinye mito; en binwette me bedo dit makato lubaŋa ducu, ka cako loko lok mogo ma giuro i kom Lubaŋa ma loyo lwak lubaŋa ducu. En bimedde kun pud bedo ki dit wic nio ka tic me akemo pa Lubaŋa doŋ otum woko liweŋ; pien gin ma Lubaŋa omoko bitimme.
Daniel 11:37 Kabaka pe bibedo ki winy mo woko liweŋ i kom lwak lubaŋa pa kwarine, nyo bot jok ma mon maro adada-ni; pe bimiyo kit winy mo bot lubaŋa mukene, pien en bikette kene me bedo dit ma loyo jami ducu.
Daniel 11:38 Kaka woro magi en bibedo ka woro lubaŋa me cel gogo ma en aye lubaŋa ma yam kwarine pe guŋeyo-ni; en bityero bote jabu kacel ki ryal, ki kidi matino me wel, ki mot ma welgi malo adada.
Daniel 11:39 En biketo lurok ma giworo lubaŋa mapat pi gwoko cel gogo mere; jo ma guye ditte en biketogi i rwom me dito ki deyo. En biketogi gibedo luloc ci giloyo jo mapol, dok bipoko lobo botgi me awila.
Daniel 11:40 “I kare me agikki kabaka me lobo ma yo tuŋ acuc bilwenyo i kome; ento kabaka me lobo ma yo tuŋ acam birune bi no i kome woko oyotoyot calo yamo lapiru, kun bino ki lwak gadigadi ki wegi aguragura-gu, ki lwak mel madwoŋ ata; en bibino donyo i lobo mapatpat ci gimol ki wot gikato ki iye.
Daniel 11:41 En bibino wa i lobo me deyo. Jo alip apar gibinekogi, woko, ento jo magi aye gibilarogi ki i ciŋe: jo Edom ki jo Moab; ki jo Ammon ma gudoŋ.
Daniel 11:42 En biryeyo ciŋe me lweny i kom lobo mapol, kadi ki lobo Ejipt bene pe bibwot.
Daniel 11:43 En bi doko laloc ma loyo lonyo me jabu ki me ryal, ki jami me wel ma i Ejipt-gu ducu; doŋ jo Libya ki do Etiopia gibilubo kore.
Daniel 11:44 Ento lok ma biwinnye kun a ki yo tuŋ wokceŋ ki yo tun acam bi mi yo cwinye poto; en bia cito kunnu ki twon akeca madit ka jwero dano woko ki neko jo mapol bene.
Daniel 11:45 En biguro kemane madito i kin nam ki got maleŋ me deyo; ci kare me tone biromo ma noŋo ŋat mo ma konye doŋ pe.
Daniel 12:1419  Kare me agik
Daniel 12:1 “I kare meno Mikael bibino, ma en rwot madit ma loyo rokwu. Dok kare me can bibedo tye, kit can macalo man peya onen cakke wa con i kare pa rok mo-ni nio kwede wa i kare meno. I kare meno aye gibilaro iye rokwu, jo ma gibinoŋo yam gicoyo nyiŋgi i buk.
Daniel 12:2 Dok jo mapol i kom jo ma gibuto i apwa me ŋom gibico woko, jo mukene gibidonyo i kwo ma bedo nakanaka, ento jo mukene gibinoŋo megi lewic ki cac ma bedo nakana ka.
Daniel 12:3 Jo maryek biryeny macalo pete me polo; ki jo ma loko jo mapol dwogo i kit ma atir, gibidoko calo lakalatwe matwal.
Daniel 12:4 Ento in Daniel, um lok man woko, ci imwon buk-ki woko, nio wa i kare me agik. Jo mapol gibibedo ka riŋo tuŋŋi ki tuŋŋi, ki ŋec bene bimedde.”
Daniel 12:5 Cutcut ki i ne meno an Daniel aneno piny, ci aneno jo mukene aryo gucuŋ i dog kulu, acel ocuŋ i dog kulu tuŋŋi ki acel ocuŋ i dog kulu tuŋcel.
Daniel 12:6 Ci owaco bot dano ma onoŋo oruko boŋo camanini, ma obedo malo i wi pii ma i kulu ni, “Man bitero kare ma rom mene nio ka agikki me ginaura magi bio?”
Daniel 12:7 Dano ma onoŋo oruko boŋo camaniŋi-ni ma obedo malo i wi pii ma i kutu, otiŋo ciŋe aryo ducu okemo polo; ci awinyo en ka kwoŋo kwoŋ ki nyiŋ ŋat ma bedo matwal-li ni gin meno bibedo pi mwaka adek ki nucu, Ka doŋ ineno nino me turo tek pa jo maleŋ otum ci jami magi ducu bene bitimme cobo kakare.
Daniel 12:8 Awinyo, ento onoŋo pe aniaŋ. Mumiyo awaco ni, “Ai rwoda, agikki me jami magi bibedo niŋniŋ?”
Daniel 12:9 Odok iye ni, “In icit meri citoni Daniel, pien pud giumo lokke dok gimwono woko kuro kare me agik.
Daniel 12:10 Jo mapol gibilonnye, gibilokke gidoko tar, kun bene gilonyogi odoco; ento jo maraco gibibedo megi ka timo gin maraco. Pe tye ŋat mo i kin lutim maraco ma biniaŋ iye; ento jo maryek aye biniaŋ iye.
Daniel 12:11 Cakke i kare ma gikwanyo iye gitum awaŋa me nino ducu ca, kun doŋ giketo gin me kwer malik, bibedo nino alip acel ki miya aryo ki pyeraboŋwen.
Daniel 12:12 Ŋat ma kuro nio ka nino alip acel ki miya adek ki pyeradek wiye abic oromo bedo ki gum.
Daniel 12:13 Kombeddi cit giri nio ka kare me agik oromo; ento i agikki me kare meno ibiywe ci ibicuŋ i kabedo ma gipoko boti.”
Daniel 12:1420  Kocea
Kocea 1:1 Man lok pa Rwot ma yam obino bot Kocea, wod pa Beeri i kare pa Ujia, Yocam, Akaj ki Kejekia ma gin luker me Juda, ki i kare pa Jeroboam wod pa Yoaci kabaka me Icrael.
Kocea 1:2 I kare ma Rwot okwoŋo lok ki i dog Kocea, Rwot owaco bot Kocea ni, “Cit icinyom nyako ma lakwele, wek inywal kwede litino me kwele, pien lobo tye ka timo tim kwele pi kwero lubo Rwot.”
Kocea 1:3 Kocea ocito onyomo Gomer nya pa Diblaim, ci Gomer ogamo ic, onywalo latin laco.
Kocea 1:4 Rwot owaco bot Kocea ni, “Cak nyiŋe Jejreel, pien odoŋ kare manok, abiketo can i kom ot pa Yeko pi remo ma oonyo i Jejreel, dok abimiyo ker me ot pa Icrael doŋ gik woko.
Kocea 1:5 Dok i nino meno abituro atum pa Icrael woko ki i nota me Jejreel.”
Kocea 1:6 Gomer doki ogamo ic, ci onywalo latin nyako, Rwot owaco bot Kocea ni, “Cak nyiŋe Lo-rukama , pien pe dok abimedde ki timo kica i kom ot pa Icrael, pe abiweko balgi kadi ki acel.
Kocea 1:7 Ento abitimo kica ki ot pa Juda, abilarogi pi tok pa Rwot Lubaŋagi; pe abilarogi ki atum, kadi ki pala lucwan, nyo ki lweny, nyo ki aguragura, kadi ki wegi aguragura.”
Kocea 1:8 Ka doŋ Gomer ogeŋo latin doto cak, ci ogamo ic, onywalo latin laco.
Kocea 1:9 Rwot owacci, “Cak nyiŋe, Lo-ammi , pien wun pe wujona, dok an pe Lubaŋawu.”
Kocea 1:10 Ento wel jo Icrael bibedo macalo kweyo me dog nam, ma pe pimme, ma pe kwanne bene; dok i kabedo ka ma ceŋ giwaco botgi ni, “Wun pe wujona” gibiwaco botgi ni, “Wun litino pa Lubaŋa makwo.”
Kocea 1:11 Jo Juda ki jo Icrael gibicokke kacel, ci gibiketo ŋat acel ma bi telo wigi; ci gibia woko ki i lobo meno, pien nino pa Jejreel bibedo dit twatwal.
Kocea 2:1 Wuwac bot ominwu ni, “Ammi ,” ki bot laminwu ni, “Rukama .”
Kocea 2:2 “Wupyem ki minwu, wupyem kwede, pien en pe dakona, an bene pe a cware, wek okwany tim kwele woko ki i waŋe, dok okwany abor woko ki i kin tunone.
Kocea 2:1421 
Kocea 2:3 Ka pe kumeno, abimiyo kome doŋ munero abimiyo en bedo noŋo macalo i nino ma yam ginywale iye; abiloke doko calo tim, abimiye bedo calo lobo mutwo, abineke woko ki orwo pii.
Kocea 2:4 Pe abitimo litinone kica, pien gin litino me kwele.
Kocea 2:5 Pien mingi obedo lakwele, pien oyac pi timo tim me lewic. Pien owacci, ‘Abilubo kor meya, ma gimiya kwonna ki piina, yer romona, pambana, moona ki ginamatana.’
Kocea 2:6 Pi meno abicelo yone woko ki okuto, abigero cel arume kwede woko wek pe onoŋ yo wotte.
Kocea 2:7 En biryemo kor meye, pe bimakogi i waŋayo; en biyenyogi, ento pe binoŋo komgi. Lacen en biwacci, ‘Abilokke, adok bot cwara mukwoŋo ca, pien onoŋo abedo maber makato ma kombeddi.’
Kocea 2:8 En yam pe oŋeyo ni an aye amiye kai, ki koŋo vino ki moo, pe oniaŋ ni an aye amiyo ryal onya bo te, ki jabu ma gitiyo kwede bot jok Baal.
Kocea 2:9 Pi meno ka kare biromo abitwonne ki kaila, ki koŋo vinona ka kare oromo; abikwanyo yer romona ki pambana, ma onoŋo oumo nyime ma tye munero-ni.
Kocea 2:10 Koni abimiyo en moyo timme me lewic i nyim meye, ŋat mo pe bilare ki i ciŋa.
Kocea 2:11 Abimiyo yomcwinye gik woko, ninone madito, por dwe, ki cabitte, ki nino madito ducu ma yam aciko pigi.
Kocea 2:12 Abibalo olok ki odurone, ma en loko i komgi ni, ‘Magi aye motta ma meya gumiya.’ Abilokogi gidoko buŋa, lee tim bicamogi woko.
Kocea 2:13 Abiketo can i kome pi nino madito pa Baal, ma en waŋo iye odok eceta botgi, kun rukke maber ki agit ki tiko ŋut me wel-gu, ka lubo kwede kor meye, kun wiye wil woko i koma, man lok pa Rwot kikome.
Kocea 2:14 “Pi meno, nen, abibite mot, ci abitere woko wa i tim, kun adweko ki lok mamit.
Kocea 2:15 Abimiye poto olokke ki kunnu, abiloko nota Akor doko doggola me gen. Ci en bidokka iye ki kunnu kit ma yam en loko kwede ka tinone, ma rom ki lok ma oloko ma onoŋo a ki i lobo Ejipt.”
Kocea 2:16 “I nino meno, man lok pa Rwot kikome, ibilwoŋa iye ni, ‘Cwara,’ pe dok ibilwoŋa ni, ‘Baal mera.’
Kocea 2:17 Pien abikwanyo nyiŋ Baal woko ki i doge, dano pe gibilwoŋo nyiŋgi matwal.
Kocea 2:18 Dok i nino meno abiketo gicikke piwu kun acikke ki lee tim, kacel ki winyo me polo, ki gin ma lak alaka i ŋom; dok abijuko atum, ki pala lucwan, kacel ki mony i wi lobo, wek ami wubut piny ki kuc.
Kocea 2:19 Abinyomi ibedo mera matwal; abinyomi atir, ki leŋcwiny, ki mar ma pe lokke, kacel ki kica.
Kocea 2:1422 
Kocea 2:20 Abinyomi ki gen ma pe lokke, dok ibiŋeyo Rwot.”
Kocea 2:21 “I nino meno, man lok pa Rwot kikome, abidok iye bot polo ki polo bidok iye bot lobo;
Kocea 2:22 ki lobo bidok iye bot kai, ki bot koŋo vino, ki bot moo, ci gin gibidok iye bot Jejreel;
Kocea 2:23 ci an ki koma aye abicoyo kodine piny i lobo. Abitimo kica ki Lo-rukama abiwaco bot Lo-ammi ni, ‘Wun jona;’ en biwacci, ‘In Lubaŋana.’ ”
Kocea 3:1 Rwot owacca ni, “Dok icimar dako ma meye maro, ma latim abor; macalo Rwot maro jo Icrael, kadi bed gulokke gudok bot jogi kun gimaro poki olok mutwo.”
Kocea 3:2 Ka doŋ awile pi cekel apar wiye abic me ryal, ki cayiri ma romo guniya aŋwen ki nucu.
Kocea 3:3 Ci awacce ni, “Myero ibed macalo dakona pi kare malac, kun pe ibedo lakwele, pe ibed ki laco mo; an bene abibedo kwedi kit meno.”
Kocea 3:4 Pien jo Icrael biri pi kare malac laboŋo kabaka mo nyo laker mo, laboŋo gitum nyo wir me aworagi, laboŋo cal lubaŋa mo me tyet .
Kocea 3:5 Lacen jo Icrael bilokke, gibicako yenyo Rwot Lubaŋagi, ki kabakagi Daudi; pi meno ber pa Rwot bimiyo gidwogo bote ki woro i kare ma tye anyim.
Kocea 4:1 Wuwiny lok pa Rwot, wun jo Icrael; pien Rwot tye ki da i kom jo ma bedo i lobo man; pien ada pe, mar pe, ki ŋec mo i kom Lubaŋa bene pe i lobo.
Kocea 4:2 Gin ma tye en aye kwon, goba, nek, kwalo kwo ki timo abor;
Kocea 4:3 Pi meno lobo tye ka kumo, jo ducu ma bedo iye komgi oloc woko, ki lee tim bene, kacel ki winyo me polo; wa rec me nam bene guto woko.
Kocea 4:4 Ento dano mo pe okel lok me da, dano mo pe odot lawote pien in aye ŋat ma ada kwede, in ajwaka.
Kocea 4:5 Ibitwomme dyeceŋ, lanebi bene bitwomme kwedi, dyewor, dok abineko meni woko.
Kocea 4:6 Jona gitye ka to pi ŋecgi manok, pien in ikwero bedo ki ŋec, omiyo akwero ni pe ibed ajwakana. In wii owil woko i kom cik pa Lubaŋani, an bene wiya biwil woko i kom litinoni.
Kocea 4:1423 
Kocea 4:7 Ka wei ajwagi omedde mapol, ci gimedde ki bali koma; abiloko deyogi doko me lewic.
Kocea 4:8 Giloko bal pa jona doko camgi, kun cwinygi yom kom roc pa jona.
Kocea 4:9 Abimiyo ajwagi bedo calo dano ata; abiketo can ikomgi pi kitgi, abiculogi pi timgi.
Kocea 4:10 Gibicam, ento pe gibiyeŋ; gibitimo kwele, ento pe gibinya; pien guweko Rwot woko, pi miyo kwogi i tim kwele.
Kocea 4:11 Koŋo vino ki koŋo vino maliŋonc, rwenyo tam pa dano.
Kocea 4:12 Jona gicito ka penyo dog kac, odoogi aye nyuto botgi lok. Pien cwiny me kwele omiyo guŋak woko, omiyo guweko Lubaŋagi pi timo tim kwele.
Kocea 4:13 Gitumo gitum malo i wi godi, giwaŋo gitumgi i wi cere malo, i te kworo, atega ki olwedo, pien tipogi ber. Pi meno mumiyo anyirawu gitimo kwele, ki anyira gerwu gitimo abor.
Kocea 4:14 Pe abiketo can i kom anyirawu ka gitimo kwele, kadi i kom anyira gerwu ka: gitimo abor; pien co kikomgi gitye ka nywako yo ki lukwele, dok gitumo gitum-gu kacel ki malaya me ot jogi. Rok ma pe giniaŋ, pinygi bito woko.
Kocea 4:15 Kadi bed in, Icrael, itimo kwele, pe Juda odok labal. Pe wudony i Gilgal, pe wuwot i Bet-awen, pe bene wukwoŋ ni, “Macalo Rwot tye ma kwo-ni.”
Kocea 4:16 Icrael bene lapele; calo roya ma lapele, Rwot tika kombeddi twero pitogi, macalo latin romo ma gikwayo i olet malac-ci?
Kocea 4:17 Epraim oribbe ki cal jogi, wek doŋ obed gire.
Kocea 4:18 Gin lwak ma lumero, komgi mit ka timo kwele; gimaro lewic makato deyogi.
Kocea 4:19 Yamo oboyogi woko i bwome, lewic bimakogi pi keno tyergi.
Kocea 5:1 Wuwiny lok man, wun ajwagi pa Lubaŋa, wuket cwinywu, wun ot pa Icrael. Wucik itwu, wun ot pa kabaka. Pien kop ma giŋolo otiko komwu; pien wun wubedo owic i Mijpa, ki obwo ma giciko i wi Tabor.
Kocea 5:2 Gikwinyo bur matut i Citim, ento abiketo can i komgi ducu.
Kocea 5:3 Aŋeyo Epraim, Icrael pe okanne ki bota. In Epraim kombeddi idoko latim kwele, Icrael bene doŋ oballe gire woko.
Kocea 5:4 Tim megi geŋogi dwogo bot Lubaŋa; pien cwinygi me timo kwele doŋ tye i igi, geŋogi ŋeyo Rwot.
Kocea 5:5 Wakke pa Icrael odoko caden ma tye i nyime; Epraim bitwomme pi balle; Juda bene binywako twomme kwedgi.
Kocea 5:1424 
Kocea 5:6 Gibiwoto ki romi ki dyaŋigi me gitum pi yenyo Rwot, ento pe gibinoŋo kome; pien Rwot doŋ otyeko a woko ki botgi.
Kocea 5:7 Gin pe gubedo lugen bot Rwot, pien ginywalo litinogi ki lurok ata. Koni por dwe binekogi woko, kacel ki pottigi ducu.
Kocea 5:8 Wukut bi la i Gibea, wukut gwara i Rama. Wugo oduru i Bet-awen; komi omyel, in Benjamin!
Kocea 5:9 Epraim bidoko obur i nino ma giketo can i kome. Anyuto lok me ada ma bitimme i kin kaka ma i Icrael ducu.
Kocea 5:10 Luker me Juda gubedo macalo jo ma gikobo got ma poko wan lobo; abicoro kinigana i komgi macalo pii.
Kocea 5:11 Epraim doŋ gidiyo matek, pe giŋolle kop kakare, pien otyeko mine ka lubo kor gin ma konnye pe.
Kocea 5:12 Pienno adoko calo nyenye ma naŋo kom Epraim, dok abedo calo tut ma camo ot pa Juda.
Kocea 5:13 Kare ma Epraim oneno twone, kit ma Juda bene oneno wan burre-ni, omiyo Epraim owoto wa i Aciria, ci ocwalo kwena bot kabaka madit. Ento en pe twero caŋowu, kadi ki bur mewu bene pe twero caŋo.
Kocea 5:14 Pienno abibedo macalo labwor bot Epraim, dok abibedo macalo latin labwor i kom ot pa Juda. An, an kikoma aye abikilo komwu woko, ka doŋ abiwot gira; abitiŋowu woko, ŋat ma bilarowu pe.
Kocea 5:15 Abidok gira i kabedona, nio waŋ ma guniaŋ balgi ka doŋ gicako yenyo koma, gibiyenyo i kare ma gitye i can, kun giwacci,
Kocea 6:1 “Wubin wek wadoku bot Rwot; pien en okilo komwa woko; wek en aye ocaŋwa; en otyeko pwodowa matek, dok bitweyo waŋ retwa.
Kocea 6:2 Ka nino okato aryo, en bicerowa woko, i nino me adekke bimiyowa kwo, wek dok wabed ma komwa yot i nyime.
Kocea 6:3 Weku doŋ waŋeyu Rwot, wacuku cwinywa ka ŋeyo en; en bidwogo ada macalo rupiny; en bibino botwa macalo kot oma moyo, calo kot me cwir ma bido lobo.”
Kocea 6:4 Abitimi niŋniŋ, in Epraim? Abitimi niŋniŋ in Juda? Mar mewu rom ki pol ma umo piny odiko, rom ki toyo ma two woko oyot.
Kocea 6:5 En mumiyo amiyo lunebi otoŋogi woko, anekogi ki lok mua i doga; kop ma aŋolo i komgi ryeny calo ceŋ,
Kocea 6:6 An cwinya mito mar ma pe lokke, pe lee me gitum, ŋeyo Lubaŋa ber, kato gitum awaŋa.
Kocea 6:7 Ento gin gukalo wi gicikke macalo i Adam, gutiyo gin ma pe atir i koma ki kunnu.
Kocea 6:1425 
Kocea 6:8 Gilead aye gaŋ pa lutim aranyi, ma remo doŋ i obot tyengi.
Kocea 6:9 Macalo luyak gikiyo dano, ajwagi bene gicokke kacel kumeno; gineko dano i yo ma cito i Cekem, kun gitimo gin marac twatwal.
Kocea 6:10 Aneno gin mo marac makato i ot pa Lubaŋa pa Icrael. Tim kwele pa Epraim tye kunnu, Icrael bene oballe woko.
Kocea 6:11 In bene Juda, kare me kac doŋ ginyuto woko.
Kocea 7:1 I kare ma amito dwoko gum bot jona, ki i kare ducu ma amito caŋo iye Icrael, ci bal pa Epraim otugi nen woko cut, ki tim maraco ma jo Camaria gutimo; pien gitimo bwami, lakwo turo ot, kun luyak giyako dano ki i gudo.
Kocea 7:2 Ento pe giparo ni an apo i kom gin maraco ducu ma gitiyoni. Koni timgi doŋ orumogi woko i dyere, doŋ timgi tye i nyima.
Kocea 7:3 Giyomo cwiny kabaka ki timgi mareco-ni kun giyomo cwiny rwodigi ki bwolagi.
Kocea 7:4 Gin ducu lutim abor; girom ki keno malyet, ma lated mugati pe dok cwako iye mac, nia i kare ma en orubo iye tobi ki moko nio ka oyenyo, ocako kwot.
Kocea 7:5 I nino pa kabaka mewa, rwodi ducu gucako two pi lyeto koŋo vino; kabaka ocako ryeyo ciŋe malo kacel ki luŋala.
Kocea 7:6 Pien cwinygi obedo malyet calo keno; pi lok ma gubedo ka piro; kinigagi okur calo mac dyewor benebene, odiko obedo ma lyel calo mac arum.
Kocea 7:7 Gin ducu gidoko lyet macalo keno, guneko lulocgi woko ducu. Lukergi ducu guto woko, pe tye ŋat mo i kingi ma okok bota.
Kocea 7:8 Epraim orubbe woko i kin lurok; Epraim en mugati capat ma pe giloko.
Kocea 7:9 Rok mukene gutyeko tekke woko, ento en pe oŋeyo; lwar okwaŋ i wiye, ento en pe ŋeyo.
Kocea 7:10 Wakke pa Icrael odoko caden i kome; ento pe gudwogo bot Rwot Lubaŋagi, kadi bed gineno can, pe giyenyo Lubaŋa.
Kocea 7:11 Epraim min rom ki amam ma wiye bene pe tiyo; gikok mere bot Ejipt, dok cito mere wa i Aciria.
Kocea 7:12 Abiciko obwona i yo ma gicito iye ducu, aretogi piny macalo winyo ma tuk malo, abipwodogi pi timgi maraco-ni.
Kocea 7:13 Gibineno can, pien guŋak guweka woko! Gityekgi woko, pien gujemo koma! Onoŋo amito larogi, ento giloko lok goba i koma.
Kocea 7:14 Pe gikok bota ki cwinygi ducu, ento gibedo ka cur ki i wi kitandagi; giŋolo komgi kekengi ki pala pi kal ki koŋo vino, kun gijemo kwede i koma.
Kocea 7:1426 
Kocea 7:15 Kadi bed yam apwonyogi kun amiyo badgi bedo matek, ento gin gidok ka yubo lok marac i koma.
Kocea 7:16 Gilokke gidok bot jok Baal; girom ki atum ma bayo piny. Rwodigi bi to ki pala lucwan, pi ŋala ma i doggi. Man bimiyo gicayogi wa i lobo Ejipt.
Kocea 8:1 Wukut gwara! Pien acut tye malo i wi ot pa Rwot; pien guturo gicikkena, gukalo wi cikka.
Kocea 8:2 Gikok bota ni, “Lubaŋawa, wan jo Icrael waŋeyi.”
Kocea 8:3 Icrael doŋ obolo gin maber woko, lumerok doŋ biryemo kore.
Kocea 8:4 Guketo lukergi laboŋo twerra, guketo rwodigi laboŋo ŋecca. Gutiyo cal jogigi ki ryal ki jabugi; gutiyo gin ma neko gin kikomgi.
Kocea 8:5 Abwono latin twonni, in Camaria. Kinigana otedde i komgi calo mac. Jo Icrael bitero kare ma rom mene kaa ka doŋ gibibedo laboŋo bal?
Kocea 8:6 Gibiŋido latin twon me Camaria woko matitino, pien ladiro tic otiyo gin ma pe Lubaŋa kikome.
Kocea 8:7 Pien gucoyo yamo, miyo gikayo lapiru. Kal ma i poto pe oŋok, moko pe bia iye; ka nene mogo ocek, kono lurok guyako woko ducu.
Kocea 8:8 Icrael doŋ gimwonyo woko; gin doŋ gitye i dye lurok, macalo gin ma konnye pe.
Kocea 8:9 Pien Icrael ocito wa i Aciria macalo kana me tim ma woto kene; Epraim owilo meye ki lim.
Kocea 8:10 Kadi bed guwilo mecgi i kin lurok, abidwokogi woko oyotoyot. Bimiyo koŋ giweko wiro kabakagi ki rwodigi ki moo pi kare mo manok.
Kocea 8:11 Pien jo Epraim gunyayo lwak keno tyer mapol pi tiyo bal, omiyo keno tyergi odoko gin me tiyo bal.
Kocea 8:12 Kadi kono aco cikka alip apar botgi, gibineno macalo gin ma welo.
Kocea 8:13 Gimaro gitum; gin gitumo lee pi camo riŋone; ento cwiny Rwot pe yom komgi: I kare man Rwot bipo pi timgi maraco-ni, biketo can i komgi pi bal megi; gibidok cen wa i Ejipt.
Kocea 8:14 Pien Icrael wiye doŋ owil woko i kom ŋat mucweyo en, ocako gero gaŋ kal madoŋo; Juda ogero gaŋi mony mapol ma girumogi ki cel gogo; ento abicwalo mac i kom gaŋi mere, ci biwaŋo gaŋi mony maditone woko ducu.
Kocea 9:1427 
Kocea 9:1 Pe ibed ki yomcwiny, in Icrael! Cwinyi pe obed yom macalo rok mukene; pien in iweko Lubaŋani ci idoko lakwele, imaro timo kwele pi noŋo lim, wa i laro moyo ducu.
Kocea 9:2 Laro moyo ki bur koŋo Vino, pe bipitogi, kono Vino manyen bene biremogi.
Kocea 9:3 Pe gibibedo i lobo pa Rwot ento Epraim bidok cen i Ejipt, dok gibicamo cam ma cik ogeŋo ki Aciria.
Kocea 9:4 Pe gibiliyo koŋo vino me gitum amata bot Rwot pe gibiyomo cwinye ki gitum megi. Mugati megi bibedo calo mugati pa jo ma kwero cola; jo ducu ma gucamo gudoko keni. Pien kwongi bibedo me lanek kec keken, pe myero gikel wa i ot pa Rwot.
Kocea 9:5 Wubitimo gin aŋo i nino madit ma giciko pire, ki i nino madit me woro Rwot?
Kocea 9:6 Koŋ inen ka gicito wa i lobo Aciria, jo Ejipt aye bicokogi kacel, Mempic aye biyikogi. Jamigi ducu me ryal ma yomo cwinygi, doo bimayo woko, okuto bitwi wa i odigi.
Kocea 9:7 Kare me keto can doŋ obino, kare me culo adwoggi me bal doŋ oromo; Icrael biŋeyo. Lanebi en aye dano ma lamiŋ, dano ma tye ki Cwiny pa Lubaŋa odoko lapoya, pi bal mewu madwoŋ ki adagadaga madwoŋ.
Kocea 9:8 Lanebi en aye lakur-piny pa Epraim, ma gin jo pa Lubaŋana, ento giciko owic pa ladwar i waŋayone ducu, ki adagadaga tye i ot pa Lubaŋane.
Kocea 9:9 Gin gudonyo i bal matut twatwal, macalo i kare me Gibea. En bipo pi tim megi maraco-ni, dok biketo can i komgi pi bal megi.
Kocea 9:10 I kare ma yam anoŋo Icrael, acob kome macalo nyig olok ma, i tim. Con aneno kwarowu obedo calo nyig oduro ma ocako cek aceka. Ento ka cen guo i Baal-peor, ci gucako mine kengi bot cal jogi, omiyo gudoko gin ma cwiny dano dagi ma tom ki gin ma gin gimaro.
Kocea 9:11 Deyo pa Epraim biket woko ata, macalo winyo ma twarre, nywal bibedo pe, wa gamo ic bibedo pe ki doŋo ic bene pe.
Kocea 9:12 Dok kadi bed gupit litinogi, abityekogi woko ducu, mo pe bidoŋ I kare ma abia woko ki botgi, gibineno can madit twatwal!
Kocea 9:13 Dok litino pa Epraim, kit macalo anenogi kwede, gibinekogi woko macalo lee tim; Epraim myero ocwal litino awobene bot lunekgi.
Kocea 9:14 Migi ba, ai Rwotibimiyogi gin aŋo kaa? Migi poto ic, ki tunogi obed mutwo libeŋ.
Kocea 9:15 Racgi ducu tye i Gilgal, ka ma yam cwinya ocako kwerogi iye. Pi gin maraco ma gubedo ka timone, abiryemogi woko ki i oda. Pe dok abimarogi matwal; rwodigi ducu gubedo jo ma lujemo.
Kocea 9:16 Epraim rom ki yat ma doŋ gireto woko piny, ma lwite oner woko, pe doŋ binyako nyige. Dok kadi bed ginywal, abineko litinogi ma gimaro-ni woko.
Kocea 9:1428 
Kocea 9:17 Lubaŋana bibayogi woko pien gukwero winyo lokke; gibibedo lumalgaŋ i kin rok ducu.
Kocea 10:1 Icrael obedo calo olok ma nyige onyak ma mwonya, ci ocek mabup. Ka nyige omedde ki nyak madwoŋ, en bene medo ki caŋo keno tyer mapol; kalo bone omedde odoko maber, en bene omedde ki yubo wir jogi me aworane mabeco.
Kocea 10:2 Cwinygi opoŋ ki lok me miŋo; kombeddi myero doŋ gunen can pi balgi. Rwot kikome aye bimuko keno tyergi woko dok en bene bitoŋo wir jogigi woko ducu ma gucibo me aworagi.
Kocea 10:3 Koni doŋ gibipennye ni, “Pe watye ki kabaka, pien wan pe walworo Rwot, dok kabaka twero timowa kit gin aŋo?”
Kocea 10:4 Giloko lok doggi noŋo, gimoko gicikke ki kwon me goba; kumeno gimiyo ŋolo kop twi doŋo macalo yat to ma neko dano ma lot i poto ma gipuro.
Kocea 10:5 Jo ma gibedo i Camaria komgi omyel, pi latin twon me Bet-awen. Jo mere gibikwero colane, ajwagine ma giworo cal jok gibikok pire, pi deyone ma doŋ oa woko ki bote.
Kocea 10:6 Cal twon meno kikome aye gibitero woko wa i Aciria, macalo mot ma gitero bot kabaka madit. Gibimiyo lewic mako Epraim, ki Icrael bene lewic bimako pi cal jokke.
Kocea 10:7 Kabaka me Camaria pe binen, gibitero woko macalo yat munidde ma kwan i wi pii.
Kocea 10:8 Kabedo madito me woro Lubaŋa ma tye i wi got me Awen, en aye ka ma Icrael tiyo iye bal, gibijwero woko. Okuto ki ocok gibitwi i wi keno tyergi, ci gibiwaco ki godi madoŋo ni, “Umwa” ki bot godi matino ni, “Wupot i komwa.”
Kocea 10:9 In Icrael ibedo ka bal nia wa i kare me Gibea; nia wa i kare ca wubedo ka medde ameda. Mony pe bipoto i komgi i Gibea;
Kocea 10:10 An abibino ka pwodo jo mujemo; lurok bene bicokke kacel i komgi i kare ma abipwodogi pi bal megi aryo-nu.
Kocea 10:11 Epraim yam roya ma gipwonyo, ma maro dino bel, ento aketo rii kweri i ŋute maber-ri. Abiketo Epraim ka ywayo kweri, ki Juda myero opur pire kene. Yakobo myero onud poto botte kene.
Kocea 10:12 Wuco kodi me kit ma atir, wek wuka nyig me mar ma pe lokke wucer poto bot woko, pien man aye kare me yenyo Rwot, wek en obin omi lar mere ocwer i komwu macalo kot.
Kocea 10:13 Yam wupuro bal, ci wukayo kit ma pe atir, omiyo wucamo nyig gobawu. Pien wubedo ka geno gadigadi lwenywu, ki lwak twoni otekawu,
Kocea 10:1429 
Kocea 10:14 pi meno oduru me lweny biwo i kinjowu, odiwu ma girumo ki cel gogo gibimuko woko liweŋ, macalo Calman yam omuko Betarbel i kare me mony, megi litino yam ginyotogi woko kacel ki litinogi.
Kocea 10:15 Meno en kit ma gibitimowu kwede, wun ot pa Icrael, pi balwu madit twatwal-li. Kabaka me Icrael gibinekone woko kwar-piny.
Kocea 11:1 I kare ma Icrael pud latin, onoŋo amare, yam alwoŋo woda nia ki i Ejipt.
Kocea 11:2 Ka yam amedde ki lwoŋogi gin bene gimedde ki a woko ki bota; gubedo gigi ka tumo gitum bot jok Baal, kun bene giwaŋo odok eceta bot cal jogi.
Kocea 11:3 Kun kono an aye cen apwonyo jo Epraim ki wot, yam atiŋogi i kora; ento pe guŋeyo ni an aye acaŋogi.
Kocea 11:4 Yam abedo ka telogi ki tol, ki twon mar madwoŋ ma atweyogi kwede. Dok abedo ka tiŋogi macalo latin, ma abolo i wi gwoka, kun akulle piny botgi ka pitogi.
Kocea 11:5 Gibidok woko wa i lobo Ejipt, Aciria aye bibedo kabakagi, pien gukwero dwogo bota.
Kocea 11:6 Pala lucwan bilweny i kom gaŋigi ducu, bitoŋo rii doggola me dog celgi woko, dok bene binekogi woko ki i cel gogogi.
Kocea 11:7 Jo mera doŋ gumoko tamgi me a woko ki bota; pi meno gibiketogi woko i kol, pe tye dano mo ma bigonyogi.
Kocea 11:8 Atwero weki woko, in Epraim? Atwero miyi bot ŋat mukene niŋniŋ, in Icrael? Atwero miyo idoko calo Adma niŋniŋ? Abitimo in macalo Ceboim niŋniŋ? Cwinya doŋ odwogo woko i komi, iya doŋ okwe woko pi mari.
Kocea 11:9 Pe doŋ abitic ki kiniga malyet, pe dok abineko Epraim atyeko woko; pien an Lubaŋa, pe a dano, an a ŋat Maleŋ i kinwu, pe abibino pi tyekowu woko.
Kocea 11:10 Gibilubo kor Rwot, ci en bimor macalo labwor; eyo, en bimor, litinone gibibino gia ki tuŋ potoceŋ ma komgi myel;
Kocea 11:11 gibia ki i Ejipt gibino ma komgi myel calo winyo, dok gibia ki i Aciria macalo amam, ci abidwokogi wa i pacogi, man lok pa Rwot kikome. Gijuko Epraim pi goba ki pi timo jo marac
Kocea 11:12 Epraim doŋ ogura dyere ki gobane, dok ot pa Icrael obedo ka bwola abwola. Ento Lubaŋa pud ŋeyo Juda, ni en pud tye ka geno Ŋat Maleŋ.
Kocea 12:1430 
Kocea 12:1 Epraim kwayo yamo ma ka dyegi, leko kor yamo ma tuŋ wok ceŋ dyeceŋ benebene; ticgi me nyayo goba ki tim bwami; gicikke ki jo Aciria, dok gitero moo wa i Ejipt.
Kocea 12:2 Rwot tye ki lok i kom Juda, en biketo can i kom Yakobo ma poro kite, dok bicule ma rom ki tim mere,
Kocea 12:3 Kare ma en tye i ic, omako opuny tyen ominne, ka doŋ oteggi, olwenyo ki Lubaŋa.
Kocea 12:4 Olwenyo ki lamalaika, ci oloyo, obako doge bot lamalaika ki pig waŋe. Dok orwatte ki Lubaŋa i Betel, Lubaŋa ocako lok kwede ki kunnu.
Kocea 12:5 En Rwot Lubaŋa me mony, ma nyiŋe Rwot, owacci,
Kocea 12:6 “Pi meno in doŋ idwogi, Lubaŋani tye ka konyi, mok i kom mar ki ŋolo kop atir, kun ikuro Lubaŋani kare ducu.”
Kocea 12:7 En lacat-wil ma tye ki mijan ma pe pimo kakare, en maro bumo dano.
Kocea 12:8 Epraim owacci, “Nen an lalonyo, anoŋo limma gira ki wiya”; ento lonyone pe romoculo balle ma obalo-ni.
Kocea 12:9 An a Rwot Lubaŋawu, nia wa ki i lobo Ejipt; abimiyo doki wubuto i kema, macalo i kare me kwero nino madito ma aciko.
Kocea 12:10 Yam aloko bot lunebi, an aye ma amiyo ginanyuta onya madwoŋ, dok amiyo carolok katti ki bot lunebi.
Kocea 12:11 Ka ce bal mo tye i Gilead ci gibitum woko ducu ada; ka ce gityero twoni me gitum i Gilgal, keno tyergi bene bidoko calo gweŋi ma giguro i poto ma gipuro.
Kocea 12:12 Yakobo yam oriŋo ocito wa i lobo Aram, Icrael con otiyo tic kunnu pi nyomo dako, en yam okwayo romi wek enoŋ dako.
Kocea 12:13 Rwot yam omiyo lanebi okwanyo Yakobo woko ki i Ejipt, dok omiyo lanebi ogwoke.
Kocea 12:14 Epraim doŋ oŋeto cwiny Rwot matek; omiyo Rwotte biweko remo balle bedo i wiye, dok bidwoko cacce ducu i wiye.
Kocea 13:1 Epraim ka yam oloko, kom dano myel; Epraim yam dit matek i Icrael; ento en okelo bal i kome pi jok Baal, ci oto woko.
Kocea 13:2 Kombeddi balgi doŋ tye ka medde ameda, gitye ka tiyo gigi cal ryal ma giliyo pigi kengi, kun gitiyo lwak cal jogi ki diro; magi ducu obedo tic pa ludiro. Gin guwaco ni, “Wutum gitum bot jogi magi.” Dano gunot lem latin twon dyaŋ!
Kocea 13:1431 
Kocea 13:3 Pi meno gibibedo calo lupu ma poto odiko, calo toyo ma o woko oyotoyot, calo cuŋ kal ma yamo kolo woko ki i laro, onyo yito ma duny ki i wan dirica.
Kocea 13:4 An a Rwot Lubaŋani, nia wa ki i lobo Ejipt; pe tye Lubaŋa mukene ma iŋeyo, kono an keken, lalar mo mukene pe tye, kono an keken.
Kocea 13:5 An aye yam aŋeyowu wa ki i tim, i lobo ma can pii dwoŋ iye.
Kocea 13:6 Ento i kare ma gicamo giyeŋ, ka guyeŋ, ci cwinygi ocako wakke matek; omiyo wigi ocako wil woko i koma.
Kocea 13:7 Abilokke botgi adoko macalo labwor, dok abibedo ka kiyogi i ŋet yo macalo kwac.
Kocea 13:8 Abipoto i komgi macalo ŋuu mager ma litinone gineko woko, abiyeco korgi adado woko, abimwodogi ki kunnu macalo labwor; kit ma lee tim twero kilo ki komgi.
Kocea 13:9 In Icrael, abityeki woko; aŋa ma bikonyi?
Kocea 13:10 Kabakani doŋ tye kwene, ma romo lari; rwodini ducu gitye kwene ma lucuŋdwarri, jo ma nene iwaco pigi ni, “Miya ka baka ki rwodi”?
Kocea 13:11 Cen amiyi luker ki kiniga, ka dok akwanyogi woko ki akemona.
Kocea 13:12 Bal pa Epraim maraco ducu gicoyo woko piny, balle doŋ gikano woko.
Kocea 13:13 Arem macalo me nywalo latin doŋ opoto i kome, ento en latin ma pe ryek; pien i kare-ni obuto ari, wiye pe otikke ki yo nyodo.
Kocea 13:14 Myero alargi ki i twer me Lyel? Abikokogi woko ki i dog to? In lo, two gemoni tye kwene? In Lyel, to-pinnyi kono tye kwene? Kica doŋ pe maka i komgi.
Kocea 13:15 Kadi bed en nya matek macalo lagada, yamo oro ma Rwot ocwalo bibino ki i tim, ci waŋ piine ma gunnye-ni bitwo woko ki itte bene bidwono woko; yamo bimayo jamine mabeco ducu ma yam yomo cwinye, ma onoŋo okano-ni.
Kocea 13:16 Camaria bineno can pi balle, pien en ojemo woko i kom Lubaŋane pala lucwan aye binekogi woko, litinogi gibijwatogi woko piny, ginyotogi woko, ki mongi ma giyac gibiryeko igi woko.
Kocea 14:1 In Icrael, doŋ idwog bot Rwot Lubaŋani, pien doŋ itwomo tyeni pi balli.
Kocea 14:2 Wuwot ki lok me dogwu, wudok bot Rwot; wuwac bote ni, “Kwany balwa woko ducu; gam motwa maber-ri, wek wacul waŋ balwa ki lok ma i dogwa.
Kocea 14:3 Aciria pe bilarowa, pe wabiriŋo ki aguragura; pe doŋ wabiwaco ki tic me ciŋwa ni, ‘Wun Lubaŋawa.’ Latin kic noŋo kica ki boti.”
Kocea 14:1432 
Kocea 14:4 Abimiyo niyegi magoro-ni doko tek, abimarogi pi bercwinya, pien kinigana doŋ oa woko i komgi.
Kocea 14:5 Abibedo macalo toyo bot jo Icrael; en bituru macalo leŋa bicwalo lwite piny macalo atega.
Kocea 14:6 Bilot, ci jany, bibedo ber macalo jeituni, dok ŋwece bibedo kur macalo ŋwec Lebanon.
Kocea 14:7 Gibidwogo ci gibibedo i te tipona, gibinywal macalo kal ma i poto; gibituru calo olok, ŋwecgi bibedo makur macalo ŋwec koŋo vino me Lebanon.
Kocea 14:8 In Epraim, cal jogi konyi ki gin aŋo kaa? An keken aye ma agamo dogi, dok an aye agwoko in. An abedo calo yat ciprec ma pote pe ner; an aye amiyo nyak.
Kocea 14:9 Ŋat ma ryek biniaŋ lok magi; dano ma cwinye lwodo lok aye bineyogi; pien yo pa Rwot ducu tye atir, jo ma cwinygi atir aye gilubo yone, ento jo ma gikalo wi cik pa Lubaŋa gitwomo iye tyengi.
Kocea 14:1433  Joel
Joel 1:1 Man lok pa Rwot ma yam obino bot Joel wod pa Petuel.
Joel 1:2 Wuwiny lok man, wun ludoŋo muteggi, wuter itwu, wun jo ducu ma wubedo i lobo man. Gin macalo man yam otimme i karewu, nyo i kare pa kwarowu?
Joel 1:3 Wutit pire bot litinowu, wek litinowu gutit bot litinogi, ki likwayogi bene guwac bot yalwak ma bilubogi.
Joel 1:4 Gin ma bonyo adwek ocamo odon, bonyo abum ocamo woko. Gin ma abum ocamo odoŋ, bonyo lagara ocamo woko, gin ma lagara ocamo odon, labar ocamo otyeko woko liweŋ.
Joel 1:5 Wuco woko, wun jo ma lumero, wukoki; wukok matek, wun jo ducu ma mato koŋo vino, pi koŋo vino malino-ni, pien doŋ gityeko jukone woko ki i dogwu.
Joel 1:6 Pien rok mo doŋ obino ka lweny i kom lobona, mony matek ma pe kwanne, Lakgi calo lak labwor, lakgi boco calo lagili lak min labwor.
Joel 1:7 Gubalo olokka ducu, odurona bene guŋido woko; gupaco poke, gubolo piny, jaŋgi okwor matar.
Joel 1:8 Wukok, macalo nyako ma oruko boŋo cola, ma kumo pi cware ma pud onyome anyoma.
Joel 1:9 Gityer me moko kwon ki gityer amata gigiko kelogi woko i ot pa Rwot. Ajwagi ma lutic pa Rwot, gitye ka kumo.
Joel 1:10 Potti oballe, piny oto woko do, pien kal doŋ oballe, koŋo vino doŋ pe, moo doŋ pe nen.
Joel 1:11 Lewic omakwu, wun lupur, wukok matek, wun lupur olok pi naŋo ki cayiri; pien cam me poto doŋ olal woko.
Joel 1:12 Olok oner, oduro bene oballe woko; Okwer pomegranat, ki otit ki acuga, yadi ducu ma i poto guner woko; yomcwiny doŋ pe bot litino pa dano.
Joel 1:13 Wuruk boŋo cola, wun ajwagi, wukok can, wukok matek, wun lutic i keno tyer. Wudony i ot, wubut i boŋo cola, wun lutic pa Lubaŋana. Pien gityer me moko kwon ki gityer amata doŋ gijuko kelogi woko i ot pa Lubaŋawu.
Joel 1:14 Wukwer kare me ri kec, wulwoŋ cokke madit me woro Lubaŋa, Wucok ludoŋo ki jo ducu ma gibedo i lobo man, gubin i ot pa Rwot Lubaŋawu, gukok bot Rwot.
Joel 1:15 Oyi, nino-ni do! Pien nino pa Rwot doŋ cok, bino macalo to-piny ma Won Twer Ducu ocwalo.
Joel 1:1434 
Joel 1:16 Cam doŋ gibalo ki i nyimwa ma wan waneno. Yomcwiny ki um dok tye i ot pa Lubaŋawa?
Joel 1:17 Kodi otuŋ i ŋom ka ma gicoyogi iye, dula odoŋ noŋo; dero ducu oballe woko, pien kal pe ocek.
Joel 1:18 Kit ma lee cur kwede! Piny oloyo dyaŋi woko, pien kakwayogi doŋ pe; wa romi bene gujony woko.
Joel 1:19 Akok boti, ai Rwot, pien mac doŋ owaŋo olet ma i tim, leb mac doŋ owaŋo yadi ducu ma i poto.
Joel 1:20 Wa lee me tim ducu gikok boti, pien pii ma i nota doŋ otwo woko, mac doŋ owaŋo olet ma i tim.
Joel 2:1 Wukut gwara i Cion, wugo oduru i wi got mera maleŋ! Wuwek jo ducu ma bedo i lobo komgi omyel, pien nino pa Rwot tye ka bino, doŋ cok,
Joel 2:2 nino me colpiny ki me mutu, nino me pol ki mutu macol licuc. Rok madit, ma jone tego, gumone i wi got macalo piny macollicuc; rok mo macalo man peya onen nia wa con, dok pe binen i anyim i kare pa yalwak ducu.
Joel 2:3 Mac waŋ i nyimgi, ki tuŋ ŋegi bene mac tye ka lyel. I nyimgi lobo nen calo poto Eden, ento tuŋ ŋegi calo tim ma odoŋ nono; gin ma obwot iye pe,
Joel 2:4 Calgi nen calo aguragura, giriŋo macalo aguragura me lweny.
Joel 2:5 Gipye i wi lacol godi, kun gimor calo gadigadi lweny, gimor calo leb mac ma waŋo reŋ kal mutwo; gical ki dul mony matek ma oyubbe pi lweny.
Joel 2:6 Rok ducu gitye ki remcwiny madwoŋ i nyimgi, waŋ jo ducu oballe woko.
Joel 2:7 Gimwomme ki ŋwec macalo lulweny matek, giito ki i wi cel calo askari. Ŋat acel acel lubo yone kene pe giwirre giweko tyen megi.
Joel 2:8 Pe tye ŋat mo i kingi ma twomo lawote, ŋat acel acellubo yone kene; gicorojami lweny magibayogikwede, gin mo pe ma jukogi.
Joel 2:9 Gimwomme i kom gaŋ, giriŋo i wi cel; giito malo i odi, giito ki i waŋ dirica macalo lakwo.
Joel 2:10 Lobo yeŋŋe i nyimgi ka giwoto, polo bene yeŋŋe. Cen ki dwe gucido macol, lakalatwe bene doŋ pe giryeny,
Joel 2:11 Dwan Rwot mwoc, winnye ki i nyim monnye; monnye tek makato, ŋat ma cobo lok ma en oloko noŋo tek twatwal. Pien nino pa Rwot dit, kelo atiba i kom dano; aŋa mono ma twero ciro?
Joel 2:12 Rwot kikome owacci, “Kadi bed kombeddi, doŋ wudwog bota ki cwinywu ducu, kun wuri kec, ki koko, dok ki kumo madwoŋ;
Joel 2:1435 
Joel 2:13 pe wuyec ginaruka mewu, ento wulok cwinywu aye,” Wudwog bot Rwot Lubaŋawu, pien en latim kica, en won kica madwoŋ. Kiniga pe make oyot, mar mere ma pe lokke dwoŋ, dok ŋut, pe timo gin marac.
Joel 2:14 Aŋa ma ŋeyo ka pe bilokke, ci ŋut kun weko gum doŋ i yo ŋeye, gityer me moko kwon kigityer amata pi Rwot Lubaŋawu?
Joel 2:15 Wukut gwara i Cion, wukwer kare me ri kec; wulwoŋ cokke madit me woro Lubaŋa,
Joel 2:16 wucok dano kacel. Wulony lwak mucokke; wugur ludoŋo kacel; wucok litino bene, wa lukere ma gitye i kor. Lanyom oa woko owek ode, nyako ger bene owek kicikane.
Joel 2:17 Wek ajwagi ma lutic pa Rwot gukok, i dye doggola ot pa Rwot ki keno tyer, kun giwacci, “Ai Rwot, tim kica ki joni, pe imi giyet ginaleyani, pe imi nyiŋgi odok carolok me abola i kin lurok. Piŋo iweko rok mukene giwacci, ‘Lubaŋagi tye kwene?’ ”
Joel 2:18 Omiyo nyeko omako Rwot pi lobone, kica omake i kom jone.
Joel 2:19 Rwot odok iye ki jone ni, “Nen abecwalliwu kal ki koŋo vino ki moo, ma wubiyeŋ kwede; pe dok abiweko giyetowu i kin lurok.
Joel 2:20 “Abicwalo jo ma tuŋ acam ka mabor ki wun, abiryemo monygi woko wa i lobo ma otwo ma odoŋ nono; jo mutelo yo bicorre i nam ma tuŋ wokceŋ, jo ma i ŋegi bicorre i nam ma tuŋ potoceŋ. Komgi mukwok ma ŋwe biduny ma coo, pien gutiyo tic madito.
Joel 2:21 “Pe ilwor, in lobo; bed ki yomcwiny ki um, pien Rwot doŋ otiyo tic madito!
Joel 2:22 Pe wulwor, wun lee me tim, pien olet ma i tim doŋ olot. Yadi tye ka nyak, oduro ki olok gitye ka nyak maber.
Joel 2:23 “Cwinywu ohed yom, wun litino me Cion, cwinywu obed yom i kom Rwot Lubaŋawu; pien omiyowu kot me cwir me kwanyo kop i komwu, omiyo kot ocwer piwu madwoŋ, omiyowu kot me cwir ki me oro, kit macon.
Joel 2:24 “Laro bipoŋ ki kal me adina, bur me koŋo vino ki me moo ducu, gibipon woko libyeny.
Joel 2:25 Abiculo waŋ mwaka ducu ma bonyo abum ocamo, ki bonyo adwek, ki lagara, ki labar, mony mera madit ma cen acwalo i dyewu.
Joel 2:26 “Wubicamo cam madwoŋ dok wubiyeŋ, wubipako nyiŋ Rwot Lubaŋawu, ma otiyo kwedwu i kit me aura. Jona pe dok gibiketo lewic i komgi.
Joel 2:27 Wubiŋeyo ni an atye i dye Icrael, dok ni an Rwot an Lubaŋawu, pe dok tye mukene. Jona pe dok gibiketo lewic i komgi.
Joel 2:28 “Lacen abionyo Cwiny mera Maleŋ i kom jo ducu; litino awobewu ki anyirawu gibitito lok pa Lubaŋa, jowu muti gibileko lek, awobewu gibineno ginanyuta.
Joel 2:1436 
Joel 2:29 I kare meno abionyo Cwiny mera wa i kom lutic ma co ki ma mon.”
Joel 2:30 “Abinyuto taŋo i polo ki i wi lobo, remo ki mac ki yito ma duny.
Joel 2:31 Cen bicido woko macol, dwe bidoko remo ma noŋo nino pa Rwot madit ma kelo lworo peya oo.
Joel 2:32 I kare meno jo ducu ma gilwoŋo nyiŋ Rwot gibilarogi; pien jo mubwot gibibedo i wi got Ci on ki i Jerucalem, macalo Rwot yam owaco; i kin jo mudoŋŋe bibedo iye jo ma Rwot olwoŋo.
Joel 3:1 “Pien nen, i nino meno, ki i kare maca, i kare ma abidwoko gum me Juda ki me Jerucalem,
Joel 3:2 abicoko rok ducu, abikelogi i nota pa Yekocapat. Ci abinologi kop ki kunnu, pi jona Icrael ma ginaleyana, pien gukeyogi woko i kin lurok, dok gupoko lobona woko,
Joel 3:3 gubedo ka bolo kwir pi jo mera, kun gicato awobi pi malaya, dok gicato nyako wek ginoŋ koŋo vino, ci gumato.
Joel 3:4 “Wun jo Turo ki jo Cidon, ki wun jo ducu ma i lobo Piliciti, wun kono wudoko gin aŋo ki bota? Wun wumito cula pi gin mo ma atiyo? Ka ce wucula, ci abidwoko cul me tim mewu i wiwu kenwu oyotoyot dok aruya bene.
Joel 3:5 Pien wukwanyo ryal mera ki jabuna, dok wutero jamina mabeco ma pigi tego bota, ci wuketogi i ot jogiwu.
Joel 3:6 Wucato Lujuda ki jo me Jerucalem bot jo Grik, kun wuterogi ka mabor ki wan lobo megi.
Joel 3:7 Ento koni abitwarogi malo wek gua woko ki i kabedo ka ma yam wucatogi iye; ci abidwoko cul me tim mewu i wiwu kenwu.
Joel 3:8 Abicato litino awobewu ki anyirawu bot jo Juda. Ci gin gicatogi bot jo Ceba, en rok ma tye ka mabor; pien Rwot doŋ owaco.”
Joel 3:9 Wutit lok man i kin rok ducu! Wuywa mony, wulyet cwiny oteka lweny. Wek lulweny ducu gurwa cok, gubin wa malo kany.
Joel 3:10 Wutet kweri dyaŋ gudok pala lucwan, wutet pala laŋol olok odok toŋi; wek lagoro owacci, “An laco.”
Joel 3:11 Wurune, wubin oyot, wun rok ducu ma orumo kany-nyi; wucit, wugurre kunnu. Rwot, doŋ ikel cogi coni!
Joel 3:12 Wek rok ducu doŋ gumukke, gubin, gubin kany wa i nota pa Yekocapat; an abibedo piny kunnu ka ŋolo kop ki rok ducu ma orumo kany.
Joel 3:1437 
Joel 3:13 Wumak pala kac, pien kal doŋ ocek. Wuwot ka nyono olok, pien bur doŋ opoŋ woko. Bur koŋo vino ducu opoŋ woko libyeny, pien balgi doŋ dwoŋ twatwal.
Joel 3:14 Lwak madwoŋ, lwak madwoŋ gucokke, i nota me moko tam. Pien nino pa Rwot doŋ tye cok, i nota me moko tam.
Joel 3:15 Cen ki dwe bicido woko licuc, lakalatwe bene pe gibiryeny.
Joel 3:16 Rwot mor ki i Cion, dwane winnye ki i Jerucalem, polo ki lobo giyeŋŋe. Ento Rwot aye ka-larre pa jone, en ka ma jo Icrael gibwot iye.
Joel 3:17 “Kit meno wubiŋeyo ni an a Rwot Lubaŋawu, ma abedo i Cion ma got mera maleŋ. Jerucalem bene bibedo maleŋ, ci lurok doŋ pe gibibaro dyere matwal.
Joel 3:18 “I nino meno koŋo vino maliŋo bicwer ki i godi, cak bimol ki i wi cere ducu, pii bipoŋ, mol ki i kulu ma i Juda ducu; wan it bigunnye ki i ot pa Rwot, ci bibido nota me Citim.
Joel 3:19 “Ejipt bidoŋ obur, Edom bi doko tim ata, pi timgi me gero i kom jo Juda, pien guonyo remo pa jo ma pe ki bal i lobogi.
Joel 3:20 Ento dano doŋ bibedo i Juda matwal, ki i Jerucalem pi kare ducu.
Joel 3:21 Abiculo kwor me remogi pe abikwanyo kop woko ki i kom lutiŋ alii, pien Rwot bedo i Cion.”
Joel 3:1438  Amoc
Amoc 1:1 Man aye lok pa Amoc, ma en yam ŋat acel i kin lukwat romi me Tekoa, gin ma en oneno i kom Icrael i kare pa Ujia kabaka me Juda, ki i kare pa Jeroboam wod pa Y oaci kabaka me Icrael, ma odoŋ mwaka aryo ma peya oyeŋyeŋ oyeŋo lobo.
Amoc 1:2 Amoc owacci, “Rwot mor ki i Cion, dwane winnye ki i Jerucalem; olet pa lukwat otwo woko, got Karmel bene wiye oner.”
Amoc 1:3 Rwot owaco kuman ni, “Pi lwak bal mapol pa jo Damaciko, pe abidwoko cwinya cen i can ma abimiyogi, pien gudiŋo Gilead ki nyonyo ladin bel.
Amoc 1:4 Kumeno abicwalo mac i kom ot pa Kajael, biwaŋo odi madoŋo i gaŋ pa Benadad.
Amoc 1:5 Abituro larii doggaŋ me Damaciko, abityeko jo ma bedo i nota Awen, ki lamak odoo ker ma i Bet-eden; jo Ciria gibiterogi i opii i lobo Kir,” man Rwot aye owaco.
Amoc 1:6 Rwot owaco kuman ni, “Pi lwak bal mapol pa jo Gaja, pe abidwoko cwinya cen i can ma abimiyogi; pien gutero rok woko kulu i opii, gumiyo i ciŋ Edom.
Amoc 1:7 Kumeno abicwalo mac i kom cel me Gaja, biwaŋo odine madoŋo ducu.
Amoc 1:8 Abityeko jo ma bedo i Acidod woko, ki lamak odoo ker ma i Acikelon; abitiŋo ciŋa i kom Ekron, jo Piliciti mudou gibitum,” man Rwot Lubaŋa aye owaco.
Amoc 1:9 Rwot owaco kuman ni, “Pi lwak bal mapol pa jo Turo, pe abidwoko cwinya ceŋ i can ma abimiyogi; pien gin gumiyo rok woko kulu i cin jo Edom, wigi pe opo i kom gicikke me omego.
Amoc 1:10 Kumeno abicwalo mac i kom cel me Turo, biwaŋo odine madoŋo ducu.”
Amoc 1:11 Rwot owaco kuman ni, “Pi lwak bal mapol pa jo Edom, pe abidwoko cwinya cen i can ma abimiyogi; pien oryemo kor ominne ki pala lucwan, obolo kica woko ducu, kinigane obedo lyet nakanaka, en kano akemone bedo matwal.
Amoc 1:12 Kumene abicwalo mac i kom Teman, biwaŋo odi madoŋo me Bojra.”
Amoc 1:13 Rwot owaco kuman ni, “Pi lwak bal mapol pa jo Ammon, pe abidwoko cwinya cen i can ma abimiyogi; pien gubaro i mon Gilead ma gitye ki ic, pi medo wan lobogi.
Amoc 1:14 Kumeno abicwinyo mac i kom cel me Raba, biwaŋo odine madoŋo ducu, ki woo madwoŋ i kare me lweny, dok ki yamo mager i kare pa lapiru;
Amoc 1:15 kabakagi gibitero i opii, en kacel ki lukalle bene,” man Rwot aye ma owaco.
Amoc 2:1439 
Amoc 2:1 Rwot owaco kuman ni, “Pi lwak bal mapol pa jo Moab, pe abidwoko cwinya cen i can ma abimiyogi; pien owaŋo cogo pa kabaka me Edom omiyo odoko buru.
Amoc 2:2 Kumeno abicwalo mac i kom Moab, biwaŋo odi madoŋo ducu me Keriot. Moab bito i lweny ki woo madwoŋ, kun dano gidaŋŋe, obute kok maloŋo.
Amoc 2:3 Abikwanyo laloyo ki i dyere, abineko lukalle ducu kacel kwede,” man Rwot aye ma owaco.
Amoc 2:4 Rwot owaco kuman ni, “Pi lwak bal mapol pa jo Juda, pe abidwoko cwinya cen i can ma abimiyogi; pien gikwero lubo cik pa Rwot, pe gigwoko lok ma en ociko. Jokgi me goba ma yam kwarogi gulubo, orwenyogi woko ki iyo.
Amoc 2:5 Kumeno abicwalo mac i kom Juda, biwaŋo odi madoŋo ducu me Jerucalem.” Kop ma giŋolo i kom Icrael
Amoc 2:6 Rwot owaco kuman ni, “Pi lwak bal mapol pa io Icrael, pe abidwoko cwinya cen i can ma abimiyogi; piengicato dano ma kite atir pi lim, dano ma piny obwoyo giwilo ki war tyen.
Amoc 2:7 Ginyono wi lucan i apwa me ŋom, gigeŋo yo ki jo ma gineno can; dano ribbe ki wonne pi donyo bot dako acel, miyo nyiŋa maleŋ-ŋi balle.
Amoc 2:8 Gibuto girumo ŋet keno tyer woko ducu i kom boŋŋi ma gijeŋo botgi; gimato kono pa jo ma guŋolo cul i komgi i ot pa Lubaŋagi.
Amoc 2:9 “Ento yam atyeko jo Amor ki i nyimgi, ma yam giboco calo yat cedar, ma gitego calo kworo. Atyeko nyige ki malo, ki lwite piny.
Amoc 2:10 An kono cen akwanyowu woko ki i lobo Ejipt, atelowu i tim pi mwaka pyeraŋwen kulu, wek wucam lobo pa jo Amor,
Amoc 2:11 Akwanyo litinowu mogo pi bedo lunebi, ayero awobewu mogo pi bedo litino ajulana. Ada onoŋo pe tye kumeno, wun jo Icrael? Man lok pa Rwot kikome.
Amoc 2:12 “Ento wuloko litino ajulana gudoko lumat kono, wuciko lunebi kun wuwacci, ‘Pe wutit lok pa Lubaŋa.’
Amoc 2:13 “Nen, abidiyowu piny i kabedowu, calo gadigadi mupoŋ ki kal ma kal diyo piny.
Amoc 2:14 Ŋwec biloyo ŋat madwir, latekkom tekone birwenyo, twon oteka pe bilaro kwene.
Amoc 2:15 Lamak atum pe bicuŋ, ŋat ma tyene dwir pe bilarre, kadi ŋat ma riŋo ki aguragura pe bilaro kwone;
Amoc 2:16 ki ŋat ma cwinye nwaŋ i kin oteka binweco woko munero i nino meno.” Man lok pa Rwot kikome.
Amoc 3:1440 
Amoc 3:1 Wuwiny lok ma Rwot doŋ oloko i komwu, wun jo Icrael, i kom kaka ducu ma yam akwanyogi woko ki i lobo Ejipt:
Amoc 3:2 “Wun keken aye aŋeyowu i kin kaka ducu ma wi lobo; pi meno abiketo can i komwu pi balwu ducu.
Amoc 3:3 “Jo aryo giwoto kacel, ka pe gucikke?
Amoc 3:4 Labwor kok i buŋa, ka pe omako lee? Latin labwor kok ki i boro, ka pe ocamo gin mo?
Amoc 3:5 Winyo pye moko ki tol i ŋom, ka pe gitero owic pire? Owic tuk noŋo ki i Bom, ka pe omako gin mo?
Amoc 3:6 Obute ka gikuto i gaŋ, lworo pe mako dano? Gin marac poto i gaŋ, ma Rwot aye pe otiyo?
Amoc 3:7 Adada Rwot Lubaŋa pe timo gin mo, laboŋo yabo muŋŋe bot luticce ma lunebi.
Amoc 3:8 Labwor doŋ okok; aŋa ma lworo pe mako? Rwot Lubaŋa doŋ oloko; aŋa ma pe tito lokke?” Can ma bipoto i kom Camaria
Amoc 3:9 Wutuc lok bot odi madoŋo ma i Aciria, ki odi madoŋo ma i lobo Ejipt. Wuwac ni, “Wugurre kacel i wi godi me Camaria, wunen arubaruba madwoŋ ma iye, ki kit ma giuno kwede-dano i gaŋ meno.”
Amoc 3:10 “Pe giŋeyo timo gin ma atir,” man lok pa Rwot kikome, “jo meno gikano gero ki yak i odigi madoŋo.”
Amoc 3:11 Pi meno Rwot Lubaŋa owaco kuman ni, “Lakwor birumo lobowu, bidwoko tekwu woko piny; odiwu madoŋo gibiyako woko.”
Amoc 3:12 Rwot owaco kuman ni, “Macalo lakwat laro tyen romo aryo, nyo dul it, ki i dog labwor, jo Icrael ma gibedo i Camaria gibilarogi kit meno, kacel ki but kom mo ki dul kitanda.”
Amoc 3:13 “Wuwiny, ci wubed caden i kom ot pa Yakobo,” Rwot Lubaŋa ma owaco, Lubaŋa me mony.
Amoc 3:14 “I kom nino ma amiyo can ki Icrael pi balgi, abiketo can i kom keno tyer me Betel. Ten keno me keno tyer gibiturogi woko ci poto piny i ŋom.
Amoc 3:15 Abigoyo ot cwir wa ki ot oro; odi ma gideyo ki lak lyec gibityekogi woko, odi madoŋo bigik.” Man lok pa Rwot kikome.
Amoc 4:1 “Wuwiny lok man, wun dyaŋi me Bacan, ma bedo i wi got me Camaria. Wun mon ma wuburo lucan, ma wuninyo jo ma piny obwoyogi, wun ma wuwaco bot cogwu ni, ‘Kel, wek wamati!’
Amoc 4:1441 
Amoc 4:2 Rwot Lubaŋa doŋ okwoŋo kwoŋ ki kite maleŋ, owaco ni, Nen, kare oebino i komwu, gibiywayowu woko ki goli, wa jowu me lacen bene gibiywayogi ki goli lamak rec.
Amoc 4:3 Wubikato woko ki i wan cel ma gimuko, kun dako acel acel woto atir i nyime, ci gibibolowu woko i Armon,” Man lok pa Rwot kikome. Jo Icrael pud gucerre i bal
Amoc 4:4 “Wubin i Betel, ci wutim bal; wubin i Gilgal, ci wumedde ki bal; wukel gitumwu rupiny ki rupiny, wumi dul acel me aparwu nino adek adek;
Amoc 4:5 wutyer gitum me pwoc ki mugati ma girubo iye tobi, wutit pi gityerwu ma iwu opwoyo wek lwak guwiny; pien wun jo Icrael wumaro timo kumeno!” Man lok pa Rwot Lubaŋa kikome.
Amoc 4:6 “Yam amiyo kec opoto i gaŋiwu ducu, amiyo kwon oremowu i kabedowu ducu, ento wun pe wumedo ki dwogo bota.” Man lok pa Rwot kikome.
Amoc 4:7 “An bene yam atwonowu ki kot i kare ma kac onoŋo pud odoŋ dwe adek; amiyo kot ocwer i gaŋ acel, kun pe amiyo cwer i gaŋ mukene; poto acel kot cwer iye, poto ma pe kot ocwer iye otwo woko.
Amoc 4:8 Jo me gaŋi aryo nyo adek gubedo ka wirre i gaŋ acel keken, ka mato pii, ci pe oromogi; ento wun pe wumedo ki dwogo bota,” Man lok pa Rwot kikome.
Amoc 4:9 “Yam apwodowu, abwaro belwu, amiyo odoko ocone, aweko pottiwu ki poto olokwu otwo woko, bonyo gucamo oduro ki yadi jeituniwu; ento wun pe wumedo ki dwogo bota.” Man lok pa Rwot kikome.
Amoc 4:10 “Yam acwalo two gemo i komwu macalo two gemo me Ejipt; aneko awobewu ki pala lucwan, ayako aguragurawu mapol; am iyo ŋwec gonywu oduny i umwu ma ŋwe; ento wun pe wumedo ki dwogo bota,” Man lok pa Rwot kikome.
Amoc 4:11 “Yam areto jo mogo ma i kinwu, kit macalo yam Lubaŋa oreto kwede Codom ki Gomora; wun onoŋo wubedo calo dog yen ma gikwanyo ki i mac; ento pe wumedo ki dwogo bota.” Man lok pa Rwot kikome.
Amoc 4:12 “Pi meno, wun jo Icrael, abitimowu kit man; doŋ wuyubbe pi rwatte ki Lubaŋawu, wun jo Icrael, pien abitimo man i komwu.”
Amoc 4:13 Pien nen ba, ŋat ma lacwe godi dok laket yamo, ma tito tamme bot dano, nar ma loko rupiny doko piny macol, ki ma nyono wi lobo malo, nyiŋe Rwot, Lubaŋa me mony!
Amoc 5:1 Wuwiny lok man ma awero i komwu macalo wer kumo, wun jo me ot pa Icrael:
Amoc 5:2 “Otyeko poto, pe dok bia, en nyako Laicrael; gikwere woko i lobone, ŋat mo pe ma ile malo.”
Amoc 5:1442 
Amoc 5:3 Pien Rwot Lubaŋa owaco kuman ni, “Gaŋ ma otero jo alip i lweny bidoŋ ki dano miya keken; gaŋ ma otero jo miya bidoŋ ki dano apar keken, wun jo me ot pa Icrael.”
Amoc 5:4 Rwot owaco bot jo me ot pa Icrael kuman ni, “Wubin bota, wek wubed kwo;
Amoc 5:5 pe wubed ka wot i Betel, wuwek donyo i Gilgal, pe wukat wa i Beer-ceba; pien Gilgal gibitero woko i opii, ki Betel pe bibedo gin mo.”
Amoc 5:6 Wubin bot Rwot, wek wubed kwo, wek pe omwoc i ot pa Yucepu calo mac, ci waŋogi woko, kun ŋat mo pe i Betel ma romo nekone,
Amoc 5:7 wunjo ma ŋolo kop kikiniga, ma ka ŋolo kop atir, kun wubolo kit ma atir woko piny.
Amoc 5:8 Ŋat ma otiyo lakalatwe, Yoggo ki Lyemyim, ŋat ma loko colpiny doko odiko, ma ci do dyeceŋ doko wor, ŋat ma lwoŋo pii me nam, ci coro woko i wi lobo, nyiŋe Rwot.
Amoc 5:9 En balo gedo matek ŋinyo woko macalo lutkot, miyo gituro cel gogo giŋinyo woko.
Amoc 5:10 Gin gidag ŋat ma jukogi i ka ŋolo kop, cwinygi kwero ŋat ma loko lok ada.
Amoc 5:11 Pien wunyono wi lucan kun wujogo kal ki botgi tektek, pi meno kadi bed wugero odiwu ki gweŋ apaya, pe wubibedo i igi; dok kadi bed wupito olok i pottiwu ma yomo cwinywu, pe wubimato koŋo vinone.
Amoc 5:12 Pien aŋeyo ni wutimo bal mapol, aŋeyo kit balwu madoŋo, kit ma wuyelo ki jo ma kitgi atir, kun wugamo lim lawilwu, ci wuryemo jo ma piny obwoyo ki i kabedo me ŋolo kop.
Amoc 5:13 Pienno ŋat ma laryeko biliŋ aliŋa i kare ma kit meno, pien karene rac mada.
Amoc 5:14 Wulub gin maber, pe gin marac, wek wubed kwo; kumeno Rwot, ma en aye Lubaŋa me mony, bibedo kwedwu, kit macalo doŋ wuwaco.
Amoc 5:15 Wukwer gin marac, wumar gin maber, wumi giŋol kop atir i dog gaŋ; gwok nyo noŋo Rwot, ma Lubaŋa me mony, bibedo ki kica bot jo pa Yucepu ma gudoŋ.
Amoc 5:16 Pi meno Rwot, Lubaŋa me mony ma en Rwot, owaco kuman ni, “Koko bibedo i dyekal ducu; i waŋa yo ducu dano bikok ni, ‘Aya! Aya!’ Gibilwoŋo lupur ni gubin ka kumo, ki jo ma ŋeyo wer lyel wek gubin, gukoki.
Amoc 5:17 Koko bibedo wa i poto olok ducu, pien abikato awok ki i dyewu,” man Rwot aye owaco.
Amoc 5:18 Wun jo ma wumito nino pa Rwot komwu kec! Piŋo wumito nino pa Rwot? Piny bibedo col i nino meno laboŋo leŋo mo.
Amoc 5:19 Bibedo rom ki dano ma oriŋo labwor, dok orwatte ki kwac; nyo odonyo i ot ojeŋo bade i kom kicika, ci twol dok okaye.
Amoc 5:1443 
Amoc 5:20 I nino pa Rwot piny bibedo col aye, ma leŋo mo pe, piny bicido woko licuc, gin mo ma ryeny iye pe,
Amoc 5:21 “Akwero ninowu madito, acayogi woko, cokkewu me wora pe yomo cwinya wacel.
Amoc 5:22 Kadi bed wutyero bota gitum awaŋa ki gityer me moko kwon, pe abigamogi; gityer lakwecwinywu me lim mucwe pe abiciko iye waŋa.
Amoc 5:23 Woo me werwu wukwany woko ki bota; pe abiwinyo dwan naŋawu kadi mit.
Amoc 5:24 Ento wuwek ŋolo kop atir aye omol macalo pii, kitwu obed atir calo kulu ma mol nakanaka.
Amoc 5:25 “Yam wubedo ka kela bota gitum ki gityer i tim pi mwaka pyeraŋwen, wun jo me ot pa Icrael?
Amoc 5:26 Pe kumeno, ento koni doŋ wutibino Cakkut ma kabakawu, ki Kaiwan, lubaŋawu ma lakalatwe, ki cal jogiwu ducu ma wupayo piwu kenwu.
Amoc 5:27 Pi meno abikobowu woko i opii i ŋe Damaciko,” man Rwot aye owaco, ma nyiŋe Lubaŋa me mony.
Amoc 6:1 “Gibineno can, jo meno ma komgi okwe i Cion, ki gin ma gitamo ni gitye ki kuc i wi got me Camaria, jo-nu jo me rok madit ma giŋene i kin rok ducu, ma jo me ot pa lerael gibedo ka bino botgi.
Amoc 6:2 Wukat wa i Kalne, ci wunen; wua ki kunnu, wuwok wa i Kamat, ma en gaŋ madit-ti; ka dok wucit piny i Gat pa jo Piliciti. Gin gibeco makato kerwu woko ce? Nyo lobogi lac makato lobowu?
Amoc 6:3 Wun wumito diro nino marac cen, ento wutye ka kelo loc magwa cok.
Amoc 6:4 “Can i wi jo ma gibuto i wi ki tanda ma gidero ki lak lyec! Wuryene i wi komwu mayom, wucamo litino romi, ki roci ma gipito i dwol;
Amoc 6:5 wuwero werwu kun wulubo dwan naŋa, wuroto gin-wer manyen me agoya calo Daudi;
Amoc 6:6 wumato koŋo vino ki becen me keno tyer, wuwiro komwu ki moo mabecone, ento cwinywu pe cwer pi waŋ ret pa Yucepu.
Amoc 6:7 Pienno koni wun jo ma gibikwoŋo terogi i opii, karama pa jo ma ryene i kom bitum woko.”
Amoc 6:8 Rwot Lubaŋa doŋ okwoŋŋe ki nyiŋe kene ni. “Iya okwero wakke pa Yakobo, akwero odine madoŋo; abimiyo gaŋŋe bot lukwor, kacel ki gin ducu ma tye iye.” Man lok pa Rwot kikome, Lubaŋa me mony.
Amoc 6:1444 
Amoc 6:9 Ci ka jo apar gudoŋ i ot acel gibito.
Amoc 6:10 Lacen wat pa dano mo-ni, ma en dano ma myero owaŋ kome, bitiŋo kome pi kelo cogone woko ki i ot, ci en biwaco bot ŋat ma tye i tyelo ni, “Pud odoŋ ŋat acel mo boti kenyo?” Ci en bigamo ni, “Pe.” Dok biwacci, “Liŋ! Pe myero walok nyiŋ Rwot.”
Amoc 6:11 Pien nen, Rwot biciko ci gibitwomo ot madit gituro woko, ot matidi gibiŋinyo matitino.
Amoc 6:12 Aguragura giriŋo i kom pata? Gipuro nam apura ki kweri dyaŋ? Ento wun wuloko ŋolo kop atir odoko kwir, adwoggi me tim ma atir wumiyo odoko yat makec,
Amoc 6:13 wun jo ma wutye ka um pi Lodebar, ki ma waco ni, “Wamako Kamaim pi tekowa kenwa keken.”
Amoc 6:14 Pien nen, abiilo rok mukene i komwu, wun jo me ot pa Icrael ci gibiunowu nia ki i yo me donyo i Kamat nio kwede wa i kulu ma i Araba. Man lok pa Rwot kikome, Lubaŋa me mony.
Amoc 7:1 Rwot Lubaŋa onyutta man: nen, en cen rye ka cweyo lwak bonyo i kare ma bel ma gicoyo me aryo ocako twi, en bel ma gicoyo ka doŋ gikayo pa kabaka.
Amoc 7:2 I kare ma doŋ gutyeko camo lum woko ki i lobo, awacci, “Ai Rwot Lubaŋa, timgi kica do! Yakobo twero cuŋ niŋniŋ, ma kun en tidi kumeno!”
Amoc 7:3 Ci Rwot oŋut i kom lok man kun wacci, “Man pe doŋ bitimme.”
Amoc 7:4 Rwot Lubaŋa dok onyutta man: nen, Rwot Lubaŋa onoŋo tye ka ciko ni giŋol kop i kom jone ki mac; ci mac owaŋo kut matut otyeko woko, obedo ka waŋo lobo-ni.
Amoc 7:5 Ci awacci, “Ai Rwot Lubaŋa, doŋ iwek do! Yakobo twero cuŋ niŋniŋ, ma kun en tidi kumeno?”
Amoc 7:6 Ci Rwot Lubaŋa oŋut i kom man kun wacci, “Man bene pe doŋ bitimme.”
Amoc 7:7 Dok onyutta man: nen, Rwot yam ocuŋ i ŋet cel me gaŋ ma gigero kun gipimo ki birigi , kun omako birigi i ciŋe.
Amoc 7:8 Ci Rwot owacca ni, “Amoc, ineno gin aŋo?” Ci agamo ni, “Birigi.” Dok Rwot awacca ni, “Nen, aeketo birigi i dye jona jo Icrael, pe dok abikato ki ka ŋetgi.
Amoc 7:9 Kabedo pa Icaka ma yam giwora iye i wi godi gibidoŋ noŋo, ki kabedo pa jo Icrael maleŋ gibidoŋ obur; ci abipoto i kom ot pa Jeroboam ki pala lucwan.” Amoc ki Amajia
Amoc 7:1445 
Amoc 7:10 Ci doŋ Amajia, ajwaka me Betel, ocwalo lok bot Jeroboam, kabaka me Icrael, ni, “Amoc opiro lok i komi i dye jo me ot pa Icrael; lobo-ni pe twero ciro lwak lok ducu ma en owaco.
Amoc 7:11 Pien Amoc doŋ owaco kumeno ni, ‘Jeroboam gibineko ki pala lucwan, jo Icrael gibikwanyogi ki i lobogi giterogi i opii.’ ”
Amoc 7:12 Ci Amajia owaco bot Amoc ni, “In lanen, citi iriŋ woko i lobo Juda, icam kwonni kunnu, it yet lok lanebi lanebi ki kunnu.
Amoc 7:13 Ento pe dok it yet lok i Betel, pien kany kabedo maleŋ pa kabaka, man ot woro Lubaŋa me ker man.”
Amoc 7:14 Amoc odok iye ki Amajia ni, “An pe lanebi, an bene pe latin pa lanebi mo; ento yam an lakwat, ki layub nyig olam me acama.
Amoc 7:15 Ci Rwot okwanya ki ka lubo kor romi, ci owacca ni, ‘Cit itit lokka boŋonajo Icrael.’
Amoc 7:16 “Pi meno, koni doŋ iwiny lok pa Rwot. In iwacci, ‘Pe it it lok pa Lubaŋa i kom Icrael,’ dok ni, ‘Pe ibed ka lok i kom ot pa Icaka.’
Amoc 7:17 Pi meno, Rwot owaco kuman ni, ‘Dakoni bibedo malaya i gaŋ, awobe ki anyirani gibinekogi ki pala lucwan, pottiwu gibipoko woko kun gipimo ki tol; in kikomi ibito i lobo ma keni, ci jo Icrael gibikwanyogi woko ki i lobogi, giterogi i opii ada.’ ”
Amoc 8:1 Rwot Lubaŋa onyutta man: nen, aduku ma tye iye nyig yadi me acama ma gicek i agikki mwaka.
Amoc 8:2 Ci owacca ni, “Amoc, ineno gin aŋo?” Agamo ni, “Aduku ma tye iye nyig yadi me acama ma gicek i agikki mwaka.” Rwot dok owacca ni, “Agikki doŋ oo i kom jona jo Icrael; pe dok abikato ki ka ŋetgi.
Amoc 8:3 Wer me ot pa Lubaŋa bidoko me koko i nino meno. Kom jo muto gibibedo mapol; gibibologi woko laliŋ i kabedo ducu.” Man lok pa Rwot Lubaŋa kikome. Can doŋ cok poto i lobo Icrael
Amoc 8:4 Wuwiny man, wun ma wunyono jo ma piny obwoyogi, ki ma wumito tyeko lucan woko ki i lobo,
Amoc 8:5 ma wuwacci, “Kwero por dwe bitum awene, wek wacat bel? Cabit bitum awene, wek wakel ŋanowa me acata?” Dok ni, “Wek wacat belwa ki agwata matidi, wapim limgi ki cekel mapek, kun wabumu dano ki mijan ma pe pimo kakare,
Amoc 8:6 wek wawil lucan ki ciliŋ, wacat jo ma piny obwoyogi pi war tyen, wacatu wa ki cuŋ bel bene.”
Amoc 8:1446 
Amoc 8:7 Rwot otyeko kwoŋo kwoŋ ki nyiŋ gin ma jo pa Yakobo giwakke iye ni, “Wiya pe biwil i kom timgi mo acel ma gitimo.
Amoc 8:8 Lobo pe biyeŋŋe pi lok man, kun ŋat acel acel ma obedo iye koko can? Lobo ducu biille malo macalo kulu Nail ka opoŋ, biyeŋŋe dok piny calo kulu Nail ma i Ejipt.”
Amoc 8:9 Man lok pa Rwot Lubaŋa kikome, ni, “I nino meno abimiyo Ceŋ poto cwiny dyeceŋ, abicido lobo woko i kare ma cen ryeny.
Amoc 8:10 Abiloko ninowu madito doko nino me kwero cola, ki werwu ducu doko me kumo. Abimiyo jo ducu tweyo boŋo cola i pyergi, wi dano ducu gibilyelo woko; abimiyo bedo calo koko pi latin ma dano onywalo acel keken, agikkine bibedo nino me cwercwiny madwoŋ.”
Amoc 8:11 Man lok pa Rwot Lubaŋa kikome, ci, “Nen, kare obebino ma abicwalo kec i lobo- ni, pe kec kwon, kadi ki orwo pii, ento kec me winyo lok pa Rwot.
Amoc 8:12 Dano bimal ata nia ki i nam man nio wa i nam mukene, ki nia ki tuŋ acam nio tuŋ wokceŋ; gibiriŋo ata pi yenyo lok pa Rwot, ento pe gibinoŋo.
Amoc 8:13 “I nino meno anyira ma gibeco ki litino awobe komgi biloc woko pi orwo pii.
Amoc 8:14 Jo meno ma gikwoŋo kwon ki nyiŋ Acima me Camaria, ma giwaco ni, ‘Macalo lubaŋani tye kwo, in Dan,’ dok ni, ‘Macalo yo Beer-ceba tye makwo-ni,’ gibipoto piny pe dok gibimedo ki a malo.”
Amoc 9:1 Yam aneno Rwot ocuŋ i ŋet keno tyer, owacci, “Go lalukana wi wir, wek larii doggo la oyeŋŋe, turgi woko wek guŋinnye i wi jo-nu ducu. Jo mudoŋ i komgi abinekogi kipala lucwan, ŋat acel mo pe biriŋo, ŋat acel mo pe bibwot.
Amoc 9:2 “Kadi bed gukwiny piny wa i Lyel, abikwanyogi ki kunnu ki ciŋa; kadi bed guito malo i polo, abiomogi woko ki kunnu adwokogi piny;
Amoc 9:3 kadi bed gukanne i wi got Karmel, abiyenyogi ki kunnu, amakogi woko; kadi bed gukanne ki ka waŋa wa i te nam, abiciko twol ki kunnu toŋogi.
Amoc 9:4 Kadi bed giterogi i opii i nyim lukworgi, abiciko ginekogi woko ki kunnu ki pala lucwan, ci abiciko waŋa i komgi pi timo gin marac, pe pi timo gin maber.”
Amoc 9:5 Rwot Lubaŋa me mony, ka ogudo lobo, ci leny woko, jo ducu ma gibedo iye gikok; lobo ducu iile woko calo kulu Nailka opoŋ, ci dok piny calo kulu Nail ma i Ejipt.
Amoc 9:6 En gero kicikane ma malo i polo, kun miyo daŋŋe gulle i wi lobo; en lwoŋo pii me nam, ci coro woko i wi lobo; nyiŋe Rwot.
Amoc 9:1447 
Amoc 9:7 “Wun pe wurom ki jo Etiopia ki tuŋ bota, wun jo Icrael?” Man lok pa Rwot kikome. “Yam pe akwanyo jo Icrael ki i lobo Ejipt, ki Lupiliciti ki i Kaptor, ki jo Ciria ki i Kir bene?
Amoc 9:8 Nen, Rwot Lubaŋa tye ka neno ker ma tye ki bal, ci abijwero woko ki i wi lobo; kono ot pa Yakobo pe abityeko ducu.” Man lok pa Rwot kikome.
Amoc 9:9 “Pien nen, abiciko, ci abiyeŋo ot pa Icrael i kin rok mukene ducu, calo ŋat ma kiyo moko ki keikei, ento nyig gweŋ acel mo pe bipoto i ŋom.
Amoc 9:10 Lubalo ducu ma i kin jona gibinekogi ki pala lucwan, gin jo ma giwacci, ‘Gin marac mo pe bipoto i komwa, ariya mo pe binen i nyimwa.’ Rwot bidwoko gum pa jo Icrael botgi
Amoc 9:11 “I nino meno abigero aduc pa Daudi ma yam opoto, abiyubo guti ma yam omuk, ka ma yam oballe abiilo malo, abiroco odoco bedo kit macalo yam con;
Amoc 9:12 wek gucam lobo pa jo Edom ma yam odoŋ, ki rok ducu ma yam gilwoŋogi ki nyiŋa.” Man lok pa Rwot kikome ma bitimo man.
Amoc 9:13 Man lok pa Rwot kikome, ni, “Kare oebino ma kare me kac bilubo kare me pur oyot, kare me nyono olok bilubo kare me coyo kodi oyot; koŋo vino manyen bicwer ki i wi godi, bimol i wi litino godi ducu.
Amoc 9:14 Abidwoko gum pa jona jo Icrael botgi, ci gibigero gaŋi ma yam oballe odoco, gibedo iye, gibipito olok, ci gibimato koŋo vinone, gibipuro potti, ci gicamo cam ma ocek iye.
Amoc 9:15 Abipitogi i lobogi, gimoko calo yat, ci pe dok gibiputogi woko ki i lobo ma doŋ amiyo botgi.” Man lok pa Rwot Lubaŋawu kikome.
Amoc 9:1448  Obadia
Obadia 1:1 Man en lok ma Lubaŋa onyuto bot Obadia. Rwot Lubaŋa owaco lok man ma okemo Edom. Wan doŋ wawinyo lok mua ki bot Rwot, gityeko cwalo lakwena me cito bot lurok ka waco ni. “Wua malo! Wek wacitu ka lweny kwede!”
Obadia 1:2 Rwot owaco bot jo Edom ni, “Nen, abimiyo wudoko jo manok i kin lurok, ma jo ducu bicayowu matek mada.
Obadia 1:3 Wakke ma tye i cwinywu onoŋo obwolowu, wun jo ma wubedo i kin got mubar, ma wubedo i kabedo ma tye malo twatwal-li, ka doŋ wuwaco ki i cwinywu ni, ‘Aŋa kono ma twero dwoka piny i ŋom!’
Obadia 1:4 Kadi bed wubed malo calo ocur, kadi wuger odiwu malo i kin lakalatwe, ento pud abicorowu woko piny aye ki kunnu. Man lok pa Rwot kikome.
Obadia 1:5 “Ka ce lukwo ma gin luyak gubino botwu dyewor, kadi bed giyak jamiwu mukato kare, gin pe gibikwalo ka jami ma romogi keken? Ka ce lupwon nyig olok gubino botwu, nyig olok mogo pe twero doŋ ma dok wubibekone lacen?
Obadia 1:6 Giyako Ecau marac twatwal guyenyo wa lonyo ducu ma yam en okano!
Obadia 1:7 Jo ducu ma yam wuribbe kwedgi gubwolowu abwola, guryemowu guterowu wa i waŋ lobo; gin jo ma yam wubedo kwedgi ki kuc-ci doŋ guloyowu woko; ki luremwu ma yam wugenogi bene guciko owic ka ma wuwoto iye, ma niaŋ iye tek mada.
Obadia 1:8 I nino meno en aye abityeko iye jo ma ryek woko ki i Edom, kacel ki jo ma giniaŋ bene ma gibedo i got Ecau. Man lok ma Rwot kikome aye oloko.
Obadia 1:9 Dok in Teman, jo ma gin twoni lwennyi komgi bionyo koyo woko lirut, dok dano acel acel ma bedo i got Ecau gibineko woko.
Obadia 1:10 Pi tim me bwami ki nek ma itimo i kom omeru Yakobo, lewic bimaki pire matek, in bene gibineki dok nyiŋi birwenyo woko matwal. Gin mumiyo giketo can i kom jo Edom
Obadia 1:11 “I nino ma onoŋo wucuŋ cen ca, i nino ma welo mogo guyako iye lonyone gucito kwede woko-ni, kun lurok bene gudonyo i dogcelle ka gubolo kwir pi Jerucalem, wun bene wubedo rac calo gin.
Obadia 1:12 Onoŋo pe bedo ber botwu me bedo ki yomcwiny i nino meno pi gin marac ma otimme i kom omegiwu; pe ber onoŋo me um i kom jo Juda, i nino ma gijwerogi iye. Dok pe obedo ber wun me wakke awaka i nino ma can opoto i komgi.
Obadia 1:13 Onoŋo myero pe wudony i dogcel pa lwakka i nino ma onoŋo can opoto i komgi; pe onoŋo myero wubed ki um pi can mumakogi i nino me can madwoŋ
Obadia 1:1449  mupoto i komgi; onoŋo myero pe wugud jamigi mo i nino ma can madwoŋ opoto ikomgi.
Obadia 1:14 Pe onoŋo myero wucuŋ i aŋakaŋaka yo me ŋolo jo munoŋo giriŋo woko me laro komgi; dok pe onoŋo myero doŋ wumak danogi ma gubwotte ki miyogi i cin lukworgi, i nino me can.
Obadia 1:15 Pien nino pa Rwot doŋ cok bino i kom rok ducu. Gin ma wun doŋ wutyeko timo, gibitimo i komwu bene, tim mewu bidwogo i wiwu gire.
Obadia 1:16 Kit gin ma wubedo ka matone i wi got mera maleŋ, rok ducu ma orumowu bene gibimato; gibimato matek dok gibimwonyo woko, ci gibidoko macalo jo ma yam gipe. Jo Icrael ma gubwot gibilogi malo
Obadia 1:17 “Ento jo mubwot gibibedo i wi got Cion, ci bibedo kabedo maleŋ; jo me ot pa Yakobo gibibedo ki lobo ma megi kikome.
Obadia 1:18 Jo me pt pa Yakobo gibidoko mac, ki jo me ot pa Yucepu gibibedo leb mac, jo me ot pa Ecau gibibedo megi reŋ kaal; gibiwaŋogi ci gibityekogi woko ducu, pe tye dano mo me ot pa Ecau ma, bidoŋ; pien Rwot doŋ otyeko loko.
Obadia 1:19 Jo Negeb gibileyo got Ecau, jo Cepela bileyo lobo pa jo Piliciti; gibileyo lobo Epraim ki lobo Camaria ento Benjamin bileyo Gilead.
Obadia 1:20 Jo Icrael ma giterogi i opii i Kalak, gibileyo Kanaan nio wa Jarepat; ki opii ducu ma yam gimakogi ki i Jerucalem ma gitye i Ceparad gibileyo gaŋi ducu me Negeb.
Obadia 1:21 Lular dano gibibino giito malo i wi got Cion me loyo got Ecau; Rwot aye bibedo lakergi.”
Obadia 1:1450  Yona
Yona 1:1 Lok pa Rwot cen obino bot Yona wod pa Amittai, kun wacci,
Yona 1:2 “A, icit Nineve, ma en gaŋ madit, itit lok i kom jone, pi tim megi marac ma doŋ otyeko ŋene wa bota.”
Yona 1:3 Ento Yona oa me lwi woko ki i nyim Rwot pi wot Tarcic. En ocito i Jopa ka onoŋo mel ma cito Tarcic; ci oculo lim ma mitte pi wot, odonyo i mel, me cito kwedgi Tarcic, wek ca woko ki i nyim Rwot.
Yona 1:4 Ento Rwot ocwalo yamo madwoŋ twatwal i nam, omiyo pii me nam otagge matek twatwal, ma mel onoŋo doŋ cok tur woko.
Yona 1:5 Cutcut lukwaŋ mel gudoko lwor, omiyo dano acel acel ocako kok bot lubaŋane, kun gibolo jami ma onoŋo tye i mel woko i nam, wek mel odon mayot. Ento Yona ocito mere wa i gul mel, obuto piny kunnu, ci onino matek.
Yona 1:6 Ladit me mel obino bote ocako penye ni, “itamo gin aŋo, in lanino-ni? A malo, ileg lubaŋani! Gwok nyo lubaŋani bitamo piwa miyo pe wato.”
Yona 1:7 Ci guloko kekengi kun giwacci, “Koŋ wabolu kwir, wek waŋe aŋa ma oweko gin marac man opoto i komwa.” Gubolo kwir, ci kwir opoto i kom Yona.
Yona 1:8 Guwacce ni, “Tittiwa, aŋa ma oweko gin marac man opoto i komwa? Ticci tic aŋo? la ki kwene? Loboni gilwoŋo nino? In dano me rok mene?”
Yona 1:9 En ogamo doggi ni, “An Laibru; alworo Rwot Lubaŋa me polo, ma oketo nam ki lobo.”
Yona 1:10 Ci lworo omako jo-nu matek, omiyo gupenye ni, “Man gin aŋo ma itimoni?” Pien jo-nu onoŋo guŋeyo ni en tye ka lwi woko ki i nyim Rwot, pien onoŋo koŋ otittigi.
Yona 1:11 Dok guwacce ni, “Watim gin aŋo i komi, wek nam ojukke okwe mot piwa?” Pien nam onoŋo tiŋŋe medde ameda.
Yona 1:12 En ogamo doggi ni, “Wutiŋja, wubola woko i nam, ka wek nam okwepiwu; pien aŋeyo ni tagge me nam man matek twatwal-li obino i komwu pi an.”
Yona 1:13 Kadi bed kumeno jo-nu gukwaŋo mel matek me dok cen i wi tera, ento pe gutwero, pien tagge me nam obedo ka medde ameda i komgi.
Yona 1:14 Pi meno omiyo gukok bot Rwot kun giwaco ni, “Wabako dogwa boti, in Rwot, pe iwek wato ka waneko laco man, pe imi temo pa ŋat ma pe ki bal odok i wiwa; pien in Rwot doŋ ityeko timo kit macalo imito.”
Yona 1:15 Kumeno gutiŋo Yona, ci gubole woko i nam, omiyo tagge me nam otuggi kwe woko.
Yona 1:1451 
Yona 1:16 Omiyo jo-nu gulworo Rwot twatwal; dok gumiyo gitum bot Rwot kun gikwoŋo kwoŋ.
Yona 1:17 Rwot omiyo rec madit omwonyo Yona woko i iye; ci Yona ori i i rec meno pi nino adek dyeceŋ ki dyewor.
Yona 2:1 Yona olego Rwot Lubaŋane ki ii rec
Yona 2:2 kun wacci, “Ceŋ akok bot Rwot i canna, ci en ogamo doga; ceŋ akok ki i i lyel, ci iwinyo dwana.
Yona 2:3 “Pien onoŋo ibola ka matut, i cwiny dye nam, pii ma mol oruma woko dyere; tagge me pii ki correne, omol okato ki i wiya.
Yona 2:4 Ka dok awacci, ‘Giryema woko ki i nyimi; abineno dok ot meri maleŋ niŋniŋ?’
Yona 2:5 “Pii omwonya woko, kut matut oruma dyere; tiro okadde woko i wiya;
Yona 2:6 kun alwiny piny i te godi. Alor acito piny wa i lobo ca, giloro dogganne i wi ya woko matwal. Kadi bed kumeno idwoko kwona nia ki i bur, in Rwot Lubaŋana.
Yona 2:7 Ka tipo koma ool woko ci doŋ apo i kom Rwot; ki legana owinnye boti i ot meri maleŋ.
Yona 2:8 Jo ma giworo cal jogi mamwa-ni gibalo mar me ada.
Yona 2:9 Ento an abimiyi gitum mera ki dwan me pwoc; gin ma doŋ atyeko kwoŋo pire bene abicobo. Lar tye bot Rwot.”
Yona 2:10 Rwot oloko ki rec, ci rec oŋoko Yona woko i wi tera.
Yona 3:1 Lacen lok pa Rwot dok obino bot Yona pi tyen me aryone, ma wacci,
Yona 3:2 “A icit Nineve ma en gaŋ madit, itit iye lok ma aciki pire.”
Yona 3:3 Yona oa ocito Nineve, kit macalo Rwot owacce. Nineve onoŋo gaŋ madit twatwal, ma ŋolo dyere ari keken teri wot me nino adek.
Yona 3:4 Yona ocako donyo i gaŋ, oterre wot me nino acel. Ka odaŋŋe ni, “Odoŋ nino pyeraŋwen, Nineve gibiketo woko.”
Yona 3:5 Ci jo me Nineve guye Lubaŋa; guciko bene pi kare me ri kec, kun giruko boŋo cola, cakke ki i kom jo madoŋo, o kwede wa i kom jo matino.
Yona 3:6 Ka lok oo bot kabaka me Nineve, ci en oa malo ki i wi komkerre, ogonyo jorre ki i kome, oruko boŋo cola ka obedo kwede i buru.
Yona 3:1452 
Yona 3:7 Dok omiyo lok oket i dye Nineve ducu ni, “Pi cik pa kabaka ki luditone: Pe dano mo, kadi lee, kadi dyaŋ, kadi romo, obil gin mo; pe gucam, dok pe gumat pii.
Yona 3:8 Ento wek dano ki lee giumgi ki boŋo cola, wek gukok matek bot Lubaŋa; iyo, wek ŋat acel acel olokke owek kit marac-ci, ki bene tim me yak ma en bedo ka timone.
Yona 3:9 Aŋa ma ŋeyo ka Lubaŋa bijuko cwinye, bilokke weko kinigane mager-ri, wek pe wato?”
Yona 3:10 Ka Lubaŋa oneno gin ma gutiyo, kit ma gulokke kwede, guweko tim megi marac, Lubaŋa ojuko cwinye i kom gin marac ma onoŋo nene en owaco ni ebitimo i komgi, ci pe doŋ otiyo.
Yona 4:1 Ento man owaŋo i Yona matek, omiyo kiniga omake.
Yona 4:2 Ci Yona olego Rwot, kun owacci, “Akwayi, in Rwot, man pe en aye gin ma nene awaco i kare ma onoŋo pud atye i lobona? Meno en aye gin mumiyo alwi woko oyotoyot me cito Tarcic; pien aŋeyo ni in Lubaŋa ma latim kica, ma timo kica bot dano, kiniga pe maki oyot, mar meri dwoŋ ma pe lokke, dok ijuko cwinyi i tim marac.
Yona 4:3 Koni doŋ in Rwot, kwany kwona woko ki i koma, akwayi, pien bedo ber ka ata kato ma abedo kwo.”
Yona 4:4 Ci Rwot ogamo ni, “itamo ni ber me bedo ki kiniga?”
Yona 4:5 Lacen Yona oa woko ki i Nineve, ci ocito obedo koŋ wokceŋ me gaŋ; kunnu otiyo iye bolo pire kene. En obedo piny i tipo i te bolone, wek koŋ enen gin ma bitimme i kom gaŋ.
Yona 4:6 Ka dok Lubaŋa omiyo keno otwi odoŋo olak ka wi Yona, wek tipone ogeŋ ka wiye, pi kweyo cwinye i canne. Kumeno Yona cwinye obedo yom twatwal pi keno-nu.
Yona 4:7 Ento ka piny oru nino mukene, Lubaŋa omiyo kwidi ocobo keno-nu, ci oner woko.
Yona 4:8 I kare ma cen doŋ otuc, Lubaŋa omiyo yamo malyet okodo twatwal ki koŋ wokceŋ, ci ceŋ owaŋo wi Yona nio ka kome oloc woko; omiyo Yona okwayo ni twora eto, kun wacci, “Bedo ber ka ata kato ma abedo kwo.”
Yona 4:9 Ento Lubaŋa odok iye ki Yona ni, “Hamo ni ber me bedo ki kiniga pi keno-nu?” Yona ogamo ni, “Atamo ni ber me bedo ki kiniga, kiniga ma romma to.”
Yona 4:10 Rwot dok owaco ni, “Kica omaki i kom keno ma in pe itiyo tic mo pire-ni, in ma pe imiyo odoŋo, ma otwi i dyewor acel ka dok oto woko i dyewor acel.
Yona 4:1453 
Yona 4:11 An pe myero kica omaka pi Nineve ma en gaŋ madit, ma tye iye jo makato alip miya acel ki pyeraryo ma pe giŋeyo poko kin ciŋgi ma lacuc ki ma lacam, ki dok bene dyaŋi mapolgu?”
Yona 4:1454  Mika
Mika 1:1 Man lok pa Rwot ma ceŋ obino bot Mika Lamorecet ma en oneno okemo Camaria ki Jerucalem, i kare pa Yocam, Akaj, ki Kejekia, luker me Juda.
Mika 1:2 Wuwiny, wun rok, wun ducu; cik iti in lobo, ki gin ducu ma tye iye, wek Rwot Lubaŋa obed caden ma nyuto bal i komwu, kun lokke winnye ki i ot mere maleŋ.
Mika 1:3 Pien nen, Rwot tye ka bino nia ki i kabedone, bibino piny, binyono wi cere mutiŋŋe i wi lobo.
Mika 1:4 Godi bileny i te tyene luŋ bibarre, macalo odok kic ma i ŋet mac, macalo pii ma corre cito i luŋ.
Mika 1:5 Man ducu bibino pi tim aranyi pa Yakobo ki pi bal me ot pa Icrael. Tim aranyi pa Yakobo en gin aŋo? Pe en aye Camaria? Ki bal me ot pa Juda en gin aŋo? Pe en aye Jerucalem?
Mika 1:6 Pi meno abiloko Camaria doko obur ma i dye tim, bidoko kabedo me pito olok; dok abicoro gweŋine piny i luŋ, ka doŋ abiyabo te gutine.
Mika 1:7 Cal apayane ducu gibiŋido woko matitino, mucarane bene ducu gibiwaŋo ki mac, ki cal jogine-gu ducu abibalo woko; pien ocokogi ki lim ma giculo ki malaya, gibidok ceŋ i mucara pa malaya.
Mika 1:8 Pi man abikumo, dok abikok; abiwot ki tyena noŋo, kun atye munero; abikok calo too, dok abikumo macalo udu.
Mika 1:9 Pien waŋ rette doŋ pe twero caŋ; otyeko bino i Juda, doŋ oo i dogcel pa jona, wa i Jerucalem.
Mika 1:10 Pe wutit pire i Gat, pe wukoki; wuŋenne piny i apwa i Bet-le-apra.
Mika 1:11 Wucit anyim, wun jo Capir, kun wuwoto munero ma lewic omakowu marac; wun jo ma bedo i Jaanan pe wukat woko; koko ma winnye a ki i Bet-ejel nyuto ni ka-larrewu doŋ pe kunnu.
Mika 1:12 Jo ma bedo i Marot gitye ka kuro gin maber ki par madwoŋ, pien gin marac ma oa ki bot Rwot doŋ oo wa i dogcel me Jerucalem.
Mika 1:13 Wutwe aguragura i kom gadigadi lweny madwir, wun jo Lakic; wun aye mukwoŋo kelo bal i kom jo Cion, tim aranyi pa jo Icrael ceŋ ginoŋo i komwu.
Mika 1:14 Pi meno wubimiyo mot me pokke bot Morecet-gat; odi me Akijib bidoko gin bwola bot luker me Icrael.
Mika 1:15 Dok abikelo i komwu dano ma bwoyowu, wun jo Mareca; deyo pa Icrael bicito i Adulam.
Mika 1:1455 
Mika 1:16 Wulyel yer wiwu woko, wek wiwu obed maleŋ, pi litino ma yomo cwinywu; wuwek wiwu otal woko macalo wi acut, pien litino gibiwekowu, gibiterogi woko i opii.
Mika 2:1 Gibineno can, jo ma paro pi timo gin marac, ma giparo pi timo bal i wi kabutogi! Ka piny oru, ci gitimo, pien twerone tye i ciŋgi.
Mika 2:2 Giparo potti, ci gigamo tektek; giparo odi-gu, ka dok gimayogi woko; gidiyo dano ki bura, gimayo ode, kadi wa lobo ma oleyo ki bot wonne.
Mika 2:3 Pi meno Rwot owaco kuman ni, Nen, aparo lok marac i kom ot man, ma pe dok wubiwoto ŋutwu ki iye; pe dok wubiwot kun wuŋatte ki wakke, pien kare meno bibedo kare marac.
Mika 2:4 I nino meno gibiwerowu ki wer aŋec, dok bene gibikoko koko me can, kun giwacci, “Giyakowa doŋ atika; lobo ma yam opoko botwa Rwot omiyo woko ki jo mukene; iuro aura kit ma en ogamo kwede ki botwa! En opoko pottiwa woko i kin jo ma guterowa i opii.”
Mika 2:5 Pi meno pe wubibedo ki ŋat mo i cokke pa Rwot, ma bibolo tol me poko nom me apura bot wu.
Mika 2:6 Gitito lok kun giwacci, “Pe wutit lok, at mo pe myero otit kit lok macalo magi; lewic pe bimakowa.”
Mika 2:7 Myero giwac man, wun jo me ot pa Yakobo? Rwot pe twero diyo cwinye? Magi ducu gin ticce? Lokka pe timo ber bot ŋat ma cwinye atir?
Mika 2:8 Ento wun wutwarre i kom jona macalo lukwor; wumayo kanyi-gu woko ki i kom jo ma gibedo mot, jo ma gikato ki i ŋetwu ki gen, ma pe gitye ki tam mo me lweny.
Mika 2:9 Wuryemo mon pa jona woko ki i odigi ma yomo cwinygi-ni; wukwanyo deyona woko matwal ki i kom litinogi matino.
Mika 2:10 Wua, doŋ wuciti, pien man pe ka yweyo; pi gin ma keni ma balo dano, ma kelo bal marac twatwal.
Mika 2:11 Ka ce dano mo woto atata, kun tye ki cwiny me goba, ma wacci, “Abitittiwu pi koŋo vino ki mat mogo makec,” en bibedo latit-lok bot jo man!
Mika 2:12 Adada abicoko wun ducu, wun jo pa Yakobo, abicoko jo Icrael mudoŋ; abigurogi kacel macalo romi ma tye i dwolgi, macalo lwak romi ma gitye i olet, lwak jo ma giwo.
Mika 2:13 Ŋat ma yabo yo bitelo nyimgi; gibituro, ka gibikato woko ki i dogcel. Kabakagi bikato i nyimgi, kun noŋo Rwot telo wigi.
Mika 3:1456  Mika otito pi can ma bipoto i kom lutel wi Icrael
Mika 3:1 Awacci, Wuwiny, wun ludito ma telo wi jo pa Yakobo ki wun luloc me ot pa Icrael! Pe ticwuaye me ŋeyo ŋolokop atir?
Mika 3:2 Wun wuk wero ber ento wumaro rac, wupwaco del kom jona, dok wudano riŋo korugi ki ikom cogogi;
Mika 3:3 wun wucamo riŋo kom jona, kun bene wuyaŋo del komgi, dok wuŋido cogogi matitino, ka doŋ wuŋwekogi woko macalo riŋo ma tye i agulu, nyo macalo riŋo ma tye i cupuriya.
Mika 3:4 Lacen wubikok bot Rwot, ento en pe bigamo dogwu; i nino maca pe wubineno waŋe, pien timwu rac twatwal.
Mika 3:5 Man lok ma Rwot owaco i kom lunebi ma giŋako jona, ma gidaŋŋe ni, “Kuc” i kare ma noŋo gitye ki ginacama, ento pud giero lweny i kom ŋat mo ma pe pitogi ki cam.
Mika 3:6 Meno omiyo Rwot owaco ni, Piny bibedo mutu, pe wubineno ginanyuta mo, dok piny bidoko col kun pe wunoŋo lagam me gin ma wutyeto. Ceŋ bipoto i wiwu, wun lunebi, piny bicido woko botwu;
Mika 3:7 lewic bimako lunen piny, ki lutyet bene gibiketo lewic i wigi; gin ducu gibimiyo doggi woko, pien Lubaŋa pe bimiyo botgi lagammo.
Mika 3:8 Ento ki tuŋ buta, atye ki tek, ki Cwiny pa Rwot, dok ki ŋolo kop atir, ki teko, pi tito ki Yakobo tim aranyine, ki pi nyuto balle bot Icrael.
Mika 3:9 Wuwiny man, wun lutel wi jo pa Yakobo ki wun luloc me ot pa Icrael, ma wudag ŋolo kop atir kun wubalo te kop ducu ma tye atir,
Mika 3:10 ma wugeto Cion ki remo ki Jerucalem bene ki tim marac.
Mika 3:11 Lutel wi jo Jerucalem giŋolo kop pi lim wil me muŋ, ajwagine gipwonyo pwony pi mucara, lunebi bene gityeto tyet pi lim; ento pud gijeŋŋe i kom Rwot kun giwacci, “Rwot pe tye i kinwa? Rac mo pe bibino i komwa.”
Mika 3:12 Pi meno, pi tim mewu, Cion gibipuro woko macalo poto; Jerucalem bidoko obur, ki got ma gigero ot pa Rwot i wiye bi
Mika 4:1 Man bitimme i kare ma pud tye anyim: got me ot pa Rwot bicuŋ macalo got mabor makato godi ducu, borre bikato cere ducu; rok ducu gibimol gicito iye,
Mika 4:2 dok lwak lurok mapol gibibino, gibiwacci, “Wubin, waitui wi got pa Rwot, i ot pa Lubaŋa pa Yakobo; wek en opwonywa kit mere, ka wek walub yone.” Pien cik bia ki i Cion, lok pa Rwot bia ki i Jerucalem,
Mika 4:1457 
Mika 4:3 En biŋolo kop i kin rok mapol, dok biŋolo kop pa lwak rok matego ma gitye ka mabor; gibiteto pala lucwangi doko lak kweri dyaŋ, ki toŋigi doko pala me ŋolo jaŋ olok; rok mo pe bitiŋo pala lucwan i kom rok wadigi, pe doŋ gibimedde ki pwonyo lweny;
Mika 4:4 ento ŋat acel acel bibedo i te olokke ki i te odurone, pe tye ŋat mo ma bimiyo gibedo lwor; pien dog Rwot me mony doŋ otuco.
Mika 4:5 Pien rok ducu giwoto kun ŋat acel acel woto nyiŋ lubaŋane, ento wan wabiworo Rwot Lubaŋawa nakanaka. Koko jo Icrael ki i opii
Mika 4:6 Rwot owaco kuman ni, I nino maca abicoko luŋolo, dok abicoko jo ma giryemogi woko, ki jo ma an kikoma doŋ atyeko unogi.
Mika 4:7 Abimiyo luŋolo gidoko jo mubwot, ki jo ma yam giryemogi gucito woko ceŋ gibidoko rok matek; Rwot biloyogi i got Cion nia i kale man nio nino ma pe tumo
Mika 4:8 In lubele me dwol romi, dok in cere pa jo Cion, locci macon bidwogo i ciŋi, ma en aye ker pa jo Jerucalem.
Mika 4:9 Koni ikok matek piŋo? Pe tye kabaka mo liŋ? Lami-tammi doŋ oto woko, mumiyo immne ki arem calo dako ma rem ki nywal?
Mika 4:10 Wubed ki arem, kun wucur, wun jo Cion, macalo dako ma rem ki nywal; pien koni wubia woko ki i gaŋ wubibedo i tim ata; dok wubicito i Babilon. Rwot bilarowu ki kunnu, en bilarowu ki i ciŋ lukworwu.
Mika 4:11 Koni rok mapol gucokke ka lweny i komwu, kun giwacci, “Wek wabalgi woko wek wanen Cion.”
Mika 4:12 Ento gin pe giŋeyo tam pa Rwot pe giniaŋ yubbe bene, ni en aye ocokogi macalo wit kal ma i laro moyo.
Mika 4:13 Wua malo wudin kal, wun jo Cion, macalo twon dyaŋ ma nyono wit kal me dinone, pien abimiyo tuŋwu doko nyonyo ki oboŋ tyenwu bidoko mola; wubituro rok mapol i dul i dul, wubidyero limgi bot Rwot, doŋ bidoko lonyo pa Rwot me wi lobo ducu.
Mika 5:1 Koni cel orumowa woko dyere, lukwor doŋ gurumowa woko; doŋ gitye ka goyo lem laloc me Icrael ki odoo. Loc pa lalar bia ki i Beterekem
Mika 5:2 Ento in, Beterekem Eprata, in itidi pe iporre me bedo i kin kaka me Juda, dano ma bibedo laloc i Icrael bibino pi an kun a ki i in: acakki me binone obedo con, ma i kare macon mada.
Mika 5:1458 
Mika 5:3 Pi meno en biwekogi ata nio ka kare biromo nio ka dako ma tye ka rem ki nywal doŋ onywal; lacen utmegine ducu ma gudoŋ gibidwogo bot jo Icrael.
Mika 5:4 En bicuŋ, dok bikwayo romine pi tek pa Rwot, ki i dit me nyilj Rwot Lubaŋane. Dok gibibedo ki kuc, pien koni en bibedo dit nio i agik me lobo.
Mika 5:5 Pien dano-nu bikelo kuc, i kare ma jo Aciria gibibino i lobowa, maginyono lobowa bene ki tyengi. Wabicwalo lukwat abiro ka lweny i komgi, kun rwodi aboro aye ma gibitelo wi lwak;
Mika 5:6 gibiloyo lobo me Aciria ki pala lucwan, ki lobo pa Nimulodi ki pala lucwan ma gitiŋo; gibilarowa ki i cin jo Aciria ka gubino i lobowa, ma tyengi onyono apokki me wan lobowa.
Mika 5:7 Lacen jo pa Yakobo ma gudoŋ gibibedo i dye rok mapol, macalo toyo ma oa ki bot Rwot, calo kot ma ŋido i kom lum, ma pe twero dikke pi dano, kadi wa kuro litino pa dano.
Mika 5:8 Jo pa Yakobo ma gudoŋ gibibedo i kin lurok, i dye rok mapol, macalo labwor ma i kin lee me buŋa, macalo latin labwor ma i kin romi ma gucokke; ka owok ki i kingi, ci nyonogi piny, dok kilogi woko, pe tye ŋat mo ma larogi.
Mika 5:9 Ciŋi bitiŋŋe malo i kom lukworri, lumoneni ducu ibityekogi woko.
Mika 5:10 I nino maca, abikwanyo aguragurawu woko ki botwu, dok abityeko gadigadi lweny mewu woko, man Rwot aye ma owaco.
Mika 5:11 Abikwanyo gaŋiwu ducu ma i lobowu, dok abimuko cel mewu matek-gu ducu;
Mika 5:12 abikwanyo tim jokjok woko ki i ciŋwu, pe dok wubibedo ki lutyet i kinwu;
Mika 5:13 abikwanyo cal apaya mewu ki wir jogi mewu ma tye i kinwu, pe dok wubimedde ki guno piny ka woro tic me ciŋwu;
Mika 5:14 abiputo yadi woko ducu ma wucomo pi woro jok ma dako ma gilwoŋo ni Acera, dok abibalo gaŋiwu ducu.
Mika 5:15 Doŋ i akemo ki kiniga aye abiculo kwedekwor i kom lurok ma yam pe guwinyo
Mika 6:1 Wuwiny gin ma Rwot owaco: Wua, wupid lokwu i nyim godi, wek cere ducu owiny dwanwu.
Mika 6:2 Wun godi, wuwiny daa pa Rwot, ki wun guti me te lobo ducu ma ri nakanaka; pien Rwot tye ki daa i kom jone, en bilaro lok ki jo Icrael.
Mika 6:3 “Wunjona, atimo gin aŋo i komwu? Ceŋ amiyo wuol i gin aŋo? Wudokka iye!
Mika 6:4 Pien ceŋ akwanyowu ki i lobo Ejipt, dok akokowu ki i ot me opii; kun acwalo Moses i nyimwu kacel ki Aron ki Miriam bene.
Mika 6:1459 
Mika 6:5 Wun jona, wupo lok ma Balak kabaka me Moab oporo, ki gin ma Balaam wod pa Beor odokke iye, ki gin ma ceŋ otimme nia i Cittim nio i Gilgal, wek wuŋe kit ma Rwot otiyo kwede pi larowu.” Gin ma Rwot mito
Mika 6:6 “Abibino i nyim Rwot ki gin aŋo, ka wek aguŋ i nyim Lubaŋa ma tye malo? Abibino i nyime ki gitum awaŋa, nyo ki roci me mwaka acel acel?
Mika 6:7 Tika Rwot bibedo ki yomcwiny kom nyogi romi alip, ki dok i kom kulu alip apar ma moo opoŋ i igi? Abimiyo latin kayona pi tim aranyina, ami latinna ma an kikoma aye anywalo pi bal ma i cwinya?”
Mika 6:8 Rwot doŋ onyutti gin maber, in dano; gin ma Rwot mito ki boti en aye timo tic ma nen atir, ki maro kica, ki wot kacel ki Lubaŋani ki mwolo.
Mika 6:9 Rwot daŋŋe ki dwan maloŋo bot wegi gaŋ, dok bedo me ryeko mada me lworo nyiŋe: “Wuwiny, wun kaka ki wun jo mucokke i gaŋi
Mika 6:10 Wiya pe twero wil i kom lonyo ma tye i ot pa dano ma latim marac, kacel ki lapim jami ma pe pimo kakare, ma cwinya dag nenone.
Mika 6:11 Myero awek dano ma tye ki mijan marac ma kicaane opoŋ ki kidi me bwola ma pe pimo kakare-ni?
Mika 6:12 Jowu ma gulony gin jo mager mada; jo ma gibedo i gaŋiwu giloko lok goba, lebgi aye kelo lok goba i doggi.
Mika 6:13 Pi meno doŋ acako pwodowu, kun awekowu wudoŋ wi obur ata pi balwu.
Mika 6:14 Jowu gibicamo cam, ento pe gibiyeŋ, kec binekowu; wubikano ento pe wubigwoko, dok gin ma wugwoko abimiyo ki pala lucwan.
Mika 6:15 Wubicoyo kodi, ento pe wubikayo; wubinyono jeituni, ento pe wubiwirre ki moone; wubibiyo olok, ento pe wubimato koŋo vinone.
Mika 6:16 Pien wugwoko cik pa Omri, ki tic ducu me ot pa Akab; kun wulubo tamgi; wek ami gaŋwu odoŋ obur, ki jowu gibibedo me acaya; pi meno wubiciro anywar pa lurok.”
Mika 7:1 Doŋ aneno can! Pien alokke adoko macalo i kare ma gityeko coko nyig yat me oro, ma doŋ gityeko gwero obot olok, nyige me acama mo doŋ pe, oduro mo ma okwoŋo cek ma cwinya mito pe tye.
Mika 7:2 Dano pa Lubaŋa doŋ guto woko ducu ki i lobo, pe tye ŋat mo ma cwinye atir ki i kin dano; gin ducu gitye ka libo jo me aneka, dano acel acel dwaro ominne ki obwo.
Mika 7:1460 
Mika 7:3 Ciŋgi tye i kom gin marac, gimito timone ki cwinygi ducu; rwot ki laŋolkop gipenyo pi lim wil me muŋ, dano madit trto miti marac ma tye i cwinye; kit meno timgi ducu rwatte kacel.
Mika 7:4 Ŋat maber i kingi calo ocok, ŋat ma cwinye atir i kingi calo cel okuto. Nino pa lukur-piny megi, ki me keto can i komgi, doŋ obino; kare me cabbe acaba i tamgi doŋ cok.
Mika 7:5 Pe iket genni i kom lawoti, pe ibed ki gen i kom laremi; gwok dogi i kom ŋat ma buto i kori;
Mika 7:6 pien latin laco pe keto deyo i kom wonne, latin nyako bene pyem ki minne, ci- wod bene pyem ki daane; lukwor pa dano gin aye jo ma i ode. Rwot kelo ceŋ ki lar
Mika 7:7 Ento ki tuŋ bota, abineno bot Rwot, abikuro Lubaŋa lalar mera; Lubaŋana biwinyo lokka.
Mika 7:8 Pe ium i koma, in lakworra; ka apoto, abia; ka abedo i colpiny, Rwot bibedo ceŋ ma menya.
Mika 7:9 Abiciro kiniga pa Rwot, pien abalo i nyime, nio waŋ ma en opido lokka, ka omiya aloyo loko En bikela i ceŋ; abineno lar mere.
Mika 7:10 Lakworra bene bineno, dok lewic bimako ŋat ma yam penya ni, “Rwot Lubaŋani tye kwene?” Abinene ki waŋa ka gitye ka nyone piny, macalo coto ma tye i dye yo.
Mika 7:11 Nino me gero cel gaŋwu bibino! I nino maca gibimedo wan lobowu cito ka mabor.
Mika 7:12 I nino maca gibibino botwu nia ki i Aciria nio wa Ejipt, dok nia ki i Ejipt nio i kulu Euprate, nia i nam ki nio i nam, nia i got dok nio i got.
Mika 7:13 Ento lobo bidoŋ noŋo pi jo ma gibedo iye, pi gin marac ma gin timo. Kica pa Rwot i kom jo Icrael.
Mika 7:14 Kwa joni ki odooni, ai Rwot, ma gin romi ma gimiyi me bedo meri matwal, ma gibedo kengi i buŋa i dye lobo ma ceko cam; wek gikwagi i Bacan ki i Gilead macalo i kare macon.
Mika 7:15 Macalo i kare ma yam wua kwede ki i lobo Ejipt abinyuto botgi jami me aura.
Mika 7:16 Lurok gibineno, dok lewic bimakogi i kom twer megi ducu; gibiumo doggi ki ciŋgi; itgi bidin woko;
Mika 7:17 gibimoko apwa macalo twol, macalo jami ma mol i wi lobo; gibia ki i kabedogi ma gicelo matek, ma noŋo komgi myel amyela, gibilokke bot Rwot Lubaŋa ki lworo madwoŋ, gibibedo ki lworo i nyimi.
Mika 7:1461 
Mika 7:18 Aŋa ma dok Lubaŋa calo in, ma gonyo bal, ma weko bal pa jone kikome ma gudoŋ? Pe moko kinigane bedo matwal, pien cwinye yom i mar mere ma pe lokke.
Mika 7:19 En dok bibedo ki kica i komwa, en binyono balwa piny i te tyene. Ibibolo balwa ducu i kut me nam.
Mika 7:20 In ibinyuto gen bot Yakobo ki mar meri ma pe lokke bot Abraim, macalo ceŋ ikwoŋo bot kwarowa nia i kare macon.
Mika 7:1462  Nakum
Nakum 1:1 Man lok ma pire tek ma gicoyo ma okemo Nineve; ma Lubaŋa onyuto bot Nakum, ma en dano me Elkoc.
Nakum 1:2 Rwot en Lubaŋa ma lanyeko dok lacul lakwor, Rwot culo kwor kun tye ki akemo madwoŋ; Rwot culo kwor i kom lukworre dok kano akemone pi jo ma gin lumonene.
Nakum 1:3 Rwot kiniga pe mako oyot, en tye ki tek madwoŋ twatwal, dok pe kwanyo kop i kom lubalo. Yo me wotte tye i yamo lapiru ki i yamo kot, pol obedo apwa me tyene.
Nakum 1:4 En juko nam, ci piine two woko, en miyo pii ma i kulu ducu dwoŋ woko. Olet ma i Bacan two woko, got Karmel ner bokke woko, ature me Lebanon bene ner woko.
Nakum 1:5 Godi ducu giyeŋŋe ka Rwot onen, cere-gu leny i nyime; piny doŋ noŋo matar ligwek, lobo ki jo ducu ma gibedo iye komgi myel.
Nakum 1:6 Ka ce akemo omako Rwot, aŋa twero cuŋ i nyime? Aŋa ma twero ciro kinigane malyetti? En onyo akemone calo mac, dok muko gweŋ, ŋido woko matitino.
Nakum 1:7 Rwot gire ber, en aye ka kanne i kare me can; dok en ŋeyo jo ma riŋo laro bote.
Nakum 1:8 Ento en bijwero lukworre doki ki lalele me pii ma mol ki teko madwoŋ twatwal; en biryemo lumonene naka wa i colpiny.
Nakum 1:9 Wun jo Nineve wutye ka piro lok aŋo i kom Rwot? En bityekowu woko liweŋ; en biculo kwor kiryo i kom lukworre.
Nakum 1:10 Gibiwaŋogi woko macalo okuto ma okadde, macalo reŋ kal mutwo.
Nakum 1:11 Dano mo nene oa ki i kinwu, ma opiro lok marac i kom Rwot, dok omiyo tam marac bot jo mukene.
Nakum 1:12 Rwot owaco kuman ni, “Kadi bedjo Aciria gitekmagidwoŋ niŋo, gibityekogi woko dok nyiŋgi birwenyo woko matwal. Kadi bed yam aunowu, pe dok abiunowu aye.
Nakum 1:13 Kombeddi abituro okol ma jo Aciria gurwako i ŋutwu abicodo nyor ma gutweyowu kwede bene.”
Nakum 1:14 Man aye cik ma Rwot oketo pi jo Aciria: “Nyiŋwu pe dok biwinnye matwal. Abijwero cal jogi woko liweŋ ki i ot pa lubaŋawu, abikwinyo bur lyel me yikowu, pien konywu doŋ pe.” Lok kom turo gaŋ me Nineve
Nakum 1:1463 
Nakum 1:15 Koŋ wunen, tyen ŋat ma kelo lok maber tye i wi godi en tuco lok me kuc. Wun jo Juda, wukwer nino madito, dok wucob kwoŋwu, pien jo maraco pe dok gibimedde lo bino i komwu, pien doŋ gijwerogi woko matwal.
Nakum 2:1 Lanek piny doŋ obino i komwu eno. Wugwok cel me gaŋ maber; wubed ka neno yo; wutwe pyerwu ki del; wubed ma doŋ wuyubbe pi lweny.
Nakum 2:2 Rwot doŋ tye ka dwoko dit bot Yakobo ma rom ki dit pa Icrael, pien luyak onoŋo guyako jamigi ducu girom ki yat ma gibalo jaŋe woko.
Nakum 2:3 Co ma gin twoni oteka lwennye gumako kwodi mubok, askarine ducu guruko boŋo makwar. Gadigadi lwenygi meny calo leb mac ka giryeyogi i tyen aguragura lwenygi loco ŋwec aloca.
Nakum 2:4 Gadigadi lwenygi riŋo ata i dye yo, gimwomme ki ŋwec tuŋŋi ki tuŋŋi i dyekal me gaŋ; gimeny lipilpil calo mac lak raa, gibedo ka mil amila calo lutkot.
Nakum 2:5 Doŋ gityeko lwoŋo ludito ma giloyo lwak, gitye ka paŋŋe apaŋa ki wot ca, girune, gicito i kom cel gogo, kun gumako kwot me lagen komgi.
Nakum 2:6 Yo kulu ducu giyabo woko, jo ma i gaŋ kal pa kabaka cwinygi oballe woko.
Nakum 2:7 Ci-abila gitero i opii, kun anyirane gitye ka kok ma gikumo akuma calo amam, ma gidoŋo korgi ki cwercwiny.
Nakum 2:8 Nineve obedo calo pii dam ma omuk, ma piine mol cito woko liweŋ. Gidaŋŋe ni, “Cuŋ ba! Cuŋ!” ento pe tye ŋat mo ma lokke dwogo cen.
Nakum 2:9 Wuyak ryal, wuyak jabu-gu! Lonyo ma gikano dwoŋ, pe tum, ki jami me wel mabeco ma yomo cwiny dano.
Nakum 2:10 Nineve doŋ gijwero woko odoŋ obur! Cwinygi poto kun coŋgi myel amyela, arem doŋ omako pyer dano ducu waŋgi ducu olwal woko!
Nakum 2:11 Boro pa labwor tye kwene kaa, ka cam pa litino labwor, ka ma yam labwor tero iye lee ma omako, ka ma ceŋ litinone bedo iye laboŋo ŋat mo ma yelogi?
Nakum 2:12 Twon labwor yam mako lee kilo woko matitino pi megi labwor ki litinogi; poŋo borone ki lee ma omako, ki riŋo ma okilo oŋido woko. Nineve doŋ gibalo woko matwal
Nakum 2:13 Rwot me mony owaco ni, Nen, an abedo lakworwu, abiwaŋo gadigadi lwenywu woko ducu, yitone biduny. Dok pala lucwan bene bityeko litino labworwu woko liweŋ; abimiyo lee ma wucamo doŋ tum woko ki i lobo, ki dwan lukwenani bene pe doŋ biwinnye matwal.
Nakum 3:1464 
Nakum 3:1 Can bipoto i kom gaŋ ma oyo remo pa dano, en gaŋ ma opoŋ ki goba ki jami magiyako, tim me yak pegik ki iye!
Nakum 3:2 Koŋ wuwiny kit ma del anino cot kwede, ki mor pa lawala, kit ma aguragura pye kwede, kacel ki mor gadigadi ma giriŋo.
Nakum 3:3 Koŋ inen kit ma wegi aguragura gitye ka ŋwec kwede, ma noŋo pala lucwangi meny amenya lipilpil, ki toŋigi bene ryeny aryenya! Lwak dano ma guneko, komgi odurre lipim; dano tye ka to medde ameda, dano woto ma giyokke ayoka ki kom jo muto!
Nakum 3:4 Man ducu tye ka timme pi bit waŋ pa dako ma lakwele-ni, en yomo cwiny co ki timme me yatyat, en aye ma kelo can i kom rok mapol pi timme me kwele kwele, rwenyo jo mapol ki timme me yatyat.
Nakum 3:5 Rwot me mony owaco ni, Nen, an doŋ abipwodo in gaŋ Nineve, abiwalo boŋo woko ki i pyeri aumo ki wii; abimiyo lurok gineni ka doŋ it ye munero, lewic bimaki pien ker ducu bineni.
Nakum 3:6 Abinywano komi ki gin me kwer, dok abitimo tim me cac i komi; abimiyo dano giciko waŋgi i komi.
Nakum 3:7 Jo ducu ma bineni gibijer woko ki boti kun giwaco ni, Nineve odoŋ obur; aŋa ma bikumo pire? En binoŋo jo ma kweyo cwinye kwene?
Nakum 3:8 In mono iber ikato gaŋ Tebec ma yam tye i ŋet kulu Nail, ma pii orumo woko dyere, kun gwoke macalo cel mere?
Nakum 3:9 Tek mere yam ocun i kom Etiopia, ki i kom Ejipt ma tekogi onoŋo pe gik; Put ki Libya bene yam gubedo ka konye.
Nakum 3:10 Kadi bed kumeno, jo Tebec yam giterogi woko, giterogi woko i opii; Litinone ducu ginyotogi woko i agikki yo ducu; dok gibolo kwir pi luditogi ma giworo, jo madito ducu gitweyogi woko ki nyor.
Nakum 3:11 In ibimer, dok ibibaŋŋe woko; ibiyenyo ka larre ki i ciŋ lukworri.
Nakum 3:12 Cel gogoni ducu bibedo macalo yat oduro ma nyige pud cek aceka, ka giyeŋo yatte ci nyige poto piny i dog jo ma camo.
Nakum 3:13 Nen, lulwennyi girom ki mon mamwa. Dogcel me lo boni giyabo malac i nyim lukworri, mac doŋ owaŋo rii me dogcelli woko.
Nakum 3:14 Twom pii, iyub celli obed matek, lukworri gibibino girumi woko; pye i bur lobo inyon lobo, mak bao igo matafali!
Nakum 3:15 Mac biwaŋi woko ki kunnu, pala lucwan bene bitoŋi woko, macalo bonyo tyeko kwede cam. Wunya wumedde giwu calo bonyo, wunya wumedde calo ocene!
Nakum 3:16 Imedo lucat-willi doŋ gudoko mapol ma gikato lakalatwe ma i polo. Bonyo-yaro bwome, tuk cito woko.
Nakum 3:1465 
Nakum 3:17 Rwodini gipol macalo ocene, karani meri gidwoŋ calo lwak bonyo ma gicorre i wi cel i kare ma koyo ŋic. Ka cen doŋ otuc, ci gituk gicito woko; ŋat mo ma ŋeyo ka ma gitye iye pe.
Nakum 3:18 In kabaka me Aciria, lukwatti gunino woko; luditoni me awora guywe woko matwal. Lwakki guket woko ata i wi godi ŋat mo ma romo cokogi kacel pe.
Nakum 3:19 Ret ma giketo i komi pe twero caŋ, waŋ burre odet marac twatwal. Jo ducu ma giwinyo lok man i komi gidoŋo ciŋgi piri ki yomcwiny. Rac ma itimo dikdik-ki peya opoto i kom aŋa?
Nakum 3:1466  Kabakuk
Kabakuk 1:1 Man lok pa Lubaŋa ma pire tek ma lanebi Kabakuk oneno.
Kabakuk 1:2 Rwot, imito akok boti pi kare ma rom me ne pi kony, ka wek iwiny kokona? Dok kadi akok boti pi tim bwami, in pe ilarowa.
Kabakuk 1:3 Piŋo imiyo aneno tim maraco kun waŋa neno tim aranyi? To-piny ki bwami guruma woko dyere, lweny ki daa ocakke i kabedo ducu.
Kabakuk 1:4 Pi meno omiyo cik doŋ odoko goro dok gin ma konnye pe, ŋolo kop atir bene doŋ pe. Jo maraco gudiyo jo ma kitgi atir, omiyo ŋolo kop atir doŋ oballe woko. Lagam pa Rwot
Kabakuk 1:5 Wuŋi i kin lurok murumowu, wunen; wubibedo ki ur matek twatwal. Atye ka tiyo tic mo i karewu-ni ma pe wubiye ka gitito botwu lacen.
Kabakuk 1:6 Wunen, atye ka kela jo Kaldaya, gin rok mager, ma girune me bino oyotoyot, ma giwoto giŋolo dye lobo arii, wek gimak kabedo pa jo mukene ma pe megi.
Kabakuk 1:7 Gin jo ma kelo lworo ki myelkom madwoŋ; ŋolo kopgi ki rwom me ditogi bedo megi kengi gigi.
Kabakuk 1:8 Aguraguragi dwir makato kwac, giger gikato orudi muwor; luriŋ ki aguraguragi giŋweco gicito anyim ki wakke. Iyo, luriŋ ki aguraguragi gia ki ka mabor; gituk oyotoyot macalo ocur ma Lyanne piny ka ceyo camme.
Kabakuk 1:9 Gin ducu gucorre magwa; dano acel acel bedo ki lworo marac ka gunyiko cok. Gimako opii ina welgi pe kwanne, calo kweyo.
Kabakuk 1:10 Giŋalo luker, ginyero luloc kun gicayogi. Cel gogo ducu ginyero anyera, pien gitoro ŋom i ŋete ci gimako woko oyot.
Kabakuk 1:11 Gikato calo yamo ma kodo, ma gicito mere matwal. Lubalo magi guloko tekkomgi odoko lubaŋagi. Kabakuk doki oŋur i nyim Rwot
Kabakuk 1:12 Rwot, in ma ibedo tye nia i acakki piny! In Lubaŋana, ŋat Maleŋ, pe wabito. Ai Rwot, in yam iyerogi pi keto can i komwa; in Got, ityeko cikogi me cobo gin ma iŋolo i komwa.
Kabakuk 1:13 In waŋi leŋ, pe romo neno gin marac, cwinyi dag neno jo ma timo dano marac. Piŋo iketo cwinyi ka neno jo ma guŋayo waŋi woko-ni, kun iliŋ aliŋa ka jo maraco gimwonyo jo ma kitgi atir ma katogi?
Kabakuk 1:14 Iketo dano gubedo macalo rec me nam, macalo gin ma gila k alaka ma rwotgi pe.
Kabakuk 1:1467 
Kabakuk 1:15 En yutogi woko ducu ki goli, ywayogi woko ki obwo, ci cokogi i ogwane; cako doŋ myel ki yomcwiny pi rec ma omako.
Kabakuk 1:16 Pi meno en tyero gitum i nyim obwone, waŋo odok eceta i nyim ogwane; pien pi timo kumeno en bedo ki lonyo, dok bedo ki cam madwoŋ.
Kabakuk 1:17 Myero en omedde ameda ki lweny ki pala lucwan, kun neko rok mapol ki nek marac laboŋo kica?
Kabakuk 2:1 Abicuŋ i kabedona kun akiyo, abiito malo i wi lubele, abikuro wek anen gin ma Rwot bitito bota, ki gin ma abidok iye bote ma kemo ŋurona.
Kabakuk 2:2 Rwot omiya lagam man ni, “Co gin ma ineno; co maber i kom got ma apada ma twero kwanne bene, wek ŋat ma okwano oniaŋ oyotoyot.
Kabakuk 2:3 Ginanyuta man tye kuro kare ma Rwot ociko; en ginanyuta me ada, kare me cobone doŋ cok, tye ka wot oyotoyot mada. Kadi bed nen ni bino motmot, bed ikur; kare man bibino ada, pe dok bigalle.
Kabakuk 2:4 Nen, ŋat ma pe cwinye atir pe bikwo, ento ŋat ma kite atir bibedo kwo pi niyene i kom Lubaŋa. Can ma bipoto i kom jo ma pe kitgi atir
Kabakuk 2:5 “Kadi bed kumeno, lonyo en gin ma bwolo dano; dano ma lawakke pe biri. En laworo calo lyel; rom ki to dok pe yen. En coko rok ducu pire kene, en guro rok ducu bedo lwakke kikome.”
Kabakuk 2:6 Gin ducu gibiloko lok agec i kome, ma giŋale ki lok makec kun giwacci, “Ibineno can, in ŋat ma icoko gin ma pe meri ci iduro kacel lipim. Ibibedo ki jami man pi kare ma rom mene? Ibineno can in dano ma icoko jami madwoŋ ma gijeŋo boti pi lim!”
Kabakuk 2:7 Jo ma gitye ki banyani pe gibia gijemo woko i komi? Jo ma wangi twolo pe gibiburi ki myelkom matek? Ci in ibidoko ginayaka botgi.
Kabakuk 2:8 Pien doŋ iyako rok mapol, rok mudoŋŋe ducu gibiyako in, kit macalo ibedo lanek dano ki latim bwami i lobo, ki i kom gaŋi ki jo ducu ma gibedo iye.
Kabakuk 2:9 Ibineno can, in dano ma inoŋo magoba ki bwami pi konyo ki jo meri, wek iger ki odi malo i wi cere, ka ma gin marac pe twero o iye boti!
Kabakuk 2:10 In aye ikelo lewic i kom jo ma i odi, pien ineko rok mapol; omiyo ilanyo kwoni nono.
Kabakuk 2:11 Godi ma gigero ki kom ot gibikok matek, ci bao me ri ot ducu gibigamo kokogi.
Kabakuk 2:12 Ibineno can, in ŋat ma igero gaŋ madit kun ibedo ka oyo remo pa dano, ma iketo te guti me gaŋ i kom bal!
Kabakuk 2:1468 
Kabakuk 2:13 Tic ma lurok gitiyo mac biwaŋo woko. Rok ducu gitye ka olo komgi nono pi gin ma konnye pe. Rwot me mony aye omiyo obedo kumeno.
Kabakuk 2:14 Ento lobo bipoŋ ki ŋec me deyo pa Rwot macalo pii ma poŋ i nam
Kabakuk 2:15 Ibineno can in ŋat ma itoyo kinigani i kom luwoti, ma miyo gidoko macalo lumero, wek icik waŋi inen kit ma lewic omakogi kwede!
Kabakuk 2:16 Ibibedo ki lewic madwoŋ ma ka bedo ki deyo. In kikomi aye myero imati, wek ipaŋŋe ki wot! Ki kopo pa Rwot ma tye i ciŋe tuŋ lacuc bibino boti, ma biloko deyo me locci doko lewic.
Kabakuk 2:17 Bwami ma ityeko timone i kom Lebanon biumi woko lipuk; nek ma ineko ki lee tim bimiyi lworo madwoŋ, man bitimme i komi pi bedo lanek dano ki latim bwami i kom lobo, ki i kom gaŋi ki jo ducu ma gibedo iye.
Kabakuk 2:18 Cal jok apaya tye ki kony aŋo? En gin ma dano opayo, cal nyonyo mamwa, ki lapwony ma lagoba. Kony aŋo ka lapa cal jok keto genne i kom gin ma en otiyo? En cal lubaŋa ma doge oto ma pe loko-ni.
Kabakuk 2:19 Ibineno can, in ŋat ma iwaco ki cal yat ma ipayo ni, “Co woko.” Ki dok bot got ma pe loko ni, “A malo!” Cal meno twero pwonyo dano mo? Nen, gideyo kome ki jabu ki ryal, ento yamo me yweyo pe tye i iye wacel.
Kabakuk 2:20 Ento Rwot tye i ot mere maleŋ; wek jo ducu ma i lobo guliŋ mot i nyime.
Kabakuk 3:1 Lega pa lanebi Kabakuk.
Kabakuk 3:2 Rwot, atyeko winyo pi gin ma itiyo, tic ma itiyo omiya lworo ki myel kom. Dok iti aye i karewa tic madito ma yam ibedo ka tiyogi i kare mukato, wek ticci oŋene i dye mwaka ducu; bed lakica kadi bed kiniga maki.
Kabakuk 3:3 Lubaŋa obino ki i Teman, Ŋat Maleŋ oa ki i wi got Paran. Deyone oumo pol woko, derone oryeny oromo lobo ducu.
Kabakuk 3:4 En bino ma ryeny calo ceŋ, derone wil a ki i ciŋe; en kano twerone kunnu.
Kabakuk 3:5 En cwalo two gemo i nyime, ka ociko to me lubo kore.
Kabakuk 3:6 I kare ma ocuŋ, lobo oyeŋŋe; ka oneno piny, rok ducu guket woko ata; lacen godi ma ri nakanaka gumuk woko liweŋ, ki cere ma bedo matwal gidik gidonyo piny, ki i yo ma en yam woto iye i kare macon.
Kabakuk 3:7 Aneno kema pa jo Kucan tye ki can boŋo kicika pa jo Midian gubaŋŋe woko ducu.
Kabakuk 3:8 Rwot, akemo mono onoŋo omaki i kom kulu, kinigani onoŋo tye i kom kulu? Gwok nyo ibedo ki akemo i kom nam ba, i kare ma iriŋo ki aguragurani, ki i wi gadigadini me kelo loc bot joni?
Kabakuk 3:1469 
Kabakuk 3:9 Doŋ ityeko telo atummi me celo piny, dok juruni opoŋ ki atero madwoŋ. Imiyo kulu obaro i lobo opoko woko.
Kabakuk 3:10 I kare ma godi guneni, guyeŋŋe matek, pii ocako mol ki lalele marac twatwal; pii matut ma i te lobo omor matek, wa biamwonyme ducu oille malo adada.
Kabakuk 3:11 Ceŋ ki dwe gucuŋ mot i kabedogi pi dero me ateroni ma doŋ ibayogi, ki wil pa toŋŋi ma ryeny twatwal-li.
Kabakuk 3:12 Iwoto i dye lobo ki akemo magwa, dok inyono rok woko piny ki kiniga.
Kabakuk 3:13 Icito ka lweny pi laro lwakki, ki pi laro kabakani ma iwiro. Ininyo latel wi jo maraco woko, kun iweke odoŋ munero cakke ki i eme o wa i ŋute.
Kabakuk 3:14 Icobo wi lulwennye woko ki jami lwennyi, ma onoŋo gubino macalo yamo lapiru ma gimito keta woko, gupoŋ ki yomcwiny madwoŋ ma gimito neko lucan woko i muŋ.
Kabakuk 3:15 Inyono nam ki aguragurani, kun iŋolo ki i dye pii matek ma gunnye agunya.
Kabakuk 3:16 Ka awinyo man, ci koma omyel marac, del doga bene omyel pi morre. Cogona ducu oŋo odoko pii keken, noŋo tyena myel amyela ka awoto. Atye ka kuro nino me can mot en nino ma bibino i kom jo ma gulwenyo i komwa-ni.
Kabakuk 3:17 Kadi bed yat oduro pe gituru, ki olok bene pe ginyak, dok yat jeituni bene pe twero ceko ginmo potti ducu pe doŋ ceko cam, kadi bed romi ma i dwol gityekogi woko ma dyaŋi bene doŋ pe i dwol,
Kabakuk 3:18 pud abibedo ki wakke pi Rwot, abinyatte ki yomcwiny madwoŋ pi Lubaŋa lalarra.
Kabakuk 3:19 Lubaŋa, ma en Rwot, aye tek mera; en miyo tyena bedo yot calo tyen til, en bigwoka ka awoto i wi cere-gu.
Kabakuk 3:1470  Jepania
Jepania 1:1 Man lok pa Rwot ma yam obino bot Jepania wod pa Kuci, wod pa Gedalia, wod pa Amaria, wod pa Kejekia i kare pa kabaka Yocia me Juda, wod pa Amon.
Jepania 1:2 “Abijwero jami ducu ki i wi lobo,” Rwot ma owaco.
Jepania 1:3 “Abijwero dano wa ki lee; abijwero winyo me polo ki rec me nam. Abireto jo maraco; dok abityeko dano woko ki i wi lobo,” Rwot ma owaco.
Jepania 1:4 “Abiryeyo bada i kom Juda, ki i kom jo ducu ma gibedo i Jerucalem; abijwero jo pa Baal ma gudoŋ woko ki i kabedo man, ki nyiŋ ajwagi me cal jogi bene abiŋolo woko.
Jepania 1:5 Dok abityeko jo ma ryebbe piny i wi ot ka woro mony me polo; ki jo ma giryebbe piny ka kwoŋo kwoŋ oot Rwot ma kun kono gikwoŋo ki nyiŋ Milkom;
Jepania 1:6 jo ma gudok cen, ma pe gilubo Rwot, ma pe gicito bot Rwot kadi wa penyo doge.”
Jepania 1:7 Wuliŋ mot i nyim Rwot Lubaŋa! Pien nino pa Rwot doŋ tye cok; Rwot doŋ otyeko yubo gitum, dok olonyo welene.
Jepania 1:8 I nino ma Rwot bitumo iye gitumme, “Abiketo can i kom luloc ki litino pa kabaka ki i kom jo ducu ma giruko ruk pa rok mukene.
Jepania 1:9 I nino meno abiketo can i kom jo ducu ma gikalo larii doggola, jo ma gumiyo bwami ki goba opoŋ i ot pa laditgi.”
Jepania 1:10 “I nino meno,” man lok pa Rwot, “koko biwinnye ki i Dogcel me Rec, koko me can biwinnye ki i dul gaŋ me Aryo, mor piny madwoŋ biwinnye ki i wi cere.
Jepania 1:11 Wukok can, wun jo ma wubedo i Pany ! Pien lucat-wil doŋ gipe, jo ma pimo lyal doŋ gityekogi woko.
Jepania 1:12 I kare meno abiŋiyo Jerucalem ki mac tara, abiketo can i kom jo ma gibedo abeda macalo koŋo yino ma ori, ma atinyane opoto woko, jo ma giwaco ki i cwinygi ni, ‘Rwot pe bitiyo gin maber, dok pe bitimo gin marac.’
Jepania 1:13 Jamigi gibiyako woko, odigi bene gibiketogi woko. Kadi bed guger odi, pe gibibedo i igi; kadi bed gupit olok, pe gibimato kono vinone.”
Jepania 1:14 Nino madit pa Rwot tye cok, tye cok dok tye ka bino oyotoyot; dwan me nino pa Rwot, dwan magwar, dano matek kok iye ki dwan maloŋo.
Jepania 1:15 Nino meno aye nino me akemo, nino me can ki me remcwiny madwoŋ, nino me ŋinyo ki me balo piny, nino me colpiny ki mutu, nino me pol ki colpiny mapek,
Jepania 1:16 nino me koko gwara ki woo me lweny i kom gaŋi ma gicelo matek ki i kom cel ma gigero maboco.
Jepania 1:1471 
Jepania 1:17 Abikelo can i kom dano, ma bimiyo giwoto calo lutowaŋ, pien gubalo i nyim Rwot; gibionyo remogi woko macalo apwa, ki riŋo komgi gibibolo calo cet.
Jepania 1:18 Kadi ryalgi nyo jabugi pe bilarogi i nino me akemo pa Rwot. Mac me akemo me nyekone bi waŋo lobo ducu; en bityeko dano ducu ma gibedo i lobo magicel dok oyotoyot.
Jepania 2:1 Wubin, wucokke kacel, wun rok ma lewic pe makowu,
Jepania 2:2 ma pud peya giryemowu woko macalo cuŋ kal ma yamo tiŋo, ma peya kiniga mager pa Rwot obino i komwu, ma peya nino me akemo pa Rwot obino i komwu.
Jepania 2:3 Wuyeny Rwot, wun jo ducu mamwol me lobo man, ma wucobo cikke; wulub kit ma atir wubed ki mwolo; gwok nyo gibibwotowu i nino me akemo pa Rwot.
Jepania 2:4 Pien Gaja bidoŋ nono, Acikelon bidoko obur, jo Acidod gibiryemogi woko dyeceŋ. Ekron gibiputo woko.
Jepania 2:5 Wubineno can wun jo ma wubedo i dog nam, wun rok me Keret! Lok pa Rwot otikowu, in Kanaan, lobo pa jo Piliciti; abityek i woko nio waŋ ma ŋat mo pe bidoŋ bot i.
Jepania 2:6 In dog nam, ibidoko olet, bar pa lukwat ki dwol romi.
Jepania 2:7 Lobo dog nam bidoko pa jo Juda ma gudoŋ, gibikwayo romigi iye; gibibuto piny otyeno i odi me Acikelon. Pien Rwot Lubaŋagi biparo pigi, bidwoko gum botgi.
Jepania 2:8 “Doŋ awinyo lok aŋec pa jo Moab ki yet pa jo Ammon, kit ma giŋeco ki jona, kun ginyuto wakke i kom lobogi,
Jepania 2:9 Pi meno, macalo atye makwo-ni.” Rwot me mony ma owaco, Lubaŋa pa Icrael, “Moab bidoko calo Codom, jo Ammon bidoko calo Gomorra, lobo ma opoŋ ki ayila ki bur kado, ma oballe doŋ matwal. Jona ma gudoŋ biyakogi, jona ma gubwot ki i kin rokka bileyo lobogi.”
Jepania 2:10 Man bitimme i komgi macalo adwoggi me wakkegi, pien guŋalo jo pa Rwot me mony dok bene guwakke i komgi.
Jepania 2:11 Rwot bikelo lworo madwoŋ i komgi bineko lwak lubaŋa me wi lobo ducu ki kec, lobo pa lurok ducu gibiryebbe piny i nyime, rok acel acel i kabedone.
Jepania 2:12 Wun jo Etiopia bene, gibinekowu ki pala lucwanna.
Jepania 2:13 En biryeyo ciŋe tuŋ acam, ajwagine gicido gin maleŋ woko, bityeko Aciria woko; en bi loko Nineve doko obur kun otwo calo tim aroo.
Jepania 2:14 Lim makwo bibuto i dyere ki lee tim ducu; acut ki coo gibibedo i wir odine; tula bikok ki i waŋ dirica agak bikok i larii doggola; pien tic bao cedar doŋ bigik woko.
Jepania 2:1472 
Jepania 2:15 Man aye gaŋ ma yam nyatte-ni, ma obedo ki kuc, ma oloko kekene ni, “An atye, dok pe tye ŋat mo mukene.” Kit ma en odoko kwede obur, ki boro pa lee tim! Ŋat acel acel ma kato ki i ŋete jwiye kun yeŋo ciŋe ma oŋino-ni.
Jepania 3:1 Can bipoto i kom gaŋ ma lajemo, ma oballe woko, dok uno dano!
Jepania 3:2 En pe winyo dwan ŋat mo. Pe ye juk pa ŋat mo. Pe geno Rwot, pe nyiko cok ki Lubaŋane.
Jepania 3:3 Ludito ma gitye iye gin twoni labwor ma mor; luŋolkoppe gin orudi me dyewor ma pe giweko gin mo doŋ nio wa odiko.
Jepania 3:4 Lunebine gin jo ma wor, jo ma pe genne; gitimo tim bwami me balo cik.
Jepania 3:5 Rwot ma bedo iye oporre, pe tiyo gin marac; odiko odiko ducu en ŋolo kop kakare, en pe ken ticce rupiny ki rupiny, ento ŋat ma labal pe ŋeyo lewic.
Jepania 3:6 “Atyeko jwero rok mapol; celgi matek odoko obur; atyeko balo yogi woko, ma miyo ŋat mo pe woto iye; gaŋigi odoŋ obur, laboŋo dano, kadi ki ŋat mo ma bedo iye.
Jepania 3:7 Awacci, ‘Adada Jerucalem bilwora, biye juk; wiye pe biwil i kom lok ducu ma acike kwede.’ Ento gimedde ameda ki mitkom me balo kit timgi ducu.”
Jepania 3:8 “Pi meno, wukura,” Rwot ma owaco, “wukur nino ma abia iye malo ka dot. Pien amoko tamma me coko rok ducu, ki pi guro ker mapol kacel, wek ata kinigana i komgi, wek akemona malyet-ti otum; pien akemo me nyekona biwaŋo lobo ducu.
Jepania 3:9 “Ada, i kare meno abimiyo rok ducu doggi bedo maleŋ, kun giloko lok kakare, wek gin ducu gulwoŋ nyiŋ Rwot, dok guti bote ki cwiny acel.
Jepania 3:10 Jo ma gikelo kwacgi bota, jona ma guket woko ata-ni, gibikella motta kun gia ki loka kulu me Etiopia.
Jepania 3:11 “I nino meno pe gibiketo lewic i komi pi tim ma ijemo kwede i koma; i ka re meno abikwanyo woko ki i kinwu jo ma yam giŋatte ma gikette malo; pe dok wubimedde ki lyerre i wi gotta maleŋ.
Jepania 3:12 Jo mamwol ma lucan abiweko doŋ i kinwu. Gin jo ma gudoŋ i Icrael,
Jepania 3:13 gibiyenyo kalarre i nyiŋ Rwot; pe gibitimo gin marac, dok pe gibiloko lok goba; leb ma bwolo dano pe binoŋŋe i doggi. Gibicam, dok gibibuto piny, pe tye ŋat mo ma bimiyogi lworo.”
Jepania 3:14 Wuwer ki dwan maloŋo, wun jo Cion; wugo kijira, wun jo Icrael! Wubed ki yomcwiny wuŋatte ki cwinywu ducu, wun jo Jerucalem.
Jepania 3:15 Rwot doŋ okwanyo kop woko ki i komwu, dok bene otyeko ryemo lukworwu. Rwot tye i kinwu, en kabaka me Icrael; pe dok wubilworo gin marac.
Jepania 3:1473 
Jepania 3:16 I nino meno gibiwaco ki Jerucalem ni, “Pe wulwor, wun jo Cion; pe wuwek ciŋwu odok nyap.
Jepania 3:17 Rwot Lubaŋawu tye i kinwu, en twon oteka lweny ma bikelliwu loc. En bium i komwu ki yomcwiny, pi mar mere botwu en birocowu wudoko manyen, binyuto yomcwiny madit i komwu ki wer maloŋo
Jepania 3:18 macalo i nino madito. “Abikwanyo can woko ki i komwu, wek pe giyetwu pire.
Jepania 3:19 Nen, i kare meno abitiyo ticca i kom dano ducu ma yam giunowu. Abilaro luŋolo, dok abicoko jo ma yam giketogi woko, abiloko lewicgi doko pak, ci nyiŋgi biwinnye i lobo ducu.
Jepania 3:20 I kare meno abikelowu paco, i kare ma abicokowu kacel. Iyo, abimiyo wuŋene- dok gibipakowu, i kin jo ducu ma gibedo i lobo, i kare ma abidwoko gum botwu kun wuneno ki waŋwu,” Rwot ma owaco.
Jepania 3:1474  Aggai
Aggai 1:1 I mwaka me aryo me loc pa kabaka Dario, i nino dwe acel me dwe me abicel, lok pa Rwot obino bot Aggai, ma myero en otit bot Jerubabel wod pa Cealtiel, ma onoŋo laloc pa jo Juda, ki bot Yocwa wod pa Yekojadak, ma en ajwaka madit, ni,
Aggai 1:2 “Rwot me mony owaco kuman ni, Rok man giwacci, kare peya oromo me gero ot pa Rwot odoco.”
Aggai 1:3 Lok pa Rwot obino kun owok ki i dog lanebi Aggai, ma wacci,
Aggai 1:4 “Man aye kare ma myero wubed i odiwu ma wugero wigi mabeconi, ma kun wuneno ot man oket woko?
Aggai 1:5 Pi meno omiyo, Rwot me mony owaco kuman ni, Koŋ wutam pi kit kwowu.
Aggai 1:6 Wucoyo kodi madwoŋ, ento wukayo manok; wucamo cam, ento pe wuyeŋ; wumato mat-gu, ento pe romowu; dok wurukke, ento ŋat mo ma kome bedo lyet bene pe; dok ŋat ma camo mucara camo mucara me aketa i kicaa ma tere otuc.
Aggai 1:7 “Rwot me mony owaco kuman ni, Koŋ wutam pi kit kwowu.
Aggai 1:8 Wuit i wi godi, wukel yadi me gedo, wek wuger ki ot ma yomo cwinya, wek anyut deyona iye, man Rwot aye owaco.
Aggai 1:9 Wubedo ka geno ni wunoŋ cam mabup, ento wucoko manok; dok ka wukelo paco, amiyo rwenyo woko. Piŋo? Man Rwot me mony aye ma openyo, kun dok gamo ni, Pien oda tye ma oket woko, kun ki tuŋ botwu, ŋat acel acel tye ka bolle abola i tic ode.
Aggai 1:10 Meno aye gin mumi yo polo ki malo okwero miyo toyo, dok lobo bene okwero ceko cam.
Aggai 1:11 An bene aciko ni can pii myero obed tye i lobo, ki i kom godi, i kom kal, i kom koŋo vino manyen, i kom moo, ki i kom ginapita ducu ma doŋo i lobo, i kom dano, ki i kom dyaŋi, ki i kom ticgi ducu ma gitiyo.”
Aggai 1:12 Meno omiyo Jerubabel wod pa Cealtiel, ki Yocwa wod pa Yekojadak, ajwaka madit pa Lubaŋa, kacel ki jo ducu ma gudoŋ, guwinyo lok pa Rwot Lubaŋagi, ki lok pa lanebi Aggai, kit macalo Rwot Lubaŋagi oore kwede; lwak gucako bedo ki lworo i nyim Rwot.
Aggai 1:13 Lacen Aggai, lakwena pa Rwot, otito lok pa Rwot bot lwak ni, “An atye kwedwu, man lok pa Rwot kikome.”
Aggai 1:1475 
Aggai 1:14 Rwot otugo cwiny Jerubabel wod pa Ceahiel, laloc me Juda, ki cwiny Yocwa wod pa Yekojadak, ajwaka madit, ki cwiny jo ducu ma gudoŋ; cut gubino ci gucako tic i kom ot pa Rwot me mony, ma Lubaŋagi.
Aggai 1:15 Gin gucako tic i nino dwe pyeraryo wiye aŋwen me dwe me abicel.
Aggai 2:1 I mwaka me aryo me loc pa kabaka Dario, i nino dwe pyeraryo wiye acel me dwe me abiro, lok pa Rwot obino bot lanebi Aggai ni,
Aggai 2:2 “Tit bot Jerubabel wod pa Cealtiel, laloc me Juda, ki bot Yocwa wod pa Yekojadak, ajwaka madit, ki bot jo ducu ma gudoŋ, kun iwacci,
Aggai 2:3 ‘Tye ŋat mo ma pud odoŋ i kinwu ma ceŋ oneno ot man ki deyone macon? Kombeddi wuneno tye niŋniŋ? Pe nen ki i waŋwu macalo gin ma konnye pe?
Aggai 2:4 Kadi kumeno, in Jerubabel, kombeddi myero ibed ki tekcwiny, man lok pa Rwot kikome; bed ki tekcwiny, in Yocwa, wod pa Yekojadak, ajwaka madit; ki wun jo ducu ma wubedo i lobo-ni, wubed ki tekcwiny, man lok pa Rwot kikome; wuti tic, pien atye kwedwu, man lok pa Rwot me mony kikome,
Aggai 2:5 macalo ceŋ acikke kwede kwedwu i kare ma wua ki i Ejipt, Cwiny mera bedo i kinwu; pe wulwor.
Aggai 2:6 Pien Rwot me mony owaco kuman ni, Odoŋ kare man ok keken, abiyeŋo polo ki lobo, nam ki ŋom mutwo.
Aggai 2:7 Dok abiyeŋo rok ducu, wek lonyo me rok ducu obin iye, ka doŋ abipoŋo ot man ki deyo, man Rwot me mony aye owaco.
Aggai 2:8 Ryal aye mera, jabu bene mera, man lok pa Rwot me many kikome.
Aggai 2:9 Deyo me ot man ma lacen bikato mukwoŋo; dok abimiyo kabedo man bedo ki kuc, man Rwot me mony aye owaco.’ ” Pwony mua i kom cik
Aggai 2:10 I mwaka me aryo me loc pa Dario, i nino dwe pyeraryo wiye aŋwen me dwe me aboŋwen, lok pa Rwot obino, kun owok ki i dog lanebi Aggai, ma wacci,
Aggai 2:11 “Rwot me mony owaco kuman ni, Peny ajwagi wek gugam peny man,
Aggai 2:12 ‘Ka ce dano mo otiŋo riŋo ma gityero gilonyo odoko maleŋ i dog boŋone, ce dog boŋone-nu ogudo kwon, nyo dek, nyo koŋo vino, nyo moo, nyo kit cam mo keken, ci lonyo cam meno doko leŋ?’ ” Ajwagi gugamo ni, “Pe kumene.”
Aggai 2:13 Aggai dok openyo ni, “Ka ce dano mo ma kome ki keni pi gudo kom dano muto, ogudo gin mo i kin jami magi, gin bene doko gin ma keni?” Ajwagi gudok iye ni, “Doko gin ma keni.”
Aggai 2:1476 
Aggai 2:14 Aggai dok owacci, “Lok pa jo man ki lok pa rok ma tye i nyima tye kit meno, man lok pa Rwot kikome. Man bene mako tic ciŋgi ducu; dok gin ma gityero kunnu gin ma keni.
Aggai 2:15 Koŋ wutam pi gin ma bitimme cakke tin. Ma noŋo peya gidodo kidi i wi wadi i ot pa Rwot, yam kwowu obedo niŋniŋ?
Aggai 2:16 I kare meno ka nar ma obino i odur kal ka ma myero onoŋ iye adita pyeraryo, noŋo ma romo adita apar keken; ka ŋat ma obino i bur koŋo vino pi twomo opoko pyerabic, noŋo opoko pyeraryo keken.
Aggai 2:17 Yam apwodowu, abwaro camwu, amiyo pee ogoyo; ki tic ciŋwu ducu atimo kumeno; ento pe wumedo ki dwogo bota, man lok pa Rwot kikome.
Aggai 2:18 Koŋ wutam cakke tin, i nino dwe pyeraryo wiye aŋwen me dwe me aboŋwen cito kwede anyim. Dok wutam, nia i kare ma giketo te guti me ot pa Rwot,
Aggai 2:19 kodi pud tye i dero? Olok, oduro, okwer pomegranat peya ginyak? Cakke tin cito kwede anyim, abimiyowu gum.” Rwot ociko Jerubabel
Aggai 2:20 Lok pa Rwot dok obino bot Aggai tyen me aryo i nino dwe pyeraryo wiye aŋwen ma wacci,
Aggai 2:21 “Tit bot Jerubabel, laloc me Juda, ni, Acok ka yeŋo polo ki lobo,
Aggai 2:22 abituro rok mapol; dok acok tyeko teko me ker pa lurok, abireto gadigadi kacel ki jo ma ŋweco kwedgi, aguragura ki wegigi, ŋat acel acel bipoto piny ma noŋo pala lucwan pa lawote aye oneko.
Aggai 2:23 I nino meno, Rwot me mony ma owaco, abitero in Jerubabel, wod pa. Cealtiel, laticca, Rwot ma owaco, abiloki wek ibed macalo agit ciŋ ma gidiyo me lanyut, pien doŋ atyeko yeri, man lok pa Rwot me mony kikome.”
Aggai 2:1477  Jekaria
Jekaria 1:1 Lok pa Rwot yam obino bot lanebi Jekaria wod pa Berekia, wod pa Iddo, i dwe me aboro, i mwaka me loc pa Dario me aryone, kun wacci,
Jekaria 1:2 “Kiniga yam omako Rwot matek i kom kwariwu.
Jekaria 1:3 Pienno in iwac botgi ni, Rwot me mony owaco kuman ni, Wudwog bota, an bene abidwogo botwu, man lok pa Rwot me mony kikome.
Jekaria 1:4 Pe wubed macalo kwariwu ma yam lunebi macon gibedo ka tito botgi lok ni, Rwot me mony owaco kuman ni, ‘Wuwek kit mewu maraco ki tim mewu maraco ducu.’ Ento yam pe gumedo ki winyone, pe guketo cwinygi i koma, man lok pa Rwot kikome.
Jekaria 1:5 Kwariwu kombeddi gitye wa kwene mono? Ki lunebi gibedo kwo nakanaka ce?
Jekaria 1:6 Ento lokka ki cikka ma con aciko ki luticca ma lunebi pe ceŋ gumako kwarowu i waŋayo? Omiyo gin guŋut kun giwacci, Rwot me mony doŋ otiyo kit ma yam en oyubo kwede pi timowa muporo kitwa ki tim mewa.” Ginyuto bot Jekaria aguragura
Jekaria 1:7 Lok pa Rwot con obino bot Jekaria wod pa Berekia, wod pa Iddo, i kom nino dwe pyeraryo wiye aŋwen, i dwe me apar wiye acel, ma gilwoŋo ni Cebat , i mwaka pa Dario me aryone Jekaria ocako wacci,
Jekaria 1:8 “Aneno dano mo i dyewor, ma oyito wi aguragura makwar, ocuŋ kwede i kin yadi ma ŋwecgi kur ma gitye i luŋ; ki tuŋ yo ŋeye onoŋo tye iye lwak aguragura makwar ki ma opilopilo, ki matarre.
Jekaria 1:9 Acako penyo ni, ‘Magi gin aŋo, ladit?’ Ci lumalaika ma onoŋo obedo ka lok kweda-ni owacca ni, ‘Abinyuto kit ma gitye kwede boti.’
Jekaria 1:10 Dano ma onoŋo ocuŋ i kin yadi ma ŋwecgi kur-ri ocako gamo ni, ‘Magi gin aye lwak jo ma Rwot oorogi ka wirre pi loŋo i lobo ducu.’
Jekaria 1:11 Gin gucako dwoko lok bot lamalaika ma onoŋo ocuŋ i kin yadi ma ŋwecgi kur kun giwacci, ‘Doŋ watyeko wirre ka loŋo i lobo ducu; nen, i lobo ducu tye mukwe gire mot.’
Jekaria 1:12 Lacen lamalaika pa Rwot dok openyo ni, ‘Ai Rwot me mony, ibitero kare ma rom mene ma noŋo peya itimo kica ki Jerucalem, kacel ki gaŋi ma i Juda-gu, ma in doŋ ikeco i komgi pi mwaka pyerabiro kulu-ni?’
Jekaria 1:13 Rwot odok iye ki lamalaika mubedo ka lok kweda-ni, kun wacce lok mabeco me kica bene.
Jekaria 1:1478 
Jekaria 1:14 Omiyo lamalaika mubedo ka lok kweda-ni owacca ni, ‘Tit lok man kun idaŋŋe matek ni, Rwot me mony owaco kuman ni, Nyeko tye ka maka matek ma kato ducu pi Jerucalem ki pi Cion.
Jekaria 1:15 Kiniga maka matek i kom rok mapol ma gitye ki kuc; pien i kare ma kiniga maka iye manoknok-ki, en aye dok kare ma gin bene gimedo iye lwak can mapol.
Jekaria 1:16 Pienno omiyo Rwot owacci, An doŋ atyeko dwogo cen i Jerucalem ki kica madwoŋ, gibigero iye oda, man lok pa Kwot me mony kikome, doŋ gibicako ryeyo tol me pimo Jerucalem.
Jekaria 1:17 Dok imed daŋŋe ki lok man ni, Rwot me mony owaco kuman ni, Gaŋina ducu gin mabeco bidurre iye lipim doki, ci Rwot dok bikweyo cwiny Cion ka dok biyero Jerucalem aye.’ ” Tuŋ lee aŋwen ki lutet aŋwen
Jekaria 1:18 Atiŋo waŋa malo ci aneno tuŋ lee aŋwen!
Jekaria 1:19 Ci apenyo lamalaika ma obedo ka lok kweda-ni ni, “Magi kit gin aŋo?” En odokka iye ni, “Magi gin aye tuŋ lee ma gukeyo i Juda woko atata, ki Icrael ki Jerucalem bene.”
Jekaria 1:20 Rwot dok onyutta lutet aŋwen.
Jekaria 1:21 Acako penyo ni, “Jo-nu gubino ka timo kit gin aŋo kaa?” En ogamo ni, “Magi gin aye tuŋ lee ma yam gukeyo i Juda woko atata-ni, omiyo ŋatti mo pe oette ka tiŋo iye wiye. Jo-nu gubino pi miyogi lworo, ki pi reto tuŋ rok ducu woko piny ma yam gutiŋo tuŋgi me twomo ki lobo Juda wek iye oket woko atata.”
Jekaria 2:1 Atiŋo waŋa malo ci aneno dano mo ma tye ki tol lapim piny i ciŋe!
Jekaria 2:2 Dok apenye ni, “In mono ibicito wa kwene kaa?” En owacca ni, “Acito ka pimo Jerucalem, wek anen kit ma lacce tye kwede ki kit ma borre tye kwede.”
Jekaria 2:3 Lamalaika ma obedo ka lok kweda-ni ocako bino, ki lamalaika mukene bene obino ka rwatte kwede.
Jekaria 2:4 Ci owaco bot lawote ni, “Riŋ icit wa bot awobi ca iciwacce ni, ‘Jerucalem bibedo apero laboŋo cel murume, pi lwak dano ki lim makwo madwoŋ ma bibedo iye.
Jekaria 2:5 Pien an kikoma aye abibedo macalo cel gogo me mac ma orumogi, an aye abibedo deyone ma nen ki i iye kunnu, man lok pa Rwot kikome.’ ” Lwoŋo opii pi dwogo paco
Jekaria 2:1479 
Jekaria 2:6 Wun jo-ni! Wun jo-ni! Wuriŋ, wua woko ki i lobo ma yo tuŋ acam, man lok pa Rwot kikome, pien con aketo iwu woko atata macalo yamo aŋwen me polo, man lok pa Rwot kikome.
Jekaria 2:7 Wun jo-ni, wulwi, wuriŋ woko wa i Cion, wun jo ma wubedo i Babilon.
Jekaria 2:8 Pien ŋat ma ogudo komwu noŋo ogudo pal cwiny Rwot me mony, I kare ma en Won Deyo oora bot lurok mapatpat ma yam guyakowu, en Rwot me mony owaco kuman ni,
Jekaria 2:9 “Koŋ wunen ba, abiyeŋo ciŋa i wigi ci gin lurok gibidoko ginayaka pa jo ma yam koŋ gubedo opii-gi. Tim macalo meno bimiyo wuŋeyo ni, Rwot me mony aye muora.
Jekaria 2:10 Doŋ wuwer ki yomcwiny, wun jo Cion; pien nen an doŋ abino ka bedo i dyewu, man lok pa Rwot kikome.
Jekaria 2:11 Rok mapol gibiribbe i kom Rwot i nino meno, ci doŋ gibidoko jona. An bene abibedo i dyewu, dok wubiŋeyo ni, Rwot me mony aye muora botwu.
Jekaria 2:12 Rwot bigamo Juda macalo dul ma gipokke ki i lobo maleŋ; en dok biyero Jerucalem aye.”
Jekaria 2:13 Wuliŋ mot i nyim Rwot wun jo ducu, pien en doŋ oco woko ki i kabedone maleŋ.
Jekaria 3:1 En dok onyutta Yocwa, ajwaka madit, ma onoŋo ocuŋ i nyim lamalaika pa Rwot, ma onoŋo Catan bene ocuŋ tuŋ ciŋe malacuc ka doto eno
Jekaria 3:2 Rwot ocako waco ki Catan ni, “Rwot myero ojuki, in Catan! Rwot ma ceŋ oyero Jerucalem myero ojuki! Man pe en aye dog yen ma gikwanyo woko ki i mac?”
Jekaria 3:3 Yocwa onoŋo ocuŋ i nyim lamalaika kun oruko boŋŋi ma cilo omakogi marac.
Jekaria 3:4 Lamalaika ocako waco ki jo ma ocuŋ i nyime ni, “Wuluny boŋŋi ma cilo omakogi marac-ci woko ki i kome.” Ka dok owaco bote ni, “Nen, ka doŋ atyeko kwanyo balli woko ki i komi, doŋ abiruki ki ginaruka me deyo.”
Jekaria 3:5 Dok owaco ni, “Wek gidwal kitambara maleŋ i wiye.” Ci gucako dwalo kitambara maleŋ i wiye, ka dok giruke ki boŋŋi, ma kun lamalaika pa Rwot ocuŋ ka ŋete.
Jekaria 3:6 Lamalaika pa Rwot dok ociko Yocwa matek kun waco ni,
Jekaria 3:7 “Rwot me mony owaco kuman ni, Ka ce ibilubo yona, kun igwoko lok ma aciko, ci ibiloyo oda, kun igwoko dyekalla bene, dok abimiyi twer me bino wa bota i kin jo ma gucuŋ kanynyi.
Jekaria 3:1480 
Jekaria 3:8 Winy ba, Yocwa, ajwaka madit, in kacel ki luremi ma gibedo piny i nyimi, pien wun aye lanyut ma cimo gin ma bitimme i anyim. Nen, an doŋ abikelo laticca, en aye Jaŋ Yat.
Jekaria 3:9 Pien nen, kidi ma aketo i nyim Yocwa, kidi acel ma tye ki twoke abiro, en aye abigoro coc mere i kome, man lok pa Rwot me mony kikome, dok abikwanyo alii me bal me lobo-ni woko i nino acel keken.
Jekaria 3:10 I nino meno, ŋat acel acel ma i kinwu bilwoŋo lawote wek obin ginywak bedo kwede i te olokke ki i te odurone, man lok pa Rwot kikome.”
Jekaria 4:1 Lamalaika ma ceŋ obedo ka lok kweda dok obino bota, ocako cona woko, macalo gicoyo ki dano ki i waŋ nino.
Jekaria 4:2 Ocako penya ni, “Ineno gin aŋo?” Ci agamo doge ni, “Aneno okar mac tara ma kome ducu obedo jabu ki bakul i i wiye, ki tara abiro gicibo i wiye, kun tara acel acel ma gicibo i wiye-ni tye ki doge abiro.
Jekaria 4:3 Yadi jeituni aryo tye i ŋete, acel tuŋ malacuc me bakuli, ki acel mukene tuŋ acam.”
Jekaria 4:4 Cutcut apenyo lamalaika ma obedo ka lok kweda ni, “Magi gin aŋo kaa, ladit?”
Jekaria 4:5 Ci lamalaika ma obedo ka lok kweda odokka iye ni, “In pe iŋeyo jami magi?” An dok agamo bote ni, “Pe aŋeyo gira, ladit.”
Jekaria 4:6 En dok ogamo doga ni, “Man en aye lok ma Rwot owaco bot Jerubabel, ni, ‘Pe ki twer kadi ki teko, ento pi Cwiny mera, man lok pa Rwot me mony k ikome.
Jekaria 4:7 In gin aŋo kaa, in got madit?’ Ibidoko bar i nyim Jerubabel. En bikelo got me wi ot kun dano giwo ni, ‘Gum obed bote, gum obed bote!’ ”.
Jekaria 4:8 Lok pa Rwot dok omedde ki bino bota kun wacca ni,
Jekaria 4:9 “Cin Jerubabel doŋ oketo guti me ot man; ciŋe bene aye bityekone, Man bimiyo wuŋeyo ni Rwot me mony en aye muora botwu.
Jekaria 4:10 Pien ŋat ma cayo nino me lok man ok, bibedo ki yomcwiny, dok bene bineno birigi i ciŋ Jerubabel. Magi abiro-ni gin aye waŋ Rwot ma gibedo ka ŋiyo lobo ducu.”
Jekaria 4:11 Anwoyo penye dok ni, “Ento yadi jeituni ma gitye tuŋ acuc ki tuŋ acam-mi ca kono gubedo gin aŋo?”
Jekaria 4:12 Ka dok apenye tyen me aryone ni, “Jaŋ yadi jeituni aryo-ni kono gubedo gin aŋo, ma tye i ŋet paipo aryo me jabu ma moo tye ka mol ki i igi-nu?” Ka dok en openya ni, “Pe iŋeyo jami magi?”
Jekaria 4:1481 
Jekaria 4:13 An adokke iye ni, “Pe aŋeyo, ladit.”
Jekaria 4:14 Ka en otitta ni, “Magi jo aryo ma gityeko wirogi ki moo ma gicuŋ i ŋet Rwot me lobo ducu.”
Jekaria 5:1 Ka atiŋo waŋa malo, ci aneno buk adola ma twarre!
Jekaria 5:2 Lamalaika openya ni, “Ineno gin aŋo?” An adokke iye ni, “Aneno buk adola ma twarre; borre romo futi pyeradek, ki lacce romo futi apar wiye abic.”
Jekaria 5:3 Ka lamalaika dok owacca ni, “Man en lok me ceno dano, ma woto i lobo ducu, pien gicoyo tuŋ cel ni jo ducu ma kwalo kwo gibiryemogi woko cakke tin, dok gicoyo i tuŋ mukene ni, jo ducu ma kwoŋo kwoŋ me go ba gibiryemogi woko bene cakke tin.
Jekaria 5:4 Doŋ abicwalo buk man me ceno dano me wot woko, wek ocidony i ot pa lakwo ki i ot pa ŋat ma kwoŋo kwoŋ i nyiŋa go ba goba; bibedo i ode kun tyeko woko, kadi wa bao ki godi ducu ma gigero kwede.” Man lok pa Rwot me mony kikome. Dako ma obedo i aduku
Jekaria 5:5 Lacen lamalaika ma obedo ka lok kweda obino owacca-ni, “Tiŋ waŋi malo koŋ inen gin ma tye ka kato woko-ni.”
Jekaria 5:6 Ka apenye ni, “Man kono gin aŋo?” En odokka iye ni, “Man aduku ma kato woko.” Ka dok owacci, “Man bal ma tye i lobo-ni ducu.”
Jekaria 5:7 Nen, gitiŋo nyonyo racac mapek ma onoŋo giumo ki doge, ci aneno dako mo onoŋo tye obedo i aduku!
Jekaria 5:8 Lamalaika owaco ni, “Man aye tim marac.” Odiyo wi dako odwoko i aduku, dok odiro nyonyo mapek ca ocego ki doge woko.
Jekaria 5:9 Atiŋo waŋa dok malo, ci aneno mon aryo ma gitye ka twarre ma gibino kun yamo tye i bwomgi; onoŋo gitye ki bwomgi macalo bwom acebe. Gucako tiŋo aduku gitero i kin lobo ki polo.
Jekaria 5:10 Ka dok apenyo lamalaika ma tye ka lok kweda ni, “Gitero aduku-ni kono kwene?”
Jekaria 5:11 Lamalaika odokka iye ni, “I lobo me Cinar, wek giger ot pire; ka man doŋ gigero otum, gibicibo aduku i kabedo ma giyubo pire kunnu.”
Jekaria 6:1 Dok atiŋo waŋa malo, ci aneno gadigadi lweny aŋwen ma gua ki i kin godi aryo; godine onoŋo gubedo godi me mola.
Jekaria 6:1482 
Jekaria 6:2 Gadigadi mukwoŋo tye ki aguragura makwar, me aryone tye ki aguragura macol,
Jekaria 6:3 me adekke tye ki aguragura matarre, ki gadigadi me aŋwenne tye ki aguragura ma gubedo abacabac.
Jekaria 6:4 Apenyo lamalaika ma obedo ka lok kweda ni, “Magi gin aŋo, ladit?”
Jekaria 6:5 Lamalaika odokka iye ni, “Magi gubecito i yamo aŋwen me polo, kun onoŋo gukwoŋo cuŋ i nyim Rwot me lobo ducu.
Jekaria 6:6 Gadigadi ma tye ki aguragura macol-li woto dok mere kemo lobo ma tye tye yo acam, aguragura matarre gicito megi gidok yo tun potoceŋ, ki ma gubedo abacabac-ci giwoto gidok tuŋ lobo ma tye yo tuŋ acuc.”
Jekaria 6:7 I kare ma aguragura gikatti woko, gurune oyotoyot me cako wotgi me loŋo lobo. Ka doŋ ocikogi ni, “Citu, wuloŋ lobo.” Gin bene guwoto guloŋo lobo.
Jekaria 6:8 En olwoŋa ki dwan maloŋo owacca ni, “Nen gin jo ma gudok i lobo ma tye yo tuu acam gukweyo Cwinya ki i lobo ma tye yo tuŋ acam.”
Jekaria 6:9 Lok pa Rwot dok obino bota ni,
Jekaria 6:10 “Kwany jo magi ki i kin jo ma yam giterogi i opii, Keldai, Tobiya ki Jedaya, ma doŋ gudwogo ki i Babilon; wot kacel kwedgi nio wa i ot pa Yocia wod pa Jepania.
Jekaria 6:11 Gam ryal ki jabu ki botgi, ci iti kwede lalukana me ker, Rwak lalukana i wi Yocwa wod pa Yekojadak, ajwaka madit.
Jekaria 6:12 Dok ititte ni, ‘Rwot me mony owaco kuman ni. “Nen dano ma nyiŋe Jaŋ Yat ene, En bidoŋo i kabedo ka ma en tye iye, dok en bigero ot pa Rwot.
Jekaria 6:13 En kikome aye bigero ot pa Rwot; en bibedo ki deyo ma porre pi kabaka, bibedo i wi komkerre, ka bicako loyo piny. Ajwaka bicuŋ i ŋet komker mere, niaŋŋe ma kelo kuc bibedo tye i kingi gin aryo.” ‘
Jekaria 6:14 Lalukana meno bibedo i ot pa Rwot macalo gin me poyo wic bot Keldai, Tobiya, Jedaya ki Yocia wod pa Jepania.
Jekaria 6:15 “Jo ma tye ka mabor gibibino, gibikonyo jo ma gigero ot pa Rwot; meno bimiyo wuŋeyo ni Rwot me mony muora botwu. Man bitimme ka ce wubiketo cwinywu ka woro dog Rwot Lubaŋawu.”
Jekaria 7:1 Lok pa Rwot obino bot Jekaria i mwaka me loc pa kabaka Dario me aŋwenne, i nino dwe aŋwen, me dwe me aboŋwen ma gilwoŋo Kiclev.
Jekaria 7:2 Jo me Betel onoŋo ceŋ guoro Carejer ki Regem-melek kacel ki lwakgi wek gucit ka lego gum ki bot Rwot
Jekaria 7:1483 
Jekaria 7:3 dok bene me penyo ajwagi me or pa Rwot me mony kacel ki lunebi ni, “Myero abed ka koko, dok ari kec i dwe me abic kit macalo yam abedo ka timo kwede pi lwak mwaka mapol-li?”
Jekaria 7:4 Lok pa Rwot me mony obino bota ni,
Jekaria 7:5 “Peny jo ducu me lobo kacel ki lunebi ni, I kare ma yam wubedo ka ri kec ki ka koko i dwe me abic ki me abiro, pi mwaka pyerabiro ma okato-ni, yam onoŋo wubedo ka ri kec pira?
Jekaria 7:6 I kare ma wutye ka cam ki ka mat, pe noŋo wucamo dok bene wumato piwu kenwu?
Jekaria 7:7 I kare ma jo gibedo i Jerucalem, kun gibedo ki kuc, kacel ki i gaŋi ma gurume ducu, ma jo gibedo wa i Negeb bene ki i pwor-gu, pe meno aye lok ma Rwot otito ki i dog lunebi me kare macon?” Kwero winyo dog Rwot okelo lok me tero dano i opii
Jekaria 7:8 Lok pa Rwot dok obino bot Jekaria ni,
Jekaria 7:9 “Rwot me mony owaco kuman ni, Wuŋol kop kakare, wutim ber ki kica ŋat man bot ominne,
Jekaria 7:10 pe wubur da to, latin kic, labedo nyo lacan; pe myero ŋatti i kinwu oyub lok marac ki i cwinye i kom ominne.”
Jekaria 7:11 Ento gin gukwero winyo, kun gicerre acera;: ma guloko ŋegi, gudiŋo itgi woko ni wek pe giwiny.
Jekaria 7:12 Jo gumiyo cwinygi odoko tek calo got wek pe giwiny cik ki lok pa Rwot me mony ma yam ocwalo ki Cwiny mere Maleŋ ki i dog lunebi me kare macon. Omiyo kiniga madit mada obino ma oa ki bot Rwot me mony,
Jekaria 7:13 “Kit macalo alwoŋogi gin pe guwinya, i kare ma gin bene gilwoŋa, ci an bene akwero winyogi,” man lok pa Rwot me mony kikome.
Jekaria 7:14 “Aketogi woko ki yamo lapiru ma oterogi i kin rok ducu ma yam pe giŋeyo. Kit meno omiyo lobo ma guweko oballe woko, pe tye ŋatti mo ma bedo ka wirre iye, omiyo lobo ma yomo cwiny dano odoŋ obur.”
Jekaria 8:1 Lok pa Rwot me mony obino bota, kun wacci,
Jekaria 8:2 “An nyeko omaka pi Cion ki twon nyeko mo madwoŋ, an nyeko omaka pire ki twon akemo madwoŋ-gu.
Jekaria 8:3 Rwot owaco kuman ni, Abidwogo wa i Cion, ci abibedo wa i dye Jerucalem, pienno Jerucalem gibilwoŋo ni gaŋ me agena, got pa Rwot me mony, got maleŋ.
Jekaria 8:1484 
Jekaria 8:4 Rwot me mony owaco kuman ni, Co muti ki mon muti dok gibibedo piny i dye Jerucalem, ki jo muti gibikomo ki tal ma ŋat acel acel omako i ciŋe.
Jekaria 8:5 Yo ducu ma i dye Jerucalem bipoŋ ki awobe ki anyira ma gituko i dye yo.
Jekaria 8:6 Rwot me mony owaco kuman ni, Ka ce lokke obedo me aura i nyim jo ma gudoŋ i kare man, myero lokke obed me aura wa i nyima bene? Man lok pa Rwot me mony kikome.
Jekaria 8:7 Rwot me mony owaco kuman ni, Nen ba, an abilaro jona ki i lobo ma yo tuŋ wokceŋ ki i lobo ma yo tuŋ potoceŋ bene;
Jekaria 8:8 ci abikelogi gibibedo wa i dye Jerucalem; gin gibibedo jona ki an bene abibedo Lubaŋa megi, me agena ki muporre.”
Jekaria 8:9 Rwot me mony owaco kuman ni, “Jiŋ badwu obed matek, wun jo ma i kare man wubedo ka winyo lok ma lunebi gitye ka waco, nia wa i kare ma gicako keto kwede guti me ot pa Rwot me mony, wek gicak gero iye ot mere.
Jekaria 8:10 I kare ma con ca yam pe giculo mucara ki dano mo, wa pi lee bene pe giculo, dok bene onoŋo kuc pe tye bot dano mo me kato ki me dwogo, pi lumerok; pien onoŋo amiyo ŋat acel acel mon ki lawote.
Jekaria 8:11 Ento i kare man pe doŋ abitimo jo ma gudoŋ-ŋi kit ma yam atimo i kom jo ma con ca, man lok pa Rwot me mony kikome.
Jekaria 8:12 An abimiyo kuc romo kabedo ducu, olok binyako nyige, lobo biceko cam, ki polo bene bimiyo toyo luk i kome; abimiyo jo ma gudoŋ-ŋi camo jami magi ducu.
Jekaria 8:13 Wun jo me ot pa Juda ki me ot pa Icrael, yam nyiŋwu odoko me lacen dano i kin rok ducu; kombeddi doŋ abilarowu, wek wubed lukel gum i kom jo mukene bene. Pe wulwor, wujiŋ badwu obed matek.”
Jekaria 8:14 Pien Rwot me mony owaco kuman ni, “Kit macalo yam doŋ ayubbe me timowu marac, nia wa i kare ca ma kwarowu gumiyo akemo omaka, akayo iye laka, Rwot me mony ma owaco,
Jekaria 8:15 kit meno i kare man bene dok ayubbe me timo Jerucalem maber ki ot pa Juda bene; pe doŋ wulwor.
Jekaria 8:16 Man gin ma myero wutim: ŋat man olok lok me ada bot lawote; wuŋol kop me ada i dog gaŋwu, ma kelo kuc i kin dano;
Jekaria 8:17 pe myero ŋat mo i kinwu oyub lok marac ki i cwinye i kom ominne; pe wumar kwoŋo kwoŋ me goba, pien lok meno ducu cwinya dag matek, man lok pa Rwot kikome.”
Jekaria 8:18 Lok pa Rwot me mony obino bota, kun waco ni,
Jekaria 8:1485 
Jekaria 8:19 “Ri kec me dwe me aŋwen, ki ri kec me dwe me abic, ki ri kec me dwe me abiro, ki ri kec me dwe me apar, gibibedo nino madito me yomcwiny ki kwe ic pi ot pa Juda, ki me karama me yomcwiny; pienno wumar ada ki kuc.
Jekaria 8:20 “Rwot me mony owaco ku man ni, Rok mapatpat pud gibimedde ki bino, wa jo ma gibedo i gaŋi mapol-gu;
Jekaria 8:21 jo ma gibedo i gaŋ acel gibiwot i gaŋ mukene, kun giwacci, ‘Wubin wacitu ka lego gum bot Rwot, waciyenyu Rwot me mony; an doŋ abecito.’
Jekaria 8:22 Rok mapol ki rok matego gibibino i Jerucalem ka yenyo Rwot me mony ki me lego kica bote.
Jekaria 8:23 Rwot me mony owaco ku man ni, I kare meno jo apar ma gua ki i lwak rok ma lebgi patpat gibimako dog kanyi pa Lajudaya, kun giwacci, ‘Wek wanywak wot kwedi, pien wawinyo ni Lubaŋa tye kwedwu.’ ”
Jekaria 9:1 Lok ma pire tek Lok pa Rwot opoto i lobo Kadrak, ci bipye i kom Damaciko. Pien gaŋi ma i Aram gitye i ciŋ Rwot, kacel ki kaka me Icrael ducu mere;
Jekaria 9:2 Kamat bene ma tye i waŋ apokki lobone, Turo ki Cidon bene, kadi bed giryek mada.
Jekaria 9:3 Turo ogero celle pire kene gire, oguro ryal oyido malo calo kweyo, ki jabu bene macalo daba ma i gudo.
Jekaria 9:4 Ento, nen ba, Rwot biyako jamine woko, bicoro lonyo mere ducu i nam, en Turo kikome gibiwaŋo ki mac.
Jekaria 9:5 Acikelon bineno, dok lworo bimake; Gaja bene bineno, ci biminne i arem; Ekron bene kit meno, pien lewic bi make i genne. Kabaka birwenyo woko ki i Gaja; Acikelon bidoŋ noŋo laboŋo dano mo.
Jekaria 9:6 Likwayo pa lurok ata gibibedo i Acidod; abigiko wakke pa lobo Piliciti.
Jekaria 9:7 Abikwanyo remo mere woko ki i doge, cam me gipyeda ma en camo abikwanyo woko ki i kin lake; gibidoko jo ma gudoŋ pi Lubaŋawa; gibidoko macalo kaka ma tye i Juda, Ekron bidoko calo jo Jebuc.
Jekaria 9:8 Abiguro kemana i ŋet oda macalo lakur-piny, wek ŋat mo pe obed ka kato ki i ŋete; ŋat mo ma burogi pe dok bidonyo i kingi, pien kombeddi an kikoma aye aneno ki waŋa. Kabaka ma biloyo Cion
Jekaria 9:9 Wubed ki yomcwiny madwoŋ, wun jo Cion! wugo kijira, wun jo Jerucalem! Wunen ka kabakawu bino botwu; ki waya me loyo lweny, kun obedo wi kana ki mwolo, i wi latin kana,
Jekaria 9:1486 
Jekaria 9:10 Abijwero gadigadi lweny woko ki i Epraim, ki aguragura lweny ki i Jerucalem, atum me lweny ducu gibiturogi woko. En aye bitito lok me kuc bot rok ducu; kerre biloyo piny nia i nam tuŋcel nio i nam mukene, kun a ki i kulu Euprate o wa i agikki lobo. Roco Cion odoco
Jekaria 9:11 Ki tuŋ boti bene, an aketo remo me gicikke wan kwedi, abiwoto joni ma giterogi i opii ki i bur ma pii pe iye.
Jekaria 9:12 Wudok cen wa i cel gogowu, wun lumabuc ma tye ki gen, tin atuco atir ni abiculo waŋe kiryo.
Jekaria 9:13 Pien doŋ atyeko gomo Juda macalo atum; aketo Epraim odoko aterone. Abitugo kin awobewu wun jo Cion, i kom awobewu, wun jo Grik, abitiŋowu macalo oteka lweny ma mako pala lucwan.
Jekaria 9:14 I kare meno Rwot binen lamalo kawigi, aterone biwil macalo lutkot, ci Rwot Lubaŋa bikuto tum matek, biwot ki yamo lapiru ma tuŋ acuc.
Jekaria 9:15 Rwot me monyaye bigwokogi, gibiteŋo lataŋdiyo ma gicelo woko, gibinyono lacelone woko piny; gibimato remogi macalo koŋo vino, ci gibiyeŋ macalo becen mupoŋ, calo remo ma gicoro i gul keno tyer.
Jekaria 9:16 I nino meno Rwot Lubaŋa bilarogi macalo romine, pien gin jone; macalo litino kidi me wel ma ryeny i kom lalukana gibibedo ka ryeny i lobone kit meno.
Jekaria 9:17 Berre ki mwonyane dit ma rom mene! Kom awobe bibedo bulubulu pi kal agwe, ki kom anyira bibedo bulub
Jekaria 10:1 Wugat kot ki bot Rwot i potokot, ka wugat bote i dye cwir, wek oa ki bot Rwot ma miyo pol mapek, ma miyo kot ma ŋido i lobo, ka dok miyo dek twi i poto pa dano ducu.
Jekaria 10:2 Pien cal jogi-gu giloko lok ma konnye pe, ki lutyet gineno gin ma bwolo dano, jo ma leko gitito lek me goba, gikweyo cwiny dano nono. Omiyo lwak gilak ata macalo romi; gineno can pien lakwatgi pe,
Jekaria 10:3 “Kinigana olyetto twatwal i kom lukwat, abiketo can i kom lutel-wic; pien Rwot me mony paro pi romine, ma en aye ot pa Juda, bilokogi gidoko calo aguragurane ma wakke i lweny.
Jekaria 10:4 “Got me twoke bia i kingi, teke me guro kema bene bia ikomgi, atum me lweny bene bia i komgi, dok luloc ducu bene gibia i komgi.
Jekaria 10:5 Gin ducu gibibedo macalo oteka lweny, kun ginyono lukwor piny i daba ma i dye yo; gibilweny pien Rwot tye kwedgi, gibimiyo lewic mako jo ma giriŋo ki aguragura.
Jekaria 10:1487 
Jekaria 10:6 “Abimedo tek bot jo me ot pa Juda, dok abilaro ot pa Yucepu. Abidwokogi cen pien kica omaka i komgi, gibibedo macalo jo ma yam pe akwerogi, pien an a Rwot Lubaŋagi, abigamo doggi.
Jekaria 10:7 Erpaim bidoko macalo twon oteka lweny, cwinygi bibedo yom calo lumat koŋo vino. Litinogi binenone, ci yomo cwinygi, gibibedo ki yomcwiny i kom Rwot.
Jekaria 10:8 “Abilwoŋogi ki lwiyo kun acokogi kacel, pien doŋ atyeko kokogi, gibibedo mapol kit ma yam con ca.
Jekaria 10:9 Kadi bed akeyogi woko i kin lurok, ento gibipo pira ki i lobo ducu ma tye ka mabor, gin kacel ki litinogi gibibedo kwo, dok gibidwogo.
Jekaria 10:10 Abidwokogi paco ki i lobo Ejipt, dok abicokogi woko ki i Aciria, abikelogi wa i lobo me Gilead ki Lebanon, nio waŋ ma kabedo biremogi woko.
Jekaria 10:11 Gibiŋolo ki i dye nam me Ejipt, gibigoyo biamwonyi ma tagge i nam, kut ducu ma i kulu Nail bitwo woko. Gibijuko wakke pa jo Aciria woko, odoo ker me Ejipt birwenyo.
Jekaria 10:12 Abimiyo gibedo matek i Rwot, gibinyatte ki wot i nyiŋe,” man lok pa Rwot kikome.
Jekaria 12:1 Lok ma pire tek. Man lok pa Rwot i kom Icrael: Rwot ma cen oryeyo polo, dok oketo guti me te lobo, ma oketo cwiny dano i i dano, owaco kuman ni,
Jekaria 12:2 “Nen acok miyo Jerucalem doko kikopo ma mero rok ducu ma tye i ŋete, I Juda bene lukwor gibirumo Jerucalem.
Jekaria 12:3 I nino meno abimiyo Jerucalem bedo got mapek twatwal bot rok ducu; jo ducu ma gibitiŋo gibilimo ret marac. Rok ducu me wi lobo biribbe kacel me lweny i kome.
Jekaria 12:4 I nino-nu abibaŋo kom aguragura ducu, ki jo ma riŋo kwedgi gibidoko lupoya. Ento abiyabo waŋa i kom ot pa Juda i kare ma abicoro waŋ aguragura pa lurok ducu.
Jekaria 12:5 Ka doŋ kaka me Juda bilok i cwinygi kekengi ni, ‘Jo ma gibedo i Jerucalem gitye ki tek ma oa bot Rwot me mony ma Lubaŋagi.’
Jekaria 12:6 “I nino meno abimiyo kaka me Juda bedo macalo otako ma mac tye ka lyel iye i dye yen, nyo macalo mac raa ma lyel i kin reŋ kal. Gibiwaŋo rok ducu ma tye i ŋetgi, ma tye tuŋ lacuc ki tuŋ lacam, ento Jerucalem pud bidoŋ kakare kun jo mere gibedo iye.
Jekaria 12:7 “Rwot bikwoŋo miyo loc i kema pa Juda, wek deyo me ot pa Daudi ki deyo pa jo ma gibedo i Jerucalem pe obed dit makato pa Juda.
Jekaria 12:1488 
Jekaria 12:8 I nino meno Rwot bigeno jo ma bedo i Jerucalem ki kwot, mi yo dano magoro i kingi bibedo calo Daudi, ki ot pa Daudi bibedo calo Lubaŋa, macalo lamalaika pa Rwot ma telo nyimgi.
Jekaria 12:9 Doki nino meno abiketo tek me jwero rok ducu ma gibino ka lweny i kom Jerucalem.
Jekaria 12:10 “Abionyo cwiny me kica ki cwiny me bako dog i kom ot pa Daudi ki i kom jo ma bedo i Jerucalem, wek ka gineno ŋat ma gicobo, ci gikum pire, macalo ŋat ma kumo pi latinne acel keken ma en onywalo, kun kok matek macalo dano ma koko latin kayo.
Jekaria 12:11 I nino meno kumo bibedo dit twatwal i Jerucalem ma rom ki kumo pi Adad- rimmon i bar me Megido.
Jekaria 12:12 Lobo bikumo, kun jo me doggola acel acel kumo pigi kengi; jo me ot pa Daudi pat kun noŋo mongi bene kumo pat; jo me ot pa Natan pat kun mongi bene kumo pat;
Jekaria 12:13 jo me ot pa Levi pat kun mongi bene kumo pat; jo me doggola pa Cimei pat kun mongi bene kumo pat.
Jekaria 12:14 Ki jo ducu me doggola mukene ma gudoŋ, acel acel bikumo pigi kengi, kun mongi bene gikumo kengi pat.
Jekaria 13:1 “I nino meno gibituco waŋ it pi jo me ot pa Daudi kacel ki pi jo ma gibedo i Jerucalem, wek gilwok bal ki keni ducu woko ki i komgi.
Jekaria 13:2 “I nino meno, man lok pa Rwot me mony kikome, abiŋolo nyiŋ cal jogi ducu woko ki i lobo, wek wi dano pe dokopo i komgi; dok bene abikwanyo lunebi kacel ki cen maraco woko ki i lobo.
Jekaria 13:3 Ka ce ŋat mo pud tito lok macalo lanebi, ci wonne ki minne ma gunywale gibiwacce ni, ‘Pe ibibedo kwo, pien iloko lok me goba i nyiŋ Rwot’; ci wonne ki minnema gunywale gibicobe woko pil ka ce en bitito lok macalo lanebi.
Jekaria 13:4 I nino meno lewic bimako lanebi acel acel pi ginanyutane ma en tito pire macalo lanebi. En pe biruko boŋo ma obedo yer yer me bwolo jo,
Jekaria 13:5 ento en biwaco ni, ‘An gira pe lanebi, an abedo lapur poto, pien poto man obedo mera ocakke wa ka tinona.’
Jekaria 13:6 Ka ŋat mo openye ni, ‘Lwak bur ma tye i ŋeyi-ni kono, gin aŋo mutimo?’ En bidok iye ni, ‘meno ducu ret me waŋ odoo ma gigoya kwede ki i ot pa lurema.’ ”
Jekaria 13:7 “In pala lucwan, co woko lweny i kom lakwatta i kom dano ma ocuŋ ka ŋeta, man Rwot me mony aye owaco. Go lakwat, wek romi guket woko ata. Abicwalo ciŋa wa i kom jo matinone.
Jekaria 13:1489 
Jekaria 13:8 I lobo man ducu, man Rwot aye owaco, dul jo aryo me adek gibinekogi woko, acel me adekke aye bidoŋ makwo.
Jekaria 13:9 Dul man me acel me adek abiketo imac, abiliyo kit ma dano liyo ki ryal, abitemogi kit ma dano temo ki jabu. Gibilwoŋo nyiŋa, ci abigamo doggi. Abiwacci, ‘Gin aye jo mera’; gin gibigamo ni, ‘Rwot en aye Lubaŋawa.’ ”
Jekaria 14:1 Nen ba, nino pa Rwot tye obebino, ma jami ma onoŋo giyako ki botwu gibipokogi woko i kinwu.
Jekaria 14:2 Pien abicoko rok ducu kacel ka lweny i kom Jerucalem. Gibimayo gaŋ woko, gibiyako odi, gibimako mon gibuto kwedgi tektek, nucu jo ma i gaŋ gibiterogi woko i opii, ento jo mukene ma gudoŋ pe gibiryemogi woko ki i gaŋ.
Jekaria 14:3 Lacenne Rwot bicito ka lweny i kom rok meno ducu, kit ma lwenyo i nino me lweny.
Jekaria 14:4 I nino meno tyene bicuŋ i wi got me Jeituni, ma tye i nyim Jerucalem tuŋ wokceŋ; got me Jeituni bibarre iye aryo, cakke ki tuŋ wokceŋ dok kwede tuŋ potoceŋ, kun weko luŋ malac twatwal. Nucu got tuŋ cel bidok tuŋ acam, ki nucune mukene-ni bidok tuŋ acuc.
Jekaria 14:5 Luŋ me godina bitorre woko, pien luŋ me godi biwok ki i ŋete. Wubiriŋo macalo ceŋ wuriŋo oyeŋyeŋ i kare pa kabaka Ujia me Juda. Lacenne Rwot Lubaŋawu bibino kacel ki jo mere maleŋ ducu.
Jekaria 14:6 I nino meno ŋico ki koyo bibedo pe.
Jekaria 14:7 Piny bibedo dyeceŋ nakanaka, Rwot ŋeyo man, pe dyeceŋ kadi dyewor, pien i otyeno ceŋ biryeny.
Jekaria 14:8 I nino meno pii makwo bimol kun a ki i Jerucalem, nucune bimol cito i nam ma tye tuŋ wokceŋ ki nucune mukene mol cito i nam ma tye tuŋ potoceŋ; bibedo ka timme kumeno i oro kit macalo timme kwede i cwir.
Jekaria 14:9 Rwot bidoko kabaka ma loyo lobo ducu. I nino meno Rwot bibedo acel kun nyiŋe bene bedo acel.
Jekaria 14:10 Lobo ducu bidoko bar, cakke i Geba o wa i Rimmon ma tye i ŋet Jerucalem yo tuŋ acuc. Ento Jerucalem bidoŋ ma odyedde kakare cakke ki i dogcel pa Benjamin o kwede wa i dogcel macon, nio i dogcel ma i twok gaŋ, ki dok cakke i lubele ma gilwoŋo Kananel o wa i bur ka ma gibiyo iye pig olok pa kabaka.
Jekaria 14:11 Dano bibedo iye, pien pe dok gibidyero me ajwera woko. Jerucalem doŋ dano bibedo iye ki kuc.
Jekaria 14:1490 
Jekaria 14:12 Man bibedo two gemo ma Rwot bipwodo ki rok ducu ma ywayo mony i kom Jerucalem: riŋo komgi bitop ma noŋo pud gicuŋ ki tyengi, wangi bitop woko ki i opoko waŋgi, ki lebgi bitop ki i doggi.
Jekaria 14:13 I nino meno, atiba madwoŋ ma oa ki bot Rwot bibaŋo komgi woko, man bimiyo ŋat acel acel bimako ciŋ lawote, ci doŋo lawote ki ciŋe, Ci bimiyo ŋat acel acel tiŋo ciŋe i kom lawote.
Jekaria 14:14 Koŋ inen, kadi Juda bene bilweny i kom Jerucalem. Gibicoko lonyo pa rok ducu ma tye i ŋete, macalo jabu, ryal ki ginaruka mapol ata.
Jekaria 14:15 Kit gemo macalo man bipoto i kom aguragura, kana, kinaga, ki i kom loo ducu ma i gony meno.
Jekaria 14:16 Ŋat acel acel ma obwot ki i kom rok ducu ma gubino ka lweny i kom Jerucalem, bibedo ka wot i Jerucalem mwaka ki mwaka ka woro Kabaka, ma en Rwot me mony, ki pi kwero nino madito me bolo.
Jekaria 14:17 Ka ce jo me kaka mo me wi lobo pe bicito i Jerucalem ka woro Kabaka, Rwot me mony, kot pe bicwe botgi.
Jekaria 14:18 Ka ce jo me doggola me Ejipt pe ocito, ma pe onen kunnu, gemo ma yam Rwot ouno ki rok ma pe gucito ka kwero nino madito me bolo-ni bipoto i komgi.
Jekaria 14:19 Man aye kit ma gibiculo ki bal me Ejipt, ki kit ma gibiculo ki bal pa rok ducu ma pe gucito ka kwero nino madito me bolo.
Jekaria 14:20 I nino meno gibigoro coc i kom olaŋ pa aguragura ni, “Maleŋ pi Rwot.” Agulu ma tye i ot pa Rwot bibedo macalo becen ma tye i nyim keno tyer.
Jekaria 14:21 Agulu ducu ma tye i Jerucalem ki Juda gibikwerogi bedo maleŋ pi Rwot me mony, wek jo ducu ma gityero gitum bot Lubaŋa gubin gukwany ki i kingi, guted ki riŋo lee ma gityero bot Lubaŋa, Lacat-wil mo pe dok binen i ot pa Rwot me mony i nino meno.
Jekaria 14:1491  Malaki
Malaki 1:1 Man lok ma pire tek ma Rwot oloko bot jo Icrael ma Malaki otito.
Malaki 1:2 “Doŋ atyeko marowu,” man Rwot aye owaco. Ento wun wuwacci, “In ityeko marowa niŋniŋ?” Rwot ogamo ni, “Ecau pe omin Yakobo? Ento yam amaro Yakobo
Malaki 1:3 akwero Ecau; abalo lobone ma obedo gotgot, dok amiyo lobo ma en oleyo bot too me tim.”
Malaki 1:4 Ka jo Edom guwacci, “Giŋinyowa woko piny, ento wabigedo odoco i wi obur,” Rwot me mony odok iye ni, “Gwok nyo gibigero gaŋi, ento an abireto odigi ducu woko piny, nio waŋ ma gibilwoŋo ni, lobo pa lubalo, ki jone gibilwoŋo jo ma kiniga bimako Rwot i komgi nakanaka.”
Malaki 1:5 Wubineno man ki waŋwu, dok wubiwaco ni, “Rwot dit, wa i ŋe apokki waŋ lobo me Icrael.” Rwot ojuko ajwagi
Malaki 1:6 “Latin woro wonne, ki opii woro laditte. Ka an a wonwu, piŋo pe wuwora? Ka an ladit, ci piŋo pe wulwora? Man: lok ma Rwot me mony aye oloko botwu, wun ajwagi, ma wucayo nyiŋa. Wuwaco ni, ‘Wacayo nyiŋi niŋniŋ?’
Malaki 1:7 Pi tyero cam me kwer i wi keno tyerra, Dok wuwaco ni, ‘Watimo tim me kwer iye niŋniŋ?’ Kun wutamo ni meja pa Rwot myero obed gin acaya.
Malaki 1:8 Ka wutyero lee ma waŋgi oto me gitum, meno pe bal? Dok wutyero gin ma oŋol nyo ma two, meno pe bal? Ka wumiyo meno bot laloc mewu, cwinye bibedo yom i komwu? Dok bitimowu ber? Man lok ma Rwot me mony aye oloko.
Malaki 1:9 Doŋ kombeddi wukwa kica pa Lubaŋa, wek otimwa ber. Ki ka wukelo mot macalo meno bote, en binyuto ber mere bot ŋat mo i kinwu? Man lok ma Rwot me mony owaco.
Malaki 1:10 Kono onoŋo tye ŋat mo i kinwu ma bicego doggola, wek pe wumok mac i keno tyer mera nononono! Cwinya pe yom i komwu, dok pe abigamo gityer ki i ciŋwu. Man lok ma Rwot me mony owaco.
Malaki 1:11 Pienno wuŋe ni cakke tuŋ wokceŋ nio tuŋ potoceŋ nyiŋa dit i kin lurok, dok i kabe do acel acel giwaŋo iye gin ma ŋwece kur, pi nyiŋa, ki gityer maber ma myero; pien nyiŋa dit i kin lurok, man lok ma Rwot me mony owaco.
Malaki 1:12 Ento wun wupyedo nyiŋa, ka wuwaco ni, meja pa Rwot odoko gin me kwer, dok kadi wa cam ma wutyero iye wucayo acaya.
Malaki 1:1492 
Malaki 1:13 Dok wun wuwaco ni, ‘Nen, gin man olo dano rom kwene!’ Dok bene wujwiya, man lok ma Rwot me mony owaco. Wukelo gin ma gimayo tektek, nyo ma oŋol, nyo gin ma two, wukelo macalo gityerwu, Abigamo gityer ma kit meno ki i ciŋwu? Man lok ma Rwot me mony owaco.
Malaki 1:14 Ŋat ma laram myero gicen, ka tye ki nyok i kin romine, kun kwoŋo ni ebityero, ento tyero bot Rwot gin ma roc tye i kome; pien an kabaka madit, nyiŋa bene gilworo i kin lurok. Man lok ma Rwot me mony owaco.
Malaki 2:1 “Doŋ koni wun ajwagi, cik man tye piwu.
Malaki 2:2 Ka pe wubiwinyo, ka pe wubiketo cwinywu iye pi miyo deyo i nyiŋa, miyo abicwalo can i komwu, dok abiceno gum mewu; adada doŋ atyeko ceno, pien pe wuketo iye cwiny, wu. Man lok ma Rwot me mony owaco.
Malaki 2:3 Nen, abijuko likwayowu, dok abipuyo waŋwu ki wee, en wee me gitum mewu, abiryemowu woko ki i nyima.
Malaki 2:4 Kit meno wubiniaŋ ni ceŋ acwalliwu cik man, wek cikkena ki Lulevi omok matek, man lok ma Rwot me mony owaco.
Malaki 2:5 Cikkena ma acikke kwede ki gin yam obedo cikke me kwo ki me kuc. Amiyo botgi wek gubed ki lworo; ci gulwora, gubedo ki woro i nyiŋa.
Malaki 2:6 Gibipwonyo lok me ada, pe ginoŋo bal mo i doggi. Yam gibedo kweda ki kuc, kun cwinygi tye atir, gumiyo jo mapol gulokke guweko timo bal.
Malaki 2:7 Ajwaka myero opwony dano guŋe Lubaŋa, dano myero guyeny pwony ma a ki i doge, pien en lakwena pa Rwot me mony.
Malaki 2:8 Ento wun wuweko yo-meno; wumiyo jo mapol gigatte pi pwony mewu; wubalo bene gicikke ma yam acikke kwedwu, man lok ma Rwot me mony owaco.
Malaki 2:9 Pi meno amiyo wubedo me acaya dok mayot i nyim jo ducu, pien pe wulubo yona, ento wuyeko kin dano i pwony mewu.” Gijuko Icrael pi ŋayo waŋ Rwot
Malaki 2:10 Wan ducu pe wonwa acel? Pe Lubaŋa acel-li aye ma ocweyowa? Piŋo dok ŋat acel acel i kinwa bwolo ominne, kun wapyedo gicikke ma Lubaŋa oketo i kin en ki kwarowa?
Malaki 2:11 Jo Juda guŋayo waŋ Rwot, ci gutimo gin me kwer i Icrael ki i Jerucalem; pien jo Juda gupyedo kabedo maleŋ pa Rwot ma en maro, gunyomo anyira pa jo ma giworo lubaŋa me rok mukene.
Malaki 2:12 Rwot myero ojwer jo ducu ma gitimo man ki i kema pa Yakobo, pe dok gukel gityer bot Rwot me mony!
Malaki 2:1493 
Malaki 2:13 Dok wutimo man. Wudyako keno tyer pa Rwot ki pig waŋwu, kun wukok, wucur, pien en pe dok keto cwinye pi gityer, pe gamo bene ki yomcwiny ki i ciŋwu.
Malaki 2:14 Wupenyo ni, “Piŋo en pe gamo?” Pien Rwot obedo caden me cikke i kin in ki dako ma inyomo i kare me awobini, ma doŋ pe igene-ni, kadi bed en lawoti, en dako ma yam icikke kwede.
Malaki 2:15 Pe Lubaŋa acel-li aye ma otiyo dok ogwoko cwiny me kwo piwa? En mito aŋo? Litino ma giworo Lubaŋa, Pi meno wugwokke kenwu, ŋat mo pe myero obed ma pe geno dako ma en onyomo i kare me awobine.
Malaki 2:16 “Pien adag gonyo nyom, man lok ma Rwot Lubaŋa pa Icrael owaco, ki ŋat ma ryemo dakone woko tektek. Man lok ma Rwot me mony owaco. Pi meno wugwokke kenwu, dok pe myero wubed laboŋo gen.” Nino me ŋolo kop doŋ cok
Malaki 2:17 Wutyeko olo kom Rwot ki lokwu. Ka pud dok wuwaco ni, “Waolo kome niŋniŋ?” Pi waco ni, “Ŋat ma timo gin marac i nyim Rwot en aye ber, iye bene yom i kome.” Nyo gwok pi penyo ni, “Lubaŋa ma ŋolo kop atir tye kwene?”
Malaki 3:1 Lubaŋa owacci, “Nen, acwalo lakwenana ocito anyim ka yubo yo ma peya abino, doŋ Rwot ma wuyenyo-ni bibino oyotoyot i ot mere. Lakwena me gicikke ma cwinywu yom i kome, nen, en bibino, man lok ma Rwot me mony owaco.
Malaki 3:2 Ento ŋa ma twero ciro nino me binone, dok aŋa ma twero cuŋ ka en binen? “Pien en tye macalo mac lali ryal, ki dok calo cabun pa lalwok boŋŋi;
Malaki 3:3 en bibedo piny macalo ŋat ma liyo ryal wek obed maleŋ, bilonyo likwayo pa Levi, dok bilonyogi gidoko leŋ macalo dano ma liyo ryal ki jabu, nio waŋ ma gibityero gityer ma myero bot Rwot.
Malaki 3:4 Lacenne gityer pa jo Juda ki gityer pa jo Jerucalem biyomo cwiny Rwot macalo i kare macon ki i mwaka mapol mukato aŋec.
Malaki 3:5 “Abinyiko cok botwu pi ŋolo kop; abibedo caden ma kome mit i kom lutal, i kom lutim abor, i kom jo ma kwoŋo kwon goba, i kom jo ma buro lupakaca pi mucaragi, ki ma buro mon-to ki litino kic, i kom jo ma ryemo lubedo ma i kingi gicwalogi cen, kun pe gilwora, man lok ma Rwot me mony owaco. Culo dul acel me apar
Malaki 3:6 “Pien an a Rwot, pe alokke; pi meno wun likwayo pa Yakobo peya gityekowu.
Malaki 3:7 Nia i kare pa kwarowu wuŋak ki i cik mera, pe wugwokogi. Wudwog bota, an bene abidwogo botwu, man lok ma Rwot me mony owaco. Ento wuwacci, ‘Wabidwogo niŋniŋ?’
Malaki 3:1494 
Malaki 3:8 Dano twero yako Lubaŋa? Ento wun wuyaka. Dok wuwaco ni, ‘Wayaki niŋniŋ?’ I dul acel me apar ki gityer mewu.
Malaki 3:9 Gicenowu ki cen, pien wun wa ki rok mewu ducu wutye ka yaka.
Malaki 3:10 Wukel dul acel me apar i ot kano cam, wek cam obed tye i oda; dok wutema, ka pe abiyabo botwu waŋ dirica me polo, wek aony gum ma opoŋ madwoŋ i komwu,” man lok ma Rwot me mony owaco.
Malaki 3:11 “Abijuko bonyo, wek pe otyek cam ma ocek i pottiwu; nyig olokwu pe biballe, man lok ma Rwot me mony owaco.
Malaki 3:12 Miyo lurok ducu gibilwoŋowu ni jo ma komgi gum, pien wubibedo i lobo me yomcwiny,” man lok ma Rwot me mony owaco. Apokapoka ma tye i kin jo ma kitgi atir ki jo maraco
Malaki 3:13 “Wuloko lok marac i koma,” man lok ma Rwot me mony owaco. “Wun wuwaco ni, ‘Walok i komi nino?’
Malaki 3:14 Wuwaco ni, ‘Woro Lubaŋa konnye pe. Dok cobo cikke nyo bedo i nyim Rwot me mony macalo jo ma kwero cola konyo gin aŋo?
Malaki 3:15 Nia koni walwoŋo jo ma wakke ni lugumkom; lutim maraco gin aye limgi nya; pe meno keken, ka gitemo Lubaŋa, gibwot.’ ”
Malaki 3:16 I kare meno jo ma gilworo Rwot guloko ki luwotgi; Rwot otero ite, ci owinyogi, Gicoyo buk me po i kom jo ma yam gilworo Rwot dok ma gitamo pire.
Malaki 3:17 Ci Rwot owacci. “Gibibedo mera, mera kikome, i nino ma abitic iye, dok abitimogi kica macalo dano timo kwede kica ki wode ma tiyo bote.
Malaki 3:18 Miyo doki wupoko kin jo ma kitgi atir ki jo maraco, kin ŋat ma tiyo bot Lubaŋa ki ŋat ma pe tiyo bote.
Malaki 4:1 “Pien nen, nino bibino ma waŋ calo keno ma mac tye iye; jo ma wakke, ki lutim maraco ducu gidoko macalo reŋ kal; nino ma bino-ni biwaŋogi woko, pe dok biwekogi lwite kadi jaŋe, man lok ma Rwot me mony owaco.
Malaki 4:2 Ento pi wun jo ma wulworo nyiŋa cen me Lar mera bituc ma tye ki gin me caŋo dano i bwome. Wun wubikato woko kun wupye macalo roci ma gua ki i dwol.
Malaki 4:3 Wubinyono jo maraco piny, gibidoko macalo butu i te tyenwu, i nino ma abitic iye.
Malaki 4:4 “Wupo pi cik pa laticca Moses, cik ki gin ma yam acike kwede i Koreb pi jo Icrael ducu.
Malaki 4:1495 
Malaki 4:5 “Nen, abicwalo lanebi Elia botwu ma peya nino pa Rwot oo, nino madit ki ma kelo lworo.
Malaki 4:6 En biloko cwiny wegi litino i kom litinogi ki cwiny litino i kom wegigi, wek pe abin abal lobogi woko macalo gin ma giceno.” Man lok ma Rwot me mony owaco.
Malaki 4:1496  Acholi – All Bible (Baibul 1985) Matayo
Matayo 1:1 Magi aye gubedo kwaro Yecu Kricito, Lakwar Daudi, lakwar Abraim.
Matayo 1:2 Abraim onywalo Icaka, Icaka onywalo Yakobo, Yakobo onywalo Juda ki omegine;
Matayo 1:3 ka doŋ Juda ki Tamar gunywalo Perej ki Jera, ci Perej onywalo Kejeron, Kejeron onywalo Aram;
Matayo 1:4 ci Aram onywalo Aminadab, Aminadab onywalo Nakucon, ka Nakucon onywalo Calmon;
Matayo 1:5 Calmon ki Rakab gunywalo Boaj, ci Boaj ki Ruth gunywalo Obed, ki Obed onywalo Yece;
Matayo 1:6 ka yece onywalo kabaka Daudi. Daudi ki dako pa Uria gunywalo Solomon;
Matayo 1:7 ci Solomon onywalo Rekoboam, Rekoboam onywalo Abija, Abija onywalo Aca;
Matayo 1:8 Aca onywalo Yekocapat, Yekocapat onywalo Joram, Joram onywalo Ujia;
Matayo 1:9 Ujia onywalo yocam, Yocam onywalo Akaj, Akaj onywalo Kejekia;
Matayo 1:10 Kejekia onywalo Manace, Manace onywalo Amoc, Amoc onywalo Yocia;
Matayo 1:11 Yocia onywalo Yekonia ki omegine, i kare ma giterogi woko kwede i Babilon.
Matayo 1:12 Lacen ma onoŋo doŋ giterogi woko i Babilon, Yekonia onywalo Cealtiel, ci Cealtiel onywalo Jerubabel;
Matayo 1:13 Jerubabel onywalo Abiud, ka Abiud onywalo Eliakim, Eliakim onywalo Ajor;
Matayo 1:14 Ajor onywalo Jadok, Jadok onywalo Akim, Akim onywalo Eliud;
Matayo 1:15 Eluid onywalo Eleajar, Eleajar onywalo Matan, Matan onywalo Yakobo;
Matayo 1:16 Yakobo onywalo Yucepu cwar Maliam mubedo min Yecu ma gilwoŋo Kricito-ni.
Matayo 1:17 Kit meno kwaro ducu ma yam ginywalogi cakke ki i kom Abraim o kwede i kom Daudi, ducu onoŋo welgi romo apar wiye aŋwen, dok cakke ki i kom Daudi o wa i kare ma yam giterogi kwede i Babilon, onoŋo romo kwaro apar wiye aŋwen, dok
Matayo 1:1497  cakke i kare ma giterogi kwede i Babilon o kwede wa i kom Kricito romo kwaro apar wiye aŋwen. Kit ma ginywalo kwede Yecu Kricito
Matayo 1:18 Man aye obedo kit ma yam ginywalo kwede Yecu Kricito. I kare ma minne Maliam Yucepu doŋ ocunu oye, ma peya kingi orwatte, ginoŋo ni Maliam tye ki ic pa Cwiny Maleŋ.
Matayo 1:19 Cware Yucepu yam onoŋo obedo dano ma kite atir, pe omito ni eket lewic i wi Maliam; ento onoŋo mito ni eryem woko liŋliŋ i muŋ.
Matayo 1:20 Ento i kare ma onoŋo Yucepu pud tye ka lwodo lok meno ki i cwinye, cutcut lamalaika pa Rwot onen bote i waŋ lek, kun wacce ni, “Yucepu, lakwar Daudi, pe ilwor kwanyo Maliam me bedo dakoni, pien ic ma en tye kwede-ni obedo ic pa Cwiny Maleŋ.
Matayo 1:21 En binywalo latin awobi, ibicako nyiŋe Yecu, Pien bilaro dano ki i balgi.”
Matayo 1:22 Lok man ducu otimme wek lok pa Rwot ocobbe kakare kit macalo yam oloko i dog lunebi ni.
Matayo 1:23 “Nen, nyako mo ma peya oŋeyo laco biyac, binywalo latin ma laco, gibicako nyiŋe Emmanuel”, te lokke ni, Lubaŋa tye kwedwa.
Matayo 1:24 I kare ma Yucepu oco ki i waŋ nino, otimo kit macalo lamalaika pa Rwot ocike kwede; okwanyo dakone otero bote,
Matayo 1:25 ento pe obedo kwede, nio waŋ ma ginywalo latin, ci ocako nyiŋe Yecu.
Matayo 2:1 Ka doŋ ginywalo Yecu i Beterekem ma i Judaya i kare me loc pa kabaka Kerode, nen, luryeko mogo ma gua yo tuŋ wokceŋ gubino i Jerucalem, kun gipenyo ni,
Matayo 2:2 “En latin ma ginywalo me bedo kabaka pa Lujudaya-ni tye kwene? Pien onoŋo waneno lakalatwene yo tuŋ wokceŋ, ci man wabino ka wore.”
Matayo 2:3 I kare ma kabaka Kerode owinyo lok man, cwinye opoto matek, kadi wa jo Jerucalem bene ducu cwinygi opoto matek;
Matayo 2:4 pi meno omiyo kabaka Kerode ocoko ajwagi madito ki lupwony-cik me rokgi ducu, ci openyogi ni, “Kricito mono gibinywalo kwene?”
Matayo 2:5 Jo-nu gudokke iye ni, “I Beterekem ma i Judaya, pien lanebi yam ocoyo ni,
Matayo 2:6 ‘In Beterekem i lobo me Juda, in pe itidi twatwal ki i kin luloc me Juda; pien laloc bia ki i in, en aye ma biloyo jona jo Icrael.’ ”
Matayo 2:7 Ci Kerode olwoŋo luryeko i muŋ, guniaŋe kun gititte kare ma lakalatwe onen iye.
Matayo 2:1498 
Matayo 2:8 Ka doŋ ocwalogi me cito i Jerucalem kun waco botgi ni, “Wuciti wupeny lok kom latin man maber kikore, ce ka wunoŋe ci wudwokka lok, wek an bene acit awore.”
Matayo 2:9 I kare ma doŋ guwinyo lok pa kabaka, gucito ki yogi ci guneno lakalatwe ma yam koŋ guneno yo tuŋ wokceŋ ca otelo nyimgi, obino ocuŋ ki malo wa i kabedo ka ma onoŋo latin-nu tye iye.
Matayo 2:10 Ka guneno lakalatwe meno, cwinygi obedo yom adada.
Matayo 2:11 Ka gudonyo i ot, ci guneno latin kacel ki minne Maliam cutcut guryebbe piny guwore. Gugonyo yecgi ma onoŋo tye iye lonyo madwoŋ, ci gumiye mot, jabu ki odok luban ki murra.
Matayo 2:12 Lacen Lubaŋa ocikogi ni pe gudok cen ki ŋegi bot Kerode, ci gudok tugi doŋ kun gilubo yo mukene. Lunyodo pa Yecu guriŋo gularo Ejipt
Matayo 2:13 I kare ma luryeko gucito woko, ci lamalaika pa Rwot onen bot Yucepu i waŋ lek kun wacci, “A malo, kwany latin ki minne, riŋ ilar kwedgi Ejipt, ci wubed kunnu nio waŋ ma awaco lok botwu, pien Kerode doŋ cok yenyo latin man wek enek woko.”
Matayo 2:14 Ci Yucepu oa malo okwanyo latin ki minne ki dyewor, ocito kwedgi i Ejipt;
Matayo 2:15 gubedo kunnu nio ka Kerode oto. Lok man otimme wek lok ma yam Rwot oloko ocobbe kakare, ma yam olok ki i dog lanebi ni, “Yam alwoŋo Woda nia ki i Ejipt.” Neko litino matino
Matayo 2:16 I kare ma Kerode doŋ oniaŋ ni luryeko gutimo ryeko i kome, akemo omake matek twatwal, ci ocwalo dano guneko litino co woko ducu ki i Beterekem kacel ki i kabedo ducu murumo kenyo, cakke ki i kom litino me mwaka aryo dok kwede piny, kun poro ki kare ma yam luryeko guniaŋe pire ca.
Matayo 2:17 Man omiyo lok ma yam lanebi Jeremia oloko ocobbe kakare ni,
Matayo 2:18 “Koko owinnye ki i Rama, kumo ki koko lyel; Lakeri onoŋo kok pi litinone. Okwero woko ni pe myero gikwe cwinye, pien litinone doŋ gipe.” Yucepu-gi gudwogo cen ki i Ejipt
Matayo 2:19 I kare ma doŋ onoŋo Kerode oto woko, lamalaika pa Rwot onen bot Yucepu i waŋ lek ki i Ejipt, kun wacce ni,
Matayo 2:20 “A malo, kwany latin ki minne, ci idok kwedgi cen i lobo Icrael, pien jo ma onoŋo nene gimito neko latin-ni doŋ guto woko.”
Matayo 2:21 Ci Yucepu oa okwanyo latin ki minne odok kwedgi cen i lobo Icrael.
Matayo 2:1499 
Matayo 2:22 Ento ka Yucepu owinyo ni Arkelao aye doŋ tye ka loc i Judaya ma ka wonne Kerode, omiyo lworo omake me dok kunnu; ento Lubaŋa ocike i waŋ lek omiyo owoto ocito i Galilaya.
Matayo 2:23 En ocito obedo i gaŋ ma nyiŋe Najaret, wek gin ma yam lunebi guloko ocobbe kakare ni, “Gibilwoŋe ni Lanajaret.”
Matayo 3:1 I kare meno Jon Labatija obino kun tito lok i tim me Judaya,
Matayo 3:2 kun wacci, “Wuŋuti, pien ker me polo doŋ onyiko cok.”
Matayo 3:3 Pien man aye dano ma yam lanebi Icaya otito pire ni, “Dwan dano mo ma daŋŋe i tim ni, Wuger yo pa Rwot, wutir yone ocuŋ atir.”
Matayo 3:4 Jon yam onoŋo ruko boŋo yer kinaga, kun tweyo pyere ki del, onoŋo camo bonyo ki moo kic ma i tim.
Matayo 3:5 Onoŋo pol dano gia ki i Jerucalem, ki lobo Judaya ducu, ki lobo ducu ma tye cok ki Jordan, gimol gibino bote.
Matayo 3:6 Gituco balgi, ci en batijagi i kulu Jordan.
Matayo 3:7 Ento i kare ma en oneno Luparicayo ki Lucadukayo gibino kun gimito ni en ebatijagi, owaco botgi ni, “Wun litino twol ororo, aŋa ma owaco botwu ni myero wuriŋ woko ki i akemo pa Lubaŋa ma mito bino-ni?
Matayo 3:8 Doŋ wuti gin ma nyuto ni wuŋut i kom balwu,
Matayo 3:9 pe dok wucak tamo ni, ‘Watye ki kwarowa Abraim.’ Koŋ wunen awaco botwu ni, Lubaŋa tye ki twero me miyo gweŋ magi olokke odok likwayo Abraim.
Matayo 3:10 Kombeddi doŋ giketo latoŋ woko i lwit yadi, yat acel acel ma pe nyak nyige mabeco, gitoŋo gireto woko piny, ci gibolo woko i mac.
Matayo 3:11 “An abitijawu ki pii pi nyuto ni doŋ wuŋut woko i kom balwu, ento ŋat ma bino luba-ni tek kata woko; pe amyero me mako war tyene. En bibatijawu ki Cwiny Maleŋ, dok ki mac bene.
Matayo 3:12 Oderone me pyeto bel tye i ciŋe, en biyubo larone woko maber, ci coko kalle dilo i dero, ento cuŋe en biwaŋo woko ki mac ma pe to.” Jon obatija Yecu (Marako 1.9-11; Luka 3.21-22)
Matayo 3:13 Yecu oa ki i Galilaya obino bot Jon i dog kulu Jordan, wek Jon obatija en.
Matayo 3:14 Jon onoŋo mito kwero woko, owaco bot Yecu ni, “Amito in aye ibatija an, ento in dok ibino bota ni an aye abatija in?”
Matayo 3:1500 
Matayo 3:15 Ento Yecu odokke iye ni, “Wek koŋ doŋ obed kumeno kombeddi, pien porre botwa me cobo gin ducu ma tye atir.” Ci Jon oye lokke.
Matayo 3:16 I kare ma doŋ gityeko batija Yecu, ci en okatti woko ki i pii oyotoyot; cutcut polo oyabbe, ci oneno Cwiny Maleŋ pa Lubaŋa ma bino kun lyanne piny macalo akuri, ci opye i kome.
Matayo 3:17 Ci dwan ocako winnye ma a ki i polo ma wacci, “Man aye Woda ma amare, ma cwinya yom i kome.”
Matayo 4:1 Cutcut Cwiny Maleŋ otero Yecu wa i tim wek Catan obite.
Matayo 4:2 Ci Yecu ori kec nino pyeraŋwen dyeceŋ ki dyewor, ka lacen kec ocako neke.
Matayo 4:3 Labit dano obino ci owacce ni, “Ka in i Wod pa Lubaŋa, wac ki godi magi gulokke gudok kwon.”
Matayo 4:4 Ento Yecu odok iye ni, “Yam gicoyo ni, ‘Dano pe bibedo kwo ki kwon keken, ento bedo kwo ki lok ducu ma a ki i dog Lubaŋa.’ ”
Matayo 4:5 Catan dok otere i gaŋ maleŋ, ci ocibe ocuŋ i wi labila ot pa Lubaŋa,
Matayo 4:6 ci owacce ni, “Ka in i Wod pa Lubaŋa, koŋ ia ki malo kun ipoto piny pien yam bene gicoyo ni, ‘En biciko lumalaikane piri,’ dok bene ni, ‘Gibijoli ki ciŋgi, wek pe iyok tyeni i kom got.’”
Matayo 4:7 Yecu dok ogamo doge owacci, “Yam bene gicoyo ni, ‘Pe iom i Rwot Lubaŋani.’ “
Matayo 4:8 Catan dok otere malo i wi got mabor adada, ci onyutte ker ducu ma i wi lobo ki deyogi ducu.
Matayo 4:9 Ci Catan owacce ni, “Magi ducu abimiyo boti, ka iryebbe iwora.”
Matayo 4:10 Ci Yecu owacce ni, “Nyik icit cen, Catan, pien yam gicoyo ni, ‘Wor Rwot Lubaŋani, dok bene iti pire keken.’ ”
Matayo 4:11 Cutcut Catan oweke, ci lumalaika gubino gukonye. Yecu ocako ticce i Galilaya (Marako 1.14-15; Luka 4.14-15)
Matayo 4:12 Cutcut ka Yecu owinyo ni gimako Jon gitweyo woko i mabuc, oa obino i Galilaya; Naputali,
Matayo 4:13 oweko Najaret, ci ocito obedo i Kapernaum ma tye i dog nam, i lobo Jabulon ki
Matayo 4:14 wek lok ma yam lanebi Icaya oloko ocobbe kakare ni,
Matayo 4:1501 
Matayo 4:15 “Lobo Jabulon ki lobo Naputali, yo tuŋ i nam, loka Jordan, Galilaya pa Lurok.
Matayo 4:16 Jo ma yam gibedo i piny macol doŋ guneno dero ceŋ madit, jo ma yam gibedo i lobo ki i tipo me to, ceŋ doŋ otuc woko omenyogi.”
Matayo 4:17 Cakke i kare meno Yecu ocako tito lok kun wacci, “Wuŋuti, pien ker me polo doŋ onyiko cok.” Yecu olwoŋo lucik-rec aŋwen (Marako 1.16-20; Luka 5.1-11)
Matayo 4:18 I kare ma Yecu obedo ka wot kun rabo dog nam Galilaya, ci oneno omego aryo, Cimon ma gilwoŋo Petero ki ominne Anderiya, ka gitye ka bolo obwo recgi i nam; pien onoŋo gin lumak-rec.
Matayo 4:19 Ci olwoŋogi ni, “Wubin wulub kora, ci an abimiyo wudoko lumak dano.”
Matayo 4:20 Ci cutcut gutugi weko obwogi, gulubo kore.
Matayo 4:21 Ka dok owoto anyim manok, ci oneno omego mukene aryo, Yakobo ki ominne Jon, gin awobe pa Jebedayo, ma onoŋo gitye i yeya kacel ki wongi Jebedayo ka kubo obwo recgi, ci olwoŋogi.
Matayo 4:22 Cutcut gutugi weko yeya ki wongi Jebedayo, ci gulubo kore. Yecu okonyo lwak dano mapol ata (Luka 6.17-19)
Matayo 4:23 Yecu owoto orumo lobo Galilaya ducu, kun pwonyo i kacokkegi, dok bene onoŋo tito lok me kwena maber me ker pa Lubaŋa, ocaŋo bene kit two ducu ki kit goro ducu ki i kin dano.
Matayo 4:24 Mumiyo nyiŋe oywek i lobo Ciria ducu, ci dano gukelo jo ducu ma komgi lit bote, jo ma gitwo kit two mapatpat ki jo ma arem obwoyogi, jo ma tye ki cen maraco, jo ma twoyo two alili, ki jo ma twoyo two akweya, ci en ocaŋogi.
Matayo 4:25 Lwak dano mapol ata ma gua ki i Galilaya, Dekapoli, Jerucalem, Judaya ki loka Jordan ducu gulube.
Matayo 5:1 Yecu ka oneno lwak, ci oito woko malo i wi got, ka doŋ obedo piny, ci lupwonnyene gucito bote.
Matayo 5:2 Ocako pwonyogi kun wacci, Jo ma tye ki gum (Luka 6.20-23)
Matayo 5:3 “Gitye ki gum jo ma giŋeyo ni gin lucan i lok me cwiny, pien ker me polo megi.
Matayo 5:4 “Gitye ki gum jo ma kumo, pien gibikweyo cwinygi.
Matayo 5:5 “Gitye ki gum jo ma mwol, pien gibileyo lobo doko megi.
Matayo 5:1502 
Matayo 5:6 “Gitye ki gum jo ma kec ki orwo pii nekogi pi bedo jo ma kitgi atir, pien gibimiyo giyeŋ.
Matayo 5:7 “Gitye ki gum lukica, pien gin bene gibitimo kica botgi.
Matayo 5:8 “Gitye ki gum jo ma cwinygi leŋ, pien gin aye gibineno Lubaŋa.
Matayo 5:9 “Gitye ki gum jo ma kelo kuc, pien gin aye gibilwoŋogi ni litino pa Lubaŋa.
Matayo 5:10 “Gitye ki gum jo ma giketo ayelayela i komgi pi bedo jo ma kitgi atir, pien ker me polo megi.
Matayo 5:11 “Wutye ki gum ka dano ŋalowu, kun giyelowu ma giwaco kit lok ducu maraco gobagoba i komwu pira.
Matayo 5:12 Wupwo, cwinywu obed yom atika, pien bakacic ma gibimiyowu me pwoc dit, tye i polo, pien lunebi ma yam gukwoŋo nyimwu dano guketo ayelayela i komgi kit meno.” Lok i kom kado ki ceŋ (Marako 9.50; 14.34-35)
Matayo 5:13 “Wun wukado me lobo; ento kado ka doŋ odoko bot, ci gibitimo niŋniŋ wek dok odok mit? Konnye doŋ noŋo pe, myero giony woko dano onyon.
Matayo 5:14 “Wun wuceŋ me lobo. Gaŋ ma gigero i wi got pe twero kanne.
Matayo 5:15 Dok pe gicwinyo tara me auma ki aduku, ento gicibo i wi okar, ci lyel caro piny bot jo ducu ma tye i ot.
Matayo 5:16 Wun bene wubed jo ma menyo piny calo tara bot dano, wek gunen tic mabeco ma wutiyo ci gumi deyo bot Wonwu ma tye i polo. Lok ma Yecu opwonyo i kom cik
Matayo 5:17 “Pe wutam ni an abino ka geŋo dano ni guwek lubo cik ki lok pa lunebi woko; pe abino ka geŋo dano lubogi, ento me cobogi acoba.
Matayo 5:18 Ada awaco botwu ni, nio waŋ ma polo ki lobo bitum woko, latin ton mo acel, kadi ki nukuta mo acel me cik pe birwenyo, nio ka lok ducu ocobbe kakare.
Matayo 5:19 Pi meno, dano mo ma bimiyo cik mo acel ki i kom cik magi doko yogoyogo, kun pwonyo ki dano kit meno, gibilwoŋo ni en dano matidi i ker me polo; ento ŋat ma gwoko cik magi, kun pwonyo ki dano, gibilwoŋe ni en dano madit i ker me polo.
Matayo 5:20 Pien awacciwu ni, ka pe kitwu obedo atir makato kit lupwonycik ki pa Luparicayo, ci pe wubidonyo i ker me polo. Lok ma Yecu opwonyo i kom kiniga (Luka 12.57-59)
Matayo 5:21 “Doŋ wuwinyo lok ma yam giwaco bot jo macon ni, ‘Pe ineki; ŋat ma oneko dano gibiŋolo kop i kome.’
Matayo 5:1503 
Matayo 5:22 Ento an awaco botwu ni ŋat mo ka kiniga omako i kom ominne gibiŋolo kop i kome; dano ma yeto ominne gibitero i Lukiko, ki ŋat ma biwaco ni, ‘In lamiŋ’ gibibolo woko i mac me Geena.
Matayo 5:23 Pi meno, ka ikelo motti bot Lubaŋa, ma itye ka tyerone i kom keno tyer, ka ce ipo ni omeru onoŋo tye ki lok mo i komi,
Matayo 5:24 ci myero iwek motti kunnu i nyim keno tyer, ci idok cen; mukwoŋo koŋ wumer wuribbe ki omeru, ka lacen doŋ idwogi ityer motti.
Matayo 5:25 Mak larem woko oyotoyot ki ŋat mudoti, i kare ma pud wutye ka wot kwede i yo wucito i lukiko, wek dano mudoti-ni pe oteri i nyim laŋolkop, ci laŋolkop bimiyi bot lakur-piny, ci teri tweyi woko i mabuc.
Matayo 5:26 Ada awacci ni, pe ibikatti woko ki kunnu, nio ka iculo ducu, ma wi cente mo pe orem Lok ma Yecu opwonyo i kom timo abor
Matayo 5:27 “Doŋ wuwinyo ka yam giwaco ni, ‘Pe itim abor.’
Matayo 5:28 Ento an awaco botwu ni, dano mo ma neno dako ce paro ni ebed kwede, meno noŋo doŋ otimo abor woko kwede ki i cwinye.
Matayo 5:29 Ka ce waŋi tuŋ lacuc aye ma miyo ipoto i bal, kol ci ibol woko ka mabor; pien bedo ber ka dul komi mo acel orwenyo, kato ma kono gibolo komi woko kulu i Geena.
Matayo 5:30 Ka ce ciŋi ma lacuc aye miyo ipoto i bal, toŋ iŋun ibol woko; pien bedo ber ka dul komi mo acel orwenyo, kato ma kono gibolo komi woko kulu i Geena. Lok ma Yecu opwonyo i kom keto nyom (Matayo 19.9; Marako 10.11-12; Luka 16.18)
Matayo 5:31 “Yam giwaco ni, ‘Dano mo ma ryemo dakone, myero omiye waraga me keto nyom.’
Matayo 5:32 Ento an awaco botwu ni, dano mo ma ryemo dakone, kono pi lok me tim me tarwaŋ keken, noŋo doŋ omiyo dako-nu odoko latim abor; dok dano ma onyomo dako ma cware oryemo noŋo otimo abor. Lok ma Yecu opwonyo i kom kwoŋo kwoŋ
Matayo 5:33 “Dok bene yam wuwinyo lok ma onoŋo giwaco bot jo macon ni, Pe ikwoŋ kwoŋ goba, ento cob kwoŋŋi ducu bot Rwot.
Matayo 5:34 Ento an awaco botwu ni, Pe myero wukwoŋ kwoŋ mo kadi ki acel, kadi ki nyiŋ polo, pien meno komker pa Lubaŋa,
Matayo 5:35 nyo ki nyiŋ lobo, pien meno kom me teno tyene, nyo kadi ki nyiŋ Jerucalem, pien meno gaŋ pa Kabaka madit.
Matayo 5:1504 
Matayo 5:36 Dok bene pe ikwoŋ kwoŋ ki wii, pien in pe itwero loko yer wii mo acel doko matar nyo macol.
Matayo 5:37 Ento wuwek lokwu obed ni ‘Iyo’ nyo ‘Pe’; gin mukene makato lok man noŋo oa ki bot Larac. Lok ma Yecu opwonyo i kom culo kwor (Luka 6.29-30)
Matayo 5:38 “Doŋ wuwinyo yam ka giwaco ni, ‘Waŋ giculo ki waŋ, lak giculo ki lak.’
Matayo 5:39 Ento an awaco botwu ni, Pe icul kwor i kom dano mo ma otimo gin marac i komi. Ka ce ŋat mo odoŋo lemi tuŋ lacuc, lok bote lemi tuŋ lacam wek odoŋ bene;
Matayo 5:40 dok ka ce ŋat mo mito pido kwedi ni wek eter kotini, ci miye kanyini bene.
Matayo 5:41 Ka ce dano mo odiyi tektek ni itiŋ yecce icit kwede i wot me mairo acel, wot kwede wot me mairo aryo.
Matayo 5:42 Ka dano mo olegi gin mo ci myero imiye, dok bene pe myero ikwer pi den bot ŋat ma mito deno jami ki boti. Maro lukworwa (Luka 6.27-28,32-36)
Matayo 5:43 “Dok wuwinyo bene ka yam giwaco ni, ‘Mar lawoti ento ikwer lakworri.’
Matayo 5:44 Ento an awaco botwu ni, Wumar lukworwu, dok bene wuleg Lubaŋa pi jo ma keto ayelayela i komwu,
Matayo 5:45 wek wudok litino pa Wonwu ma tye i polo. Pien en miyo ceŋŋe tuc bot jo maraco ki jo mabeco bene, dok miyo kot cwer bot dano ma kitgi atir, ki bot jo ma pe kitgi atir bene.
Matayo 5:46 Pien ka wumaro jo ma marowu keken, ci wubinoŋo iye kit pwoc aŋo? Lujog- mucoro kono pe gitimo kit meno?
Matayo 5:47 Ka ce imoto utmegini keken, ci noŋo itimo gin aŋo maber makato jo mukene? Lurok ma pe giŋeyo Lubaŋa-ni bene pe gitimo kit meno?
Matayo 5:48 Wubed jo ma bal mo pe i komwu, kit macalo Wonwu ma tye i polo bal mo pe i kome-ni.
Matayo 6:1 “Wugwokke, pe wunyut kitwu ma atir i nyim dano ni wek gunenwu. Ka wutimo kumeno ci pe wubinoŋo bakacic mo ki bot Womwu ma tye i polo.
Matayo 6:2 “Tye kuman, ka ikonyo lucan pe ikut tum, macalo lugoba mogo gitimo i kacokke ki i yo-gu, ni wek dano opakgi. Ada awaco botwu ni, doŋ gutyeko gamo bakacic woko.
Matayo 6:1505 
Matayo 6:3 Ento in ka imiyo kony bot lucan, pe iwekciŋi ma lacam oŋe gin ma ciŋi ma lacuc timo,
Matayo 6:4 wek imi kony bot lucan i muŋ; ento Woru ma neni i muŋ bimiyi bakacic. Lok ma Yecu opwonyo i kom lego Lubaŋa (Luka 11.2-4)
Matayo 6:5 “Dok ka wutye ka lego Lubaŋa, pe wubed calo jo ma lugoba, pien gimaro lego Lubaŋa kun gicuŋ acuŋa i kacokke ki i aŋaka ŋaka yo-gu ducu, ni wek dano onengi. Ada awaco botwu ni, gin doŋ gutyeko gamo bakacicgi woko.
Matayo 6:6 Ento ka ilego, cit idony i kicikani ci ilor doggola woko, ka ileg Woru ma tye i muŋ; ci Woru ma neni i muŋ-ŋi bimiyi bakacic.
Matayo 6:7 “Ka wutye ka lega pe wudur lwak lok mapol kit macalo Lurok ma pe giŋeyo Lubaŋa gitimo-ni; pien gitamo ni Lubaŋa winyo legagi pi lwak lok mapol ma giduro-ni.
Matayo 6:8 Pe wubed calo gin, pien Wonwu ŋeyo gin ma wumito ma noŋo peya wupenye.
Matayo 6:9 Doŋ wuleg kit man ni, ‘Wonwa ma tye i polo, giwor nyiŋi maleŋ.
Matayo 6:10 Ker meri obin; giti gin ma imito i lobo kit ma gitiyo i polo.
Matayo 6:11 Miwa tin camwa me tin.
Matayo 6:12 Iwek balwa, macalo wan waweko bal pa dano ma gibalo botwa.
Matayo 6:13 Pe iterwa i abita, ento ilarwa bot Larac. [Pien ker ki tek ki deyo obedo meri matwal. Amen]’
Matayo 6:14 Ka wutimo kica bot dano pi balgi, ci Wonwu ma tye i polo bene bitimowu kica;
Matayo 6:15 ento ka pe wutimo kica bot dano pi balgi, ci Wonwu ma tye i polo bene pe bitimowu kica pi balwu. Lok ma Yecu opwonyo i kom ri kec
Matayo 6:16 “Ka wuri kec pe wubed macalo lugoba ma waŋgi noŋo olwal woko, pien gibalo waŋgi kit meno ni wek dano onen ni gitye ka ri kec. Ada awaco botwu ni, doŋ gutyeko gamo bakacicgi woko.
Matayo 6:17 Ento ka wuri kec, wuwir wiwu woko ki moo, ci wulwok waŋwu woko bene,
Matayo 6:18 wek dano pe gunen ni wutye ka ri kec, ento Wonwu ma tye i muŋ aye onen; en Wonwu ma nenowu i muŋ bimiyowu bakacic. Lonyo ma gikano i polo (Luka 12.33-34)
Matayo 6:19 “Pe wukan lonyo piwu kenwu i lobo, ka ma nyenye ki nyal gibalo woko, dok ka ma lukwo gibino gituro ot ci gikwalo woko.
Matayo 6:1506 
Matayo 6:20 Ento wukan lonyo piwu kenwu i polo, ka ma nyenye ki nyal pe gibalo, dok ka ma lukwo pe bino gituro ot ci gikwalo.
Matayo 6:21 Ka ma lonyowu tye iye cwinywu bene bedo iye. Tara me kom (Luka 11.34-36)
Matayo 6:22 “Tara me kom aye waŋ. Ka ce waŋi bal mo pe iye, ci komi kulu bibedo leŋ.
Matayo 6:23 Ento ka ce waŋi tye ki bal mo i kome, ci komi kulu bibedo i colpiny. Doŋ ka leŋo ma i ii-ni odoko col, ci colle doŋ bedo rom mene! Tic ki Lubaŋa ka dok tic ki lim (Luka 16.13)
Matayo 6:24 “Pe tye dano mo ma twero tic ki rwodi aryo; pien bikwero ŋat acel ci maro mukene-ni, nyo bimoko i kom ŋat acel, ci cayo ŋat mukene-ni. Pe wutwero tic pi Lubaŋa ka dok wutiyo pi lim bene. Bedo ki tam mapol (Luka 12.22-31)
Matayo 6:25 “Pi meno awaco botwu ni, pe wubed ki tam mapol pi kwowu, ni wubicamo aŋo, nyo ni wubimato aŋo, nyo pi komwu, ni wubiruko aŋo. Kwo pe pire tek kato cam? Ki kom kono pe pire tek kato ginaruka?
Matayo 6:26 Koŋ wunen winyo me polo; pe gicoyo kodi dok bene pe gikayo, pe bene gidilo cam i dero, ento Wonwu ma tye i polo pud pitogi. Wun pe piwu tek kato pigi woko?
Matayo 6:27 Doŋ aŋa i kinwu ma twero medo mwaka acel i kom kwone pi bedo ki tam mapol?
Matayo 6:28 Piŋo wubedo ki par mapol pi ginaruka? Koŋ wutam pi leŋa me tim, kit ma gidoŋo kwede. Pe giwiyo uci, dok bene pe gicweyo boŋo;
Matayo 6:29 ento pud amedde ki waco botwu ni, kadi bed Solomon orukke ki deyone ducu, ento pe orukke macalo mo acel i kingi.
Matayo 6:30 Ka ce Lubaŋa ruko lum ma i tim kit meno, ma bedo tye pi nino ma tin keken, ento diki inoŋo gibolo woko i keno, ci en pe birukowu makato, wun jo ma niyewu nok?
Matayo 6:31 Pi meno pe wubed ki par mapol kun wuwacci, ‘Wabicamo aŋo?’ nyo ni, ‘Wabimato aŋo?’ nyo ni, ‘Wabiruko aŋo?’
Matayo 6:32 Pien Lurok gitye ka yenyo jami magi ducu; Wonwu ma tye i polo ŋeyo bene ni wumito jami magi ducu.
Matayo 6:33 Ento koŋ wukwoŋ keto cwinywu i kom kerre, ki noŋo kit ma atir ma en tye kwede, ci jami magi ducu gibimedo botwu.
Matayo 6:1507 
Matayo 6:34 Pe wubed ki par mapol pi nino ma diki, pien nino ma diki biparo pire kene. Wuwek can me nino acel acel otum ki ninone.
Matayo 7:1 “Pe wuŋol kop i kom jo mukene, wek wun bene pe giŋol kop i komwu.
Matayo 7:2 Pien kop ma wuŋolo-ni bene gibiŋolo i komwu, dok gin ma wupimo kwede jami, en aye doki gibipimo kwede jami botwu.
Matayo 7:3 Piŋo ineno cuŋ kal ma tye i waŋ omeru, ento dul yat ma tye i waŋi in kikomi pe ineno?
Matayo 7:4 Nyo itwero waco bot omeru niŋniŋ ni, ‘Wek akwany cuŋ kal ma tye i waŋi-ni woko’ kun in bene dul yat tye i waŋi?
Matayo 7:5 In lagoba, koŋ ikwoŋ kwanyo dul yat ma tye i waŋi-ni woko, ci miyo doŋ ineno piny maber me kwanyo cuŋ kal ma tye i waŋ omeru ca.
Matayo 7:6 “Pe myero wunywak jami maleŋ ki jo ma pe guye Lubaŋa. Pien gibilokke gilwenyo i komwu. Man noŋo rom macalo bolo kidi mo me wel i nyim opego, ma gibinyono megi anyona ki tyengi woko-ni. Wulegi ci gibimiyo botwu (Luka 11.9-13;6.31)
Matayo 7:7 “Wulegi, ci gibimiyo botwu; wuyeny, ci wubinoŋo; wudwoŋ doggola ci gibiyabo botwu.
Matayo 7:8 Pien dano ma lego gimiye, ki ŋat ma yenyo bene noŋo, ki ŋat ma dwoŋo doggola bene gibiyabo doggola bote.
Matayo 7:9 Aŋa i kinwu ma won latin, ma ka latinne olege ni omiye kwon, ci bimiye gweŋ?
Matayo 7:10 Nyo ka olege ni omiye rec, ci bimiye twol?
Matayo 7:11 Doŋ ka ce wun jo maraco wuŋeyo miyo mot mabeco bot litinowu, ci Wonwu ma tye i polo pe bimiyo jami mabeco makato ducu bot jo ma lege!
Matayo 7:12 Kit gin ducu ma wumito ni dano gutim botwu, wun bene wutim botgi kit meno; pien man aye tyen lok me cik pa Moses ki me pwony pa lunebi. Doggola madiŋ (Luka 13.24)
Matayo 7:13 “Wudony ki i doggola madiŋ, pien doggola ma tero dano i to lac, dok yone gipiro maber, dok jo ma donyo ki iye pol.
Matayo 7:14 Pien doggola ma tero dano i kwo diŋ, ki yone bene rac, dok jo ma noŋo yo meno ginok.
Matayo 7:1508  Yat maber giŋeyo i kom nyige (Luka 6.43-44)
Matayo 7:15 “Wugwokke i kom lunebi ma lugoba, ma gibino botwu ma gurukke woko calo romi, ento ki i cwinygi noŋo gitye calo orudi muwor.
Matayo 7:16 Wubiŋeyogi i kom kitgi. Gitwero pwono olok ki i kom yat okuto, nyo nyig oduro ki i kom yat tworo?
Matayo 7:17 Kit meno, yat maber nyako nyige mabeco, ento yat marac nyako nyige maraco.
Matayo 7:18 Yat maber pe twero nyako nyige maraco, ki yat marac bene pe twero nyako nyige mabeco.
Matayo 7:19 Kit yat ducu ma pe nyako nyige mabeco gitoŋo ci gibolo woko i mac.
Matayo 7:20 Kit meno wun bene wubiŋeyogi i kom kitgi. Cakke con onoŋo pe aŋeyowu (Luka 13.25-27)
Matayo 7:21 “Pe dano ducu ma gilwoŋa ni, ‘Rwot, Rwot’ aye gibidonyo i ker me polo, ento ŋat ma tiyo gin ma Wora ma i polo mito.
Matayo 7:22 I nino meno jo mapol biwaco bota ni, ‘Rwot, Rwot, yam pe watito lok pa Lubaŋa i nyiŋi, dok pe waryemo cen maraco-gu woko ducu i nyiŋi? Yam pe watiyo tic mogo matek madito i nyiŋi?’
Matayo 7:23 Ci abituco botgi ka maleŋ ni, ‘Onoŋo pe aŋeyowu; wua woko ki bota, wun lutim gin maraco.’ Odi aryo ma gigero (Luka 6.47-49)
Matayo 7:24 “Dano acel acel ma winyo lokka ce tiyo, bibedo calo dano maryek, ma ogero ode i kom pata got.
Matayo 7:25 Kot ocwer, lalele omol matek, ci yamo okodo matek i kom ot meno oyeŋo, ento ot pe opoto, pien te gutine gikwinyo i kom pata.
Matayo 7:26 Ento dano acel acel ma winyo lokka ce pe tiyo bibedo calo dano ma lamiŋ ma ogero ode i kom kweyo.
Matayo 7:27 Kot ocwer, lalele omol matek, yamo okodo matek i kom ot oyeŋo, ci ot opoto woko; potone owinnye matek adada.” Twero ma Yecu obedo kwede (Marako 1.22)
Matayo 7:28 I kare ma Yecu doŋ otyeko loko lok magi ducu, lwak guuro kit pwonnye matek,
Matayo 7:29 pien opwonyogi calo ŋat ma tye ki twero, pe macalo lupwony-cik.
Matayo 8:1509  Yecu ocaŋo ladobo (Marako 1.40-45; Luka 5.12-16)
Matayo 8:1 I kare ma Yecu doŋ oa ki i wi got olor piny, lwak dano mapol gulube.
Matayo 8:2 Ci cutcut ladobo obino bote, orumo coŋe piny i nyime kun wacce ni, “Ladit, ka imito, itwero lonya.”
Matayo 8:3 Yecu oryeyo bade ogude, kun wacce ni, “Amito; lonnye.” Cutcut dobone otugi caŋ woko.
Matayo 8:4 Yecu ocike ni, “Nen ni pe iwaco lok man bot ŋat mo; ento icinyutte bot ajwaka pa Lubaŋa ci ityer mot ma yam Moses ociko pire-ni, wek dano gunen ni ada in kara doŋ icaŋ.” Yecu ocaŋo latic pa ladit ma Laroma ma loyo askari (Luka 7.1-10)
Matayo 8:5 I kare ma Yecu odonyo i Kapernaum, ladit mo ma loyo asakari obino bote, ma lege kun wacci,
Matayo 8:6 “Ladit, laticca tye twoyo two akweya, obuto piny i gaŋŋa, ma noŋo arem doŋ oketo kome woko.”
Matayo 8:7 Ci Yecu odokke iye ni, “Aebino ka caŋe.”
Matayo 8:8 Ento ladit ma loyo askari ogamo lokke ni, “Ladit, an pe amyero me wek ibin idony i oda; ento wac lok awaca keken, ci laticca bicaŋ.
Matayo 8:9 An bene dano ma giloya aloya i dog tic, atye ki askari bene ma an aloyogi. Ka awaco bot askari mo acel ni, ‘Citi’, ci cito, dok ka awaco bot ŋat mukene ni, ‘Bin’, ci bino, ka awaco bene bot opiina ni, ‘Tim man’, ci timo.”
Matayo 8:10 Yecu owinyo lok man ma dano-nu oloko, ci ouro twatwal. Owaco bot lwak ma gulube-ni ni, “Ada awaco botwu ni, peya anoŋo niye ma rom ki man, kadi i Icrael.
Matayo 8:11 Atittiwu ni jo mapol bia ki tuŋ wokceŋ ki tuŋ potoceŋ gibibedo i dog cam kacel ki Abraim, Icaka ki Yakobo i ker me polo,
Matayo 8:12 ento litino me ker gibibologi woko i colpiny, ka ma dano bikok kun gikayo lakgi iye.”
Matayo 8:13 Lacen Yecu owaco bot ladit ma loyo askari ni, “Citi, myero otimme boti kit macalo doŋ iye kwede-ni.” Ci laticce ocaŋ woko cut i cawa meno. Yecu ocaŋo maro Petero (Marako 1.29-31; Luka 4.38-39)
Matayo 8:14 Lacen i kare ma Yecu odonyo i ot pa Petero, ci oneno maro Petero obuto piny onoŋo tye ki two lyeto.
Matayo 8:15 Yecu ogudo ciŋe, ci two lyeto ocaŋ woko ki i kome, oa malo ocako gwoko Yecu.
Matayo 8:1510 
Matayo 8:16 Otyeno me nino meno dano gukelo bote jo mapol ma onoŋo cen maraco tye i komgi; ci oryemo cen woko ki lok keken, dok bene ocaŋo jo ducu ma onoŋo komgi lit.
Matayo 8:17 Man otimme wek lok ma yam lanebi Icaya oloko ocobbe kakare ni, “En otiŋo gorowa, dok otiŋo twowa ducu i kome.” Jo ma onoŋo gimito lubo Yecu (Luka 9.57-62)
Matayo 8:18 Ka Yecu oneno lwak dano orume woko dyere, ci owaco ni myero gukat loka nam tuŋcel. ducu.”
Matayo 8:19 Lapwony-cik mo oa obino bote owacce ni, “Lapwony, abilubi ka ma icito iye
Matayo 8:20 Ento Yecu odokke iye ni, “Too tye ki boro, winyo me polo bene tye ki odigi, ento Wod pa dano pe tye ki ka ma myero epyel iye wiye.”
Matayo 8:21 Dok dano mo acel i kin lupwonnyene owacce ni, “Ladit, koŋ iwek aciyik wora.”
Matayo 8:22 Ento Yecu odokke iye ni, “Luba, wek jo muto guyik jo muto wadigi.” Yecu ojuko yamo i nam (Marako 4.35-41; Luka 8.22-25)
Matayo 8:23 Ka Yecu odonyo i yeya, ci lupwonnyene gulube.
Matayo 8:24 Cutcut pii me nam ocako twagge matek, ma yeya onoŋo doŋ cok lwiny woko i te pii; ento Yecu onoŋo onino woko.
Matayo 8:25 Ci gucito gucoye, kun giwacce ni, “Larwa Rwot, nen wato woko do.”
Matayo 8:26 En owaco botgi ni, “Piŋo wubedo ki lworo, wun jo ma niyewu nok?” Ci oa woko ojuko yamo ki nam, nam ocako liŋ mot.
Matayo 8:27 Mumiyo dano guuro matek, kun giwacci, “Man dok kit dano aŋo ma yamo ki nam giwinye-ni?” Yecu ocaŋo jo ma tye ki cen maraco (Marako 5.1-20; Luka 8.26-39)
Matayo 8:28 Ka Yecu doŋ oo loka nam tuŋcel, i lobo pa Lugadara, cutcut jo aryo ma cen maraco tye i komgi gurwatte kwede; onoŋo gua ki i kin lyel. Onoŋo giger adada ma ŋat mo pe twero kato ki i yo kenyo.
Matayo 8:29 Ci gudaŋŋe matek ni, “Ilaro aŋo kwedwa, in Wod pa Lubaŋa? In mono ibino kany ka unowa ma kare peya oromo?”
Matayo 8:30 Lwak opego mapol onoŋo gitye ka cam ka ma onoŋo gitye ka lok iye.
Matayo 8:31 Ci cen maraco gubako doggi bote kun giwaco ni, “Kace imito ryemowa woko, cwalwa i opego-gu.”
Matayo 8:1511 
Matayo 8:32 Ci Yecu owaco botgi ni, “Wuciti.” Gua woko ki i kom jo-nu ci gudonyo i i opego; cutcut lwak opego gutwarre ki ŋwec gularo piny i luŋ ci gupoto woko i nam, gumwony guto woko i pii.
Matayo 8:33 Lukwat guriŋo woko, gucito wa i gaŋ ci gutito lok i kom gin ducu mutimme, wa lok mutimme i kom jo aryo ma cen tye i komgi.
Matayo 8:34 Mumiyo lwak dano ducu ma i gaŋ meno gubino ka rwatte ki Yecu; ka gunene, ci gubako doggi bote ni en myero oa woko ki i lobogi.
Matayo 9:1 Yecu odonyo i yeya oŋolo nam okato loka tuŋcel, ci obino i lobo tugi kikome.
Matayo 9:2 Ci gikelo bote dano mo ma twoyo two akweya kom kun obuto i wi kitandane. Ka Yecu oneno niyegi, ci owaco bot latwo ni, “Di cwinyi, latinna, balli doŋ giweko woko.”
Matayo 9:3 Mumiyo lupwony-cik mogo gucako loko lok kekengi ni, “Dano man tye ka yeto Lubaŋa.”
Matayo 9:4 Ento Yecu oŋeyo tamgi woko, ci openyogi ni, “Piŋo wutamo tam marac i cwinywu?
Matayo 9:5 Mene mayot makato, me waco ni, ‘Balli doŋ giweko’, nyo ni, ‘A, iwoti’?
Matayo 9:6 Ento man me miyo wek wuŋe ni, Wod pa dano tye ki twero i lobo man me weko bal”, ci owaco bot latwo ni, “A, kwany kabutoni idok paco.”
Matayo 9:7 Ci oa odok paco.
Matayo 9:8 Ka lwak guneno gin mutimme, lworo omakogi, ci gumiyo deyo bot Lubaŋa, ma omiyo kit twero macalo meno bot dano. Yecu olwoŋo Matayo (Marako 2.13-17; Luka 5.27-32)
Matayo 9:9 I kare ma Yecu tye ka kato ki kunnu, ci oneno laco mo ma nyiŋe Matayo obedo ka ma gijogo iye mucoro owacce ni, “Lub kora.” Ci oa malo olubo kore.
Matayo 9:10 I kare ma Yecu obedo i ot i dog cam, lujog-mucoro mapol ki lubalo gubino gubedo kacel ki Yecu ki lupwonnyene.
Matayo 9:11 Ka Luparicayo guneno man, guwaco bot lupwonnyene ni, “Piŋo lapwonywu camo kacel ki lujogmucoro ki lubalo?”
Matayo 9:12 I kare ma en owinyo ogamo ni, “Jo ma komgi yot pe gimito daktar, ento kono jo ma komgi lit aye.
Matayo 9:1512 
Matayo 9:13 Wuciti wupwonye tyen lok man ni, ‘Amito kica, pe lee me gitum.’ Pien pe abino ka lwoŋo jo ma kitgi atir, ento lubalo.” Peny i kom lok me ri kec (Marako 2.18-22; Luka 5.33-39)
Matayo 9:14 I kare meno lupwonye pa Jon gubino bot Yecu, gupenye ni, “Piŋo wan kacel ki Luparicayo wari kec, ento lupwonnyeni pe giri kec?”
Matayo 9:15 Ci Yecu odok iye botgi ni, “Lurem lanyom twero kumo ma noŋo lanyom pud tye kacel kwedgi? Kare bibino ma gibikwanyo lanyom woko ki botgi, ka doŋ gibiri kec i kare meno.
Matayo 9:16 Pe tye ŋatti mo ma dabo boŋo manyen i kom ginaruka muti. Pien kiraka biyec woko ki i kom ginaruka, ci waŋ boŋo yec medde nen marac.
Matayo 9:17 Dok bene pe tye ŋatti mo ma piko koŋo vino manyen i kicaa macon; ka opiko, ci koŋo vino biyeco kicaa woko, koŋo vino bio woko ki kicaa bene biballe. Ento koŋo vino manyen myero gipik i kicaa koŋo vino manyen, wek gin aryo ducu gigwokgi maber.” Nya pa laloc mo ki dako ma ogudo dog boŋo pa Yecu (Marako 5.21-43; Luka 8.40-56)
Matayo 9:18 I kare ma Yecu tye ka lok botgi, cutcut laloc mo obino odonyo i ot orumo coŋe, i nyime kun wacce ni, “Nyara oto pud kombeddi, ento alegi ibin iket ciŋi i kome, ci bibedo kwo.”
Matayo 9:19 Yecu oa olubo kore kacel ki lupwonnyene.
Matayo 9:20 Ci dako mo ma onoŋo yam otwoyo two agobi pi mwaka apar wiye aryo obino ki tuŋ i ŋe Yecu ogudo dog boŋone,
Matayo 9:21 pien onoŋo otamo ki i cwinye kekene ni, “Ka ce agudo boŋone keken, ci abicaŋ.”
Matayo 9:22 Yecu olokke, ka onene owacce ni, “Di cwinyi nyara; niyeni ocaŋi.”
Matayo 9:23 Ka Yecu obino i ot pa laloc, oneno lukut nyamulere, kun lwak tye ka koko,
Matayo 9:24 ci owacci, “Wua woko; nyakoni pe oto ento onino anina.” Ci gin gunyere anyera.
Matayo 9:25 Ento i kare ma doŋ oryemo lwak gukato woko, ci en odonyo i ot omako latin nyako-nu ki ciŋe, nyako-nu oa malo.
Matayo 9:26 Lok meno oywek owinnye oromo lobo meno ducu. Yecu ocaŋo lutowaŋ aryo (Matayo 20.29-34)
Matayo 9:27 I kare ma Yecu doŋ oa ki kunnu omedde ki wotte, ci lutowaŋ aryo gulube, ma gudaŋe matek ni, “Kica omaki i komwa do, Lakwar Daudi.”
Matayo 9:28 Ka doŋ Yecu odonyo i ot, lutowaŋ aryo magi gubino bote; ci en openyogi ni, “Wuye ni atwero timo man?” Gudokke iye ni, “Itwero, Ladit.”
Matayo 9:1513 
Matayo 9:29 Yecu ogudo waŋgi kun wacci, “Myero otimme botwu kit macalo niyewu tye kwede.”
Matayo 9:30 Cutcut waŋgi otugi yabbe woko. Yecu ocikogi matek twatwal ni, “Wunen ni dano mo pe oŋeyo lok man.”
Matayo 9:31 Ento gin gucito guketo lok man omiyo nyiŋe oywek oromo i lobo meno ducu. Dano ma ladogeoto oloko (Matayo 12.22-24; Luka 11.14-15)
Matayo 9:32 I kare ma gia me cito woko, dano gukelo bote dano mo ma doge oto, ma onoŋo tye ki cen marac.
Matayo 9:33 Ka doŋ Yecu oryemo cen woko, cutcut ladogeoto-nu ocako lok, mumiyo lwak ma onoŋo gitye kenyo guuro matek, kun giwacci, “Cakke yam con kit gin macalo man peya onoŋo onen i Icrael.”
Matayo 9:34 Ento Luparicayo guwacci, “En ryemo cen pi twero pa ladit pa cen.” Kica omako Yecu i kom lwak
Matayo 9:35 Yecu owoto orumo gaŋi mapatpat ki gaŋi matino ma i caro-gu ducu, kun pwonyo i kacokkegi, dok tito kwede lok me kwena maber me ker pa Lubaŋa ki caŋo kit two ducu kadi wa kit goro ducu.
Matayo 9:36 Ka oneno lwak ci kica omake i komgi mada, pien onoŋo gitye ka unogi matek, doŋ gudoko goro, calo romi ma lakwatgi pe.
Matayo 9:37 Lacen owaco ki lupwonnyene ni, “Kac dwoŋ, ento lutic nok.
Matayo 9:38 Pi meno, wuleg Won poto wek ocwal lutic ka kayo kacce.”
Matayo 10:1 Yecu olwoŋo lupwonnyene apar wiye aryo bote, ci omiyogi twero me ryemo cen maraco, ki me caŋo kit two ducu kadi wa goro-gu.
Matayo 10:2 Nyiŋ lukwena magi apar wiye aryo gin ene: mukwoŋo Cimon, ma gilwoŋo ni Petero, ki Anderiya ominne; Yakobo wod pa Jebedayo, ki Jon ominne:
Matayo 10:3 Pilipo ki Bartolomayo; Tomaci ki Matayo lajog-mucoro; Yakobo wod pa Alipayo, ki Tadayo;
Matayo 10:4 Cimon ma yam obedo i kin jo ma gimito locken, ki Juda me Keriot, ma odobe. Yecu ooro lupwonnye apar wiye aryo (Marako 6.7-13; Luka 9.1-6)
Matayo 10:5 Dano magi apar wiye aryo Yecu oorogi, kun cikogi ni, “Pe wucit i kin Lulork, pe bene wudony i gaŋ pa Lucamaria mo,
Matayo 10:1514 
Matayo 10:6 ento wucit bot jo Icrael, ma gitye calo romi murwenyo.
Matayo 10:7 I kare ma wutye ka wot wutit lok, kun wuwaco ni, ‘Ker me polo doŋ onyiko cok.’
Matayo 10:8 Wucaŋ lutwo, wucer jo muto, wucaŋ ludobo wek gulonnye, wuryem cen maraco. Wun wugamo nono laboŋo cul mo, wumi bene nono laboŋo cul.
Matayo 10:9 Pe wuwot ki jabu, kadi ryal, kadi lim mo i del pyerwu,
Matayo 10:10 pe wuter kadi kicaa mo me wotwu, kadi ki bamo kanyi aryo, kadi war tyen, kadi ki odoo; pien latic myero gimiye cam ocam.
Matayo 10:11 Gaŋ madit nyo paco mo ma wudonyo iye, koŋ wuniaŋ aŋa ma myero ma bedo iye, ci wubed bote nio waŋ ma wua ki kenyo.
Matayo 10:12 Ka wuedonyo i ot koŋ wumot dano ma i ot meno.
Matayo 10:13 Ci ka ot meno myero, wumi kuc i kom jo me ot meno; ento ka ce pe myero, ci wuwek kucwu odwog cen botwu.
Matayo 10:14 Ka ce ŋat mo pe bijolowu nyo pe biwinyo lokwu, ci wuteŋ apwa woko ki i tyenwu i kare ma noŋo wua wuweko ot nyo gaŋ meno.
Matayo 10:15 Ada, atittiwu ni, i nino me ŋolo kop can pa Codom ki Gomora bibedo tworatwora, ento can ma gibikelo i kom gaŋ meno doŋ bikato. Ayelayela ma bibedo i kare me anyim (Marako 13.9-13; Luka 21.12-17)
Matayo 10:16 “Nen, doŋ acwalowu me cito woko macalo romi i kin orudi; pi meno wubed ryek calo twol dok wubed laboŋo bal mo i komwu calo akuri.
Matayo 10:17 Dok wugwokke i kom dano; pien gibiterowu i lukiko, dok gibigoyowu i kacokkegi,
Matayo 10:18 gibiywayowu giterowu i nyim luloc ki luker-gu pira, wubitito lok ma bedo caden botgi ki bot Lurok bene.
Matayo 10:19 Ka giterowu i lukiko, pe wubed ka tamo kit ma myero wulok kwede, nyo kit lok aŋo ma wubilokone; pien lok ma myero wuloki gibimiyowu i cawa meno;
Matayo 10:20 pien pe wun aye wubilok, ento Cwiny Maleŋ pa Wonwu aye bilok ki i iwu.
Matayo 10:21 Omego bimiyo ominne ni ginek woko, ki wego bene bimiyo latinne ni ginek woko, ki litino gibitugge i kom lunyodogi, gimiyo lunyodogi ni ginekgi woko;
Matayo 10:22 dok dano ducu bikwerowu pira. Ento ŋat ma ciro kun diyo cwinye nio i agikki bilarre.
Matayo 10:23 Ka inen guketo ayela i komwu i gaŋ acel, ci wuriŋ woko i gaŋ ma cok kwede; pien ada awacciwu ni, pe wubiwoto i gaŋi me Icrael wurumo woko ducu, ma noŋo peya Wod pa dano obino.
Matayo 10:1515 
Matayo 10:24 “Dano ma pud gipwonyo apwonya pe bedo dit makato ŋat ma pwonye, kadi latic bene pe bedo dit makato laditte;
Matayo 10:25 ento romo ka dano ma gipwonyo-ni odoko calo ŋat ma pwonye, ki latic bene ka odoko calo laditte. Ka onoŋo gulwoŋo won ot ni Beeljebul, ci doŋ jo ma i pacone gibilwoŋogi ki nyiŋ marac ma rom mene? Ŋat ma myero dano olwor (Luka 12.2-9)
Matayo 10:26 “Pi meno, pe wulworgi; pien pe tye gin ma giumo ma pe gibiyabo ka maleŋ, kadi ki gin ma gikano ma pe biŋene.
Matayo 10:27 Gin ma awaco botwu i colpiny, myero wutit i leŋpiny; ki gin ma gikwilo akwila i itwu lawewe, wutuc lokke wa i wi labila ot.
Matayo 10:28 Pe wulwor jo ma neko kom, ento pe gitwero neko tipo; ento myero wulwor ŋat ma twero neko tipo ki kom ducu i Geena.
Matayo 10:29 Ojwinyojwiny aryo pe gicato pi cente apar? Ento mo acel pe poto piny i ŋom ma Wonwu pe ŋeyo.
Matayo 10:30 Kadi bed wa yer wiwu doŋ gikwanogi woko liweŋ.
Matayo 10:31 Pi meno, pe wulwor; pien piwu tek twatwal makato pi ojwinyojwiny mapol.
Matayo 10:32 Pi meno dano ducu ma bituco nyiŋa i nyim dano, an bene abituco nyiŋe i nyim Wora ma tye i polo,
Matayo 10:33 ento ŋat ma bikwera i nyim dano, an bene abikwere woko i nyim Wora ma tye i polo. Pe kuc ento pala lucwan (Luka 12.51-53;14.26-27)
Matayo 10:34 “Pe wutam ni abino me kelo kuc i lobo; an pe abino me kelo kuc, ento pala lucwan.
Matayo 10:35 Pien abino me poko kin dano woko ki wonne, nyako bipokke woko ki minne, ki ci-wod bene bipokke woko ki dane.
Matayo 10:36 Lukwor pa dano bibedo jo ma i pacone.
Matayo 10:37 Ŋat ma maro wonne nyo minne makato an pe myero me bedo danona; ki ŋat ma maro wode nyo nyare makato an pe myero me bedo danona.
Matayo 10:38 Dok bene dano ma pe tiŋo yatariyane kun lubo kwede kora pe myero me bedo danona.
Matayo 10:39 Dano ma noŋo kwone, birwenyo kwone woko arwenya; ento ma rwenyo kwone pira binoŋo. Bakacic ma dano binoŋo (Marako 9.41)
Matayo 10:1516 
Matayo 10:40 “Dano ma jolowu noŋo ojolo an, ki ma jola noŋo ojolo ŋat ma oora.
Matayo 10:41 Ŋat ma jolo lanebi ni pien obedo lanebi, bilimo bakacic pa lanebi; ki ŋat ma bijolo dano ma kite atir ni pien dano ma kite atir, bilimo bakacic ma rom ki pa dano ma kite atir-ri.
Matayo 10:42 Dok bene dano ma bimiyo pii maŋic me amata bot ŋat acel i kom jo magi matino ni pien en obedo, lapwonnyena, ada awacciwu ni, pe bikeŋ bakacicce.”
Matayo 11:1 I kare ma Yecu doŋ otyeko ciko lupwonnyene apar wiye aryo-ni, oa ki kunnu ocito ka pwony ki ka tito lok i gaŋi ma cok ki kunnu.
Matayo 11:2 I kare ma Jon owinyo pi tic pa Yecu ki i mabuc, ci ooro lupwonnyene bot Yecu
Matayo 11:3 wek gupenye ni, “In aye ŋat ma myero obin-ni, nyo dok wakur ŋat mukene?”
Matayo 11:4 Ci Yecu odok iye botgi ni, “Wucitit bot Jon gin ma wuwinyo ki ma wuneno;
Matayo 11:5 lutowaŋ waŋgi oyabbe guneno piny, luŋolo guwoto, ludobo gilonyogi, ki ludiŋit guwinyo lok, ki jo muto gicerogi woko, ki lucan bene gitito botgi lok me kwena maber.
Matayo 11:6 Dano ma pe tamme oballe i koma tye ki gum.”
Matayo 11:7 I kare ma doŋ gitye ka dok woko, Yecu ocako lok ki lwak lok i kom Jon, ni, Onoŋo wucito i tim ka neno gin aŋo? Onoŋo wucito ka neno lagada ma yamo obedo ka yeŋone?
Matayo 11:8 Wucito kunnu kono piŋo? Wucito ka neno dano ma oruko boŋŋi mabeco? Nen, jo ma ruko boŋŋi mabeco noŋo gibedo i odi pa luker.
Matayo 11:9 Wucito kunnu piŋo? Wucito ka neno lanebi mo? Iyo, awacciwu ni ka neno ŋat ma kato lanebi.
Matayo 11:10 Man aye ŋat ma yam gicoyo lok i kome ni, “Nen, acwalo lakwenana otelo nyimi, ma bigero yoni ma peya noŋo in ibino.”
Matayo 11:11 Ada, awaco botwu ni, pe tye dano mo ki i kin jo ma mon onywalogi ma kato Jon Labatija ki dit; ento ŋat matidi twatwal i ker me polo aye dit kate.
Matayo 11:12 Cakke i kare pa Jon Labatija o kwede wa onyoo ker me polo gilaro ki tek, jo ma gin lutim bwami aye gimayo woko ki tek.
Matayo 11:13 Pien cik ki lunebi gibedo ka titone nio wa i kare pa Jon;
Matayo 11:14 ka ce wumito ye lokke en aye Elia ma myero obin-ni.
Matayo 11:15 Ŋat ma ite tye me winyo lok man myero owiny.
Matayo 11:1517 
Matayo 11:16 Abiporo yalwak me kare man ki gin aŋo? Girom ki litino ma bedo i cuk ma gilwoŋo litino wadigi kun giwacci,
Matayo 11:17 “Yam wakuto nyamulere botwu, ento wun pe wumyelo; wawero wer lyel, ento wun pe wukok.”
Matayo 11:18 Pien Jon yam obino ma pe camo cam, dok bene onoŋo pe mato gin mo, mumiyo guwacci, “Dano-nu tye ki cen marac.”
Matayo 11:19 Wod pa dano dok obino kun camo cam kadi wa mato mat bene, meno bene guwacci, “Nen, dano ma laworo dok lamero bene, larem lujogmucoro ki lubalo! Ento ryeko pa Lubaŋa oloyo kop pi ticce ma en otiyo.” Can ma bipoto i kom gaŋi mogo ma jo ma iye pe guŋut (Luka 19.13-15)
Matayo 11:20 Lacen Yecu ocako loko lok ki kiniga i kom gaŋi mogo ka ma onoŋo en otiyo iye ticce matego madito, pien jo ma tye iye gukwero ŋut woko.
Matayo 11:21 “Ibikoko aŋee, in Korajin! Ibikoko aŋee, in Betecaida! Kono yam tic madito ma gitiyo i ii gitiyo i Turo ki Cidon, kono onoŋo jone guŋut wa con, kun giruko boŋo cola, ma gibedo i buru bene.
Matayo 11:22 Ento atitti ni, can pa Turo ki Cidon bibedo tworatwora i nino me ŋolo kop, makato can ma bipoto i komi.
Matayo 11:23 Ki in Kapernaum gibitiŋi woko malo i polo? Pe kumeno, gibidwoko malo i polo? Pe kumeno, gibidwoki woko piny i lyel. Kono yam tic matek madito ma gitiyo i ii-ni gitiyo i Codom, kono obedo tye nio wa onyoo.
Matayo 11:24 Ento atitti ni, can pa Codom bibedo tworatwora i nino me ŋolo kop, makato can ma bipoto i komi.” Wubin bota wek wuywe (Luka 10.21-22)
Matayo 11:25 I kare meno Yecu otuco ni, “Apwoyi Wora, in Rwot me polo ki me lobo, pien ikano lok magi woko ki bot luryeko ki luŋe-piny, ci inyutogi bot litino lukere.
Matayo 11:26 Iyo, Wora, pien onoŋo kit meno ineno ber i waŋi, ipwoyo kit yo macalo meno.
Matayo 11:27 Jami ducu doŋ Wora otyeko miyogi woko bota; ŋat mo pe ma ŋeyo Wod, kono Won keken, dok bene ŋat mo pe ma ŋeyo Won kono Wod keken ki ŋat ma Wod oyero me nyuto Won bote.
Matayo 11:28 Wubin bota, jo ducu muol ki ma yec onurowu, ci abimiyo wuywe.
Matayo 11:29 Wutiŋ yatta, ci wupwony kita, pien an awor, dok amwol bene i cwinya, mumiyo wun bene wubilimo yweyo i cwinywu.
Matayo 11:30 Pien yatta yot, ki yecca bene pe pek.”
Matayo 12:1518  Lupwonnye gurito wit bel i ceŋ cabit (Marako 2.23-28; Luka 6.1-5)
Matayo 12:1 I kare meno Yecu owoto kun ŋolo ki i poto bel i ceŋ cabit. Onoŋo kec neko lupwonnyene, ci gucako rito wit bel gumwodo.
Matayo 12:2 Ento ka Luparicayo guneno, ci guwaco bot Yecu ni, “Nen, lupwonnyeni gitiyo gin ma cik ogeŋo ni pe giti i ceŋ cabit.”
Matayo 12:3 Yecu odok iye botgi ni, “Wun pe wukwano gin ma Daudi otiyo, i kare ma onoŋo kec oneke, en kacel ki jo ma onoŋo gitye kwede?
Matayo 12:4 Kit ma en odonyo kwede i ot pa Lubaŋa, ci ocamo mugati ma giketo i nyim Lubaŋa, ma yam cik ogeŋo ni en pe ocam, kadi ki jo ma onoŋo gitye kacel kwede, ento kono ajwagi pa Lubaŋa keken?.
Matayo 12:5 Dok bene pe wukwano i cik ni i ceŋ cabit ajwagi ma i ot pa Lubaŋa gipyedo ceŋ cabit, ento gipe ki bal?
Matayo 12:6 Atittiwu ni gin madit makato ot pa Lubaŋa tye kany.
Matayo 12:7 Ka ce onoŋo wuŋeyo tyen lok man ni, ‘Amito kica, pe lee me gitum’, onoŋo myero pe wuŋol kop olo jo ma pe ki bal.
Matayo 12:8 Pien Wod pa dano aye Rwot me cabit.” Dano ma bade otal (Marako 3.1-6; Luka 6.6-11)
Matayo 12:9 Yecu oa ki kunnu ocito odonyo i kacokke.
Matayo 12:10 Nen, onoŋo yam tye kunnu dano mo ma bade otal. Ci gupenye ni, “Cik ye ni gicaŋ dano i ceŋ cabit?” Gupenye kit meno pien onoŋo gimito ni gidote.
Matayo 12:11 Yecu openyogi ni, “Aŋa i kinwu ma ka tye ki romo acel ce romo meno opoto i bur i ceŋ cabit, en pe bimako ywayo kelo woko ka maleŋ?
Matayo 12:12 Dano pe pire tek twatwal kato pi romo? Pi meno cik ye ni myero gitim gin maber i ceŋ cabit.”
Matayo 12:13 Ci owaco bot dano-nu ni, “Rye badi.” Dano-nu oryeyo bade, ci bade ocaŋ woko maber odoko calo mukene-ni.
Matayo 12:14 Ento Luparicayo gukato woko ci guporo lok i kom Yecu, kit macalo myero gineke kwede. Latic ma giyero
Matayo 12:15 Ka Yecu oŋeyo lok man, oa woko ki kunnu. Jo mapol gulube, ci en bene ocaŋogi woko ducu,
Matayo 12:16 ocikogi ni pe myero gumi pire oŋene.
Matayo 12:17 Man otimme wek lok ma yam lanebi Icaya oloko ocobbe kakare, ni,
Matayo 12:1519 
Matayo 12:18 “Nen, laticca ma ayero ma amaro, ma cwinya yom i kome. Abiketo Cwiny Maleŋ i kome, en bituco ŋolo kop atir bot Lurok.
Matayo 12:19 Pe bida, pe bene bidaŋe matek, ŋat mo pe biwinyo dwane i waŋayo;
Matayo 12:20 pe bituro lagada ma okak, dok pe bineko mac tara ma lyel nio waŋ ma en omiyo ŋolo kop atir oloyo loc;
Matayo 12:21 ento Lurok bigeno gin maber pi nyiŋe.” Yecu ki Beeljebul (Marako 3.20-30; Luka 11.14-23)
Matayo 12:22 Ci gikelo bote latowaŋ mo ma tye ki cen marac, ma pe loko, ci Yecu ocaŋe. Cutcut ladogeoto otugi lok dok oneno piny bene.
Matayo 12:23 Jo ducu ma onoŋo gitye kenyo guuro matek kun giwaco ni, “Man twero bedo Lakwar Daudi?”
Matayo 12:24 Ento Luparicayo guwinyo ci guwacci, “Dano-ni ryemo cen pi twero pa beeljebul, ma en aye ladit pa cen.”
Matayo 12:25 Ka Yecu oŋeyo tamgi, ci owaco botgi ni. “Ka ker iye opokke aryo, ker meno lobone balle woko, ki gaŋ bene nyo ot ka opokke iye aryo pe twero cuŋ.
Matayo 12:26 Ka ce Catan ryemo Catan, noŋo opokke i dul aryo i kome kekene; ci kerre doŋ bicuŋ niŋniŋ?
Matayo 12:27 Ka an aryemo cen pi twero pa Beeljebul, ci litinowu kono giryemo cen pi twero pa aŋa? Pi meno gin aye gibibedo luŋolkopwu.
Matayo 12:28 Ento ka ce an aryemo cen pi twero pa Cwiny pa Lubaŋa, ci doŋ nen ni ker pa Lubaŋa doŋ obino woko botwu.
Matayo 12:29 Dano mo twero donyo i ot pa ŋat ma kome tek niŋniŋ, ci cako yako jamine ducu, nio ka en otweyo laco meno ma kome tek-ki woko? Ka lacen doŋ cako yako ode.
Matayo 12:30 Ŋat ma pe tuŋ bota, meno noŋo en lakworra, dok ŋat ma pe nywako coko kweda, keto mere aketa.
Matayo 12:31 Pi meno awacciwu ni, bal ducu ma dano timo, ki lok ducu ma giyeto kwede Lubaŋa, gibiwekone woko, ento bal me yet ma giyeto ki Cwiny Maleŋ pe gibiwekone matwal.
Matayo 12:32 Dok dano ma loko lok marac i kom Wod pa dano gibiweko balle; ento ŋat ma loko lok marac i kom Cwiny Maleŋ pe gibiweko balle, kadi i kare man nyo i kare ma bino anyim. Giŋeyo yat pi nyige (Luka 6.43-45)
Matayo 12:1520 
Matayo 12:33 “Myero wuŋe ni yat maber nyak nyige mabeco, ki yat marac nyak nyige maraco; pien yat giŋeyo i kom nyige.
Matayo 12:34 Wun litino ororo, wutwero loko lok maber niŋniŋ, ma kun wun jo maraco? Pien lok ma ogurre i cwiny dano, en aye dog bene loko.
Matayo 12:35 Dano maber kwanyo gin maber ki i kin jamine mabeco ma en okano, dano marac kwanyo gin marac ki i gin maraco ma en okano.
Matayo 12:36 Atittiwu ni, lok ducu me carocaro ma dano giwaco ma pe gigwokke iye-ni, gibipidogi pire i nino me ŋolo kop;
Matayo 12:37 pien lok pa iloko aye bimiyo iloyo kop, ki dok bene lok ma iloko aye bimiyo giŋolo kop loyi.” Yalwak pa jo maraco gimito neno lanyut (Marako 8.11-12; Luka 11.29-32)
Matayo 12:38 Jo mogo i kin lupwony-cik ki Luparicayo guwaco bot Yecu ni, “Lapwony, wamito neno lanyut mo ma a ki boti.”
Matayo 12:39 Ento Yecu odok iye owaco botgi ni, “Yalwak pa jo maraco ki lutim abor giyenyo lanyut, ento pe gibimiyo botgi lanyut mo kono lanyut pa lanebi Yona keken.
Matayo 12:40 Pien kit macalo Yona yam otyeko nino adek, dyeceŋ ki dyewor, i i rec, kit meno Wod pa dano bene bityeko nino adek, dyeceŋ ki dyewor i cwiny lobo.
Matayo 12:41 Jo Nineve bicuŋ kacel ki yalwak me kare man, i kare me ŋolo kop, ci miyo kop loyogi; pien gin yam guŋut pi lok ma Yona onoŋo otito ento nen, gin madit makato Yona tye kany.
Matayo 12:42 Kabaka ma dako ma tye yo tuŋ acuc bicuŋ kacel ki yalwak me kare man, i kare me ŋolo kop, ci miyo kop loyogi; pien en oa ki i agikki lobo obino ka winyo ryeko pa Solomon, ento nen, gin madit makato Solomon tye kany. Kit ma cen marac dwogo kwede cen i kom dano (Luka 11.24-26)
Matayo 12:43 “Ka cen marac doŋ oa woko ki i kom dano mo, ci cito wirre i kabedo ka ma pii pe iye kun yenyo ka ma ebiywe iye; ento pe noŋo kabedo mo kadi ki acel.
Matayo 12:44 Ci cako wacci, ‘Abidok gira i oda ka ma yam aa ki iye-ni.’ Ka obino, ci noŋo ode tye nono, giyweyo woko, dok giyubo woko maber.
Matayo 12:45 Ka doŋ cito kelo cen mukene abiro ma giraco gikate woko, ci gidonyo gibedo i ode-ni; lacen dano-nu bibedo marac makato kit ma onoŋo yam obedo kwede con. Bibedo kit meno bene bot yalwak pa jo maraco me kare man.” Min Yecu ki omegi Yecu (Marako 3.31-35; Luka 8.19-21)
Matayo 12:46 I kare ma Yecu pud tye ka lok bot lwak, nen, minne kacel ki omegine onoŋo gucuŋ woko, kun giwaco ni gimito lok ki Yecu.
Matayo 12:1521 
Matayo 12:47 Ci dano mo acel owacce ni, “Nen, meni ki omegini gitye gucuŋ woko gimito lok kwedi.”
Matayo 12:48 Ento Yecu odok iye ki dano-nu ni, “Maa aŋa? Ki omegina kono aŋagi?”
Matayo 12:49 Ka oryeyo bade yo tuŋ bot lupwonnyene, ci owaco botgi ni, “Wunen, maa ki omegina aye jo ma tye kany!
Matayo 12:50 Pien dano ma tiyo gin ma Wora ma tye i polo mito, meno aye omera ki lamera, ki maa bene”
Matayo 13:1 I nino meno acel-li Yecu oa woko ki i ot, ci ocito obedo i dog nam.
Matayo 13:2 Lwak madwoŋ twatwal gucokke bote, omiyo en odonyo i yeya ci obedo iye, lwak ducu gucuŋ i wi tura.
Matayo 13:3 Obedo ka loko botgi lok mapol i carolok, kun wacci, “Lacoc ocito ka coyo kodi.
Matayo 13:4 Ka kun coyo, kodi mogo okir i ŋet yo, winyo gubino gucamo woko.
Matayo 13:5 Kodi mukene okir i kom pata ka ma ŋom tye iye manok. Cutcut gutwi, pien ŋom pe tut.
Matayo 13:6 Ento ka ceŋ oryeny, owaŋogi gutwo woko, pien onoŋo lwitgi pe.
Matayo 13:7 Kodi mukene okir i kin okuto, okuto olot odiyogi woko.
Matayo 13:8 Kodi mukene okir i ŋom maber, ci gunyako nyiggi, mogo miya acel, mukene pyerabicel, ki mogo pyeradek.
Matayo 13:9 Ŋat ma tye ki it me winyone owiny.” Pwony i kom carolok (Marako 4.10-12; Luka 8.9-10)
Matayo 13:10 Lacen lupwonnye gubino bot Yecu gupenye ni, “Piŋo iloko kwedgi i carolok?”
Matayo 13:11 En odok iye botgi ni, “Wun gimiyo botwu mot me ŋeyo muŋ me ker me polo, ento jo maca pe gimiyo botgi.
Matayo 13:12 Pien ŋat ma tye ki gin ma gibimiyo doki makato, ci en bibedo ki jami mabup; ento ŋat ma pe ki gin mo, kadi gin ma en tye kwede gibikwanyo woko ki bote.
Matayo 13:13 Man aye gin mumiyo aloko kwedgi i carolok, pien kadi neno piny pe gineno, kadi winyo lok bene pe giwinyo, dok bene pe giniaŋ.
Matayo 13:14 Ento lok pa Lubaŋa ma yam lanebi Icaya otito ocobbe kakare i komgi ni, ‘Winyone mere wubiwinyo, ento pe wubiniaŋ te lokke; nenone wubineno, ento pe wubiŋeyo gin ma tye.
Matayo 13:1522 
Matayo 13:15 Pien jo me rok man cwinygi doŋ odoko nwaŋ, ki itgi bene doŋ odiŋ woko ka winyo lok, dok gumiyo waŋgi woko, wek pe ginen ki waŋgi, pe bene giwiny ki itgi, pe bene giniaŋ iye ki cwinygi, pe gilokke gidwog bota acaŋgi.’
Matayo 13:16 “Ento wun waŋwu tye ki gum, pien gineno piny, itwu bene tye ki gum, pien giwinyo lok.
Matayo 13:17 Ada, awaco botwu ni, lunebi mapol ki jo ma kitgi atir yam guparo pi neno gin ma wun wuneno-ni, ento pe guneno, ki me winyo gin ma wuwinyo, ento pe guwinyo. Yecu otito te carolok i kom lacoc (Marako 4.13-20; Luka 8.11-15)
Matayo 13:18 “Koŋ doŋ wuwiny carolok i kom lacoc.
Matayo 13:19 Ka dano mo owinyo lok me ker pa Lubaŋa ce pe oniaŋ iye, Larac bino ci mayo kodi ma gicoyo i cwinye-ni woko; man aye kodi ma onoŋo gicoyo okir i ŋet yo.
Matayo 13:20 Doŋ kodi ma gicoyo i kom pata tye kit man, man aye dano ma winyo lok ci oyotoyot mako lok meno ki yomcwiny;
Matayo 13:21 ento pe noŋo tye ki lwite i iye, ri pi kare manok. Ka can obino, nyo yelo dano pi lok man, cutcut dano-nu tugi poto woko.
Matayo 13:22 Doŋ kodi ma gicoyo okir i kin okuto, man aye dano ma winyo lok, ento paro lok me lobo man, ki maro lonyo, diyo lok woko, ci miyo pe nyak.
Matayo 13:23 Ento kodi ma gicoyo okir i ŋom maber-ri, aye dano ma winyo lok dok niaŋ iye; en ada cako nyako nyig dok cek, mukene miya acel, ki mukene pyerabicel, ki mukene pyeradek.” Doo ma gicoyo i kin kal
Matayo 13:24 Dok obolo botgi carolok mukene kun wacci, “Ker me polo rom ki dano mo ma ocoyo kodi mabeco i potone.
Matayo 13:25 Ento i kare ma dano doŋ gubuto woko, lakworre obino ci ocoyo doo i kin kal, ka ocito gire woko.
Matayo 13:26 I kare ma ginapita-nu otwi odoŋo, kal oŋok, ci doo bene ocako nen.
Matayo 13:27 Lutic pa won ot gucito bot won ot gupenye ni, ‘Ladit, yam onoŋo pe icoyo kodi mabeco i potoni? Piŋo dok waneno doo tye iye?’
Matayo 13:28 Won ot odok iye owaccigi ni, ‘Lakwor aye ma otimo man.’ Ci lutic gupenye ni, ‘Imito ni wacit wacok doo magi woko?’
Matayo 13:29 Ento won ot odok iye owacci, ‘Pe, ka wudoyo doo magi woko, miyo wuputo kal woko bene kacel ki doo.
Matayo 13:1523 
Matayo 13:30 Koŋ wuwek doo ki kal ducu gudoŋ kacel nio wa i kare me kac; i kare me kac abiciko lutic ni, Koŋ wucok doo woko mukwoŋo ci wutwegi woko i dul i dul me awaŋa, ento kal aye wukaa wuket i derona.’” Carolok i kom kodi karadali (Marako 4.30-32; Luka 13.18-19)
Matayo 13:31 Dok obolo botgi carolok mukene, kun wacci, “Ker me polo rom ki kodi dek karadali, ma dano okwanyo ci ocoyo i potone.
Matayo 13:32 Kodi dek karadali-ni dok tidi twatwal ki i kin kodi ducu, ento ka odoŋo doko yat madit makato dek ducu. Doko yat mo madit ma winyo me polo gibino gigero odigi i jaŋe.” Carolok i kom tobi (Luka 13.20-21)
Matayo 13:33 Obolo botgi dok carolok mukene ni, “Ker me polo rom ki tobi ma dako mo okwanyo orubo ki moko mugati ma romo adita adek, nio ka moko ducu oyenyo, okwot.” Kit ma Yecu onoŋo maro tic kwede ki carolok (Marako 4.33-34)
Matayo 13:34 Lok magi ducu Yecu oloko bot lwak i carolok. I adane en pe obedo ka lok kwedgi lok mo laboŋo bolo carolok,
Matayo 13:35 wek omi lok ma yam lanebi oloko ocobbe kakare ni, “Abiwaco botwu lok i carolok, abitito botwu lok ma yam okanne woko cakke wa i acakki piny.” Yecu ogonyo te lok me carolok i kom doo ma gicoyo i kin kal.
Matayo 13:36 Ka oweko lwak ci ocito odonyo i ot, lupwonnyene gubino bote guwacce ni, “Koŋ itit botwa carolok i kom doo ma i poto.”
Matayo 13:37 Yecu odok iye ni, “Ŋat ma ocoyo kodi mabeco-ni aye Wod pa dano;
Matayo 13:38 poto aye lobo man, dok kodi mabeco te lokke ni litino me ker pa Lubaŋa, doo aye litino pa Larac.
Matayo 13:39 Lakwor ma ocoyogi aye Catan; kac, meno agikki piny, lukac aye lumalaika.
Matayo 13:40 Kit macalo gicoko kwede doo giwaŋo woko i mac, bibedo bene kit meno i agikki piny.
Matayo 13:41 Wod pa dano bioro lumalaikane, gibicoko ki i te kerre gin ducu ma miyo dano gipoto i bal, kacel ki jo ducu ma gin lutim maraco,
Matayo 13:42 ci bologi woko i ruk mac, ka ma dano bibedo iye ka koko kun gikayo lakgi.
Matayo 13:43 I kare meno jo ma kitgi atir biryeny calo ceŋ i ker pa Wongi. Ŋat ma ite tye myero owiny. Lonyo ma gikano i poto
Matayo 13:1524 
Matayo 13:44 “Ker me polo rom ki lonyo ma gikano i poto, ma dano onoŋo ci dok oyiko woko. Doŋ pi yomcwinye omiyo en ocito ocato jami ducu ma onoŋo en tye kwede, ci owilo poto meno woko. Tiko ma welle malo
Matayo 13:45 “Dok ker me polo rom ki lacat-wil ma onoŋo yam obedo ka yenyo tiko mabeco me wel.
Matayo 13:46 I kare ma doŋ onoŋo tiko mo acel me wel, ocito ocato jami ducu ma onoŋo en tye kwede, ci owilo tiko meno woko. Obwo ma giciko i nam
Matayo 13:47 “Dok ker me polo rom ki obwo ma giciko i nam ci omako kit kwa rec-gu ducu.
Matayo 13:48 I kare ma doŋ gupoŋo woko ki rec, dano guywayo gukelo woko i wi tura, gucako bedo piny guyero mabecone guketo i aduku, ki maracone gubolo woko.
Matayo 13:49 Bibedo kit meno i agikki piny. Lumalaika gibino ci gipoko jo maraco woko ki i kom jo ma kitgi atir,
Matayo 13:50 gibibologi woko i ruk mac, ka ma dano gibikok kun gikayo lakgi.” Lonyo manyen ki macon
Matayo 13:51 Cutcut Yecu openyogi ni, “Doŋ wuniaŋ i lok man ducu?” Gudokke iye ni, “Iyo.”
Matayo 13:52 Yecu dok owaco botgi ni, “Pi meno lapwony-cik mo ma gipwonyo pi ker me polo rom ki dano mo ma won ot, ma kwanyo gin manyen ki macon ki i kom lonyone.” Gikwero Yecu i Najaret (Marako 6.1-6; Luka 4.16-30)
Matayo 13:53 I kare ma Yecu doŋ otyeko loko carolok magi, oa woko ki kunnu,
Matayo 13:54 ci odwogo i lobo tugi. Opwonyogi i kacokkegi, omiyo guuro matek kun giwacci, “Dano-ni onoŋo ryeko man ki kwene? Dok tic matego macalo magi ma en tiyo-gu oa ki kwene?
Matayo 13:55 Minne pe Maliam? Ki omegine pe Yakobo ki Yucepu ki Cimon ka Juda?
Matayo 13:56 Lumegine ducu pe gitye kacel kwedwa kany? Ci dano-ni onoŋo kit man ducu ki kwene?”
Matayo 13:57 Cutcut cwinygi ocako a woko i kome. Ento Yecu owaco botgi ni, “Lanebi giketo deyo i kome, ento pe giketo deyo i kome i lobo tugi ki i ode.”
Matayo 13:58 Pe otiyo tic matego mapol kunnu, pien onoŋo niyegi pe.
Matayo 14:1525 
Matayo 14:1 I kare meno Kerode ma laloc madit owinyo pi yweka pa Yecu;
Matayo 14:2 mumiyo owaco bot luticce ni, “Man aye Jon Labatija. Lubaŋa ocere woko ki i kin jo muto, en aye mumiyo lakit teko macalo meno tye ka tic i kome-ni.”
Matayo 14:3 Pien onoŋo yam Kerode omako Jon, otweyo ci oketo woko i mabuc pi Kerodia, ci-ominne, dako pa Pilipo;
Matayo 14:4 pien Jon onoŋo owaco bote ni, “Cik pe oye ni ibed ki ci-omeru.”
Matayo 14:5 Kadi bed omito neke woko, ento olworo lwak, pien lwak onoŋo giworo Jon ni en lanebi.
Matayo 14:6 Ento ka kare me po pi nywalo Kerode oromo, ci nya pa Kerodia omyelo i nyim welo ci oyomo cwiny Kerode mada.
Matayo 14:7 Mumiyo Kerode ocikke kun kwoŋŋe akwoŋa bot nyakonu ni ebimiye gin ducu ma en bipenyo pire.
Matayo 14:8 Minne otitte lok roro, omiyo nyako-nu ocito olego kabaka ni, “Amito imiya wi Jon Labatija i weer kombeddi.”
Matayo 14:9 Ci kabaka Kerode okumo matek; ento pi kwoŋ ma en okwoŋo ki welone omiyo ociko ni myero gimiye.
Matayo 14:10 Ci ooro dano ocito omiyo giŋolo ŋut Jon woko ki i mabuc,
Matayo 14:11 ci giketo wiye i weer gikelo gimiyo bot nyako-nu, ka nyako-nu otero bot minne.
Matayo 14:12 Lacen lupwonnye pa Jon gubino gutiŋo kome guyiko woko i lyel; ka gucito gutito pire bot Yecu bene. Yecu omiyo cam ki jo alip abic (Marako 6.30-44; Luka 9.10-17; Jon 6.1-14)
Matayo 14:13 Ka Yecu owinyo lok man, ci oa woko ki kunnu, owoto ki yeya ocito i kabedo ka ma dano pe iye kaikene. Ento ka lwak guwinyo pire, ci gulube kun giwoto ki tyengi ma gia ki i gaŋi mapatpat.
Matayo 14:14 Ka Yecu okato i wi tura, oneno lwak madwoŋ; kica omake i komgi, ci ocaŋo lutwo ma gukelo bote.
Matayo 14:15 Ka oo otyeno, lupwonnyene gubino bote, guwacce ni, “Man kabedo ka ma dano pe iye, cawa bene doŋ okato woko; cwal lwak gucit i kin paco macokcok, guwil cam pigi kengi.”
Matayo 14:16 Yecu odok iye ni, “Pe myero gucit woko; ento wun wumi botgi cam gucam.”
Matayo 14:17 Guwacce ni, “Watye kany ki mugati abic ki rec aryo.”
Matayo 14:18 Yecu owaco ni, “Wukel mugati ki rec aryo-ni bota kany.”
Matayo 14:1526 
Matayo 14:19 Ka ociko lwak ni gubed piny i kom lum alita. Ka okwanyo mugati abic ki rec aryo, ci oneno malo i polo, olego gum, obaro i mugati omiyo ki lupwonnyene, ci lupwonnyene gumiyo bot lwak.
Matayo 14:20 Gin ducu gucamo guyeŋ. Gicoko ŋide cam mudoŋ, opoŋo duku apar wiye aryo.
Matayo 14:21 Jo ma gucamo cam meno onoŋo giromo co alip abic, ma noŋo pe gikwano iye mon ki litino. Yecu owoto i wi nam ki tyene (Marako 6.45-52; Jon 6.16-21)
Matayo 14:22 Cutcut Yecu ociko lupwonnyene ni gudony i yeya, gukwoŋ nyime me cito loka ca, kun noŋo en pud eciko lwak.
Matayo 14:23 Lacen ma doŋ ociko lwak, ci ocito i wi got ka lega kaikene. I kare ma piny doŋ oyuto, onoŋo en tye kunnu kene.
Matayo 14:24 Yeya onoŋo doŋ okato woko mairo madwoŋ nia ki i wi tura, kun pii tye ka twago yeya; pien onoŋo yamo kodo bino ki i nyimgi.
Matayo 14:25 I kine okogweno, Yecu oa obino botgi kun woto i wi nam ki tyene.
Matayo 14:26 Ento ka lupwonnye gunene kun woto i wi nam ki tyene, tipo komgi oto woko lirut, kun giwacci, “Man tipo!” Ci gudaŋŋe matek pi lworo.
Matayo 14:27 Ento oyotoyot Yecu oloko kwedgi kun waco ni, “Wudi cwinywu, an enni; gwok wulwor.”
Matayo 14:28 Ci Petero ogamo doge owacce ni, “Rwot, ka meno aye in, ci wek abin boti kunnu kun awoto ki i wi pii.”
Matayo 14:29 Yecu odokke iye ni, “Bin.” Ci Petero oa woko ki i yeya, owoto ki i wi pii obino bot Yecu.
Matayo 14:30 Ento ka oneno yamo tye ka kodo, ocako doko lwor, onoŋo bene doŋ cako lwiny woko i pii, ci odaŋŋe matek ni, “Rwot, lara do.”
Matayo 14:31 Oyotoyot Yecu ocwalo ciŋe ci omake, kun wacce ni, “In dano ma niyeni nok, piŋo onoŋo ibedo ka kalo akala?”
Matayo 14:32 Ka doŋ gudonyo i yeya, ci yamo ocako pye mot.
Matayo 14:33 Jo ducu ma onoŋo gitye i yeya gucako woro Yecu kun giwaco ni, “Ada, in giri i Wod pa Lubaŋa.” Yecu ocaŋo two i Genecaret (Marako 6.53-56)
Matayo 14:34 Ka doŋ gukato loka ca, ci gukato i wi tura i lobo Genecaret.
Matayo 14:35 Ka jo ma i kabedo meno doŋ guŋeye, ci gucwalo lok i kabedo ducu macokcok ki kunnu, ci dano gukelo bote jo ducu ma yam onoŋo komgi lit.
Matayo 14:1527 
Matayo 14:36 Gubako doggi bote ni myero oye gugud dog boŋone keken; jo ducu ma gugudo dog boŋone gucaŋ woko ducu maber.
Matayo 15:1 Luparicayo ki lupwony-cik gua ki i Jerucalem gubino bot Yecu, ci gupenye ni,
Matayo 15:2 “Piŋo lupwonnyeni pe gilubo kit kwer pa ludoŋo? Pien gicamo cam ma pe gulwoko ciŋgi.”
Matayo 15:3 Yecu odok iye botgi ni, “Piŋo wun kono pe wulubo cik pa Lubaŋa pi lubo kit kwerwu?
Matayo 15:4 Pien Lubaŋa yam ociko ni, ‘Wor woru ki meni’, ka dok ni, ‘Ŋat ma loko lok marac i kom wonne nyo i kom minne myero ginek woko aneka.’
Matayo 15:5 Ento wun wuwaco ni, ‘Ka dano mo owaco bot wonne nyo bot minne ni, Gin ma kono akonyi kwede doŋ amiyo woko bot Lubaŋa, en pe myero owor wonne.’
Matayo 15:6 Kit meno pi kit kwerwu, wumiyo lok pa Lubaŋa doŋ odoko goro.
Matayo 15:7 Wun lugoba! Lanebi Icaya yam oloko i komwu kakare i kare ma en owacci,
Matayo 15:8 ‘Rok man kara giwora ki doggi nono, ento cwinygi pe i koma wacel;
Matayo 15:9 giwora nono, pwony ma gipwonyo obedo pwony ma mako kit pa dano.’” Gin ma balo dano (Marako 7.14-23)
Matayo 15:10 Yecu olwoŋo lwak bote, ci owaco botgi ni, “Wuwiny lokka, ci wuniaŋ iye.
Matayo 15:11 Pe gin ma donyo i dog dano aye balo dano, ento kono gin ma a ki i dog aye balo dano.”
Matayo 15:12 Ci lupwonnye gubino guwacce ni, “Iŋeyo ni Luparicayo cwinygi ocwer twatwal i kare ma guwinyo lok ma in iwaco?”
Matayo 15:13 Yecu odok iye ni, “Kit ginapita ducu ma Wora ma tye i polo pe opito gibiputo woko ki lwite.
Matayo 15:14 Wek gubedi; meno gin lutowaŋ ma gipeyo lutowaŋ wadigi. Ka ce latowaŋ peyo latowaŋ lawote, ci gin aryo ducu gibipoto woko i bur.”
Matayo 15:15 Ento Petero owacce ni, “Gony te lok me carolok man botwa.”
Matayo 15:16 Ci Yecu openyogi ni, “Wun kara peya wuniaŋ bene?
Matayo 15:17 Pe wuneno ni gin ma donyo i dog dano kato cito i ic, kit meno a ki kunnu kato woko?
Matayo 15:1528 
Matayo 15:18 Ento gin ma katti ki i dog a ki i cwiny dano, man aye balo dano.
Matayo 15:19 Pien gin ma a ki i cwiny dano aye tam maraco, nek, abor, cot, kwalo kwo, bedo caden me goba, yet.
Matayo 15:20 Magi aye gin ma balo dano; ento camo cam ma pe gilwoko ciŋ pe balo dano mo.” Niye pa dako me Kanaan (Marako 7.24-30)
Matayo 15:21 Ci Yecu oa ki kunnu, ocito wa i lobo ma tye cok ki Turo ki Cidon.
Matayo 15:22 Ci nen, dako mo ma en Lakanaan ma oa ki i lobo meno obino kun daŋŋe adaŋa ni, “Ai Rwot, Lakwar Daudi tima kica do; nyara tye ki cen, tye ka une marac twatwal.”
Matayo 15:23 Ento Yecu pe ogamo dog dako-nu kadi ki acel. Mumiyo lupwonnyene gubino gubako doggi bote ni, “Ryem dako ni ocit woko cen, pien tye ka daŋŋe yo tuŋ i ŋewa.”
Matayo 15:24 Yecu odok iye ni, “Yam giora bot jo Icrael keken, pien gitye calo romi murwenyo.”
Matayo 15:25 Ento dako-nu obino oguŋo i nyime, kun wacci, “Rwot, konya.”
Matayo 15:26 Ci Yecu odok iye ni, “Pe ber me kwanyo cam pa litino me bolone woko bot gwogi.”
Matayo 15:27 Dako-nu odok iye ni, “Rwoda, meno iwaco kakare. Kadi bed kumeno gwogi bene gicamo ŋide cam ma poto ki i wi meja pa ladit do.”
Matayo 15:28 Ka dok Yecu owaco bot dako-nu ni, “In dako-ni niyeni dit. Myero obed boti kit macalo imito.” Ci nyare otugi caŋ woko cut i cawa meno. Yecu ocaŋo lutwo mapol
Matayo 15:29 Yecu oa ki kunnu, omedde ki wotte, oŋolo ki i dog nam Galilaya. Ocito oito i wi godi matitino ci obedo kunnu.
Matayo 15:30 Ci lwak dano gukelo bote luput ki luŋolo, jo ma te lebgi oto, ki lutowaŋ, ki lutwo mukene mapol, gupyelogi piny ka tyen Yecu, ci en ocaŋogi.
Matayo 15:31 Mumiyo lwak guuro twatwal ka guneno lutelebgi oto guloko, jo ma ciŋgi okwe gucaŋ, jo ma tyengi oŋol guwoto, kadi wa lutowaŋ bene guneno piny; gupako Lubaŋa pa jo Icrael matek. Yecu omiyo cam ki jo alip aŋwen (Marako 8.1-10)
Matayo 15:32 Yecu olwoŋo lupwonnyene bote ci owaco botgi ni, “Kica maka i kom lwak man, pien doŋ gubedo kweda kany pi nino adek, ma kun pe gitye ki cam mo. Pe amito ni acwalgi woko ki kec, miyo kec bwoyogi woko i yo.”
Matayo 15:1529 
Matayo 15:33 Ci lupwonnye gudokke iye ni, “Kara man wabinoŋo mugati kwene ma twero romo lwak macalo man i tim kany?”
Matayo 15:34 Yecu openyogi ni, “Wutye ki mugati adi?” Gugamo ni, “Abiro, ki rec mogo matitino manok.”
Matayo 15:35 Ociko lwak ni gubed piny i ŋom,
Matayo 15:36 ci omako mugati abiro-nu ki rec bene, ka doŋ opwoyo, obaro igi, ci omiyogi bot lupwonnyene, ka lupwonnyene gumiyo bot lwak.
Matayo 15:37 Gin ducu gucamo guyeŋ; gucoko ŋide cam ma oloyogi, oromo adita abiro mupoŋ.
Matayo 15:38 Jo ma gucamo cam meno onoŋo giromo co alip aŋwen, ma pe gikwano iye mon ki litino.
Matayo 15:39 Lacenne ka doŋ ociko lwak, odonyo i yeya, ci ocito i lobo Magadan.
Matayo 16:1 Luparicayo ki Lucadukayo gubino, gubito Yecu ni onyut botgi lanyut ma oa i polo. nen makwar.’
Matayo 16:2 Yecu ogamo doggi ni, “Ka piny oyuto, wuwacci, ‘Piny bibedo maber; pien polo
Matayo 16:3 Dok i odiko wuwacci, ‘Tin kot bicwer madit, pien polo nen makwar, dok ocido woko licuc.’ Wuŋeyo poko kin gin ma nen i pol, ento pe wutwero poko lanyut me kare.
Matayo 16:4 Yalwak pa jo maraco ki lutim abor yenyo lanyut, ento pe gibimiyo botgi lanyut mo kono lanyut pa Yona keken.” Ci oa woko ki botgi ocito ka mukene. Tobi pa Luparicayo ki pa Lucadukayo (Marako 8.14-21)
Matayo 16:5 I kare ma lupwonnye guo loka tuŋcel, onoŋo wigi owil woko me tero mugati mo.
Matayo 16:6 Ci Yecu owaco botgi ni, “Wugwokke i kom tobi pa Luparicayo ki pa Lucadukayo.”
Matayo 16:7 Gubedo ka laro lok i kingi kekengi kun giwaco ni, “Pe wakelo mugati.”
Matayo 16:8 Ka Yecu oŋeyo, ci openyogi ni, “Piŋo wupennye kekenwu ni mugati pe, wun jo ma niyewu nok?
Matayo 16:9 Peya wuniaŋ ce, nyo pe wupo pi mugati abic pi jo alip abic-ci? Yam wucoko ŋide opoŋo aduku adi?
Matayo 16:10 Nyo mugati abiro pi jo alip aŋwen, yam wucoko ŋide opoŋo adita adi?
Matayo 16:1530 
Matayo 16:11 Piŋo pe wuniaŋ ni an pe aloko botwu lok i kom mugati kikome? Wugwokke i kom tobi pa Luparicayo ki pa Lucadukayo.”
Matayo 16:12 Lacen guniaŋ maber ni, Yecu onoŋo pe oloko botgi me gwokke i kom tobi me mugati, ento i kom pwony pa Luparicayo ki pa Lucadukayo Petero otuco lok i kom Yecu (Marako 8.27-30; Luka 9.18-21)
Matayo 16:13 Ka Yecu doŋ oo i lobo ma cok ki Cecaria Pilipi, ci openyo lupwonnyene ni, “Dano mono giwacci Wod pa dano en aŋa?”
Matayo 16:14 Guwacce ni, “Jo mogo giwacci Jon Labatija, jo mukene giwacci Elia, ki jo mogo giwacci Jeremia nyo ŋat mo acel i kin lunebi.”
Matayo 16:15 Ka dok openyogi ni, “Wun kono wuwacci an aŋa?”
Matayo 16:16 Cimon Petero ogamo ni, “In i Kricito ma Lubaŋa oyero, Wod pa Lubaŋa makwo.”
Matayo 16:17 Ci Yecu odokke iye ni, “Itye ki gum, Cimon wod pa Yona! Pien gin mo ma tye i kom ki remo pe onyutti lok man, ento Wora ma tye i polo aye.
Matayo 16:18 Doŋ awacci ni in i Petero, ma te lokke Pata, ci abimiyo lwak jo muye an gicuŋ i kom pata man, teko me to pe bitwero loyone.
Matayo 16:19 Abimii layab me ker me polo, doŋ gin ducu ma in itweyo i wi lobo man gibitweyo bene wa i polo, dok gin ducu ma igonyo i wi lobo man gibigonyo bene wa i polo.”
Matayo 16:20 Ci ocikogi matek twatwal ni pe gutit bot ŋat mo ni en e Kricito ma Lubaŋa oyero. Yecu otito pi tone (Marako 8.31–9.1; Luka 9.22-27)
Matayo 16:21 Cakke i kare meno Yecu ocako nyuto bot lupwonnyene ni myero ecit i Jerucalem, dok myero ecir can madwoŋ ki bot ludoŋo ki ajwagi madito pa Lubaŋa ki lupwony-cik; gibineke, ento i nino me adekke gibicere woko.
Matayo 16:22 Ci Petero otere cen, ocako juke, kun wacci, “Lubaŋa myero pe oye ni gitimi kit meno, Rwot! Gin macalo man pe bitimme i komi wacel.”
Matayo 16:23 Ento Yecu olokke owaco bot Petero ni, “Dok cen i ŋeya, in Catan! Idoko ariya woko bota, pien tammi pe lubo pa Lubaŋa, ento pa dano.”
Matayo 16:24 Yecu otito bot lupwonnyene ni, “Ka ce dano mo mito lubo kora, myero okwoŋ kwerre kekene, ka ocak tiŋo yatariyane, olub kwede kora.
Matayo 16:25 Pien dano ma mito laro kwone birwenyone arwenya, ento dano mo ma rwenyo kwone pira aye binoŋone.
Matayo 16:1531 
Matayo 16:26 Konyo dano ma olimo lobo ducu ki gin aŋo mono, ka ce kwone gikwanyo woko? Dano dok bimiyo kit gin aŋo ma ka kwone?
Matayo 16:27 Pien Wod pa dano bidwogo ki deyo pa Wonne kacel ki lumalaikane, ci biculo dano acel acel kun lubo kit tic ma yam dano-ni otiyo.
Matayo 16:28 Adada, awacciwu ni, tye jo mogo ma gucuŋ kany ma pe gibibilo to wacel, ma peya guneno Wod pa dano ka bino i kerre.”
Matayo 17:1 Ka nino okato abicel, ci Yecu otero Petero ki Yakobo ki Jon ominne, oito kwedgi i wi got mabor i muŋ gin kengi.
Matayo 17:2 Kome ocako lokke woko i nyimgi, waŋe oryeny calo ceŋ, ginarukane odoko tar ma wil calo dero ceŋ.
Matayo 17:3 Ci Moses ki Elia gucako nen botgi, gubedo ka lok ki Yecu.
Matayo 17:4 Petero owaco bot Yecu ni, “Rwot, ber mada me bedo kany. Ka ce imito, abigero aduc adek kany, acel meri, acel pa Moses, ki acel pa Elia.”
Matayo 17:5 I kare ma pud tye ka lok, nen, tipo pol ma ryeny oumogi woko lipuk, ci dwan owinnye ki i pol ma wacci “Man aye Woda ma amaro; wuwinye.”
Matayo 17:6 Ka lupwonnye guwinyo man, guryebbe piny, lworo omakogi matek.
Matayo 17:7 Yecu obino botgi ogudogi, kun waco botgi ni, “Wua malo; pe wubed ki lworo.”
Matayo 17:8 I kare ma gutiŋo waŋgi malo, pe guneno ŋat mo ento kono Yecu keken.
Matayo 17:9 I kare ma doŋ gitye ka lor piny ki i wi got, Yecu ocikogi ni, “Pe wutit bot dano mo gin ma wuneno, nio waŋ ma Wod pa dano ocer ki i kin jo muto.”
Matayo 17:10 Ci lupwonnyene gupenye ni, “Piŋo lupwony-cik giwacci, Elia aye koŋ kwoŋo bino?”
Matayo 17:11 Yecu odok iye ni, “Elia aye myero okwoŋ bino, ka wek ocak dwoko jami ducu kakare.
Matayo 17:12 Ento atito botwu ni Elia doŋ otyeko bino wa con, ento gin pe guŋeye, gutimo gin ma gimito i kome. Wod pa dano bene bilimo can madwoŋ ki i ciŋgi kit meno.”
Matayo 17:13 Lacen lupwonnye guniaŋ ni Yecu oloko botgi lok i kom Jon Labatija. Yecu ocaŋo awobi ma tye ki cen marac (Marako 9.14-29; Luka 9.37-43)
Matayo 17:14 Ka doŋ guo bot lwak, ci dano mo oa obino bote oguŋo i nyime kun wacci,
Matayo 17:1532 
Matayo 17:15 “Rwot, kica omaki i kom woda, pien two alili omake marac twatwal miyo tyen mapol bolle woko i mac, dok tyen mapol bolle woko bene i pii.
Matayo 17:16 Nakanen akele bot lupwonnyeni, ento caŋone oloyogi.”
Matayo 17:17 Ci Yecu ogamo ni, “Wun yalwak me kare man niyewu pe, kitwu bene doŋ oballe woko, abibedo kwedwu nio wa awene? Wukel en bota kany.”
Matayo 17:18 Ci Yecu ogerre i wi cen, cen oa woko ki i kome, cutcut awobi-ni ocaŋ woko i cawa meno.
Matayo 17:19 Lacen lupwonnye gubino bot Yecu i muŋ gupenye ni, “Gin aŋo mugeŋowa ryemone?”
Matayo 17:20 Yecu odok iye botgi ni, “Pien niyewu nok. Pien ada, awacciwu ni, ka ce niyewu obedo calo nyig kodi karadali, ci wubiwaco ki got man ni, ‘Dirre i kabedo ma tye loka ca’, kit meno bidirre; ci gin mo pe biloyowu.”
Matayo 17:21 [“Kit gin macalo man pe twero katti woko, kono ki lega ki ri kec keken.”] Yecu dok otito pi tone (Marako 9.30-32; Luka 9.43-45)
Matayo 17:22 I kare ma gucokke kacel i Galilaya, Yecu owaco bogti ni, “Wod pa dano gibimiye woko i ciŋ dano, twatwal.
Matayo 17:23 gibineke woko, ento bicer woko i nino me adekke.” Ci gin ducu gukumo matek Culo mucoro me ot pa Lubaŋa
Matayo 17:24 Ka guo i Kapernaum, jo ma jogo mucoro me ot pa Lubaŋa gucito bot Petero ci guwacce ni, “Lapwonywu pe culo mucoro me ot pa Lubaŋa?”
Matayo 17:25 Petero ogamo ni, “Culo.” I kare ma odwogo paco, Yecu oloko kwede mukwoŋo, kun penye ni, “Itamo gin aŋo, Cimon? Luker me lobo man gijogo mucoro nyo luwalo ki bot aŋa? Gijogo ki bot litinogi nyo ki bot jo mukene?”
Matayo 17:26 I kare ma ogamo ni, “Ki bot jo mukene”, Yecu owacce ni, “Ka kit meno ci litinogi ducu tye ki kuc.
Matayo 17:27 Kadi bed kumeno, pe wabal tamgi, cit i dog nam, bol goli i pii, yut rec mukwoŋo moko; ka iyabo doge ci ibinoŋo iye cekel. Kwany cekel meno imi botgi pira ki piri bene.”
Matayo 18:1 I kare meno lupwonnye gubino bot Yecu, gupenye ni, “Aŋa ma loyo ki dit i ker me polo?”
Matayo 18:1533 
Matayo 18:2 Ci Yecu olwoŋo latin mo bote, ocibo ocuŋ i kingi,
Matayo 18:3 ka owaco botgi ni, “Ada awaco botwu ni, ka pe wulokke wudoko macalo litino, pe wubidonyo i ker me polo wacel.
Matayo 18:4 Dano ma mwolle woko kekene calo latin man, en aye ma loyo ki dit i ker me polo.
Matayo 18:5 Dano ma jolo latin mo acel macalo man i nyiŋa, noŋo ojolo an. Gin ma miyo dano poto i bal (Marako 9.42-48; Luka 17.1-2)
Matayo 18:6 “Ento dano ma miyo ŋat acel ma i kin jo magi matino ma guye an-ni poto i bal, onoŋo bedo ber makato ducu ka gitweyo kidi rego madit i ŋute ci gibole kwede woko wa i nam matut.
Matayo 18:7 “Lobo bineno can pi gin ma miyo dano gipoto i bal. Pien gin ma miyo dano poto i bal myero obin, ento dano ma kelo gin ma miyo dano poto i bal bineno can!
Matayo 18:8 Ka ce ciŋi nyo tyeni aye miyo ipoto i bal, ci toŋ iŋun ibol woko; twara ma idonyo i kwo ma ciŋi lakucel peke nyo laput, ber makato ma ibedo ki ciŋi aryo nyo tyeni ducu giboli kwede woko i mac ma pe to.
Matayo 18:9 Ka ce waŋi aye miyo ipoto i bal, ci kol woko; twara ma idonyo i kwo ma waŋi lakucel, kato ma kono giboli ki waŋi aryo ducu i mac Geena. Carolok i kom romo ma orwenyo (Luka 15.3-7)
Matayo 18:10 “Myero wunen ni pe wucayo ŋat mo acel ki i kin jo magi matino-ni; pien awacciwu ni, i polo kuca lumalaikagi neno waŋ Wora ma tye i polo kare ducu.
Matayo 18:11 [Pien Wod pa dano obino ka laro jo murwenyo.]
Matayo 18:12 Wutamo gin aŋo? Ka ce dano mo tye ki romine miya acel, ka acel i kingi ocito orwenyo woko, pe biweko romi pyeraboŋwen wiye aboŋwen-ni i wi cere-gu, ci cito ka yenyo en murwenyo-ni?
Matayo 18:13 Ka onoŋe, ada awaco botwu ni, cwinye bibedo yom pire makato pi romi pyeraboŋwen wiye aboŋwen ma pe onoŋo gurwenyo-ni.
Matayo 18:14 Kit meno Wora ma tye i polo bene pe mito ni ŋat mo acel i kin jo magi matino myero oto. Omeru ma obalo (Luka 17.3)
Matayo 18:15 “Ka ce omeru obalo bal mo boti, cit bote inyutte balle, i kin in ki en keken. Ka owinyo lokki, ci doŋ inoŋo omeru.
Matayo 18:16 Ento ka pe owinyo lokki, kwany dano acel nyo aryo mukene wucit kwedgi, wek lok ma caden aryo nyo adek giloko omok lok ducu.
Matayo 18:1534 
Matayo 18:17 Ka ce okwero winyo lokgi, tit pire bot lwak jo muye an; ka ce okwero winyo wa lok pa jo muye an, wek obed boti calo Larok ki lajog-mucoro. Tweyo ki gonyo
Matayo 18:18 “Ada awaco botwu ni, gin mo ducu ma wutweyo i wi lobo man gibitweyo kadi wa i polo, gin mo ducu ma wubigonyo i wi lobo man gibigonyo bene wa i polo.
Matayo 18:19 Dok bene awaco botwu ni, ka jo aryo i kinwu biye kacel lok i kom gin ma gilego, ci Wora ma tye i polo bitimo pigi.
Matayo 18:20 Pien ka ma jo aryo nyo adek gucokke kacel i nyiŋa, an bene noŋo atye kunnu i kingi.” Carolok i kom latic ma pe lakica
Matayo 18:21 Petero oa obino bot Yecu ci openye ni, “Rwot omera mono bibalo bal bota tyen adi, ka dok atim kica bote. Pud dok abitimo bote kica ka obalo tyen abiro?”
Matayo 18:22 Yecu owacce ni, “Pe awacci ni ma romo tyen abiro, ento ma romo tyen pyerabiro tyen abiro.
Matayo 18:23 “Pi meno ker me polo gitwero poro ki kabaka mo ma onoŋo yam omito yubo lok me banya ki luticce.
Matayo 18:24 I kare ma doŋ ocako kwano wel, ci gikelo ŋat mo acel ma onoŋo tye ki banyane ma romo milion mapol ata.
Matayo 18:25 Kit macalo onoŋo doŋ pe twero culo banya-nu, ci laditte ociko ni myero gicate woko i opii, en kacel ki dakone ki litino, ki kit jami ducu ma onoŋo en tye kwede, wek gicul ki banya meno.
Matayo 18:26 Cutcut latic-cu orumo coŋe piny i nyime, kun bako doge bote ni, ‘Ladit, koŋ idi cwinyi i koma do, ci abiculli gin ducu.’
Matayo 18:27 Ci kica omako ladit i kom laticce-nu, ogonye woko dok oweko banyane bene.
Matayo 18:28 Ento latic-cu i kare ma okato woko, orwatte ki latic mo i kom lutic wadigi ma onoŋo tye ki banyane ma romo ciliŋ miya abic, ci omake ki ŋute kun peye ma wacci, ‘Cul banyana!’
Matayo 18:29 Ento latic lawote-ni oryebbe piny kun bako doge bote ni, ‘Koŋ idi cwinyi i koma, abiculo banyani.’
Matayo 18:30 En okwero woko, ocito otweye i mabuc nio ka biculo banyane.
Matayo 18:31 Ka lutic wadigi guneno gin ma otimme-ni, ci cwinygi ocwer matek twatwal, gucito gutito gin ducu ma otimme bot laditgi.
Matayo 18:32 Cutcut ladit olwoŋe ci owacce ni, ‘In latic marac! Aweki banya ca woko ducu pien onoŋo ilega kun ibako dogi bota;
Matayo 18:1535 
Matayo 18:33 onoŋo in bene pe kica twero maki i kom latic lawoti-nu, kit macalo onoŋo kica omaka i komi-ni?’
Matayo 18:34 Kiniga omako ladit twatwal oweko omiye bot askari lugwok mabuc, nio ka oculo banyane ducu.
Matayo 18:35 Wora ma tye i polo bene bitimowu kit meno, ka ce pe wutimo kica bot dano ki i cwinywu, dano acel acel ki ominne.”
Matayo 19:1 I kare ma Yecu doŋ otyeko loko lok magi, oa woko ki i Galilaya, ci obino i dul lobo me Judaya ma tye loka Jordan.
Matayo 19:2 Lwak madwoŋ gulube, ci ocaŋogi ki kunnu.
Matayo 19:3 Luparicayo mogo gubino bote, ci gucako omo cwinye kun gipenye ni, “Cik miyo twero ni dano oryem dakone pi tyen lok mo keken?”
Matayo 19:4 Yecu odok iye ni, “Pud pe wukwano lok ma wacci, cakke i acakki piny Lacwec ocweyogi co ki mon?
Matayo 19:5 Dok owaco ni, ‘Pi tyen lok man dano biweko wonne ki minne ci moko i kom dakone, gin aryo-nu gicako doko kom acel’?
Matayo 19:6 Kit meno pe doŋ gibedo kom aryo ento kom acel. Pi meno gin ma Lubaŋa oribo kacel, dano pe opok kingi.”
Matayo 19:7 Dok gupenye ni, “Ka kumeno, piŋo Moses yam ociko ni gimi waraga me keto nyom, ki ryemo dako woko?”
Matayo 19:8 En owaco botgi ni, “Pi nwaŋ cwinywu oweko Moses oye ni wuryem monwu, ento cakke i acakki piny onoŋo yam pe tye kit meno.
Matayo 19:9 Ento awaco botwu ni, dano mo ma oryemo dakone, ma pe pi tim me tarwaŋ, ce onyomo dako mukene, noŋo otimo abor.”
Matayo 19:10 Lupwonnye guwacce ni, “Ka ce lok i kom laco ki dakone tye kit meno, ci doŋ pe myero dano gunyomme do.”
Matayo 19:11 Ento Yecu owaco botgi ni, “Dano ducu pe twero mako pwony macalo man, ento kono jo ma gimiyo botgi keken aye.
Matayo 19:12 Pien tye jo mogo ma gikolo cakke wa i i megigi, ma ginywalogi kit meno; tye mukene ma gidoko jo ma gikolo pien noŋo dano mukologi; tye jo mukene ma gikolle kengi pi ker me polo. Dano ma twero ye lok man, wek oye.” Yecu omiyo gum i kom litino (Marako 10.13-16; Luka 18.15-17)
Matayo 19:1536 
Matayo 19:13 Lacen gikelo litino bot Yecu ni oket ciŋe i komgi kun lego Lubaŋa. Lupwonnye gujuko dano woko.
Matayo 19:14 Ento Yecu owaco botgi ni, “Wuwek litino gubin bota, pe wugeŋgi, pien ker me polo tye pi jo macalo gin.”
Matayo 19:15 Ci oketo ciŋe i komgi, ka doŋ oa woko ki kunnu. Awobi ma lalonyo (Marako 10.17-31; Luka 18.18-30)
Matayo 19:16 Nen, dano mo obino bot Yecu kun penye ni, “Lapwony, atim gin aŋo maber wek alim kwo ma pe tum?”
Matayo 19:17 Yecu openye ni, “Piŋo ipenya pi gin maber? Ŋat maber tye acel keken. Ka imito donyo i kwo, ci igwok cik.”
Matayo 19:18 Openyo Yecu ni, “Cik mene?” Yecu owacce ni, “Pe ineki, Pe itim abor, Pe ikwal, Pe ibed caden me goba,
Matayo 19:19 Wor woru ki meni, ki dok ni, Mar lawoti macalo imarre keni.”
Matayo 19:20 Awobinu odokke iye ni, “Magi ducu doŋ atyeko makogi; gin aŋo ma pud odoŋ?”
Matayo 19:21 Yecu ogamo doge ni, “Ka ce imito bedo maber laboŋo roc mo i komi, cit icat jami ducu ma itye kwede, ci imi limme ki lucan, ci ibibedo ki lwak lonyo ma gikano piri i polo; ka doŋ ibin ilub kora.”
Matayo 19:22 Awobi-nu ka owinyo lok man, ocako cito woko kun cwinye cwer twatwal; pien onoŋo yam tye ki lim madwoŋ.
Matayo 19:23 Ci Yecu owaco bot lupwonnyene ni, “Ada awaco botwu ni, bibedo tek mada bot dano ma lalonyo me donyo i ker me polo.
Matayo 19:24 An dok awaco botwu aye ni, kinaga twero donyo i waŋ libira oyot, makato lalonyo me donyo i ker pa Lubaŋa.”
Matayo 19:25 Ka lupwonnye guwinyo lok man, ci guuro twatwal kun gipenye ni, “Aŋa ma dok twero larre?”
Matayo 19:26 Ento Yecu onenogi ci owaco botgi ni, “Ki bot dano man pe twerre, ento ki bot Lubaŋa jami ducu twerre.”
Matayo 19:27 Petero ogamo kun wacci, “Nen, wan waweko jamiwa ducu ci walubi. Wabinoŋo iye gin aŋo?”
Matayo 19:28 Yecu owaco botgi ni, “Ada awaco botwu ni, i kare ma Lubaŋa oketo lobo manyen, ka Wod pa dano bibedo i wi komkerre me deyo, wun jo ma doŋ wulubo kora bene wubibedo i wi komker apar wiye aryo, kun wuŋolo kop i kom kaka apar wiye aryo me Icrael.
Matayo 19:1537 
Matayo 19:29 Doŋ dano acel acel ma yam oweko odi, nyo omege nyo nyimege, nyo wonne, nyo minne, nyo litino, nyo pottine, pi nyiŋa, binoŋo jami makato magi tyen miya, ci en binoŋo kwo ma pe tum.
Matayo 19:30 Jo mapol ma gubedo jo mukwoŋo yo gibidoŋ cen, ki jo ma gudoŋ cen gibibedo jo mukwoŋo.
Matayo 20:1 “Ker me polo rom ki dano ma en won ot ma opuk woko odiko con ocito ka wako lutic i poto olokke.
Matayo 20:2 Oyubo lok kwedgi ni ebiculogi i wel lim ma mitte pi nino acel acel macalo kite tye, ci ocwalogi i poto olokke.
Matayo 20:3 I cawa adek en ocito woko, ci oneno jo mukene ma gucuŋo acuŋa i cuk laboŋo gin ma gitiyo.
Matayo 20:4 Won ot owaco botgi ni, Wun bene wucit i poto olokka, dok abimiyowu gin ma atir. Ci gucito.
Matayo 20:5 I kare ma dok en okato ocito woko i cawa abicel ki cawa aboŋwen, otimo ma rom ki me wiati.
Matayo 20:6 I kin cawa apar wiye acel en dok ocito onoŋo jo mukene gucuŋo acuŋa kunnu; ci openyogi ni, ‘Piŋo wucuŋ kany dyeceŋ jwi laboŋo tiyo gin mo?’
Matayo 20:7 Gudokke iye ni, ‘Pien dano mo pe owakowa.’ Ci won ot owaco botgi ni, ‘Wun bene wuciti i poto olokka.’
Matayo 20:8 Ka oo otyeno, won poto olok owaco bot lakan jamine ni, ‘Lwoŋ lutic, ci icul mucaragi. Cak ki i kom jo ma gucako tic lacen, nio kwede wa i kom jo ma gukwoŋo bino.’
Matayo 20:9 Ka jo ma gucako tic i cawa apar wiye acel-li gubino, ci dano acel acel i kingi ogamo mucara me nino acel kulu.
Matayo 20:10 Ka jo ma onoŋo gukwoŋo cako tic-ci gubino, gutamo ni gwok nyo gibinoŋo mabup makato; ento ŋat acel acel i kingi gimiye mucara me nino acel.
Matayo 20:11 Ka doŋ gugamo, gucako ŋur bot won ot,
Matayo 20:12 kun giwacci, ‘Jo magi ma gubino lacen-ni gutiyo tic pi cawa acel keken, ento in imiyo gubedo rom kwedwa kun wacanne i tic i ceŋ malyet dyeceŋ jwi.’
Matayo 20:13 Ento won poto odok iye ki dano acel i kingi ni, ‘Larema, pe atye ka timi marac. Yam pe icikke kweda ni ibigamo wel mucara meno?
Matayo 20:14 Gam meri en, citi. An amito me miyo bot dano man ma lacen kit ma amiyo boti- ni.
Matayo 20:1538 
Matayo 20:15 Pe myero ati ki jamina kit macalo iya mito? Gwok nyo cwinyi oballe woko pi gin maber ma atiyo-ni ba?’
Matayo 20:16 Kit meno jo ma gudoŋ cen gibibedo jo me ati, ki jo me ati gibidoko jo ma lacen.” Yecu dok onwoyo tito pi tone tyen me adekke (Marako 10.32-34; Luka 18.31-34)
Matayo 20:17 I kare ma Yecu tye ka ito cere me cito i Jerucalem, otero lupwonnyene i muŋ. Ka gitye i yo owaco botgi ni,
Matayo 20:18 “Wunen, doŋ watye ka ito cere wacito i Jerucalem. Wod pa dano doŋ gibimiye i ciŋ ajwagi madito pa Lubaŋa ki lupwony-cik, gibiŋolle kop me to,
Matayo 20:19 ci gibimiye i ciŋ Lurok wek guŋale, gupwode ki del; gibigure woko i kom yatariya, ento bicer woko i ŋe nino adek.” Lega pa Yakobo ki Jon (Marako 10.35-45)
Matayo 20:20 Lacen megi litino pa Jebedayo obino bot Yecu kacel ki litino awobene, ci oguŋo piny i nyime, ci olege pi gin mo.
Matayo 20:21 Yecu openye ni, “Imito aŋo?” Odok iye ni, “Cik pi litinona aryo-ni ni, ŋat acel obed i kom badi tuŋ lacuc, ki acel bene obed i kom badi tuŋ lacam, i ker meri.”
Matayo 20:22 Ento Yecu odokke iye ni, “Wun pe wuŋeyo gin ma wulego. Wun wutwero mato ki kikopo ma abimato kwede-ni?” Gudokke iye ni, “Watwero.”
Matayo 20:23 Yecu dok owaco botgi ni, “Kikopo ma an abimato kwede-ni wun bene wubimato kwede, ento lok me bedo i kom bada ma lacuc nyo ma lacam pe an aye apoko. Meno bibedo pa jo ma yam Wora oyubo pigi wa con.”
Matayo 20:24 Ka jo mukene apar guwinyo lokke, ci cwinygi ocwer mada i kom omego aryo- nu.
Matayo 20:25 Ento Yecu olwoŋogi bote, ci owacci, “Wun wuŋeyo ni, jo ma gilwoŋogi ni gin lulo Lurok giloyo dano ki tek, dok luditogi bene gibedo ki twero i komgi.
Matayo 20:26 Pe bibedo kit meno i kinwu; ento ŋat ma mito bedo ladit i kinwu aye myero obed laticwu,
Matayo 20:27 ki ŋat ma mito bedo mukwoŋo i kinwu, en aye myero obed opiiwu ducu.
Matayo 20:28 Kumeno Wod pa dano bene pe obino ni gitine, ento ni wek en aye eti ki dano, ki pi miyo kwone me koko jo mapol.” Yecu ocaŋo lutowaŋ aryo (Marako 10.46-52; Luka 18.35-43)
Matayo 20:29 I kare ma doŋ gubea woko ki i Jeriko, lwak madwoŋ gulubo kore.
Matayo 20:30 Nen, lutowaŋ aryo ma gubedo piny i ŋet yo ka guwinyo ni meno aye Yecu ma obekato-ni, ci gudaŋŋe matek ni, “Lakwar Daudi, timwa kica ba!”
Matayo 20:1539 
Matayo 20:31 Lwak gujukogi, kun giwaco botgi ni guliŋ; ento gin gumedde ameda ki daŋŋe ni, “Rwot, timwa kica do, Lakwar Daudi!”
Matayo 20:32 Yecu ocuŋ ci olwoŋogi, kun wacci, “Wumito atim gin aŋo piwu?”
Matayo 20:33 Gudokke iye ni, “Rwot wamito waŋwa oyabbe.”
Matayo 20:34 Cutcut kica omako Yecu i komgi, ci ogudo waŋgi. Oyotoyot gucako neno piny, ka doŋ gulubo kore.
Matayo 21:1 I kare ma doŋ gicok o i Jerucalem, gubino i Betepage, i kor got Jeituni. Ci Yecu ooro lupwonnyene aryo,
Matayo 21:2 ocikogi ni, “Wucit i gaŋ ma tye i nyimwu. Cutcut wubinoŋo kana ma gitweyo, tye gin ki latinne; wugonygi ci wukelgi bota.
Matayo 21:3 Ka ce dano mo biwaco lok mo botwu, wubidokke iye ni ‘Rwot aye mitogi’, ci en bicwalogi kany oyotoyot.”
Matayo 21:4 Man otimme wek lok ma yam lanebi oloko ocobbe kakare ni,
Matayo 21:5 “Wuwac bot jo Cion ni, Nen ka kabakawu bino botwu, kun obedo i wi kana ki mwolo, i wi latin kana.”
Matayo 21:6 Lupwonnye gucito gutimo kit macalo Yecu ocikogi kwede-ni,
Matayo 21:7 gukelo kana ki latinne, gupeto boŋŋigi i kome ka doŋ Yecu obedo i wiye.
Matayo 21:8 Jo mapol i kin lwak gupeto boŋŋigi i dye yo, ki jo mogo gutoŋo jaŋ yadi gupeto i dye yo.
Matayo 21:9 Ci jo ma gutelo yo ki jo ma gulubo kore gudaŋŋe ni, “Ojana, wupak Lakwar Daudi! Lubaŋa omi gum i kom ŋat ma bino i nyiŋ Rwot! Ojana malo i wi polo!”
Matayo 21:10 Ka doŋ odonyo i Jerucalem ci gaŋ ducu otugge woko pire, kun dano giwacci, “Man aŋa?”
Matayo 21:11 Lwak gugamo ni “Man aye lanebi Yecu ma oa ki i Najaret me Galilaya.” Yecu olonyo ot pa Lubana (Marako 11.15-19; Luka 19.45-48; Jon 2.13-22)
Matayo 21:12 Yecu odonyo i ot pa Lubaŋa, ci oryemo jo ducu ma onoŋo gicato wil ki ma giwilo jami i ot pa Lubaŋa. Oryebo meja pa lulok cente, ki kom pa lucat amam.
Matayo 21:13 Ci owaco botgi ni, “Gicoyo ni, ‘Oda gibilwoŋo ni ot me lega’; ento wun wuloko odoko boro pa luyak.”
Matayo 21:14 Lutowaŋ ki luŋolo gubino bote i ot pa Lubaŋa ci en ocaŋogi.
Matayo 21:1540 
Matayo 21:15 Ento i kare ma ajwagi madito pa Lubaŋa ki lupwony-cik guneno gin me aura ma en otiyo, ki litino ma daŋŋe i ot pa Lubaŋa kun giwaco ni, “Ojana, wupak Lakwar Daudi!” man omiyo kiniga omakogi matek.
Matayo 21:16 Gupenye ni, “Iwinyo gin ma jo-nu tye ka wacone?” Yecu ogamo ni, “Awinyo. Yam pe wukwano ni, ‘Wer ma litino lukere ki litino ma pud dot giwero me paki ber atika’?”
Matayo 21:17 Lacen owekogi, oa ki i gaŋ ocito i Betania ci obuto kunnu. Yecu oceno yat oduro (Marako 11.12-14,20-26)
Matayo 21:18 Odiko ma en doŋ dok i Jerucalem, kec oneke.
Matayo 21:19 Ka oneno yat oduro mo i ŋet yo, ci oŋak i tere, pe onoŋo iye gin mo, ento onoŋo pote keken. Yecu owaco bot yat oduro-nu ni, “Pe dok ibinyako nyigi matwal.” Cutcut oduro meno otugi tal woko.
Matayo 21:20 Ka lupwonnye guneno ci guuro twatwal, kun giwacci, “Yat oduro-ni dok otugi two woko niŋniŋ?”
Matayo 21:21 Yecu odok iye botgi ni, “Ada awaco botwu ni, ka onoŋo wutye ki niye, kun pe wukalo akala, onoŋo pe wutwero timo gin ma otimme i kom oduro-ni keken, ento kadi bed wuwac ki got man ni, ‘Mukke wek itiŋŋe ipot wa i nam’, ci bitimme bene.
Matayo 21:22 Gin ducu ma wupenyo i legawu, wubinoŋo, ka ce wutye ki niye.” Gipenyo kit twer pa Yecu (Marako 11.27-33; Luka 20.1-8)
Matayo 21:23 I kare ma Yecu odonyo i ot pa Lubaŋa, ci ajwagi madito pa Lubaŋa ki ludoŋo pa lwak gubino bote ma onoŋo en tye ka pwony, gupenye ni, “Twer mene mumiyo itimo gin magi, dok aŋa ma omiyoni twero meno?”
Matayo 21:24 Yecu ogamo doggi ni, “An bene abipenyowu ki peny acel; ka ce wudokka iye, ci doŋ abitito botwu gin mumiyo atimo gin magi.
Matayo 21:25 Batija pa Jon twerone oa ki kwene? Oa ki i polo nyo ki bot dano?” Ci gucako pyem i kingi kekengi kun giwacci, “Ka wawacci, ‘Twer man oa ki i polo’, ci en bipenyowa ni, ‘Piŋo kono onoŋo pe wuye en?’
Matayo 21:26 Ento ka ce wawacci, ‘Oa ki bot dano’, walworo lwak; pien gin ducu giŋeyo maber ni Jon aye lanebi atika.”
Matayo 21:27 Mumiyo gudok iye bot Yecu ni, “Pe waŋeyo.” Yecu bene owaco botgi ni, “An bene pe abitito kit twer mumiyo atiyo gin magi. Carolok i kom awobe aryo
Matayo 21:28 “Wutamo aŋo? Laco mo onoŋo yam tye ki awobene aryo. Oa ocito bot latin mukwoŋo, owacce ni, ‘Latinna, tin cit ka tic i poto olok.’
Matayo 21:1541 
Matayo 21:29 Latin-nu ogamo ni, ‘Pe abicito’, ento lacen oŋut ci ocito ka tic i poto olok.
Matayo 21:30 Laco-nu dok oa ocito bot latinne me aryo ci owacce lok ma rom ki maca; ci wode odok iye ni, ‘Ladit, abicito’; ento pe omedo ki cito.
Matayo 21:31 I kin awobe aryo-nu aŋa ma otiyo gin ma onoŋo wonne mito?” Gudokke iye ni, “Latin mukwoŋo.” Yecu owaco botgi ni, “Ada awaco botwu ni, lujog-mucoro ki mon ma malaya bikwoŋo donyo i ker pa Lubaŋa ati botwu.
Matayo 21:32 Pien Jon yam obino botwu kun lubo yo me kit ma atir, ento wun wukwero ye en woko; ento lujogmucoro ki mon ma malaya guye en. Dok bene kadi bed wuneno gin mutimme, lacen pe wuŋut, dok pe wuye en. Carolok i kom poto olok ki lupur (Marako 12.1-12; Luka 20.9-19)
Matayo 21:33 “Koŋ dok wuwiny carolok mukene. Yam tye dano mo ma opito olok i potone, ci orumo woko ducu ki cel, ka okwinyo iye bur me biyo pige, ogero iye lubele, oweko bot lupur, ci ocito woko i lobo mukene.
Matayo 21:34 Ka kare me pwono nyig olok doŋ onyiko cok, ci ocwalo luticce bot lupur ka kelo nyig olokke.
Matayo 21:35 Lupur gumako luticce, gugoyo ŋat acel, ki ŋat acel guneko woko, ki mukene gucelo woko ki got.
Matayo 21:36 En dok ocwalo lutic mukene mapol, ma gikato jo mukwoŋo ca, jo-nu bene gitimogi ki kit tim acel ma gitimo i kom lutic mukwoŋo ca.
Matayo 21:37 Lacen doŋ en ocwalo wode kikome botgi, kun waco ni, ‘Gibiworo woda.’
Matayo 21:38 Ento ka lupur guneno wode, gucako lok kekengi ni, ‘Man aye doŋ lale lim; wubin waneke woko, wek lim ma en bileyo-ni obed mewa.’
Matayo 21:39 Ci gumake gubole woko ki i poto olok, ka guneke woko.
Matayo 21:40 Pi meno ka won poto olok obino, bitimo lupur niŋniŋ?”
Matayo 21:41 Ci gugamo ni, “En bineko lupur woko ki kit nek marac atika, ci miyo poto olok woko bot lupur mukene ma gitwero miye nyig olok ka karene oromo.”
Matayo 21:42 Yecu ogamo doggi ni, “Yam pe wukwano lok ma gicoyo i ginacoya ni, ‘Got ma lugedo gukwero-ni en aye odoko got madit ma i twok ot; man Rwot aye ma otiyo, obedo botwa lok me aura’?
Matayo 21:43 Pi meno awaco botwu ni, gibikwanyo ker pa Lubaŋa woko ki botwu, ci gimiyo bot rok ma binyako nyig ma mitte iye kikome.”
Matayo 21:44 [Dano ma bipoto i kom got man tur ŋidde woko matitino; ento ka got man opoto i kom dano mo, ci nyoto woko.]
Matayo 21:45 Ka ajwagi madito pa Lubaŋa ki Luparicayo guwinyo carolokke, ci guniaŋ ni onoŋo kara Yecu tye ka lok i komgi.
Matayo 21:1542 
Matayo 21:46 Gutemo make, ento gulworo lwak, pien lwak onoŋo ŋeyo ni en lanebi.
Matayo 22:1 Yecu dok oloko kwedgi i carolok kun wacci,
Matayo 22:2 Ker me polo rom ki kabaka ma yam otedo karama me nyom pa wode,
Matayo 22:3 ci ooro luticce me cito ka lwoŋo jo ma onoŋo yam gilwoŋogi i karama meno, ento gukwero bino woko.
Matayo 22:4 Dok ooro lutic mukene, kun waco botgi ni, “Wuwac bot jo ma onoŋo gilwoŋogi ni, Nen, doŋ ayubo cam ducu tye, twonina ki rocina ma moo doŋ ginekogi woko, doŋ giyubo jami ducu tye; wubin i karama me nyom.”
Matayo 22:5 Ento pe guketo cwinygi iye, gucito citogi, ŋat acel ocito i potone, ŋat mukene ocito i cato wille,
Matayo 22:6 jo mukene ma gudoŋŋe gumako luticce, gutimogi ki tim me lewic, ci gunekogi woko.
Matayo 22:7 Kiniga omako kabaka, ci ocwalo monye guneko lunek-gu woko, dok guwaŋo gaŋigi woko bene.
Matayo 22:8 Dok owaco bot luticce ni, “Karama doŋ giyubo, ento jo ma onoŋo nene gilwoŋogi pe doŋ gimyero.
Matayo 22:9 Pi meno wucit i yo madito, wulwoŋ jo mapol ma wubinoŋo, wuwek gubin i karama me nyom.”
Matayo 22:10 Lutic magi gucito i yo gudo ci gucoko jo ducu ma gunoŋo; jo maraco kacel ki jo mabeco; mumiyo ot me nyom opoŋ woko ligwik ki welo.
Matayo 22:11 “Ento i kare ma kabaka odonyo i ot ka neno welo, ci oneno laco mo obedo kunnu ma pe onoŋo oruko boŋo me nyom.
Matayo 22:12 Cutcut otugi penye ni, ‘Larema, idonyo kany niŋniŋ ma kun pe iruko boŋo me nyom?’ Laco-nu oliŋ aliŋa litik.
Matayo 22:13 Mumiyo kabaka ociko lugwok-welo ni, ‘Wutwe ciŋe wa ki tyene woko, ci wubole kwede woko i piny macol; kunnu dano gibikok kun gikayo lakgi.’
Matayo 22:14 Pien jo ma gilwoŋo pol, ento ma giyero nok.” Culo mucoro bot Cecar (Marako 12.13-17; Luka 20.20-26)
Matayo 22:15 Luparicayo gucito guporo lok kit macalo myero gimak kwede lok ma a i doge.
Matayo 22:1543 
Matayo 22:16 Ci guoro bote lupwonnyegi kacel ki jo pa Kerode, kun giwacci, “Lapwony, wan waŋeyo ni in dano me ada, dok ipwonyo yo pa Lubaŋa ki ada, dok bene pe iparo pi dano mo, pien in pe ineno kom dano ki woko.
Matayo 22:17 Tit botwa gin ma itamo. Cikwa ye ni gicul mucoro bot cecar nyo pe?”
Matayo 22:18 Ento Yecu oŋeyo raccwiny ma gitye kwede, ci owaco botgi ni, “Wun wubwola piŋo, wun lugoba?
Matayo 22:19 Koŋ wunyutta kom lim ma giculo kwede mucoro-ni.” Ci gukelo bote.
Matayo 22:20 Yecu openyogi ni, “Cal ki coc ma gicoyo i kome-ni pa aŋa?”
Matayo 22:21 Gugamo ni, “Pa Cecar.” Ci owaco botgi ni, “Wudwok jami pa Cecar bot Cecar, ki jami pa Lubaŋa wudwok bot Lubaŋa.”
Matayo 22:22 I kare ma guwinyo lokke guuro matek; ci guweke gucito woko. Peny i kom cer ki i kin jo muto (Marako 12.18-27; Luka 20.27-40)
Matayo 22:23 I nino meno bene Lucadukayo gubino bot Yecu, gin aye jo ma onoŋo giwacci jo muto pe gicer. Ci gupenye ki peny mo acel,
Matayo 22:24 ni, “Lapwony, Moses yam owaco ni, ‘Ka ce laco mo oto ma pe onywalo latin, ci ominne myero olak dakone, wek onywal kwede litino ma ka-ka ominne.’
Matayo 22:25 Yam onoŋo tye co abiro i kinwa ma gin ducu omego. Laco mukwoŋo onyomo dako, ci oto woko ma pe obwoto latin mo, oweko dako bot ominne.
Matayo 22:26 Dano me aryo ki me adekke bene ducu kit meno, nio wa i kom dano me abirone.
Matayo 22:27 Lacen ki i ŋegi ducu, dako bene oto.
Matayo 22:28 Doŋ i kare me cer dako-nu bibedo pa aŋa i kin co abiro-nu? Pien gin ducu onoŋo gubedo kwede.”
Matayo 22:29 Ento Yecu odok iye ni, “Wun wurwenyo, pien pe wuŋeyo gin ma gicoyo i ginacoya, kadi wa teko pa Lubaŋa bene wukwiya.
Matayo 22:30 Pien i kare ma dano gibicer woko, doŋ pe gibinyomme, ento gibibedo macalo lumalaika ma i polo.
Matayo 22:31 Ento i kom lok man me cer ki i kin jo muto-ni, yam pe wukwano lok ma Lubaŋa oloko botwu ni,
Matayo 22:32 ‘An Lubaŋa pa Abraim, ki Lubaŋa pa Icaka, ki Lubaŋa pa Yakobo’? En pe Lubaŋa pa jo muto, ento Lubaŋa pa jo makwo.”
Matayo 22:33 Ka lwak guwinyo, ci guuro pwonye matek. Cik madit makato ducu (Marako 12.28-34; Luka 10.25-28)
Matayo 22:1544 
Matayo 22:34 I kare ma Luparicayo guwinyo ni Yecu otwoyo dog Lucadukayo woko ki lok, ci gucokke kacel.
Matayo 22:35 Dano mo i kingi onoŋo lapwony-cik, oteme openye ki peny acel, ni
Matayo 22:36 “Lapwony, cik mene madit makato cik ducu?”
Matayo 22:37 Yecu odokke iye ni, “Mar Rwot Lubaŋani ki cwinyi ducu, ki tiponi ducu, ki tammi ducu.
Matayo 22:38 Man aye cik madit dok mukwoŋo.
Matayo 22:39 Ki me aryone ma rom kwede en ene ni, Mar lawoti macalo imarre keni.
Matayo 22:40 I kom cik magi aryo lok ducu ma tye i cik ki i pwony pa lunebi gucuŋ iye.” Peny i kom lakwar Daudi (Marako 12.35-37; Luka 20.41-44)
Matayo 22:41 I kare ma Luparicayo doŋ gucokke kacel, Yecu openyogi kun wacci,
Matayo 22:42 “Wutamo gin aŋo i kom Kricito ma Lubaŋa oyero? En lakwar aŋa?” Gudokke iye ni, “Lakwar Daudi.”
Matayo 22:43 Yecu dok openyogi ni, “Piŋo kono Cwiny Maleŋ dok omiyo Daudi olwoŋe ni Rwot? Pien yam oloko ni,
Matayo 22:44 ‘Rwot owaco bot Rwoda ni, Bed i kom bada ma lacuc, i kabedo me deyo, nio ka abiketo lukworri piny i te tyeni.’
Matayo 22:45 Ka en Daudi aye yam olwoŋe ni Rwot, ci en dok bedo lakwarre niŋniŋ?”
Matayo 22:46 Dano mo pe ma otwero dokke iye lok mo kadi ki acel, dok cakke i kare meno ŋat mo pe oette me penye ki kit peny mo.
Matayo 23:1 Lacen Yecu owaco bot lwak ki bot lupwonnyene ni,
Matayo 23:2 “Lupwony-cik ki Luparicayo gibedo i wi kom pa Moses;
Matayo 23:3 pi meno lok ducu ma gipwonyowu kwede, wuti dok wugwok bene, ento pe wuti gin ma gin tiyo, pien giloko aloka keken pe gitiyo.
Matayo 23:4 Gitweyo yec mapek ma yeyone tek, ci giketo i wi gwok dano; ento gin kikomgi pe gitwero dirone ki lwet ciŋgi acel.
Matayo 23:5 Gitiyo ticgi ducu ni wek dano onengi; pien giyaro pulakiterigi bedo malac, dok bene gimedo dog boŋŋigi bedo maboco adada,
Matayo 23:6 dok gimaro bedo i kabedo me deyo i karama, ki bedo i kom me dito i kacokke.
Matayo 23:1545 
Matayo 23:7 Dok bene gimito ni dano omotgi wa i cuk-gu, gimaro bene ni dano myero gulwoŋgi ni, ‘Lapwony.’
Matayo 23:8 Ento wun pe myero gilwoŋwu ni, ‘Lapwony’, pien wutye ki lapwony acel, pi meno wun ducu doŋ wudoko omege.
Matayo 23:9 Dok bene pe wulwoŋ dano mo ni wonwu i wi lobo, pien Wonwu tye acel, en aye ŋat ma tye i polo.
Matayo 23:10 Pe bene gilwoŋwu ni lutel, pien wutye ki latelwu acel, ma en aye Kricito ma Lubaŋa oyero.
Matayo 23:11 Dano madit ma loyo ki i kinwu aye bibedo laticwu.
Matayo 23:12 Pien ŋat ma kette kene ni edit, gibidwoke piny, ento ŋat ma mwolle kene gibimiyo doko dit.
Matayo 23:13 “Wubineno can, wun lupwony-cik ki Luparicayo, wun lugoba! Pien wuloro doggola me ker me polo woko bot dano; wun kikomwu pe wudonyo iye, dok bene wugeŋo jo ma mito donyo iye woko.
Matayo 23:14 Wubineno can wun lupwony-cik ki Luparicayo, wun lugoba! Pien wumayo odi pa mon-to, dok wulego lega maboco me buta keken. Gibiŋolo kop madit makato ducu i wiwu.
Matayo 23:15 “Wubineno can, wun lupwony-cik ki Luparicayo, wun lugoba! Pien wuwoto wuloŋo piny ki i dye nam kun wuwoto wa i wi tura-gu wek wulok dano acel owek dinine odwog i mewuni, ento ka doŋ olokke, wumiyo doko latin me Geena ma rom aroma kwedwu tyen aryo.
Matayo 23:16 “Wubineno can, wun lutel dano ma waŋwu oto, ma wuwaco ni, ‘Ka ce dano mo kwoŋo kwoŋ ki ot pa Lubaŋa, lok mo bedo pe iye, ento ka ŋat mo okwoŋo kwoŋ ki jabu ma i ot pa Lubaŋa, kwoŋŋe-ni bimake gire.’
Matayo 23:17 Wun lutowaŋ ma lumiŋ! Gin mene ma pire dit kato, jabu nyo ot pa Lubaŋa ma omiyo jabu odoko maleŋ?
Matayo 23:18 Dok wuwaco ni, ‘Ka ce dano mo okwoŋo kwoŋ ki keno tyer, lok mo pe iye, ento ka ce ŋat mo okwoŋo ki mot ma giketo i wi keno tyer, kwoŋŋe-ni bimake woko gire.’
Matayo 23:19 Wun lutowaŋ! Gin mene madit makato, mot nyo keno tyer ma miyo mot doko maleŋ?
Matayo 23:20 Pi meno dano ma kwoŋo kwoŋ ki keno tyer, kwoŋo bene ki jami ducu ma tye i wi keno tyer.
Matayo 23:21 Dano ma kwoŋo ki ot pa Lubaŋa, noŋo okwoŋo ki ot pa Lubaŋa kadi wa ki ŋat ma bedo iye.
Matayo 23:1546 
Matayo 23:22 Dano ma kwoŋo ki polo, noŋo kwoŋo ki komker pa Lubaŋa kadi wa ki ŋat ma bedo i wiye-ni.
Matayo 23:23 “Wubineno can, wun lupwony-cik ki Luparicayo, wun lugoba! Pien wumiyo dul acel me apar me malakwaŋ ki toke ki okwerwu, ento wutenyo lok ma pigi tego me cik woko, gin macalo ŋolo kop atir, timo kica ki bedo jo ma tye ki niye. Magi ducu myero wutim, kun bene pe wuweko mukene ca.
Matayo 23:24 Onoŋo gitamo ni wun aye myero wubed lutel, ento wun lutowaŋ, pe wuŋeyo gin mo. Wuketo cwinywu i lok ma pe pigi tego, ento wubwoto lok ma pigi tego-gu woko. Meno rom macalo wukwanyo lwaŋo ki i pii amatawu, ento wumwonyo kinaga woko kacel ki pii-nu, pien onoŋo pe wuŋeyo ni tye iye!
Matayo 23:25 “Wubineno can, wun lupwony-cik ki Luparicayo, wun lugoba! Pien wulwoko ŋe kikopo ki caani ki woko wek obed leŋ, ento ki igi noŋo gupoŋ ki tim me yako dano ki miti mogo ma pe twero jukke.
Matayo 23:26 Wun Luparicayo ma lutowaŋ! Mukwoŋo myero koŋ wulwok i kikopo ki i caani obed leŋ, ka wek ŋeye bene obed leŋ.
Matayo 23:27 “Wubineno can, wun Lupwony-cik ki Luparicayo, wun lugoba! Pien wurom ki lyel ma gipuyo ki gin matar, kun ki yo tuŋ woko nen maber, ento igi noŋo opoŋ ki cogo pa jo muto, ki jami ducu ma keni keken.
Matayo 23:28 Wun bene kit meno, ki woko wunen bot dano ni wun jo ma kitwu atir, ento iwu noŋo opoŋ ki gin maraco keken.
Matayo 23:29 “Wubineno can, wun lupwony-cik ki Luparicayo, wun lugoba! Pien wucano got i wi lyel pa lunebi, ka dok wudeyo kom gin ma yam gigero pi po pi jo ma kitgi atir, wuyubo woko onen maber,
Matayo 23:30 kun wuwacci, ‘Ka nene onoŋo wabedo i kare pa kwarowa, kono onoŋo pe waribbe kwedgi ka neko lunebi.’
Matayo 23:31 Wun giwu wutuco kenwu ni wun likwayo pa jo ma yam guneko lunebi-ni.
Matayo 23:32 Ber, doŋ wucob tic pa kwariwu!
Matayo 23:33 Wun twol, litino ororo, wubibwot niŋniŋ ki i ŋolo kop me bolowu i Geena?
Matayo 23:34 Pi meno abioro botwu lunebi ki luryeko ki lupwony-cik, ma jo mogo i kingi wun wubinekogi ci wugurogi woko i kom yatariya, ki jo mogo wubigoyogi ki del i kacokkewu, kun wuyelo ki gaŋ ki gaŋ;
Matayo 23:35 wek remo pa jo ducu ma kitgi atir ma ginekogi i lobo obed i wiwu, cakke ki i kom remo pa Abel ma balle pe-ni nio kwede i kom remo pa Jekaria wod pa Barakia, ma yam wuneko i kin kabedo maleŋ ki keno tyer pa Lubaŋa.
Matayo 23:36 Ada awaco botwu ni, lok man ducu bipoto i kom jo ma gin yalwak me kare man. Yecu okumo pi Jerucalem
Matayo 23:1547  (Luka 13.34-35)
Matayo 23:37 “Jerucalem, Jerucalem, in ma ineko lunebi, ma icelo jo ma gioro boti woko ki got, tyen adi ma nene amito coko litinoni woko macalo min gweno ma coko litinone i te bwome, ento wun pe wuye giwu!
Matayo 23:38 Nen, doŋ gitenyo otwu botwu, iye odoŋ nono.
Matayo 23:39 Atito botwu ni pe wubinena nio ka wubiwacci, ‘Gipwo ŋat ma bino i nyiŋ Rwot!’ ”
Matayo 24:1 Yecu okato woko ki i ot pa Lubaŋa. Ma doŋ tye ka cito, lupwonnyene gubino gunyutte gedo me ot pa Lubaŋa.
Matayo 24:2 Odok iye botgi ni, “Wuneno gin magi ducu, pe kumeno? Ada awaco botwu ni, pe gibiweko got acel mo kany ma ododde i wi wadi, ma pe gibicoro woko piny.” Acakki me can ma bipoto i lobo (Marako 13.3-13; Luka 21.7-19)
Matayo 24:3 I kare ma Yecu obedo i wi got Jeituni, lupwonnye gubino bote i muŋ gucako penye ni, “Tit botwa, lok man bitimme awene, dok kit gin aŋo ma binyuto dwogoni, ki agikki piny?”
Matayo 24:4 Ci Yecu odok iye botgi ni, “Wugwokke, ŋatti mo owek rwenyowu.
Matayo 24:5 Pien jo mapol gibibino i nyiŋa, ma giwacci, ‘An aye a Kricito ma Lubaŋa oyero’, ci gibimiyo jo mapol rwenyo woko.
Matayo 24:6 Dok bene wubiwinyo pi mony, ki lok ma yweko pi mony; pe wuwek tipo komwu oto woko lirut; pien koŋ myero man otimme, ento noŋo nino me agiki pud peke.
Matayo 24:7 Pien rok bilweny ki rok wadi, ki ker bene bilweny ki ker wadi, ki kec bene bipoto i lobo, ki oyeŋoyeŋ biyeŋo lobo i kabedo mapol;
Matayo 24:8 gin magi ducu gin aye acakki me te can ma bipoto i lobo.
Matayo 24:9 “I kare meno gibiketo lok roro i komwu wek wunen can, gibinekowu woko; jo me rok ducu bikwerowu pi nyiŋa.
Matayo 24:10 I kare meno jo mapol bipoto, gibiketo lok roro i kingi gidotte kekengi, dok gibibedo ki adagadaga i kingi kekengi.
Matayo 24:11 Lunebi mapol ma lugoba bibino ma gibirwenyo jo mapol.
Matayo 24:12 Kit macalo tim maraco bibedo ka medde ameda-ni, mar pa jo mapol bikwe woko.
Matayo 24:13 Ento ŋat ma biciro nio wa i agikki bilarre.
Matayo 24:1548 
Matayo 24:14 Doŋ lok man me kwena maber me ker pa Lubaŋa gibitito i wi lobo ducu, me bedo caden bot rok ducu; ka doŋ lacen agikki piny bibino. Can madit atika (Marako 13.14-23; Luka 21.20-24)
Matayo 24:15 “Doŋ ka wubineno gin mo me kwer, malik, ma balo cwiny dano, ma yam Daniel otito pire, kun ocuŋ i kabedo maleŋ (dano ma kwano myero oniaŋ iye),
Matayo 24:16 i kare meno jo ma tye i Judaya myero guriŋ woko i wi godi.
Matayo 24:17 Dano ma onoŋo tye i wi ot pe dok olor piny me bino ka kwanyo gin mo ma tye i ode;
Matayo 24:18 ki dano ma tye i poto bene pe odok cen paco ka omo ginarukane.
Matayo 24:19 Dok mon ma giyac gibineno can i kare meno, ki mon ma gidoto litino bene!
Matayo 24:20 Wuleg wek ŋwecwu pe otimme i cwir nyo i ceŋ cabit.
Matayo 24:21 Pien i kare meno twon can madit atika bitimme iye, ma yam peya onen i lobo, nia wa i acakki lobo nio kwede wa onyoo, dok pe bene binen.
Matayo 24:22 Kono nene Rwot pe ojwiko kare-nu obedo manok mo, kono dano mo pe obwot; ento pi jo ma giyero, miyo gibijwiko wel nino bedo manok.
Matayo 24:23 “I kare meno ka ce dano mo biwaco botwu ni, ‘Nen, Kricito ma Lubaŋa oyero tye kany’, nyo ni, ‘Nen, tye kuca’, pe wuye.
Matayo 24:24 Pien Kricito ma lugoba, kacel ki lunebi-gu ma lugoba gibibino, gibinyuto lanyut ki tyo jami me taŋo, wek girweny jo mapol ka gitwero, wek girweny wa ki jo ma Lubaŋa oyero bene.
Matayo 24:25 Nen, doŋ atyeko tito botwu con.
Matayo 24:26 Ka ce gibiwaco botwu ni, ‘Nen, en tye i tim kuca’, pe wucit kunnu, nyo ni, ‘Tye i kicika ot ma i iye’; pe wuye.
Matayo 24:27 Kit macalo lutkot a ki yo tuŋ wokceŋ ci wil menyo piny wa yo tuŋ potoceŋ, dwogo pa Wod pa dano bene bibedo kit meno.
Matayo 24:28 Ka ma kom dano muto tye iye, acut bene gicokke kunnu. Kit ma Wod pa dano bidwogo kwede (Marako 13.24-27; Luka 21.25-28)
Matayo 24:29 “Oyotoyot i ŋe can madit me kare meno bibedo kit macalo yam gicoyo ni ‘Ceŋ bicido woko macol licuc, ki dwe bene pe biryeny, lakalatwe bia ki i polo gipoto piny, ki twer ducu ma i polo bene biyeŋŋe’;
Matayo 24:30 ka doŋ gin ma nyuto Wod pa dano binen i polo. Ci i kare meno kaka ducu ma i wi lobo bikumo, ci gibineno Wod pa dano ka bino ki i wi pol me polo, ki twero madwoŋ, ki deyo madit.
Matayo 24:1549 
Matayo 24:31 En bioro lumalaika ki tum ma kok maloŋo, gibicoko jone ma en oyero ki i twok piny aŋwen ducu, nia ki i agikki polo tuŋcel nio kwede wa i agikkine mukene. Pwony i kom yat oduro (Marako 13.28-31; Luka 21.29-33)
Matayo 24:32 “Wupwony carolok i kom yat oduro. Cutcut ka jaŋe olot, ci pote luk, ci doŋ wuŋeyo ni oro cok.
Matayo 24:33 Ki wun bene ka ce wuneno gin magi ducu, ci wuŋe ni en doŋ tye cok, tye wa i doggola.
Matayo 24:34 Ada awaco botwu ni, yalwak man pe bitum, nio waŋ ma lok magi ducu otimme.
Matayo 24:35 Polo ki lobo bitum, ento lokka pe bitum. Ŋat mo pe ma ŋeyo nino kadi cawa meno (Marako 13.32-37; Luka 17.26-30,34-36)
Matayo 24:36 “Ento nino meno ki cawa meno, pe tye ŋat mo ma ŋeyo, kadi wa lumalaika ma i polo, kadi wa Wod, ento kono Lubaŋa Won keken aye ŋeyo gire.
Matayo 24:37 Kit macalo ceŋ otimme i kare pa Nua, bitimme kit meno bene i kare me dwogo pa Wod pa dano.
Matayo 24:38 I kare ca ma peya pii aluka ocorre i wi lobo onoŋo gicamo, gimato, dok awobe ki anyira ginyomme, nio wa i nino ma Nua odonyo kwede i yeya;
Matayo 24:39 pe gumedo ki ŋeyo gin mo nio ka pii aluka opoŋ, ci omologi woko ducu. Bibedo kit meno bene i kare ma Wod pa dano bidwogo iye.
Matayo 24:40 I kare meno co aryo bibedo i poto; gibikwanyo ŋat acel, gibiweko ŋat acel doŋ.
Matayo 24:41 Mon aryo bibedo ka rego kacel; gibikwanyo ŋat acel, gibiweko ŋat acel doŋ.
Matayo 24:42 Pi meno, wubed ma waŋwu twolo, pien pe wuŋeyo nino ma Rwotwu bibino iye.
Matayo 24:43 Ento myero wuŋe man, ni, ka ce nene won ot oŋeyo cawa mene i dyewor ma lakwo onoŋo obebino kwede, kono obedo ka kiyo piny, kono pe oweko gituro ode.
Matayo 24:44 Pi meno, wun bene wubed ma wuyubbe; pien Wod pa dano bibino i cawa ma noŋo pe wutamo pire. Latic ma lagen ki ma pe lagen (Luka 12.41-48)
Matayo 24:45 “Aŋa ma lagwok ot ma lagen dok maryek, ma laditte biweko dano ducu ma bedo i ode i te locce, wek opok botgi camgi i kare ma mitte?
Matayo 24:46 Latic meno tye ki gum, ma laditte ka obino onoŋo en tye ka tiyo ticce kit meno.
Matayo 24:47 Ada awaco botwu ni ladit-tu bimiye twero me loyo jamine woko ducu.
Matayo 24:48 Ento ka latic meno oloko kekene ni, ‘Laditta doŋ ogalle ka bino’,
Matayo 24:1550 
Matayo 24:49 ci cako goyo lutic luwote, kun camo, mato dok mer kacel ki lumero,
Matayo 24:50 ladit pa latic meno bidwogo i nino ma en pe tamo pi dwogone, dok i cawa ma en pe ŋeyo,
Matayo 24:51 bipwode, ci kete kacel ki lugoba; ka ma dano gibibedo iye ka koko kun gikayo lakgi.
Matayo 25:1 “I kare meno ker me polo gibiporo ki anyira apar ma yam gutero taragi, gucito ka jolo lanyom.
Matayo 25:2 Jo abic i kingi onoŋo lumiŋ, ki jo abic onoŋo luryeko.
Matayo 25:3 Anyira ma lumiŋŋu gutero taragi laboŋo moo,
Matayo 25:4 ento jo ma luryeko gutero moo i cupa kacel ki taragi.
Matayo 25:5 I kare ma lanyom pud ogalle, gin ducu nino omako waŋgi, ci gunino woko.
Matayo 25:6 Ka doŋ oo i cwiny dyewor woo owinnye madwoŋ ni, ‘Nen, lanyom doŋ bino! Wukat woko ka jole.’
Matayo 25:7 Anyira ca ducu gua cut, ci guyubo taragi.
Matayo 25:8 Ento anyira ma lumiŋŋu gulego anyira ma luryeko-ni, ni, ‘Wumiwa moowu-ni mogo do, pien mac tarawa mito to woko.’
Matayo 25:9 Ento anyira meno ma luryeko-ni gudok iye botgi ni, ‘Nen calo moo ma watye kwede pe biromowa ki wun bene; myero wucit bot lucat-wil, ci wuwil mewu.’
Matayo 25:10 I kare ma gucito ka wilo moo, cutuct lanyom obino; jo ma nene gitye ma guyubbe gudonyo kacel kwede i ot i karama me nyom, ci giloro doggola woko.
Matayo 25:11 Lacen anyira ca ma lumiŋ-ŋi gubino, kun gibako doggi ni, ‘Ladit, ladit, yab doggola botwa do!’
Matayo 25:12 Ento en odok iye botgi ni, ‘Ada awaco botwu ni, an gira pe aŋeyowu.’
Matayo 25:13 Pi meno wuki, pien pe wuŋeyo nino kadi wa cawa. Carolok i kom lim (Luka 19.11-27)
Matayo 25:14 “Pien bibedo rom ki dano ma cito ka wot i lobo mukene, olwoŋo luticce, ci oweko jamine i ciŋgi ni gulo.
Matayo 25:15 Ci omiyo bot latic acel ciliŋ alip abic, bot dano mukene omiyo ciliŋ alip aryo, ki bot ŋat mukene omiyo ciliŋ alip acel; omiyo bot dano acel acel dul lim kit macalo en romo tic kwede. Ci oa gire ocito i wotte.
Matayo 25:1551 
Matayo 25:16 Dano ma onoŋo ciliŋ alip abic-ci ocako tic kwede woko oyotoyot i cato wille; onoŋo magoba ciliŋ alip abic bene.
Matayo 25:17 Ki ŋat ma ogamo ciliŋ alip aryo-ni bene onoŋo magoba ciliŋ alip aryo.
Matayo 25:18 Ento dano ma nene ogamo ciliŋ alip acel-li ocito okwinyo bur i ŋom, ci okano lim pa laditte woko iye.
Matayo 25:19 Ka doŋ kare okato malac, ladit pa lutic magi odwogo, ocako kwano lim kacel kwedgi.
Matayo 25:20 Dano ma nene ogamo ciliŋ alip abic-ci okwoŋo bino anyim, kun okelo ciliŋ alip abic mukene, owacci, ‘Ladit, nene imiya ciliŋ alip abic; nen dok anoŋo ciliŋ alip abic mukene.’
Matayo 25:21 Laditte owacce ni, ‘Itimo ber mada, in latic maber dok lagen. Onoŋo ibedo lagen i kom jami matidi mo, abiketi doŋ ibedo ki twero i kom jami mapol. Dony i yomcwiny pa laditti.’
Matayo 25:22 Lacen ŋat ma gimiye ciliŋ alip aryo-ni bene obino anyim, owacci, ‘Ladit, onoŋo nene imiya ciliŋ alip aryo; nen dok anoŋo ciliŋ alip aryo mukene.’
Matayo 25:23 Laditte owacce ni, ‘Itimo ber mada, in latic maber dok lagen. Onoŋo ibedo lagen i kom jami matidi mo, abiketi doŋ ibedo ki twero i kom jami mapol. Dony i yomcwiny pa laditti.’
Matayo 25:24 Ka dok ŋat ma nene ogamo ciliŋ alip acel-li bene obino anyim, owacci, ‘Ladit, onoŋo aŋeyo ni in dano magwa, ikayo ka ma yam pe icoyo iye kodi, icoko bene ka ma pe iketo;
Matayo 25:25 oweko abedo ki lworo, acito akano ciliŋŋi woko piny i ŋom. Ene, gam giri limmi.’
Matayo 25:26 Ento laditte odokke iye ni, ‘In latic marac dok bene in lawackom! Onoŋo iŋeyo ni akayo ka ma pe acoyo iye kodi, dok bene acoko ka ma yam pe aketo iye?
Matayo 25:27 Aŋo mugeŋi tero limma bot jo ma loyo beŋŋe, wek i kare ma abino agam limma kacel ki magobane?
Matayo 25:28 Pi meno wukwany ciliŋ alip acel-li woko ki bote, wumi bot dano ma tye ki ciliŋ alip apar-ri.
Matayo 25:29 Pien dano acel acel ma tye ki gin mo, gibimiye doki makato, ci en bibedo ki jami mabup. Ento ŋat ma pe ki gin mo, kadi wa gin ma en tye kwede gibikwanyo woko ki bote.
Matayo 25:30 Wubol latic ma konnye pe-ni i colpiny ma tye woko, ka ma dano gibikok kun gikayo iye lakgi.’ Ŋolo kop i kom rok ducu
Matayo 25:1552 
Matayo 25:31 “I kare ma Wod pa dano bidwogo ki deyo kacel ki lumalaikane ducu, ci en bibedo i wi komkerre me deyo.
Matayo 25:32 Rok ducu bicokke kacel i nyime, en bipoko kingi woko patpat, kit macalo lakwat poko kwede romi ki i kom dyegi.
Matayo 25:33 Biketo romi yo tuŋ ciŋe ma lacuc, ento dyegi en biketo yo tuŋ ciŋe ma lacam.
Matayo 25:34 Ci kabaka biwaco bot jo ma tye yo tuŋ ma lacuc ni, ‘Wubin, wun jo ma Wora omiyowu gum, wule ker ma yam giyubo piwu cakke wa i acakki keto lobo.
Matayo 25:35 Pien nene kec oneka, wun wumiya cam, orwo oneka, wumiya pii amato, onoŋo a welo, wun wujola;
Matayo 25:36 nene onoŋo atye munero, wuruko boŋo i koma, koma obedo lit, ci wubino ka lima, dok i kare ma atye i mabuc, wun wubino bota.’
Matayo 25:37 Ci jo ma kitgi atir bidok iye bote ni, ‘Rwot, yam waneni awene ka kec neki, ci wamii cam, nyo ka orwo neki, ci wamii pii imato?
Matayo 25:38 Yam waneni awene ka i welo, ci wajoli; nyo ka itye munero, ci waruko boŋo i komi?
Matayo 25:39 Dok onoŋo waneni awene ka komi lit nyo ka itye i mabuc, ci walimi?’
Matayo 25:40 Kabaka bidok iye botgi ni, ‘Ada awaco botwu ni gin ma wutimo bot dano acel i kin utmegina magi matino, meno wutimo bota.’
Matayo 25:41 Lacen en doŋ biwaco bot jo ma tye yo tuŋ ciŋe ma lacam ni, ‘Wun jo ma giceno, wua woko ki i nyima, wudony i mac ma pe to ma giyubo pi Catan ki lumalaikane.
Matayo 25:42 Pien nene kec neka, wun pe wumiya cam, orwo pii oneka, pe bene wumiya pii me amata;
Matayo 25:43 yam a welo, ento pe wujola, onoŋo atye munero ci pe wuruko boŋo i koma, nene koma lit dok abedo i mabuc, ento wun pe wubino ka lima.’
Matayo 25:44 Gin bene gibidokke iye ni, ‘Rwot, waneni awene ka kec neki nyo ka orwo neki, nyo ka i welo, nyo ka itye munero, nyo ka komi lit, nyo ka itye i mabuc, ci pe wakonyi?’
Matayo 25:45 En bidok iye botgi ni, ‘Ada awaco botwu ni, kit macalo pe wutimo bot dano mo acel i kin jo magi matino, pe wutimo bota.’
Matayo 25:46 Ci gibicito woko i can ma pe tum, ento jo ma kitgi atir bicito i kwo ma pe tum.”
Matayo 26:1 I kare ma Yecu doŋ otyeko loko lok magi ducu, owaco bot lupwonnyene ni,
Matayo 26:1553 
Matayo 26:2 “Wuŋeyo ni odoŋ nino aryo ci doŋ bedo nino madit me Kato (Paska), ci Wod pa dano gibimiye woko me agura i kom yatariya.”
Matayo 26:3 I kare meno ajwagi madito pa Lubaŋa ki ludoŋo pa lwak gucokke i gaŋ kal pa ajwaka madit pa Lubaŋa, ma nyiŋe Kayapa,
Matayo 26:4 ci guporo lok kacel me mako Yecu ki ryeko ka doŋ gineke.
Matayo 26:5 Ento guwacci, “Pe i nino madit, miyo lwak bitugge.” Giwiro Yecu ki moo i Betania (Marako 14.3-9; Jon 12.1-8)
Matayo 26:6 I kare ma Yecu tye i Betania i ot pa Cimon ladobo,
Matayo 26:7 ci dako mo obino bote kun tye ki adomo moo ma ŋwece kur, ma welle bene dit, ci oonyo i wiye ma onoŋo en obedo ka cam.
Matayo 26:8 Ento ka lupwonnye guneno, cwinygi ocwer, guwacci, “Piŋo moo man gibalo abala kit man?
Matayo 26:9 Pien moo man ka kono gicato acata, onoŋo kono okelo lim madit atika, ka wek gimi bot lucan.”
Matayo 26:10 Ento Yecu oŋeyo lok man, ci owaco botgi ni, “Wuyelo dako-ni piŋo? En otiyo gin maber twatwal i koma.
Matayo 26:11 Pien wun wutye kacel ki lucan kare ducu, ento pe wubibedo kweda kare ducu.
Matayo 26:12 Moo man ma dako-ni oonyo i koma-ni en otimo man pi yubo koma me ayika.
Matayo 26:13 Ada awaco botwu ni, i wi lobo ducu ka ma gibitito iye lok man me kwena maber-ri, gin ma dako-ni otiyo bene gibitito pire, wek obed me po en.” Juda oye dobo Yecu (Marako 14.10-11; Luka 22.3-6)
Matayo 26:14 I kare meno Juda Lakeriot, ma en dano acel ma i kin jo apar wiye aryo-ni, ocito bot ajwagi madito pa Lubaŋa,
Matayo 26:15 ci openyogi ni, “Wubimiya gin aŋo ka amiye i ciŋwu?” Ci gucule ki lim ryal pyeradek ma onoŋo obedo lim me kare ca.
Matayo 26:16 Cakke i cawa meno cutcut Juda ocako yenyo kare maber ma eromo miyo kwede Yecu i ciŋgi. Yecu ocamo cam me Kato (Paska) ki lupwonnyene (Marako 14.12-21; Luka 22.7-14,21-23; Jon 13.21-30)
Matayo 26:17 I nino mukwoŋo me nino madito me Mugati ma Tobi Pe Iye, lupwonnye gubino bot Yecu, ci gupenye ni, “Imito waciyubbi kabedo kwene wek icam iye cam me Kato?”
Matayo 26:1554 
Matayo 26:18 Yecu ogamo ni, “Wucit i Jerucalem bot dano mo-ni, ci wuwacce ni, ‘Lapwony owaco ni, Karena doŋ cok. Abicamo cam me Kato i odi kacel ki lupwonnyena.’ “
Matayo 26:19 Lupwonnye gucito gutiyo kit macalo Yecu ocikogi kwede, ci guyubo cam me Kato kunnu.
Matayo 26:20 Ka piny doŋ oyuto, ci Yecu obedo piny kacel ki lupwonnye apar wiye aryo.
Matayo 26:21 I kare ma doŋ gitye ka cam, Yecu owaco botgi ni, “Ada, awaco botwu ni, ŋat acel i kinwu bidoba.”
Matayo 26:22 Ci lupwonnye gucako kumo cut, kun gipenye ki acel acel ni, “An bo, Rwot?”
Matayo 26:23 Yecu odok iye ni, “Dano ma tye ka gweyo dek i atabo acel kwedani aye bidoba.
Matayo 26:24 Wod pa dano tye ka wot kit macalo yam gicoyo i kome-ni; ento dano ma odobo Wod pa dano-ni bineno can mada! Kono nene obedo ber ka dano-nu pe ginywalo.”
Matayo 26:25 Juda ma en ŋat ma odobe openye bene ni, “Lapwony, an mono?” Yecu odokke iye ni, “In iwaco giri kit meno.” Acakki lok i kom Cam pa Rwotwa (Marako 14.22-26; Luka 22.15-20;1 Kor 11.23-26)
Matayo 26:26 Ka gitye ka camo cam, Yecu omako mugati, ci olego gum i kome, ka ocako baro iye, omiyo bot lupwonnye, kun wacci, “Wugam, wucam; man aye koma.”
Matayo 26:27 Ka dok otiŋo kikopo, ka doŋ opwoyo, ci omiyo botgi, kun wacci, “Wun ducu wumat man;
Matayo 26:28 pien man aye remona me gicikke, ma oo pi jo mapol pi weko bal.
Matayo 26:29 Atito botwu ni, cakke tin, pe dok abimato pig olok, nio wa i nino maca ka abimatone doki kacel kwedwu i ker pa Wora.”
Matayo 26:30 I kare ma doŋ gutyeko wero wer, gua gucito i wi got Jeituni. Yecu otito ni Petero bikwere woko (Marako 14.27-31; Luka 22.31-34; Jon 13.36-38)
Matayo 26:31 Yecu owaco botgi ni, “I dyewor matin, wun ducu wubitenya woko kena, pien yam gicoyo ni, ‘Abigoyo lakwat, ci romi gibiket woko ata.’
Matayo 26:32 Ento lacen ka doŋ acer woko abitelo nyimwu me cito i Galilaya.”
Matayo 26:33 Petero otuco bot Yecu ni, “Kadi ka jo mukene ducu gibitenyi woko, ento an pe abitenyi ata.”
Matayo 26:34 Yecu owacce ni, “Ada awacci ni, tin ki i dyewor, ma noŋo twon gweno peya okok, ibikwera woko tyen adek.”
Matayo 26:35 Ento Petero dok ogamo ni, “Kadi bed mitte ni myero ato kacel kwedi, pe abikweri.” Lupwonnye mukene-ni bene ducu guwaco kit meno.
Matayo 26:1555  Yecu olego Lubaŋa i poto Gececemane (Marako 14.32-42; Luka 22.39-46)
Matayo 26:36 Lacen Yecu ocito kwedgi i kabedo mo ma nyiŋe Gececemane, ci ociko lupwonnyene ni, “Wun koŋ wubed kany, an koŋ acit kuca ka lego Lubaŋa.”
Matayo 26:37 Okwanyo Petero ki litino pa Jebedayo aryo me wot kwede, ci cwinye ocako poto matek ki kumo bene madwoŋ.
Matayo 26:38 Ci owaco botgi ni, “Cwinya tye ka waŋ matek, mito neka woko. Wubed ka kiyo piny kacel kweda.”
Matayo 26:39 Ocako cito anyim manok, ci oguŋo oryebbe piny olego ni, “Wora, ka ce imito, kwany kikopo man woko ki i koma; ento pe obed kit macalo an amito, gin ma in imito aye myero otimme.”
Matayo 26:40 Ka oa odwogo bot lupwonnye onoŋo gunino woko, ci owaco bot Petero ni, “Pe itwero kiyo piny pi cawa acel mo kacel kweda?
Matayo 26:41 Wuki wuleg Lubaŋa, wek pe wudony i abita mo; cwiny kikome mito loyo abita pa Catan, ento kom aye nyap.”
Matayo 26:42 Dok odok ka lego Lubaŋa tyen me aryo kun lego ni, “Wora, ka kikopo man pe twero kato ma pe amato, wek gin ma imito otimme.”
Matayo 26:43 Dok odwogo onoŋo gunino woko, pien onoŋo nino doŋ omako waŋgi twatwal.
Matayo 26:44 Ka dok owekogi ocito olego lubaŋa tyen me adekke, kun nwoyo lego lega acel- lu.
Matayo 26:45 Ka oa odwogo bot lupwonnye openyogi ni, “Wun pud wunino ce? Pud wutye ka yweyo bo? Nen, cawa doŋ onyiko cok, Wod pa dano doŋ gimiyo woko i ciŋ lubalo.
Matayo 26:46 Doŋ wua malo, wacitu; nen dano ma doba doŋ tye cok.” Gimiyo Yecu i ciŋ lumonene ci gumake (Marako 14.43-50; Luka 22.47-53; Jon 18.2-11)
Matayo 26:47 I kare ma Yecu pud tye ka lok, Juda otugi bino; en yam ŋat acel i kin jo apar wiye aryo-ni. Obino ki lwak ma gua bot ajwagi madito pa Lubaŋa ki ludoŋo pa lwak, kun gitye ki pala lucwan ki odoo-gu.
Matayo 26:48 Juda ma odobe-ni yam omiyo botgi lanyut. En owacci, “Dano ma abimoto kun anoto leme, meno aye en kikome; wutugi makone woko.”
Matayo 26:49 Cutcut obino bot Yecu atir, ocako mote ni, “Lapwony itye!” Ci onoto leme.
Matayo 26:50 Yecu owaco bot Juda ni, “Larema, ibino kany piŋo?” Ci gubino gutugi poto i kome, gumake woko cut.
Matayo 26:51 Ento dano mo acel i kom jo ma onoŋo gitye kacel ki Yecu oryeyo ciŋe ci owoto pala lucwanne, otoŋo ki opii pa ajwaka madit pa Lubaŋa, oŋuno ite woko.
Matayo 26:1556 
Matayo 26:52 Ci Yecu owaco ki dano-nu ni, “Dwok pala lucwanni kakare i akura; pien jo ducu ma mako pala lucwan, gibinekogi bene ki pala lucwan.
Matayo 26:53 Itamo ni pe atwero lego Wora wek ocwalla lumalaika makato dul mony apar wiye aryo woko, i cawa man?
Matayo 26:54 Ci lok ma yam gicoyo i ginacoya-ni doŋ bicobbe kakare niŋniŋ, ni myero obed kit meno?”
Matayo 26:55 I kare meno Yecu owaco bot lwak ni, “Wubino bota ki pala lucwan ki odoogu me maka, macalo wubino i kom layak? Abedo ka pwony i ot pa Lubaŋa jwijwi, ci pe yam wumaka do.
Matayo 26:56 Ento gin magi ducu doŋ otimme, wek lok ma yam gicoyo i buk pa lunebi ocobbe kakare.” I kare meno cut lupwonnye gubwote guriŋo woko. Yecu ocuŋ i nyim lukiko ka pido (Marako 14.53-65; Luka 22.54-55,63-71; Jon 18.12-14,19-24)
Matayo 26:57 Jo ma gumako Yecu gutere bot Kayapa ajwaka madit pa Lubaŋa, ka ma onoŋo lupwony-cik ki ludoŋo-gu gucokke iye.
Matayo 26:58 Ento Petero obedo ka lubo kor Yecu ki cencen, nio kwede wa i dyekal pa ajwaka madit; odonyo ci obedo kacel ki lukur-piny kun kuro wek enen gin ma bitimme.
Matayo 26:59 Ajwagi madito ki jo ma i Lukiko ducu guyenyo lok me caden me goba i kom Yecu wek gineke woko,
Matayo 26:60 ento pe gumedo ki noŋo lok mo, kadi bed lucaden ma lugoba mapol gukelo lok goba. Me agikkine jo aryo gubino,
Matayo 26:61 guwacci, “Dano-ni owaco ni, ‘Atwero keto ot pa Lubaŋa, ka dok agero woko kakare i nino adek.’ ”
Matayo 26:62 Cutcut ajwaka madit pa Lubaŋa oa malo ci owacci, “Pe idok iye lok mo? Kit lok aŋo ma jo-ni gudoti kwede-ni?”
Matayo 26:63 Ento Yecu oliŋ woko aliŋa. Ajwaka madit pa Lubaŋa dok owacce ni, “Amito ikwoŋ kwoŋ ki nyiŋ Lubaŋa makwo, tit botwa ka ce in aye i Kricito ma Lubaŋa oyero, Wod pa Lubaŋa.”
Matayo 26:64 Yecu odokke iye ni, “In iwaco giri kit meno; ento awaco botwu ni, cakke kombeddi wubineno Wod pa dano ka obedo piny i kabedo me deyo ka ŋet Won Twer tuŋ lacuc, kun bino ki pol me polo.”
Matayo 26:65 Ci ajwaka madit pa Lubaŋa ocako yeco ginarukane woko kekene, kun wacci, “Oyeto Lubaŋa; pud dok wumito caden me ŋo? Kombeddi doŋ wuwinyo kit ma en oyeto kwede Lubaŋa.
Matayo 26:66 Wutamo iye lok aŋo?” Gudokke iye ni, “Balle romme to.”
Matayo 26:67 Cutcut guŋulo laa i waŋe, ka gudoŋe. Jo mogo gudoŋe kun giwaco ni,
Matayo 26:1557 
Matayo 26:68 “In lanebi-ni! In Kricito ma Lubaŋa oyero-ni, tuci! Aŋa mugoyi?” Petero okwero Yecu (Marako 14.66-72; Luka 22.56-62; Jon 18.15-18,25-27)
Matayo 26:69 Petero onoŋo tye woko, obedo piny i dyekal. Ci aŋeca mo obino bote, owacce ni, “In bene onoŋo itye kacel ki Yecu Lagalilaya.”
Matayo 26:70 Ento Petero okwero woko i nyim dano ducu, kun wacci, “An pe aniaŋ gin ma ibeloko-ni.”
Matayo 26:71 Ka Petero okato woko i doggaŋ, aŋeca mukene dok onene, ci owaco bot jo ma onoŋo gucuŋ kunnu ni, “Dano man bene onoŋo tye kacel ki Yecu me Najaret.”
Matayo 26:72 Petero dok okwero woko kun kwoŋŋe akwoŋa ni, “An gira pe aŋeyo dano-ni.”
Matayo 26:73 Ka kare okato manoknok, jo ma onoŋo gucuŋ kenyo gubino guwaco bot Petero ni, “Ada, in i ŋat acel i kingi, pien kit ma iloko kwede nyuti woko.”
Matayo 26:74 Petero ocako kwoŋŋe kun lamme kekene ni, “Pe aŋeyo danoni.” Cutcut twon gweno otugi kok.
Matayo 26:75 Ci Petero ocako po lok ma nene Yecu owacce ni, “Ma noŋo twon gweno peya okok, ibikwera woko tyen adek kulu.” Ci okato woko okok ki cwercwiny madwoŋ
Matayo 27:1 Ka piny doŋ oru, ajwagi madito pa Lubaŋa ki ludoŋo pa lwak guporo lok i kom Yecu kit me neke woko.
Matayo 27:2 Ci gutweye gutere gumiye bot Pilato ma onoŋo laloc i kare meno. To pa Juda (Tic 1.18-19)
Matayo 27:3 Ka Juda, ŋat ma yam odobe-ni, oneno ni doŋ giŋolo kop oloyo Yecu, oŋut ci odwoko lim ryal pyeradek ca bot ajwagi madito pa Lubaŋa ki ludoŋo,
Matayo 27:4 kun waco botgi ni, “Abalo pi dobo dano ma pe ki bal.” Gudokke iye ni, “Meno obedo lokwa bo? Meno lokki giri.”
Matayo 27:5 Juda obolo lim piny i ŋom i ot pa Lubaŋa, ci ocito odene woko.
Matayo 27:6 Ento ajwagi madito gukwanyo lim meno kun giwaco ni, “Cik pe ye ni myero giket lim man i kicaa lim me ot pa Lubaŋa, pien giwilo ki remo.”
Matayo 27:7 Ci guporo lok kacel, guwilo lim meno woko ki poto pa lacwe-agulu, odoko ka yiko lurok.
Matayo 27:8 Pi meno omiyo gilwoŋo poto-nu ni poto me remo nio wa onyoo.
Matayo 27:1558 
Matayo 27:9 Mumiyo lok ma yam lanebi Jeremia oloko ocobbe kakare ni, “Yam gutero ciliŋ pyeradek, i wel ma jo mogo i kin likwayo pa Icrael oŋolo kwede welle,
Matayo 27:10 ci gimiyo pi poto pa lacwe-agulu ca kit macalo Rwot ocika kwede.” Pilato openyo Yecu (Marako 15.2-5; Luka 23.3-5; Jon 18.33-38)
Matayo 27:11 Yecu ocuŋ i nyim laloc ci laloc openye ni, “In i kabaka pa Lujudaya bo?” Yecu ogamo ni, “Iwaco kakare gire.”
Matayo 27:12 Ento i kare ma ajwagi madito pa Lubaŋa ki ludoŋo gudote, en pe ogamo iye gin mo.
Matayo 27:13 Pilato openye ni, “Pe iwinyo kit lwak adot mapol ma gidoti kwede-ni?”
Matayo 27:14 Ento Yecu pe odok iye lok mo kadi ki acel i lok ducu ma gikelo i kome; man omiyo laloc ouro twatwal. Giŋolo Yecu kop me to (Marako 15.6-15; Luka 23.13-25; Jon 18.39–19.16)
Matayo 27:15 I kare me nino madito onoŋo yam Pilato gonyo iye lamabuc mo woko pi lwak ma gin mito.
Matayo 27:16 I kare-nu onoŋo gitye ki lamabuc mo ma ŋene ma nyiŋe Baraba.
Matayo 27:17 I kare ma doŋ onoŋo gucokke kacel, Pilato openyogi ni, “Wumito ni agony botwu aŋa, baraba nyo Yecu ma gilwoŋo Kricito?”
Matayo 27:18 Pien Pilato onoŋo oŋeyo woko ni gumiyo Yecu bote pi nyeko.
Matayo 27:19 Dok bene i kare ma doŋ Pilato obedo i wi kom me ŋolo kop, dakone ocwalo kwena bote ni, “Pe itim gin mo i kom dano meno ma kite atir-ri, pien tin i waŋ lek aneno can madit twatwal pire.”
Matayo 27:20 Ento ajwagi madito pa Lubaŋa ki ludoŋo gubito lwak ni myero gupeny pi Baraba, guwek ginek Yecu woko.
Matayo 27:21 Laloc dok openyogi ni, “I kin jo aryo-ni wumito agony botwu aŋa?” Lwak gudokke iye ni, “Baraba.”
Matayo 27:22 Pilato dok openyogi ni, “Ci Yecu ma gilwoŋo Kricito-ni doŋ abitimo niŋniŋ?” Gin ducu gudokke iye ni, “Wek gigure i kom yatariya.”
Matayo 27:23 Pilato dok openyogi ni, “Piŋo kaa, otimo kit gin aŋo marac?”. Ento lwak gumedde ki wo ni, “Wek gigure woko i kom yatariya.”
Matayo 27:24 Pilato ka oneno ni lok man onoŋo doŋ pe twerre, woo onoŋo tye ka medde ameda, ci okwanyo pii, olwoko ki ciŋe i nyim lwak kun wacci, “Bal me remo pa dano-ni gire pe i koma, lokwu giwu.”
Matayo 27:25 Dano ducu gugamo ni, “Remone obed i wiwa ki i wi litinowa!”
Matayo 27:1559 
Matayo 27:26 Ci ogonyo botgi Baraba; lacen ka doŋ otyeko goyo Yecu ki del omiye woko ni gigure i kom yatariya. Askari guŋalo Yecu (Marako 15.16-20; Jon 19.2-3)
Matayo 27:27 Askari pa laloc gutero Yecu i Praitorion, ci gucoko buca monygi ducu i nyime.
Matayo 27:28 Gulunyo boŋone woko ki i kome, ka doŋ guruke ki boŋo makwar.
Matayo 27:29 Gucweyo lalukana okuto, gurwako i wiye, ci guketo odoo lagada i ciŋe lacuc. Gurumo coŋgi piny i nyime, gucako ŋale kun giwacci, “Itye ba, kabaka pa Lujudaya!”
Matayo 27:30 Guŋulo laa i kome, gukwanyo odoo lagada ci gugoyo ki wiye.
Matayo 27:31 Ka doŋ gutyeko ŋale, ci gulunyo boŋo makwar woko ki i kome, ka dok guruke ki boŋone kikome, ci gutere kwede woko ka gure i kom yatariya. Giguro Yecu i kom yatariya (Marako 15.21-32; Luka 23.26-43; Jon 19.17-27)
Matayo 27:32 I kare ma doŋ onoŋo gikato woko, gurwatte ki dano mo me Cirene ma nyiŋe Cimon, ci gudiye tektek me tiŋo yatariya pa Yecu.
Matayo 27:33 I kare ma guo i kabedo ma gilwoŋo ni Golgota, ma te lokke ni kabedo me cogo wic,
Matayo 27:34 gumiye koŋo vino ma girubo ki keda ni omati, ento i kare ma obilo, pe oye matone.
Matayo 27:35 Ka doŋ gugure i kom yatariya, ci gupoko boŋŋine woko i kingi kun gibolo iye kwir.
Matayo 27:36 Ka lacen doŋ gubedo piny kunnu ka kiye.
Matayo 27:37 Lok me adot ma gidote kwede-ni giguro malo ka wiye, kun gicoyo ni, “Man aye Yecu kabaka pa Lujudaya.”
Matayo 27:38 Gigure kacel ki luyak mogo aryo, dano acel tuŋ lacuc ki acel tuŋ lacam.
Matayo 27:39 Jo ma gimol gikato ki ka ŋete gubedo ka yete, kun giyeŋo wigi,
Matayo 27:40 ma giwacci, “Nye, in ma imuko ot pa Lubaŋa woko, ci igero pi nino adek-ki, doŋ ilarre keni ba! Ka ce in i Wod pa Lubaŋa, lor woko piny ki i kom yatariya.”
Matayo 27:41 Ki ajwagi madito pa Lubaŋa ki lupwonycik ki ludoŋo bene guŋale kit meno kun giwacci,
Matayo 27:42 “Yam bedo ka laro jo mukene, pe twero larre kene. En kabaka pa jo Icrael do; wek olor piny ki i kom yatariya, ci wabiye en.
Matayo 27:43 En geno Lubaŋa, wek Lubaŋa koŋ olare kombeddi, ka mite; pien yam owacci, ‘An a Wod pa Lubaŋa.’”
Matayo 27:1560 
Matayo 27:44 Ki luyak bene ma onoŋo gigurogi kacel kwede gucaye i kit acel-lu. Yecu oto (Marako 15.33-41; Luka 23.44-49; Jon 19.28-30)
Matayo 27:45 Cakke i cawa abicel, piny ocido woko macol i lobo ducu, nio wa i cawa aboŋwen.
Matayo 27:46 I kin cawa aboŋwen Yecu odaŋŋe ki dwan maloŋo ni, “Eloi, Eloi, lama cabaktani?” ma te lokke ni, “Lubaŋana, Lubaŋana, itenya woko piŋo?”
Matayo 27:47 Ka jo ma onoŋo gucuŋ kunnu guwinyo lokke, ci guwacci, “Laco man tye ka lwoŋo Elia.”
Matayo 27:48 Cutcut dano acel i kingi oriŋo okwanyo amor, ci oluto i koŋo vino mawacce, orwako i wi tal lagada, ka omiyo bot Yecu ni omati.
Matayo 27:49 Ento jo mukene guwacci, “Koŋ wukur, wek mono wanen ka Elia bino ka lare.”
Matayo 27:50 Yecu dok odaŋŋe ki dwan maloŋo, ka doŋ omiyo kwone woko.
Matayo 27:51 Ci nen, boŋo kicika ma i ot pa Lubaŋa oyec opokke woko i dul aryo, cakke ki malo, nio kwede wa i tere piny. Piny oyeŋŋe, ki pata-gu gubar woko;
Matayo 27:52 ki lyel bene doggi oyabbe woko, ki kom jo maleŋ mapol ma yam guto gucer woko.
Matayo 27:53 Gukatti woko ki i lyelgi i kare ma Yecu doŋ ocer, gucito i Jerucalem gunyutte bot jo mapol.
Matayo 27:54 Ladit ma loyo askari kacel ki jo ma onoŋo gitye kwede, ma gubedo ka kiyo Yecu, ka guneno kit ma piny oyeŋŋe kwede ki gin ma doŋ otyeko timme, gubedo ki lworo madit mada, ci guwacci, “Adada, man onoŋo Wod pa Lubaŋa!”
Matayo 27:55 Dok bene onoŋo nene tye mon mapol kunnu ma gucuŋ ki cen ka nenone, ma gulubo kor Yecu cakke ki i Galilaya, gubedo ka konye bene.
Matayo 27:56 I kin mon magi onoŋo tye iye Maliam Lamagdala ki Maliam min Yakobo ki Yucepu, ki min litino pa Jebedayo. Giyiko kom Yecu i lyel (Marako 15.42-47; Luka 23.50-56; Jon 19.38-42)
Matayo 27:57 I kare ma piny doŋ oyuto, dano mo ma lalonyo me Arimataya ma nyiŋe Yucepu obino; en kikome bene onoŋo yam obedo lapwonny pa Yecu.
Matayo 27:58 Ocito bot Pilato ci olego kom Yecu. Ci Pilato ociko ni gimiye.
Matayo 27:59 Yucepu okwanyo kom Yecu, ci oboyo woko ki boŋo camanini maleŋ-ŋe,
Matayo 27:60 ka opyelo i lyelle kikome manyen, ma yam onoŋo okwinyo oroko i i got; ci oŋilo got madit oloro ki dog lyel, ka doŋ oa ocito gire.
Matayo 27:1561 
Matayo 27:61 Maliam Lamagdala ki Maliam mukene-ni bene onoŋo gitye kunnu gubedo piny gukemme ki lyel. Lukur-piny ma gurumo lyel
Matayo 27:62 Orwone, ma en aye nino ma lubo nino me Yubbe, ajwagi madito pa Lubaŋa ki Luparicayo gucokke i nyim Pilato,
Matayo 27:63 guwaco bote ni, “Ladit, wapo kit ma dano ma lagoba ca oloko kwede, i kare ma pud en kwo; ma owaco ni, ‘I ŋe nino adek abicer woko doki.’
Matayo 27:64 Pi meno cik gigwok lyel maber adada nio wa i nino me adekke, wek lupwonnyene pe gucito gukwal kome woko, ka doŋ giwaco bot lwak ni, ‘En doŋ ocer woko ki i kin jo muto’, man bimiyo bwola man bedo rac makato mukwoŋo ca.”
Matayo 27:65 Pilato owaco botgi ni, “Wutye ki askari ma gin lukur-piny; wuciti, wugwok maber mada kit macalo wutwero.”
Matayo 27:66 Ci gucito guloro dog lyel woko maber kun gimwono lanen iye i kom got, ka guketo lukur-piny me gwokone.
Matayo 28:1 Ka cabit doŋ okato, i kine okogweno me nino mukwoŋo me cabit, Maliam Lamagdala ki Maliam mukene gucito ka neno lyel.
Matayo 28:2 Ento oyeŋyeŋ madit oyeŋo piny; pien lamalaika pa Rwot olor ki i polo obino piny ci oŋilo got woko ki i dog lyel, ka obedo i wiye.
Matayo 28:3 Lamalaika meno onoŋo nen calo lutkot ma wil, ki ginarukane onoŋo nen matar calo pee.
Matayo 28:4 Pi lworo en omiyo lukur-piny komgi omyel, ci gudoko calo jo muto.
Matayo 28:5 Ento lamalaika owaco bot mon ni, “Pe wulwor; pien aŋeyo ni wutye ka yenyo Yecu ma yam giguro i kom yatariya-ni.
Matayo 28:6 Pe tye kany, pien ocer woko kit macalo nene en owaco. Wubin wunen ka ma onoŋo en obuto iye.
Matayo 28:7 Ci wuciti oyotoyot wutit bot lupwonnyene ni en doŋ ocer woko ki i kin jo muto, nen, en doŋ okwoŋo nyimwu me cito i Galilaya; wun wubinene ki kunnu. Nen, doŋ atyeko tito botwu.”
Matayo 28:8 Ci gua woko ki i wi lyel oyotoyot ki lworo ki yomcwiny madwoŋ, guriŋo gucito ka tito bot lupwonnyene.
Matayo 28:1562 
Matayo 28:9 Ento nen, Yecu orwatte kwedgi, ci omotogi ni, “Wutye ba!” Gin gubino bote gumako tyene ci guwore.
Matayo 28:10 Ka dok Yecu owaco botgi ni, “Pe wulwor; wuciti wutit bot utmegina ni myero gucit i Galilaya, ci gibinena ki kunnu.” Lok ma lukur-piny gudwoko
Matayo 28:11 I kare ma gitye ka wot, jo mogo ki i kin lukur-piny gudok i gaŋ ka dwoko lok bot ajwagi madito pa Lubaŋa pi gin ducu ma doŋ otimme-ni.
Matayo 28:12 Ka doŋ gucokke kacel ki ludoŋo, ma doŋ guporo lok, ci gumiyo lim madit bot askari,
Matayo 28:13 kun giwacci, “Wuwac bot lwak ni, ‘Lupwonnyene gubino ki dyewor ci gukwalo kome i kare ma onoŋo wanino woko.’
Matayo 28:14 Ka ce laloc biwinyo lok man, ci wan wabiniaŋe ki lok ducu, wek can mo pe opot i komwu.”
Matayo 28:15 Askari bene gugamo lim, ci gutimo kit macalo gicikogi kwede; omiyo lok man obedo ka ywek i kin Lujudaya nio wa onyoo. Yecu ociko jo apar wiye acel (Marako 16.14-18; Luka 24.36-49; Jon 20.19-23)
Matayo 28:16 I kare meno lupwonnye apar wiye acel gucito i Galilaya, i wi got ma yam en ocikogi ni gucit iye.
Matayo 28:17 Ka gunene ci guwore; ento jo mogo gubedo ka kalo akala.
Matayo 28:18 Yecu obino ci owaco botgi ni, “Twero ducu ma i wi polo ki i lobo doŋ gityeko miyo woko bota.
Matayo 28:19 Pi meno doŋ wuciti wucilok jo me rok ducu gudok jo ma luba, kun wubatijagi i nyiŋ Won ki Wod ki Cwiny Maleŋ,
Matayo 28:20 wupwonygi me gwoko gin ducu ma doŋ atyeko cikowu kwede. Nen, atye kwedwu kare ducu, nio i agikki piny.”
Matayo 28:1563  Marako
Marako 1:1 Acakki me lok me kwena maber i kom Yecu Kricito, Wod pa Lubaŋa,
Marako 1:2 kit ma gicoyo kwede i buk pa lanebi Icaya ni, “Nen, acwalo lakwenana otelo nyimi, ma bigero yoni;
Marako 1:3 dwan dano mo ma daŋŋe ki i tim ni, Wuger yo pa Rwot, wutir yone ocuŋ atir.”
Marako 1:4 Kit meno, Jon Labatija ocako nen i tim, kun tito lok ni, “Wuŋut wek wulim batija, wek Lubaŋa owek balwu.”
Marako 1:5 Ci jo ma i lobo Judaya ducu ki jo ducu ma i gaŋ Jerucalem gucito bote. Gutuco balgi, ci en obatijagi i kulu Jordan.
Marako 1:6 Jon yam ruko boŋo yer kinaga, ka tweyo pyere ki del, kun camo bonyo ki moo kic ma i tim.
Marako 1:7 En obedo ka tito lok kun wacci, “Dano mo obebino kun lubo kora ma kato an ki dit, ma an pe aromo guŋo piny ka gonyo del war tyene.
Marako 1:8 An abatijawu ki pii, ento en bibatijawu ki Cwiny Maleŋ.” Jon obatija Yecu (Matayo 3.13-17; Luka 3.21-22)
Marako 1:9 I kare meno Yecu oa ki i Najaret me Galilaya obino bot Jon, ci Jon obatija en i kulu Jordan.
Marako 1:10 Ka Yecu obea woko ki i pii, otugi neno ka polo yabbe, ki Cwiny Maleŋ ma bino kun lyanne piny macalo akuri ci opye i kome.
Marako 1:11 Ci dwan ocako winnye ma a ki i polo kun wacci, “In aye i Woda ma amaro, ma cwinya yom i komi.” Catan obito Yecu (Matayo 4.1-11; Luka 4.1-13)
Marako 1:12 Cutcut Cwiny Maleŋ otero Yecu woko wa i tim.
Marako 1:13 Ci obedo i tim nino pyeraŋwen; Catan ocako bite, ma onoŋo en tye kacel ki lee tim, kun lumalaika gikonye. Yecu ocako ticce i Galilaya (Matayo 4.12-17; Luka 4.14-15; Jon 4.1-3,43)
Marako 1:14 I kare ma gitweyo Jon woko i mabuc, Yecu ocako bino i Galilaya kun tito lok me kwena maber ma a ki bot Lubaŋa;
Marako 1:1564 
Marako 1:15 owacci, “Kare doŋ oromo, ker pa Lubaŋa onyiko cok; wuŋut, wuye lok me kwena maber.” Yecu olwoŋo lucik-rec aŋwen (Matayo 4.18-22; Luka 5.1-11)
Marako 1:16 Ka Yecu onono woto rabo dog nam me Galilaya, ci oneno Cimon ki ominne Anderiya, ka gitye ka bolo obwo recgi i nam; pien gin lumak-rec.
Marako 1:17 Yecu ocako lwoŋogi ni, “Wubin wulub kora, ci an abimiyowu wudoko lumak dano.”
Marako 1:18 Ci cutcut gutugi weko obwogi, gulubo kore.
Marako 1:19 Ka dok guwoto anyim manok, ci oneno Yakobo ki ominne Jon, gin awobe pa Jebedayo, ma onoŋo gitye i yeya ka lubo obwo recgi.
Marako 1:20 En otugi lwoŋogi cut, ci giweko wongi Jebedayo odoŋ ki luticce i yeya, gucako lubo kore. Dano ma tye ki cen marac (Luka 4.31-37)
Marako 1:21 Gucako cito wa i Kapernaum, ci cutcut i ceŋ cabit Yecu odonyo i kacokke, ocako pwonyogi.
Marako 1:22 Dano guuro kit pwonnye matek, pien owonyogi macalo won twero, pe macalo lipwony-cik.
Marako 1:23 Ci cutcut dano mo ma tye ki cen marac onen i kacokke;
Marako 1:24 ocako daŋŋe matek ni, “Ilaro gin aŋo kwedwa kaa, in Yecu Lanajaret? Doŋ ibino ka tyekowa bo? An aŋeyi, in i dano maleŋ pa Lubaŋa.”
Marako 1:25 Ento Yecu ojuke, kun wacce ni, “Liŋ mot, a woko ki i kome!”
Marako 1:26 Cen marac oryeye ki koko matek, ka oa woko ki i kome.
Marako 1:27 Dano ducu guuro matek, kun gipenye kekengi ni, “Man gin aŋo? Man aye dok kit pwony manyen bo? Nen en ka ciko wa cen maraco-gu ki twero, ci gin bene giwinyo doge.”
Marako 1:28 Ci pire oywek oromo kabedo ducu murumo lobo Galilaya. Yecu ocaŋo maro Cimon Petero (Matayo 8.14-15; Luka 4.38-39)
Marako 1:29 Ci cutcut gua woko ki i kacokke, gudonyo i ot pa Petero ki Anderiya, gunywako wot ki Yakobo ki Jon.
Marako 1:30 Maro Petero onoŋo tye ki two lyeto, obuto piny, ci cutcut gutito pire bot Yecu.
Marako 1:31 Yecu ocito omako ciŋe otiŋe kwede malo, ci two lyeto ocaŋ woko ki i kome, ka ocako gwokogi.
Marako 1:1565  Yecu ocaŋo jo mapol otyeno (Matayo 8.16-17; Luka 4.40-41)
Marako 1:32 Otyeno ma ceŋ opoto woko, gucako kelo bote lutwo ducu ma komgi lit, ki jo ma cen marac omakogi.
Marako 1:33 Jo ducu ma i gaŋ gucokke i doggola.
Marako 1:34 Ci en ocaŋo lutwo mapol ma onoŋo gitye ki kwa two mapatpat, kun ryemo ki lwak cen-gu mapol; pe oye cen mo oloko, pien onoŋo giŋeye. Yecu otiŋo wot me tito lok (Luka 4.42-44)
Marako 1:35 Odiko con ma piny pud col, Yecu oa malo, ci opuk ocito woko wa i kabedo ma dano pe iye, ci obedo ka lego Lubaŋa kunnu.
Marako 1:36 Cimon ki jo ma gitye kwede gucako lubo kore;
Marako 1:37 ka gunoŋe ci guwacce ni, “Dano ducu gitye ka yenyi.”
Marako 1:38 En ogamo doggi ni, “Dok wakobu woko i gaŋ mukene ma tye cok ki kany, wek acitit lok kunnu bene; pien meno en aye gin mumiyo abino.”
Marako 1:39 Ci Yecu ocako tiŋo wot orumo lobo Galilaya ducu, kun woto ki tito lok i kacokkegi ki ryemo cen-gu bene. Yecu olonyo kom ladobo (Matayo 8.1-4; Luka 5.12-16)
Marako 1:40 Ladobo mo obino bot Yecu, kun orumo coŋe piny obako doge bote, olege ni, “Ka imito, itwero lonyo koma.”
Marako 1:41 Ci kica omako Yecu i kome, ocako ryeyo ciŋe ogudo kome, kun wacce ni, “Amito; komi olony.”
Marako 1:42 Ci cutcut dobo ocaŋ ki i kome, kome odoko leŋ.
Marako 1:43 Yecu ocike matek, ka ocwale kwede ocito.
Marako 1:44 Ocike ni, “Winy ba, pe icitit ki dano mo; ento ber icit ci icinyutte keni bot ajwaka pa Lubaŋa, wek imi gityer pi komi ma doŋ ocaŋ-ŋi, kit ma yam Moses ociko, wek obed lanyut botgi.”
Marako 1:45 Ento en ocito, ocako tito lokke atyer bot lwak, ci lokke oywek. Pieno omiyo Yecu pe doŋ twero donyo i gaŋ mo ka maleŋ; ocako bedo i kabedo ma dano pe iye, ento lwak gumol gucito bote ma gua ki i kabedo ducu.
Marako 2:1 Ka nino okato manok, Yecu dok odwogo i Kapernaum, ci pire owinnye ni en tye paco.
Marako 2:1566 
Marako 2:2 Ci lwak gucokke kacel, ma kabedo odoko diŋ, pe romogi, piny opoŋ wa i doggola-gu; en obedo ka tito lok botgi.
Marako 2:3 Jo mogo gukelo bote dano ma twoyo two akweya kom, jo aŋwen aye gutiŋo en.
Marako 2:4 Ka yo me tere i nyim Yecu oloyogi pi lwak, ci guyabo wi ot ki malo ka ma en tye iye. Ka gutyeko mukone ci gucwalo kitara ma latwo obuto iye piny i nyime.
Marako 2:5 Yecu ka oneno niyegi, ci owaco bot latwo ni, “Latinna, balli doŋ giweko woko.”
Marako 2:6 Ka lupwony-cik mogo, ma onoŋo gibedo kunnu, gubedo ka pyem kekengi wa i cwinygi ni,
Marako 2:7 “Dano man loko kuman piŋo? En oyeto Lubaŋa! Aŋa ma twero weko bal kono ŋat acel keken, en aye Lubaŋa?”
Marako 2:8 Oyotoyot Yecu ocako niaŋ ki i cwinye kene ni gitye ki pyem ma kit meno i cwinygi, ci openyogi ni, “Piŋo cwinywu tye ka pyem lok macalo man?
Marako 2:9 Lok mayotte tye kwene ka awaco bot latwo ni, ‘Balli doŋ giweko woko’, kono nyo ni, ‘A malo wek itiŋ kabutoni, icit wa paco’?
Marako 2:10 Ento kombeddi abinyuto botwu ni Wod pa dano tye ki twero me weko bal i wi lobo.” Ci cut owaco bot latwo akweya kom ni,
Marako 2:11 “An awacci ni, a malo, itiŋ kabutoni, icit giri paco.”
Marako 2:12 En ocako a malo, otiŋo kabutone oyotoyot, ocito woko ki i nyimgi; omiyo gin ducu guuro twatwal, gucako pako Lubaŋa kun giwacci, “Ma naka yam peya waneno kit gin macalo man.” Yecu olwoŋo Levi (Matayo 9.9-13; Luka 5.27-32)
Marako 2:13 Yecu dok ocito i dog nam Galilaya; ci lwak ducu gubino bote, ocako pwonyogi.
Marako 2:14 Ka okato i yo, ci oneno Levi, wod pa Alipayo, ka obedo piny ka jogo mucoro, ci owacce ni, “Luba.” Ci oa malo, olubo kore.
Marako 2:15 Ka doŋ en obedo piny i ode, ci lujog-mucoro ducu ki lubalo gubino gubedo piny kacel ki lupwonnyene; pien ceŋ onoŋo tye jo mapol ma kit meno ma gubedo ka lube
Marako 2:16 Lupwonycik ma i kin Luparicayo, ka guneno ni en ocamo kacel ki lubalo ki lujog-mucoro, gupenyo lupwonnyene ni, “Piŋo en camo kacel ki lujog-mucoro ki lubalo?”
Marako 2:17 Yecu owinyo ci ogamo ni, “Jo ma komgi yot pe gimito daktar, pe abino ka lwoŋo jo ma kitgi atir, ento lubalo.” Peny i kom ri kec (Matayo 9.14-17; Luka 5.33-39)
Marako 2:1567 
Marako 2:18 Lupwonnye pa Jon ki pa Luparicayo onoŋo gitye ka ri kec; jo mogo gubino gupenye ni, “Piŋo lupwonnye pa Jon ki pa Luparicayo giri kec, ento lupwonnyeni pe giri kec?”
Marako 2:19 Yecu odok iye botgi ni, “Lurem lanyom twero ri kec ma kun lanyom tye kwedgi? Pi kare ducu ma lanyom tye kwedgi pe gitwero ri kec.
Marako 2:20 Ento kare bibino ma gibikwanyo lanyom woko ki botgi, ka doŋ gibiri i kare meno.
Marako 2:21 Pe tye ŋatti mo ma dabo boŋo manyen i kom ginaruka muti. Ka otimo kit meno, ci kiraka ma gidabo kwede-ni telo boŋo meno; en manyen-ni juŋ woko ki kom muti, ci waŋ boŋo yec medde.
Marako 2:22 Pe tye ŋatti mo ma piko koŋo vino manyen i kicaa macon; ka opiko, ci koŋo vino biyeco kicaa woko, koŋo vino bio woko, ki kicaa bene biballe. Ento koŋo vino manyen myero gipik i kicaa manyen.” Lupwonnye gurito win bel i ceŋ cabit (Matayo 12.1-8; Luka 6.1-5)
Marako 2:23 Ka yam onoŋo Yecu woto kun ŋolo dye poto bel i nino me cabit, ka gitye ka wot, lupwonnyene gucako rito wit bel.
Marako 2:24 Luparicayo gupenye ni, “Piŋo lupwonnyeni gitiyo gin ma cik okwero ni pe giti i ceŋ cabit?”
Marako 2:25 En odok iye botgi ni, “Wun pe wukwano gin ma Daudi otiyo ka en tye ma kec oneko marac, en ki jo ma tye kacel kwede?
Marako 2:26 Kit ma en odonyo kwede i ot pa Lubaŋa i kare ma Abiatar aye ajwaka madit pa Lubaŋa? Ocamo mugati ma giketo i nyim Lubaŋa, ma yam cik okwero ni dano mo pe ocam, kono ajwagi pa Lubaŋa keken. Daudi ocamo, dok opoko ki jo ma tye bote.”
Marako 2:27 Otittigi ni “Cabit giketo pi dano, pe dano aye giieto pi cabit.
Marako 2:28 Kumeno Wod pa dano aye rwot me cabit.”
Marako 3:1 Yecu dok odonyo i kacokke, ma onoŋo tye iye dano mo ma bade otal.
Marako 3:2 Gukiye ka nyo bicaŋe i ceŋ cabit, wek gikel kop i kome.
Marako 3:3 Yecu owaco bot labade otal ni, “A malo icuŋ i dyere.”
Marako 3:4 Openyogi ni, “I ceŋ cabit, cik ye ni gitim iye gin maber nyo gin marac, gilar iye kwo nyo ginek woko?” Ento gin guliŋ aliŋa.
Marako 3:1568 
Marako 3:5 En olworo waŋe i komgi ki kiniga, cwinye ocwer pi nwaŋ cwinygi. Owaco bot dano-nu ni, “Rye badi.” En oryeyo bade ci bade ocaŋ.
Marako 3:6 Luparicayo gukato woko, cutcut gucako poro lok kacel ki jo pa Kerode kit ma myero gineke kwede. Lwak gucokke i dog nam
Marako 3:7 Yecu ki lupwonnyene gua gucito i dog nam. Lwak madwoŋ ma gua i Galilaya gulube ki jo ma gua i Judaya,
Marako 3:8 ki i Jerucalem, ki Idumea ki loka Jordan, ki i lobo ma orumo Turo ki Cidon; lwak madwoŋ gucokke bote, pien guwinyo pi tic mapol ma en otiyo.
Marako 3:9 En ociko lupwonnye ni guyub yeya matidi pire, wek pe lwak gubed ka diyo en.
Marako 3:10 Pien onoŋo ocaŋo jo mapol, ma omiyo jo ducu ma komgi lit gidine i kome ka boŋe.
Marako 3:11 Ka cen maraco gunene, ci guryebbe i nyime, gukok kun giwaco ni, “In giri Wod pa Lubaŋa.”
Marako 3:12 Yecu ojukogi ni pe myero giwek dano oŋeye. Yecu oyero jo apar wiye aryo (Matayo 10.1-4; Luka 6.12-16)
Marako 3:13 Yecu oito malo i wi got, ocako lwoŋo jo ma en mito bote; ci gucito bote.
Marako 3:14 Oyero jo apar wiye aryo wek gubed kacel kwede, dok wek eorgi gubed lukwena me tito lok,
Marako 3:15 dok gubed ki twero me ryemo cen.
Marako 3:16 Mukwoŋo Cimon ma en ocako nyiŋe Petero;
Marako 3:17 ki Yakobo wod pa Jebedayo, ki Jon omin Yakobo, ma en ocako nyiŋgi ni Boanergi, te lokke ni, jo ma gimor calo kot;
Marako 3:18 ki Anderiya ki Pilipo ki Bartolomayo ki Matayo, ki Tomaci, ki Yakobo wod Alipayo, ki Tadayo, ki Cimon ma obedo i kin jo ma gimito locken,
Marako 3:19 ki Juda me Keriot, ma yam odobe. Yecu ki Beeljebul (Matayo 12.22-32; Luka 11.14-23;12.10) Yecu odok paco;
Marako 3:20 lwak dok gucokke, omiyo en ki lupwonnyene pe gitwero noŋo kare me cam.
Marako 3:21 Ka jo tugi guwinyo, ci gubino ka make pien giwaco ni, “En opo woko.”
Marako 3:22 Lupwony-cik ma gua i Jerucalem guwaco ni, “En tye ki jok Beeljebul,” dok ni, “En ryemo cen pi twero pa ladit pa cen.”
Marako 3:1569 
Marako 3:23 Yecu olwoŋogi bote, oloko kwedgi i carolok ni, “Catan twero ryemo Catan niŋniŋ?
Marako 3:24 Ker ka opokke aryo, ker meno pe twero cuŋ.
Marako 3:25 Dok ot ka iye opokke aryo, ot meno pe twero cuŋ.
Marako 3:26 Dok ka Catan ocako lweny i kome kekene ce opokke kene, ci pe twero cuŋ, kerre gik woko.
Marako 3:27 Ento pe tye ŋatti mo ma twero donyo i ot pa dano ma kome tek ka yako jamine; ento koŋ kwoŋo tweyo dano ma kome tek-ki, ka doŋ biyako jamine ma i ode.
Marako 3:28 Ada awaco botwu ni, bal ducu ma dano timo, ki lok ducu ma giyeto kwede Lubaŋa, gibiwekone woko,
Marako 3:29 ento ŋat ma yeto Cwiny Maleŋ pe gibiweko balle matwal, pien noŋo otimo bal ma ri nakanaka,”
Marako 3:30 pien onoŋo guwaco ni, “En tye ki cen marac.” Min Yecu ki omegi Yecu (Matayo 12.46-50; Luka 8.19-21)
Marako 3:31 Minne ki omegine gubino, gucuŋ woko, gucwalo kwena me lwoŋe.
Marako 3:32 Lwak onoŋo gubedo kun gurume dyere. Giwacce ni, “Nen, meni ki omegi gitye woko, giyenyi.”
Marako 3:33 En openyo ni, “Maa ki omega gin aŋagi?”
Marako 3:34 Olworo waŋe i kom jo ma gurume ma gubedo piny, owaco ni, “Maa ki omega gin ene.
Marako 3:35 Dano ma tiyo gin ma Lubaŋa mito, en aye omera, ki lamera, ki maa.”
Marako 4:1 Yecu dok ocako pwony i dog nam. Lwak madwoŋ twatwal gucokke bote; pi meno oito i yeya, obedo iye i dye nam, lwak ducu gubedo i witura.
Marako 4:2 Opwonyogi ki lok mapol i carolok. I pwonnye owaco ni,
Marako 4:3 “Wuwiny! Lacoc ocito ka coyo kodi.
Marako 4:4 Ka kun coyo, kodi mogo okir i ŋet yo, winyo gubino, gucamo woko.
Marako 4:5 Kodi mukene okir i kom pata ka ma ŋom tye iye manok. Cutcut gutwi, pien ŋom pe tut.
Marako 4:6 Ka ceŋ oryeny, owaŋogi gutwo woko, pien lwitgi pe odonyo matut.
Marako 4:1570 
Marako 4:7 Kodi mukene okir i kin okuto, okuto olot odiyogi woko, pe gunyako nyiggi.
Marako 4:8 Kodi mukene okir i ŋom maber, gutwi, gujany, gunyako nyiggi, mukene pyeradek, mukene pyerabicel, mukene miya.”
Marako 4:9 Lacen owaco ni, “Ŋat ma tye ki it me winyone, owiny.” Pwony i kom carolok (Matayo 13.10-17; Luka 8.9-10)
Marako 4:10 Ka onoŋo Yecu odoŋ kene, ci jo murume dyere kacel ki jone apar wiye aryo, gubino gupenye lok i kom carolok meno.
Marako 4:11 En ogonyo botgi tere ni, “Wun gimiyowu me ŋeyo muŋ me ker pa Lubaŋa, ento bot jo maca ma gitye woko giloko kwedgi i carolok,
Marako 4:12 wek ka gineno, gunen, ento pe guniaŋ maber, dok ka giwinyo, guwiny, ento pe guniaŋ tere maber; wek pe gudwog cen, ci Lubaŋa owek balgi.” Yecu otito te carolok i kom lacoc (Matayo 13.18-23; Luka 8.11-15)
Marako 4:13 Yecu openyogi ni, “Pe wuniaŋ te carolok man? Wubiniaŋ niŋniŋ carolok ducu?
Marako 4:14 Lacoc coyo lok pa Lubaŋa.
Marako 4:15 Magi gin aye jo ma i ŋet yo, ka ma lok gicoyo iye; ka guwinyo, cutcut Catan bino, kwanyo lok ma gicoyo i igi woko.
Marako 4:16 Kit meno magi gin aye ma gicoyo i ŋom ma obedo pata; gin ka guwinyo, oyotoyot gimako lok ki yomcwiny;
Marako 4:17 ento pe gitye ki lwitgi i igi, giri pi kare manok; ka can obino, nyo libo dano ocakke, pi lok meno, cutcut gipoto woko.
Marako 4:18 Tye mukene ma gicoyo i kin okuto; gin aye jo ma giwinyo lok,
Marako 4:19 ce paro lok me lobo man, ki maro lonyo, ki miti me jami mukene, ka odonyo i cwinygi ci diyo lok, pe nyak.
Marako 4:20 Ento maca ma gicoyogi i ŋom maber-ri, gin aye jo ma giwinyo lok, ci gigamo, ginyako nyiggi, mukene pyeradek, mukene pyerabicel, mukene miya.” Mac tara ma giumo ki aduku (Luka 8.16-18)
Marako 4:21 Lacen openyogi ni, “Tara mono gikelo i ot me auma ki aduku, nyo me aketa i te kitanda? Pe gicibo i wi okar?
Marako 4:22 Pien pe tye gin mo ma okanne ma pe biŋene, kadi gin ma giumo ma pe binen kamaleŋ.
Marako 4:23 Ka ŋatti mo tye ki it me winyone, owiny.”
Marako 4:1571 
Marako 4:24 Owaco botgi ni, “Wugwokke i kom lok ma wuwinyo; kit gin mo ma wupimo kwede-ni, en aye gibipimo ki mewu bene, dok gibimedone botwu.
Marako 4:25 Pien ŋat ma mere tye, gibimedde, ŋat ma mere pe gibikwanyo woko ki bote kadi wa gin ma en tye kwede ducu.” Carolok i kom twi pa kodi
Marako 4:26 Yecu owaco ni, “Ker pa Lubaŋa tye kit man, macalo dano ma coyo kodi i ŋom.
Marako 4:27 En buto piny i dyewor, dok a i dyeceŋ, ci kodi cako twi, doŋo, kun en pe ŋeyo kit ma timme kwede.
Marako 4:28 Ŋom kene aye miyo kodi nyako nyige; mukwoŋo koŋ twi, lacen ŋok, ka nyig bel corre. oromo.”
Marako 4:29 Ento ka bel ocek, ci dano cako kayone cut, pien noŋo kare me kayo bel doŋ Carolok i kom kodi karadali (Matayo 13.31-32; Luka 13.18-19)
Marako 4:30 Dok owaco ni, “Wabiporo ker pa Lubaŋa ki kit gin aŋo? Nyo wabinyuto ki kit carolok aŋo?
Marako 4:31 Ker pa Lubaŋa rom ki kodi dek karadali; ka gicoyo i ŋom, kadi bed en tidi twatwal makato kodi ducu ma i wi lobo-ni,
Marako 4:32 ento ka gicoyo, ci doŋo, doko dit makato dek ducu, jaŋe jany madito, miyo winyol me polo twero gero odigi i te tipone.” Yecu maro lok i carolok (Matayo 13.34-35)
Marako 4:33 Otito botgi lok i carolok mapol calo meno, kit ma gitwero niaŋ kwede.
Marako 4:34 Pe oloko kwedgi laboŋo carolok, ento ka en tye ki lupwonnyene, ci gonyo te lok ducu botgi. Yecu ojuko yamo ki nam (Matayo 8.23-27; Luka 8.22-25)
Marako 4:35 I nino meno ka piny doŋ oyuto, Yecu owaco botgi ni, “Wakatu loka ca.”
Marako 4:36 Guweko lwak, ci gukwaŋo en ki yeya ma onoŋo en tye iye-ni; ki yeya mukene bene onoŋo tye kacel kwedgi.
Marako 4:37 Yamo madwoŋ ocako kodo, pii otwagge, ocorre i yeya, omiyo i yeya ocako poŋ woko.
Marako 4:38 Ento en onoŋo tye i tik yeya, kun onino i kom laten-wic. Gucoye, guwacce ni, “Lapwony, in pe iparo? Nen, wato woko do.”
Marako 4:39 En ocako co woko ci ojuko yamo, owaco ki nam ni, “Liŋ, pye mot.” Yamo ocako kwe, nam oliŋ mot.
Marako 4:1572 
Marako 4:40 Openyogi ni, “Piŋo wulwor kit man? Wun pe wutye ki niye?”
Marako 4:41 Gubedo ki lworo madwoŋ, ci gucako penye kekengi kun giwaco ni, “Man aŋa kaa, ma yamo ki nam giwinye-ni?”
Marako 5:1 Gubino i loka nam tuŋcel, i lobo pa Lugeraca.
Marako 5:2 Ka Yecu okato woko ki i yeya, ci cutcut dano mo ma tye ki cen marac obino bote, ma oa ki i kabedo ka ma giyiko iye jo muto.
Marako 5:3 En bedo i kin lyel, pe tye dano mo ma twero tweyo en kadi ki nyor;
Marako 5:4 pien yam gitweye tyen mapol ki atego ki nyor, ento ocodo nyor, oturo atego woko, pe tye dano mo ma tye ki tek ma loye.
Marako 5:5 Nino ducu, dyewor ki dyeceŋ, en bedo i kin lyel ki i wi cere kun kok, dok ŋolo kome kene ki kidi.
Marako 5:6 Ka oneno Yecu ki ka mabor, ci oriŋo, oryebbe i nyime, owore.
Marako 5:7 Ci odaŋŋe ki dwan maloŋo ni, “Ilaro aŋo kweda, Yecu Wod pa Lubaŋa Mamalo Twal? Alami ki nyiŋ Lubaŋa, pe iyela.”
Marako 5:8 Pien onoŋo ocike ni, “A woko ki i kom dano man, in cen marac.”
Marako 5:9 Yecu openye ni, “Nyiŋi aŋa?” Ogamo ni, “Nyiŋa Legion, pien wapol.”
Marako 5:10 En obako doge bote matek ni, pe myero ocwal cen maraco woko ki i lobo meno.
Marako 5:11 Lwak opego mapol onoŋo gitye ka cam i kor got kunnu;
Marako 5:12 gubako doggi bote kun giwaco ni, “Cwalwa i opego, wek wadony i igi.”
Marako 5:13 Yecu oyegi. Cen maraco gua, gudonyo i opego, lwak opego ma gimito romo ka alip aryo, gutwarre ki ŋwec gucorre i loŋo got, gumwony woko i nam.
Marako 5:14 Lukwat guriŋo gutito lokke i gaŋ madit, ki i kin paco. Dano mapol gumol gubino ka neno gin ma otimme.
Marako 5:15 Gubino bot Yecu, guneno dano ma yam tye ki cen maraco, obedo piny, oruko boŋo, odoko ryek, en ma yam onoŋo tye ki buca mony me cen maraco; lworo ocako makogi.
Marako 5:16 Jo ma guneno gutito botgi lok ducu ma otimme i kom dano ma yam tye ki cen maraco, ki gin ma otimme i kom opego-gu.
Marako 5:17 Gubako doggi bot Yecu ni myero oa woko ki i lobo tugi.
Marako 5:1573 
Marako 5:18 Ka en tye ka ito i yeya, ci dano ma yam tye ki cen maraco obako doge bot Yecu ni myero ebed bote.
Marako 5:19 Ento Yecu okwero woko, owacce ni, “Dok paco bot lutuwu, icitit gin madit ma Rwot otimo i komi, ki kit ma otimi kwede kica.”
Marako 5:20 En ocito, ocako tito lok madit ma Yecu otimo i kome i Dekapoli , omiyo jo ducu guuro. Nya pa Yairo ki dako ma ogudo dog boŋo pa Yecu (Matayo 9.18-26; Luka 8.40-50)
Marako 5:21 Ka Yecu doŋ okato loka nam tuŋ ca, lwak madwoŋ gucokke bote; en obedo i dog nam.
Marako 5:22 Ŋat acel ma i kin ludito me kacokke ma nyiŋe Yairo obino; ka onene, ci oryebbe piny ka tyene,
Marako 5:23 obako doge bote matek ni, “Nyara matidi mito to woko. Bin iket ciŋi i kome wek ocaŋ, obed makwo.”
Marako 5:24 Yecu ocito kacel kwede, kun lwak madwoŋ gilube, kun gidiye.
Marako 5:25 Onoŋo tye dako mo ma yam otwoyo two agobi mwaka apar wiye aryo.
Marako 5:26 En olimo can madwoŋ ki bot ludaktar mapol; olanyo limme ducu pe okonye ento twone medde ameda.
Marako 5:27 Ka owinyo lok i kom Yecu, obino ki i yo ŋeye ki i kin lwak, ci ogudo dog ginarukane;
Marako 5:28 pien otamo ni, “Ka agudo kadi kom ginarukane keken, ci abicaŋ.”
Marako 5:29 Oyotoyot two agobine ocaŋ woko, ci oŋeyo ki i kome kene ni doŋ ecaŋ woko ki i twone.
Marako 5:30 Ka Yecu oŋeyo ki i kome ni tek oa ki i kome, ci olokke i dye lwak cut, openyo ni, “Aŋa ma ogudo ginarukana?”
Marako 5:31 Lupwonnyene gugamo ni, “Ineno lwak tye ka diyo in, ka dok pud ipenyo ni, ‘Aŋa ma oguda?’ “
Marako 5:32 Ci olworo waŋe wek enen ŋat ma ogude-ni.
Marako 5:33 Ci dako meno, ka oŋeyo kit gin ma otimme i kome, obino bot Yecu ki lworo, kun kome myel, oryebbe i nyime, otitte lok ducu me ada.
Marako 5:34 Yecu owacce ni, “Nyara, niyeni ocaŋi; wot ki kuc, twoni doŋ otyeko caŋ matwal.”
Marako 5:35 Ma kun en pud loko, jo mogo gubino ma gua ki i ot pa ladit me kacokke, guwaco ni, “Nyari doŋ oto woko, pud dok iyelo Lapwony piŋo?”
Marako 5:1574 
Marako 5:36 Yecu pe oketo cwinye i kom lok ma guwaco, ento ociko ladit me kacokke ni, “Pe ilwor, in iye meri ayeya keken.”
Marako 5:37 Pe oye dano mo olube, kono nyo Petero ki Yakobo ki Jon omin Yakobo keken.
Marako 5:38 Gubino i ot pa ladit me kacokke, Yecu oneno lwak ma giwo, kun gikok ma gidaŋŋe matek.
Marako 5:39 Ka odonyo i ot, openyogi ni, “Piŋo wuwo ki koko? Latin man peya oto, ento onino anina.”
Marako 5:40 Gunyere matek, ci oryemogi ducu woko, ocako tero won latin ki minne ki jo ma onoŋo gitye kacel kwede, gudonyo ka ma latin tye iye.
Marako 5:41 Omako ciŋe, owacce ni, “Talita kum”, te lokke ni, “Latin anyaka, awacci ni, a malo.”
Marako 5:42 Oyotoyot nyako oa malo, owoto, pien onoŋo mwaka me ditte doŋ romo apar wiye aryo. Guuro matek twatwal.
Marako 5:43 Yecu ocikogi matek ni ŋatti mo pe myero oŋe lok man; ocikogi ni gimi ki nyako- nu cam mo ocam.
Marako 6:1 Yecu oa woko ki kunnu, odok i lobo tugi, lupwonnyene gulube.
Marako 6:2 Ocako pwonyogi i kacokke i ceŋ cabit. Jo mapol ma guwinye, guuro, kun giwaco ni, “Laco man onoŋo ryeko man ducu ki kwene? Kit ryeko aŋo ma gimiye-nu? Dok kit tic aŋo matek madito ma rom man ma en tiyogi-ni?
Marako 6:3 Man pe lapac, wod pa Maliam, omin Yakobo, ki Yoce, ki Juda ki Cimon? Dok nyimegine pe gitye botwa kany?” Ci cwinygi ocako a woko i kome.
Marako 6:4 Yecu owaco ni, “Lanebi giketo deyo i kome, ento pe giketo deyo i kome ki i lobo tugi ki i kin jo tugi, ki i ode.”
Marako 6:5 Pe otwero tiyo tic matego kunnu, ento oketo ciŋe i kom lutwo mogo, ocaŋogi.
Marako 6:6 Yecu ouro pien pe gitye ki niye. En obedo ka wirre i kin gaŋi kun pwonyo dano. Yecu ooro lupwonnye par wiye aryo (Matayo 10.5-15; Luka 9.1-6)
Marako 6:7 Yecu olwoŋo bote jone apar wiye aryo, ci oorogi ki aryo aryo, omiyogi twero i kom cen maraco.
Marako 6:8 Ocikogi matek ni pe guwot ki gin mo, kono odoo keken, laboŋo cam mo, kadi kicaa, kadi lim mo i del pyergi;
Marako 6:9 ento guwot kun giruko war tyengi, pe guwot ma gubamo kanyi aryo i komgi.
Marako 6:1575 
Marako 6:10 Ocikogi ni, “Ka wudonyo i ot mo, wubed kenyo nio ka wubia ki i kabedo meno.
Marako 6:11 Kabedo ducu ma pe bijolowu, ma pe biwinyowu, ka ce wubia woko ki kunnu, ci wuteŋ apwa woko ki i tyenwu wek obed caden botgi.”
Marako 6:12 Kit meno gucako cito, gutito lok ni myero dano oŋuti.
Marako 6:13 Guryemo lwak cen mapol, dok guwiro lutwo mapol ki moo kun gicaŋogi. To pa Jon Labatija (Matayo 14.1-12; Luka 9.7-9)
Marako 6:14 Kabaka Kerode owinyo pire, pien onoŋo nyiŋ Yecu doŋ oywek twatwal. Jo mogo guwaco ni, “Jon Labatija aye ocer woko ki i kin jo muto; en aye mumiyo lakit teko macalo meno tye ka tic i kome.”
Marako 6:15 Ento jo mukene guwaco ni, “En Elia”, jo mukene ni, “En lanebi, cal ki ŋat mo i kin lunebi macon.”
Marako 6:16 Ka Kerode owinyo pire ci owacci, “Jon ma yam atoŋo wiye en aye ocer woko.”
Marako 6:17 Pien Kerode yam ooro dano, gumako Jon, gutweyo i mabuc, pi Kerodia ci- ominne, dako pa Pilipo, ma yam okwanyo me bedo dakone.
Marako 6:18 Pien Jon owaco bot Kerode ni, “Cik pe oye ni ibed ki ci-omeru.”
Marako 6:19 Kerodia obedo ki keccwiny i kome, omito neke woko, ento pe otwero,
Marako 6:20 pien Kerode onoŋo lworo Jon, kun ŋeyo ni en dano ma kite atir, ki maleŋ, ci obedo ka gwoke maber. Ka owinyo lok ma en otito, lokke otwoyo doge woko, ento pire obedo mit bote ka winyo lokke.
Marako 6:21 Ento kare maber oromo i nino ma Kerode oyubo iye karama me po pi nywale, ci olwoŋo iye luditone ki lutel-wi-lweny ki ludoŋo me Galilaya.
Marako 6:22 Nya pa Kerodia odonyo i ot omyelo, ci oyomo cwiny Kerode ki welone. Kabaka owaco bot nyako ni, “Legga gin ducu ma imito, abimiyi.”
Marako 6:23 Okwoŋo akwoŋa kun wacce ni, “Gin ducu ma ibilegga abimiyi, kadi bed nucu kerra.”
Marako 6:24 Nyako okato woko, openyo minne ni, “Abilego gin aŋo?” Odok iye ni, “Leg wi Jon Labatija.”
Marako 6:25 Oyotoyot odwogo i ot bot kabaka ki mit kome, olege ni, “Amito imiya wi Jon Labatija i weer kombeddi.”
Marako 6:26 Kabaka okumo matek, ento pi kwoŋŋe ki pi welone omiyo pe omito twonne.
Marako 6:27 Oyotoyot kabaka ooro askari ma lakur, ocike ni okel wi Jon. Ocito oŋolo ŋute ki i ot mabuc,
Marako 6:28 okelo wiye i weer, omiyo bot nyako; nyako omiyo bot minne.
Marako 6:1576 
Marako 6:29 Ka lupwonnye pa Jon guwinyo pire, gucito gutiŋo kome, guyiko i lyel. Yecu omiyo cam ki jo alip abic (Matayo 14.13-21; Luka 9.10-17; Jon 6.1-14)
Marako 6:30 Lukwena gudwogo bot Yecu gutitte lok ducu ma gutiyo ki ma gupwonyo.
Marako 6:31 En owaco botgi ni, “Wubin kenwu ka ma dano pe iye, wuywe manok.” Pien jo mapol onoŋo gibedo ka bino, gidok cen, kun gigwennye agwenya, omiyo pe gubedo ki kare mo me cam.
Marako 6:32 Gucito kengi ki yeya i kabedo ma dano pe iye.
Marako 6:33 Jo mapol gunenogi ka gicito, guŋeyogi, ci guriŋo kunnu ki tyengi kun gia ki i gaŋi ducu; gin aye gukwoŋo o kunnu wiati.
Marako 6:34 Ka Yecu okato i wi tera, oneno lwak madwoŋ; kica ocako make i komgi, pien gitye macalo romi ma gipe ki lakwat; ci opwonyogi ki lok mapol.
Marako 6:35 Ka oo otyeno, lupwonnyene gubino bote guwacce ni, “Kabedo man tye i dye tim, cawa bene doŋ okato.
Marako 6:36 Cwal lwak gucit i kin paco ki i gaŋi ma cokcok, guwil ginacama pigi kengi.”
Marako 6:37 Ento en odok iye ni, “Wun aye wumigi ginacama.” Gin gugamo ni, “Wacit wawil kwon me ciliŋ miya aryo, wami botgi wek gucam?”
Marako 6:38 Ento en openyogi ni, “Wutye ki mugati adi? Koŋ wucit wunen.” Ka guŋeyo guwacce ni, “Abic, ki rec aryo.”
Marako 6:39 Yecu ociko jo ducu ni gubed piny i dul ki dul, i kom lum alita.
Marako 6:40 Kit meno lwak gubedo piny i dul ki dul, miya miya, ki pyerabic pyerabic.
Marako 6:41 Okwanyo mugati abic ki rec aryo, oneno malo i polo olego gum, obaro i mugati, omiyo ki lupwonnyene wek guket i nyim lwak; dok opoko rec aryo i kingi ducu.
Marako 6:42 Gin ducu gucamo, guyeŋ
Marako 6:43 Gicoko ŋide mugati ma obaro-nu mudoŋ, ki rec bene, opoŋo aduku apar wiye aryo.
Marako 6:44 Jo ma gucamo mugati giromo co alip abic. Yecu owoto i wi nam ki tyene (Matayo 14.22-33; Jon 6.15-21)
Marako 6:45 Oyotoyot Yecu ociko lupwonnyene ni gudony i yeya, gukwoŋ nyime me cito loka ca, wa i Betecaida, kun en pud ciko lwak.
Marako 6:46 Ka doŋ ocikogi, ci ocito i wi got ka lega.
Marako 6:47 Ka piny oyuto, yeya onoŋo doŋ tye wa i dye nam, en kene aye onoŋo tye i wi tura.
Marako 6:1577 
Marako 6:48 En onenogi kun gicanne ki cero yeya, pien onoŋo yamo kodo bino ki i nyimgi. I kine me koko gweno, en ocako bino botgi kun woto i wi nam ki tyene. Omito katogi akata,
Marako 6:49 ento ka gunene kun woto i wi nam ki tyene, gutamo ni gwok nyo tipo, ci gudaŋŋe matek;
Marako 6:50 pien gin ducu gunene, ci tipo komgi oto woko. Ento oyotoyot oloko kwedgi kun waco ni, “Wudi cwinywu. An enni; gwok wulwor.”
Marako 6:51 Odonyo botgi i yeya, ci yamo oliŋ mot. Gin guuro matek twatwal ki i cwinygi,
Marako 6:52 pien nakanen pe guniaŋ lok ma i kom mugati, ento cwinygi pud obedo nwaŋ. Yecu ocaŋo two i Genecaret (Matayo 14.34-36)
Marako 6:53 Ka doŋ gukato loka ca, ci gukato wi tura i lobo Genecaret, gutweyo yeya kunnu.
Marako 6:54 Ka gutyeko a woko ki i yeya, ci lwak guŋeyo Yecu oyotoyot.
Marako 6:55 Gucako riŋo gurumo kabedo ducu ma tye kunnu, kun gikelo lutwo ma gutiŋogi ki kitara, giterogi i kabedo ducu ma guwinyo ni en tye kunnu.
Marako 6:56 I kabedo ducu ma yam en obino iye, i kin paco-gu, ki i gaŋi-gu, ki i kin caro, gipyelo lutwo wa i cuk-gu, kun gibako doggi bote ni oye wek gugud kadi dog ginarukane keken; ci lutwo ducu ma gugudo gucaŋ.
Marako 7:1 Luparicayo ki lupwony-cik mogo ma gua ki i Jerucalem gucokke bot Yecu.
Marako 7:2 Guneno jo mogo ma i kin lupwonnyene ma pe gilubo kwer, ento gicamo ma pe gulogo ciŋgi.
Marako 7:3 Pien Luparicayo ki Lujudaya ducu ka pe gulogo ciŋgi kakare pe gicamo, pien gumako kit pa ludoŋo
Marako 7:4 Ka gudwogo ki i cuk pe gicamo, nio ka gulwokke. Dok gitye ki lwak kit kwer mapol ma gilubo, macalo kit me lwoko kikopo-gu ki agulu-gu ki jami mola-gu ducu.
Marako 7:5 Luparicayo ki lupwony-cik gupenyo Yecu ni, “Piŋo lupwonnyeni pe gilubo kit kwer pa ludoŋo? Piŋo gicamo ki ciŋgi ma pe gulogo ma lubo kwer?”
Marako 7:6 Yecu odok iye botgi ni, “Wun lugoba, Icaya con oloko i komwu kakare, macalo en ocoyo ni Lubaŋa owacci, ‘Rok man kara giwora ki doggi nono, ento cwinygi pe i koma wacel;
Marako 7:7 giwora nono, pwony ma gipwonyo obedo pwony ma mako kit pa dano.’
Marako 7:1578 
Marako 7:8 Wuweko cik pa Lubaŋa, kun wuketo cwinywu ka lubo kit pa dano.”
Marako 7:9 Yecu dok owaco botgi ni, “Wutimo ber pi kwero cik pa Lubaŋa, wek wulub giwu kit cikwu!
Marako 7:10 Moses yam owacci, ‘Wor woru ki meni’; dok ni, ‘Ka ŋatti mo oceno wonne nyo minne, gibineke woko’;
Marako 7:11 ento wun wuwaco ni, ‘Ka dano mo owaco ki wonne nyo minne ni, Gin ma kono akonyi kwede en lim me Korban’ (te lokke ni, gin ma gimiyo ki Lubaŋa),
Marako 7:12 en pe dok omi lim mo me konyo wonne nyo minne,
Marako 7:13 kun wumiyo lok pa Lubaŋa doko goro, pien wupwonyo dano ni gulub kit cikwu. Dok wutiyo bene gin mapol macalo meno.” Gin ma balo dano (Matayo 15.10-20)
Marako 7:14 Yecu dok olwoŋo lwak bote, ci owaco botgi ni, “Wun ducu wuwiny lokka, ci wuniaŋ.
Marako 7:15 Pe tye gin mo ma donyo i i dano ma oa ki woko ma twero balo en, ento gin ma a ki i dano en aye balo dano.
Marako 7:16 Ma tye ki it me winyone, ci owiny.”
Marako 7:17 Ka oweko lwak woko, ci odonyo i ot, lupwonnyene gucako penye pi carolok meno ma obolo-ni.
Marako 7:18 En ogamo ni, “Kara wun bene peya wuniaŋ tere bo? Pe wuŋeyo ni, gin ducu ma donyo i dano ma a ki woko pe twero balo en?
Marako 7:19 Pien pe odonyo wa i cwinye, ento wok kato i cin iye, ci kato woko.” (Ka otyeko wacone ki meno, nyuto ni olonyo kwa cam ducu.)
Marako 7:20 Yecu dok owaco ni, “Gin ma a ki i dano aye balo dano.
Marako 7:21 Pien gin ma a ki i cwiny dano, en aye bedo tam maraco, cot, kwalo kwo, nek, abor,
Marako 7:22 paro lim, bal maraco, bwolo dano, kwele, nyeko, yet, wakke ki miŋo.
Marako 7:23 Tim magi maraco-ni ducu gia ki i cwiny dano, gin aye gibalo dano.” Niye pa dako me Curo-Poiniki (Matayo 15.21-28)
Marako 7:24 Yecu ocako a ki kunnu, ocito wa i lobo ma tye cok ki Turo ki Cidon. Ci odonyo i ot mo kunnu; onoŋo en pe mito ni ŋatti mo oŋe ni etye kunnu, ento pe twero kanne.
Marako 7:25 Cutcut dako mo ma nyare tye ki cen marac owinyo pire, ci obino oryebbe ka tyene.
Marako 7:1579 
Marako 7:26 Dako-nu onoŋo Lagrik, ma rokke Curo-Poiniki. Ocako lego Yecu ni oryem cen woko ki i kom nyare.
Marako 7:27 Yecu owacce ni, “Koŋ iwek litino gukwoŋ yeŋ, pe ber gikwany cam pa litino, gibol ki gwogi.”
Marako 7:28 Dako-nu odok iye ni, “Rwoda, meno iwaco kakare; kadi bed kumeno ci litino gwogi ma gitye i te meja gin bene gicamo ŋide cam pa litino do.”
Marako 7:29 Yecu owacce ni, “Pi lok ma iloko-ni, ber doŋ idok paco, cen doŋ otyeko a woko ki i kom nyari.”
Marako 7:30 En odok paco, ci onoŋo latin tye obuto i wi kitanda, ma cen doŋ otyeko a woko ki i kome. Yecu ocaŋo dano ma ite odiŋ ma te lebe oto
Marako 7:31 Yecu oa ki i lobo ma cokcok ki Turo, ci owok ki i cidon, ka okato ocito wa i nam Galilaya, ka otuc kwede wa i dye lobo Dekapoli.
Marako 7:32 Ci gikelo bote dano ma ite odiŋ ma te lebe oto, gucako bako doggi bote ni oket ciŋe i kome.
Marako 7:33 Yecu ocako mako en ki i kin lwak otere cen i muŋ, ci oketo ciŋe i it dano meno, ka oŋulo laa ci ogudo lebe;
Marako 7:34 ocako neno malo i polo, ocur, kun waco ni, “Eppata”, te lokke ni, “Yabbe.”
Marako 7:35 Ite oyabbe woko ki te lebe bene ogonnye, ocako lok atir.
Marako 7:36 Yecu ocikogi ni pe gutit ki ŋatti mo; ento kadi bed ocikogi kumeno, gin bene gumedde ameda ki tito pire.
Marako 7:37 Gin gubedo ka urone makato ducu, ma kun giwacci, “En otimo gin ducu maber; pien omiyo jo ma itgi odiŋ giwinyo lok, ki jo ma te lebgi oto giloko.”
Marako 8:1 I kare meno, ka lwak dok gucokke mapol, kun pe gitye ki camgi, ci Yecu olwoŋo lupwonnyene bote, ocako waco botgi ni,
Marako 8:2 “Kica maka i kom lwak man, pien gutyeko bedo kweda kany pi nino adek ma kun pe gitye ki camgi mo.
Marako 8:3 Ka acwalogi ni gudok wa tugi ki kec, ci kec bibwoyogi woko i yo, pien jo mukene i kingi gua ki ka mabor.”
Marako 8:4 Lupwonnyene gudok iye ni, “Kara man, dano twero miyo mugati ma romo dano- ni i tim kany niŋniŋ?”
Marako 8:1580 
Marako 8:5 Yecu openyogi ni, “Wutye ki mugati adi?” Gugamo ni, “Abiro.”
Marako 8:6 Ociko lwak ni gubed piny i ŋom, ci omako mugati abiro-nu, opwoyo, ka obaro igi, ocako miyo bot lupwonnyene guket i nyimgi, ci guketo i nyim lwak.
Marako 8:7 Onoŋo gitye ki rec matino manok bene; ka doŋ olego iye gum, ociko ni magi bene myero giket i nyimgi.
Marako 8:8 Lwak gucamo nio ka guyeŋ; gucako coko ŋide cam ma oloyogi-ni, oromo adita abiro mupoŋ.
Marako 8:9 Jo ma onoŋo gitye kunnu welgi romo jo alip aŋwen.
Marako 8:10 Ka ociko lwak, ci odonyo i yeya cutcut kacel ki lupwonnyene, ocito wa i lobo Dalmanuta. Luparicayo gulego lanyut (Matayo 16.1-4)
Marako 8:11 Luparicayo gubino bot Yecu ci gucako pyem kwede, kun gimito lanyut ma a ki bot Lubaŋa, me laom iye.
Marako 8:12 Yecu ocur ki i cwinye matek kun wacci, “Piŋo yalwak me kare man gimito lanyut? Adada, awacciwu ni, pe gibimiyo lanyut mo bot yalwak me kare man.”
Marako 8:13 Yecu oa woko ki botgi, ci odonyo i yeya, oŋolo nam okato wa loka ca. Tobi pa Luparicayo ki tobi pa Kerode (Matayo 16.5-12)
Marako 8:14 Lupwonnyene wigi onoŋo owil woko ka tero mugati, onoŋo gitye kimugati acel keken i yeya.
Marako 8:15 Yecu ocikogi matek twatwal kun wacci, “Wugwokke i kom tobi pa Luparicayo ki tobi pa Luparicayo ki tobi pa Kerode.”
Marako 8:16 Lupwonnye gubedo ka laro lok kekengi kun giwacci, “Pe watye ki mugati.”
Marako 8:17 Ka Yecu oŋeyo ci openyogi ni, “Piŋo wubedo ka laro lok ni pe wutye ki mugati? Peya wuniaŋ ce? Pe wumako maber? Cwinywu pud nwaŋ?
Marako 8:18 Wutye ki waŋwu, ci pe wuneno kwede? Wutye ki itwu, pe wuwinyo kwede? Wun pe wupo ce?
Marako 8:19 Ka yam abaro i mugati abic pi jo alip abic-ci, ci wucoko ŋide aduku adi?” Gugamo ni, “Apar wiye aryo.”
Marako 8:20 “Ka yam abaro i mugati abiro pi jo alip aŋwen-ni, onoŋo wucoko ŋide opoŋo adita adi?” Dok gugamo ni, “Abiro.”
Marako 8:21 En openyogi ni, “Peya wuniaŋ aye?” Yecu ocaŋo latowaŋ i Betecaida
Marako 8:1581 
Marako 8:22 Gin gucako bino i Betecaida, ci jo mogo gukelo bote dano ma waŋe oto woko, gubako doggi ni oboŋ kome.
Marako 8:23 Yecu ocako mako ciŋ lawaŋe-oto, ci otere woko wa i ŋe gaŋ; ci oŋulo laa i waŋe, ka dok oketo ciŋe i kome, openye ni, “Ineno gin mo doŋ?”
Marako 8:24 Laco meno otiŋo waŋe malo, ocako waco ni, “Aneno kom dano; ento pud ginen macalo yadi ma woto.”
Marako 8:25 Yecu dok onwoyo keto ciŋe i waŋ lawaŋe-oto; ci ociko waŋe matek, waŋe odok kakare ma neno piny maber.
Marako 8:26 Yecu ocwalo en wa i paco tugi, kun cike ni, “Pe idony i gaŋ kunnu.” Petero otuco lok i kom Yecu (Matayo 16.13-20; Luka 9.18-21)
Marako 8:27 Yecu ki lupwonnyene gucito i kin gaŋi me Cecaria Pilipi. I kare ma gitye i yo, openyo lupwonnye mere ni, “Dano mono giwacci an aŋa kaa?”
Marako 8:28 Guwacce ni, “Jon Lubatija; jo mogo giwacci, ‘Elia’, ki jo mukene ni in ŋat acel i kin lunebi.”
Marako 8:29 Dok openyogi ni, “Ento wun kono wulwoŋa mono ni an aŋa?” Petero ogamo ni, “In i Kricito ma Lubaŋa oyero.”
Marako 8:30 Yecu ociko matek ni pe gitit pire ki dano mo. Yecu otito pi tone (Matayo 16.21-28; Luka 9.22-27)
Marako 8:31 Yecu ocako pwonyo lupwonnye mere ni, “Wod pa dano myero olim can madwoŋ, dok ludoŋo ki ajwagi madito pa Lubaŋa ki lupwony-cik myero gukwere woko, ci guneke, ento en cako cer woko i ŋe nino adek.”
Marako 8:32 Yecu oloko lok meno atyer ka maleŋ. Petero otero en cen, ocako juke matek.
Marako 8:33 En olokke bot lupwonnyene ci oloko ki Petero matek, kun wacci, “Dok cen i ŋeya, in Catan! Pien tammi pe lubo pa Lubaŋa, ento pa dano.”
Marako 8:34 Yecu olwoŋo lwak bote kacel ki lupwonnyene, ci otito botgi ni, “Ka ce dano mo mito lubo kora, myero okwoŋ kwerre kekene, ka ocak tiŋo yatariyane, olub ki kora.
Marako 8:35 Pien dano ma mito laro kwone birwenyone arwenya, ento ka dano mo orwenyo kwone pira ki pi lok me kwena maber, en aye bilaro kwone.
Marako 8:36 Konyo dano ma olimo lobo ducu ki gin aŋo mono, ka ce kwone gikwanyo woko?
Marako 8:37 Dano dok bimiyo kit gin aŋo ma ka kwone?
Marako 8:1582 
Marako 8:38 Ka ce dano mo lewic omake i koma ki i lokka i kare man me bal ki weko Lubaŋa, Wod pa dano bene lewic bimake i kome i kare ma en bidwogo ki deyo pa Wonne kacel ki lumalaika maleŋ.”
Marako 9:1 Dok oloko botgi, ni “Adada awacciwu ni, tye jo mogo ma gucuŋ i kinwu kany ma pe gibibilo to wacel, nio waŋ ma guneno ka ker pa Lubaŋa doŋ otyeko bino ki tek.” Kom Yecu olokke mapat (Matayo 17.1-13; Luka 9.28-36)
Marako 9:2 Ka nino okato abicel, ci Yecu otero Petero ki Yakobo ki Jon, ocako yito kwedgi i wi got mabor i muŋ gin kengi. Kome ocako lokke i nyimgi,
Marako 9:3 ginarukane odoko tar ma wil, matar dok twatwal; pe tye lalwok boŋo mo i wi lobo ma twero lwoko lony matar ma rom meno.
Marako 9:4 Ci Elia ki Moses gucako nen botgi, gubedo ka lok ki Yecu.
Marako 9:5 Petero ocako penyo Yecu ni, “Lapwony, bedo kany ber mada; wek doŋ wager aduc adek, acel meri, acel pa Moses, ki acel pa Elia.”
Marako 9:6 Onoŋo Petero pe doŋ ŋeyo kit gin ma myero eloki, pien onoŋo lworo omakogi mada.
Marako 9:7 Pol ocako bino ci tipone oumo komgi woko lipuk, ci dwan owinnye ki i pol, ma wacci, “Man aye Woda ma amaro; wuwinye.”
Marako 9:8 Lupwonnye gucako ŋiyo piny oyotoyot, ci waŋgi pe omedo ki neno dano mo, guneno kom Yecu ma tye kwedgi-ni keken.
Marako 9:9 I kare ma doŋ gitye ka lor piny ki i wi got, Yecu ocikogi ni pe gutit lokke bot dano mo i kom gin ma guneno, nio waŋ ma Wod pa dano ocer ki i kin jo muto.
Marako 9:10 Lupwonnye gumako lok meno, gubedo ka penye kekengi ni, “Cer ki i kin jo muto kono te lokke aŋo?”
Marako 9:11 Gucako penyo Yecu ni, “Piŋo lupwony-cik guwacci, Elia aye koŋ kwoŋo bino?”
Marako 9:12 Yecu otito botgi ni, “Adada Elia aye myero okwoŋ bino, ka wek ocaka dwoko jami ducu obed kakare. Ento lok man dok gicoyo i kom Wod pa dano piŋo kaa, ni, myero en koŋ olim can madwoŋ, ka dok ni, gibicaye matek?
Marako 9:13 Ento doŋ atito botwu atir ni Elia doŋ otyeko bino wa con, ci gutyeko timo gin ma gimito i kome, macalo yam gicoyo i kome.” Yecu ocaŋo awobi ma tye ki cen marac (Matayo 17.14-21; Luka 9.37-43a)
Marako 9:14 Ka gubino piny bot lupwonnye mukene, ci guneno lwak mapol gurumogi dyere, kun lupwony-cik gitye ka pyem kwedgi.
Marako 9:1583 
Marako 9:15 Ka lwak guneno Yecu, guuro en mada, gutwarre oyotoyot guriŋo ka mote.
Marako 9:16 Yecu openyogi ni, “Wubedo ka pyem kwedgi pi lok aŋo?”
Marako 9:17 Ci dano mo acel ki i kin lwak ogamo doge ni “Lapwony, wayi onoŋo akelo woda boti. En tye ki cen marac ma pe loko,
Marako 9:18 ka tekke cen omako i kabedo mo, ci tugi retone woko piny likuŋ, ci bwoyo yenyo i doge, cako kayo lake-gu matek, kun poyo kome lirikrik. Apenyo lupwonnyeni ni guryem woko, ci ryemone oloyogi.”
Marako 9:19 Yecu ocako gamo ni, “Wun yalwak ma niyewu lam, abibedo kwedwu nio wa awene? Dok abidiyo cwinya i komwu nio wa awene ba? Wukel en bota kany.”
Marako 9:20 Gukele bot Yecu. Ka cen marac-ci onene, ci oyeŋo kom awobi-nu, orete woko piny; ocako ŋenne i ŋom ma kun bwoyo yenyo i doge-gu.
Marako 9:21 Yecu openyo wonne ni, “Two man obedo ka timme kit man pi lwak kare ma rom mene?” Wonne ogamo ni, “Nia wa ka tinone.
Marako 9:22 Otemo neke woko tyen mapol; kine mogo rete i mac kadi wa i pii-gu. Ka ce itwero timo iye gin mo, ci tim ber, ikonywa do.”
Marako 9:23 Yecu ogamo doge ni, “Ka ce atwero? Gin ducu twerre ki bot dano ma ye Lubaŋa.”
Marako 9:24 Won latin ogamo doge oyotoyot kun daŋŋe matek ni, “Aye; kony niyena ma lam-mi.”
Marako 9:25 Ka Yecu oneno lwak giriŋo gibino bote, ogerre i wi cen marac, kun wacce ni, “In cen ma pe loko-ni, ma iti odiŋ-ŋi, aciki ni, a woko ki i kom awobi-nu, pe dok idwog i kome matwal.”
Marako 9:26 En okok, ci ocako ryene aryeya ki tek, ka oa woko i kome. Awobi-nu koŋ obedo macalo dano muto, omiyo jo mapol doggi ocer ni, “En doŋ oto woko ada.”
Marako 9:27 Ento Yecu omako ciŋe, oile kwede malo, ci en ocuŋ.
Marako 9:28 Ka Yecu odonyo i ot, ka ma gubedo iye kengi, ci lupwonnyene gupenye ni, “Gin aŋo mugeŋowa ryemone?”
Marako 9:29 En owaco botgi ni, “Kit cen macalo man pe ryemme pi gin mo, ento ki lega keken.” Yecu dok otito pi tone (Matayo 17.22-23; Luka 9.43b-45)
Marako 9:30 Gua woko ki kunnu, guŋolo ki i Galilaya. Yecu pe omito ni dano mo oŋe pire,
Marako 9:31 pien onoŋo en tye ka pwonyo lupwonnyene kun waccigi ni, “Wod pa dano gibimiye i ciŋ dano; gibineke woko, ci en bicer woko i ŋe nino adek.”
Marako 9:32 Ento gin pe guniaŋ kit lokke-nu, dok gulworo penye.
Marako 9:1584  Aŋa ma ladit i kingi? (Matayo 18.1-5; Luka 9.46-48)
Marako 9:33 Gibino i Kapernaum. Ka gitye i ot, Yecu ocako penyogi ni, “Wubedo ka laro lok aŋo i waŋayo kekenwu-ni?”
Marako 9:34 Gin guliŋ aliŋa, pien gubedo ka laro lok kekengi i waŋayo ni, “Aŋa ma ladit i kingi?”
Marako 9:35 Yecu ka obedo piny ci olwoŋo jone apar wiye aryo, ocako waccigi ni, “Ka dano mo mito bedo mukwoŋo, myero en aye odoŋ cen i ŋe luwote ducu, en aye obed latic megi ducu.”
Marako 9:36 Okwanyo latin mo, ci omiyo ocuŋ i kingi, ka otiŋo i kore ci okwako, ocako waco botgi ni,
Marako 9:37 “Dano mo ma ojolo latin acel macalo man pi nyiŋa, meno rom ki ma ojolo an; ka dok dano ma ojolo an, meno rom ki ma ojolo ŋat muora-ni.” Ŋat ma pe lakworwa noŋo en lawotwa (Luka 9.49-50)
Marako 9:38 Jon owaco bot Yecu ni, “Lapwony, waneno ŋatti mo ka tye ka ryemo cen ki nyiŋi, ma en pe nywako wot kwedwa, ci wajuke woko.”
Marako 9:39 Ento Yecu ogamo ni, “Pe wujuke; pien pe tye dano mo ma tiyo tic matek ki nyiŋa, ma twero waco lok mo marac i koma oyot.
Marako 9:40 Pien ŋat ma pe lakworwa, en aye lawotwa.
Marako 9:41 Adada awacciwu ni, dano mo ma bimiyowu pii me amata i kikopo, pien wun jo pa Kricito, limo motte pe biloyo en kadi matidi mo. Lok mumiyo dano poto i bal (Matayo 18.6-9; Luka 17.1-2)
Marako 9:42 “Ka dano mo miyo ŋat mo acel ma i kin jo magi matino ma guye an-ni gupoto i bal, ci bedo ber makato ducu ka gitweyo kidi rego madit i ŋute ci gibole kwede wa i nam.
Marako 9:43 Ka ce ciŋi aye omiyo ipoto i bal, ci toŋ iŋun woko, twara ma idonyo i kwo ma ciŋi lakucel peke, ber makato ma giboli i Geena ma itye ki ciŋi aryo ducu, kun idonyo kwedgi i mac ma pe to, [44ka ma kwidi ma camogi pe to, ki macce bene pe to.]
Marako 9:45 Ka ce tyeni aye omiyo ipoto i bal, ci toŋ woko, twara idonyo i kwo ma tyeni lakucel peke, ber makato ma kono giboli ki tyeni aryo i Geena, [46ka ma kwidi ma camogi pe to, ki macce bene pe to.]
Marako 9:47 Ka ce waŋi aye omiyo ipoto i bal, ci kol woko; twara ma idonyo i ker pa Lubaŋa ma waŋi lakucel, kato ma kono giboli ki waŋi aryo ducu i Geena,
Marako 9:1585 
Marako 9:48 ka ma kwidi ma camogi pe to, ki macce bene pe to.
Marako 9:49 Pien kado ma bilonyo kom dano acel acel en aye mac.
Marako 9:50 Kado ber, ento kado ka odoko bot, ci dok gibiyubo niŋniŋ wek odok mamit? Wubed ki kado i iwu, dok wubed ki kuc kekenwu.”
Marako 10:1 Yecu oa woko ki kunnu, ci obino wa i lobo Judaya ma loka Jordan, ci lwak dok gucokke bote; ocako pwonyogi doki, macalo kit pwonnye tye kwede.
Marako 10:2 Luparicayo mogo gubino bote, ci gucako omo cwinye kun gupenye ni, “Cik miyo twero ni laco oryem dakone woko?”
Marako 10:3 Yecu ocako gamo doggi ma kun penyogi ni, “Moses yam ocikowu niŋniŋ?”
Marako 10:4 Gugamo ni, “Moses yam oye miyo twero ki laco ni myero omi waraga me laryem dakone woko, nyomgi oket woko.”
Marako 10:5 Yecu owaco botgi ni, “Moses omiyowu cik meno pi cwinywu manwaŋ.
Marako 10:6 Ento nia i acakki keto lobo ‘Lubaŋa oketo laco ki dako.’
Marako 10:7 ‘Pienno dano twero weko wonne ki minne, moko i kom dakone matwal.
Marako 10:8 Ci gin aryo-nu gicako doko kom acel.’ Gin pe dok gibedo kom aryo, doŋ gibedo kom acel keken.
Marako 10:9 Gin ma Lubaŋa oribo kacel dano pe opok kingi.”
Marako 10:10 Ka onoŋo gitye i ot, ci lupwonnyene gupenye i kom lok meno.
Marako 10:11 En owaco botgi ni, “Ka dano mo oryemo dakone woko, ce dok onyomo dako mukene, lanyom meno otimo abor, noŋo obalo i nyim dakone;
Marako 10:12 ki dako bene kit meno, ka ce oa woko ki bot cware dok ogero laco mukene, ci dako-nu otimo abor.” Yecu omiyo gum i kom litino (Matayo 19.13-15; Luka 18.15-17)
Marako 10:13 Ka lwak gukelo litinogi bot Yecu ni wek en oboŋ komgi, ci lupwonnyene gujukogi.
Marako 10:14 Ka Yecu oneno ci cwinye ocwer matek, ocako wacogi ni, “Wuwek litino gubin bota, pe wugeŋgi; pien ker pa Lubaŋa tye pi jo macalo gin.
Marako 10:15 Adada awacciwu ni, dano ma pe oye ker pa Lubaŋa macalo latin, pe bidonyo i kerre kadi matidi mo.”
Marako 10:16 Ocako tiŋogi i kore omiyogi gum, kun keto ciŋe i komgi.
Marako 10:1586  Awobi ma lalonyo (Matayo 19.16-30; Luka 18.18-30)
Marako 10:17 Ka Yecu oa obino wa i yo, ci dano mo ocako riŋo i kore, ci orumo coŋe i nyime kun penye ni, “Lapwony maber, atim aŋo wek alim kwo ma pe tum?”
Marako 10:18 Yecu owaco ni, “Piŋo ilwoŋa ni aber? Pe tye dano mo maber, Lubaŋa kene aye ber.
Marako 10:19 In iŋeyo cik, ni, ‘Pe ineki, Pe itim abor, Pe ikwal gin mo, Pe ibed caden me goba, Pe ibed, Pe ibum dano mo, Wor woru ki meni.’ “
Marako 10:20 En ocako gamo ni, “Lapwony, atyeko mako cik magi ducu nia wa i ka tinona.”
Marako 10:21 Yecu ociko waŋe onene ci cwinye omare, owacce ni, “Gin mo acel aye pud orem boti. Koŋ icit icat jamini ducu ma itye kwede ci imi limme ki lucan, ci ibibedo ki lwak lonyo ma gikano piri i polo. Ka doŋ ibin icak lubo kora.”
Marako 10:22 Awobinu ka owinyo Yecu oloko bote kit meno, ci waŋe oballe woko, ocako dok cen ki cwercwiny, pien onoŋo en tye ki lwak limme madwoŋ.
Marako 10:23 Yecu olworo waŋe ci owaco bot lupwonnyene ni, “Bibedo tek mada bot jo ma lulonyo me donyo i ker pa Lubaŋa!”
Marako 10:24 Lupwonnyene guuro lokkenu matek. Yecu dok ocako wacogi ni, “Litino, donyo i ker pa Lubaŋa tek marac!
Marako 10:25 Kinaga twero donyo i waŋ libira oyot, makato lalonyo me donyo i ker pa Lubaŋa!”
Marako 10:26 Ci omiyo lwak guuro matek, ci gupenyo ni, “Ka kumeno, ci aŋa dok ma larre?”
Marako 10:27 Yecu ocako nenogi, ci owacci, “Ki bot dano pe twerre, ento ki bot Lubaŋa twerre, pien gin ducu twerre ki bot Lubaŋa.”
Marako 10:28 Petero ocako wacce ni, “Ce wan kono ma waweko jamiwa ducu, ci walubi-ni?”
Marako 10:29 Yecu owacce ni, “Adada awacciwu ni, pe tye ŋatti mo ma oweko ode, nyo omege, nyo nyimege, nyo minne, nyo wonne, nyo litino, nyo pottine, pira ki pi lok me kwena maber,
Marako 10:30 ma en pe bilimo lwak jami makato meno tyen miya i kare man, gin aye odi, omego, lamego, mego, litino, ki potti, kacel ki libo; ka dok wa i kare me anyim en binoŋo kwo ma pe tum.
Marako 10:31 Lwak jo mapol ma gubedo jo mukwoŋo yo gin aye gibidoŋ cen, ki jo ma gudoŋ cen, gin aye dok bitelo yo.”. Yecu dok omwoyo tito pi tone tyen me adekke (Matayo 20.17-19; Luka 18.31-34)
Marako 10:1587 
Marako 10:32 I kare ma gicito i yo ma cito Jerucalem, ma kun Yecu aye tye ka telogi yo, guuro matek, dok lupwonnyene gubedo ki lworo. En dok ocako tero lupwonnyene apar wiye aryo, ci otito botgi kit ma bitimme i kome,
Marako 10:33 kun wacci. “Nen ba, wan doŋ watye ka ito malo i yo Jerucalem. Wod pa dano doŋ gibimiye i ciŋ ajwagi madito pa Lubaŋa ki lupwony-cik, gibiŋolle kop me to, ci gibimiye i ciŋ Lurok;
Marako 10:34 giŋale, giŋulo laa i kome dok gibipwode ki del, ci gibineke; ento en bicer woko i ŋe nino adek.” Lega pa Yakobo ki Jon (Matayo 20.20-28)
Marako 10:35 Yakobo ki Jon gin litino pa Jebedayo, gubino i nyim Yecu, ci guwacce ni, “Lapwony, wamito in itim ki wan gin ma walegi pire-ni.”
Marako 10:36 En ocako penyogi ni, “Wun wumito ni atimmiwu kit gin aŋo?”
Marako 10:37 Gugamo, ni, “Ye wek ŋat acel obed i kom badi tuŋ lacuc ki acel bene obed i kom badi tuŋ lacam i kare me deyoni.”
Marako 10:38 Yecu owaco botgi ni, “Wun pe wuŋeyo gin ma wulego. Wun wutwero mato ki kikopo ma abimato kwede-ni; nyo wutwero limo batija kit ma gibatija kwede an- ni?”
Marako 10:39 Gugamo ni, “Watwero.” Yecu dok owaco botgi ni, “Kikopo ma an abimato kwede-ni, wun bene wubimato kwede, ki kit batija ma an abibatija kwede-ni, wun bene gibibatijawu kwede;
Marako 10:40 ento lok me bedo i kom bada ma lacuc nyo me lacam pe an aye apoko. Meno bibedo pa jo ma yam doŋ giyubo pigi wa con.”
Marako 10:41 Ka jo mukene apar-ri guwinyo lokke, ci cwinygi ocako cwer i kom Yakobo ki Jon.
Marako 10:42 Yecu ocako lwoŋogi bote, ci owaco botgi ni, “Wun wuŋeyo ni, jo ma gilwoŋogi ni gin lulo Lurok giloyo dano ki tek, dok luditogi bene gibedo ki twero i komgi.
Marako 10:43 Pe myero wun wubed kit meno; ento ŋat ma mito bedo ladit i kinwu en aye myero obed laticwu,
Marako 10:44 ki ŋati ma mito bedo mukwoŋo i kinwu, en aye myero obed opiiwu ducu.
Marako 10:45 Kadi wa Wod pa dano bene pe obino ni gutine, ento en aye eti ki dano; en obino pi miyo kwone me lakok lwak dano mapol.” Yecu ocaŋo latowaŋ ma nyiŋe Bartimayo (Matayo 20.29-34; Luka 18.35-43)
Marako 10:1588 
Marako 10:46 Ka gubino i Jeriko, ci i kare ma en doŋ obea woko ki i Jeriko, kacel ki lupwonnyene ki lwak madwoŋ, ci latowaŋ ma nyiŋe Bartimayo, wod pa Timayo, onoŋo obedo piny i ŋet yo.
Marako 10:47 Ka owinyo ni meno aye Yecu me Najaret, ocako daŋŋe ni, “Yecu Lakwar Daudi, timma kica ba!”
Marako 10:48 Lwak gujuke matek ni oliŋ, ento en omedde ameda ki daŋŋe ni, “Lakwar Daudi, timma kica ba!”
Marako 10:49 Ka Yecu ocuŋ, ci owacci, “Wulwoŋe obin.” Gucako lwoŋo lawaŋe-oto ni, “Doŋ idi cwinyi, a malo, olwoŋi.”
Marako 10:50 En otugi bolo ginarukane woko, ci oa malo, obino bot Yecu.
Marako 10:51 Yecu ocako penye ni, “Imito atimmi gin aŋo?” Ci latowaŋ ogamo ni, “Lapwony, amito waŋa onen piny do.”
Marako 10:52 Yecu ocako wacce ni “Doŋ iciti, niyeni ocaŋi.” Ocako neno piny cut, ci olubo kor Yecu kun woto kwede i yo.
Marako 11:1 I kare ma doŋ gicok o i Jerucalem, ki tuŋ Betepage ki Betania, i kor got Jeituni, ci Yecu ocako oro jo aryo ki i kin lupwonnyene,
Marako 11:2 ocikogi ni, “Wucit i gaŋ ma tye i nyimwu. Ka ce wudonyo iye, ci wutugi noŋo latin kana ma gitweyo, ma ŋatti peya oito i wiye; ci wugony, wek wukel.
Marako 11:3 Ka ce dano mo openyowu ni, ‘Wugonyo woko piŋo kaa?’ wudokke iye ni, ‘Rwot aye mito; ci bicwalo dwoko woko kany oyotoyot.’ “
Marako 11:4 Gucako cito, gunoŋo gitweyo latin kana i doggola woko ki i ŋet yo, ci gugonyo.
Marako 11:5 Jo mogo ma gucuŋ kunnu gupenyogi ni, “Wubetimo gin aŋo, ma wugonyo ki latin kana-ni?”
Marako 11:6 Gudok iye kit ma Yecu ocikogi kwede, ci guye ni gucit kwede.
Marako 11:7 Ci gukelo latin kana bot Yecu, gucako peto boŋŋigi i kome, ocako bedo i wiye.
Marako 11:8 Jo mapol gupeto boŋŋigi i dye yo, ki jo mogo gupeto jaŋ yadi ma potgi oluk ma gu jako ki i potti.
Marako 11:9 Ci jo ma gutelo yo ki jo ma gilubo kore gidaŋŋe ni, “Ojana! Lubaŋa omi gum i kom dano ma bino i nyiŋ Rwot!
Marako 11:10 Lubaŋa omi gum i kom ker pa kwarowa Daudi ma obebino-ni! Ojana malo i wi polo!”
Marako 11:1589 
Marako 11:11 Yecu ocako donyo i Jerucalem ki i ot pa Lubaŋa bene, oŋiyo kit jami-gu ducu, ka odok i Betania kacel ki jone apar wiye aryo, pien onoŋo piny doŋ oyuto woko. Yecu oceno yat oduro (Matayo 21.18-19)
Marako 11:12 Orwone dok gua ki i Betania, ma kun kec neke.
Marako 11:13 Ka oneno yat oduro ki cen ma pote oluk, ci ocito ka nenone ni gwok nyo enoŋ iye mucekke. Ka oo i te yat, ci pe onoŋo iye gin mo, onoŋo pote keken, pien onoŋo peya kare me cekke.
Marako 11:14 Lupwonnyene guwinyo ka en wacci, “Ŋat mo pe ocam nyigi matwal.” Yecu olonyo ot pa Lubaŋa (Matayo 21.12-17; Luka 19.45-48; Jon 2.13-22)
Marako 11:15 Ka gubino i Jerucalem, ci Yecu odonyo i ot pa Lubaŋa, ocako ryemo lucat-wil ki luwil jami i ot pa Lubaŋa. Ci oryebo meja pa lulok cente, ki kom pa lucat amam;
Marako 11:16 pe onoŋo dok ye ni dano mo oŋol i ot pa Lubaŋa ki yec mo.
Marako 11:17 Ka dok ocako pwonyogi kun loko ni, “Pe yam gicoyo ni, ‘Oda gibilwoŋo ni ot me lega pa rok ducu’? Ento wun wuloko odoko boro pa luyak.”
Marako 11:18 Ajwagi madito pa Lubaŋa ki lupwony-cik gubedo ka winyo lokke, ci gucako yenyo kit yo mo me neke woko; pien gin gitye ka lworo en. Pien onoŋo lwak ducu gitye ka uro kit pwonnye.
Marako 11:19 Ka piny oyuto, ci ocako a woko ki i Jerucalem. Pwony ma oa i lok kom yat oduro (Matayo 21.20-22)
Marako 11:20 Odiko ka gitye ka wot i yo meno, guneno oduro otal nia wa i lwite.
Marako 11:21 Petero ocako po pire, ci owacci, “Lapwony, nen yat oduro ma iceno-ni otal woko.”
Marako 11:22 Yecu ogamo ni, “Wuye Lubaŋa.
Marako 11:23 Adada awacciwu ni, dano ma biwaco ki got man ni, ‘Mukke wek itiŋŋe ipot wa i nam,’ ma kun pe kalo akala i cwinye, ento noŋo oye ni gin ducu ma elego-ni bitimme, ci bitimme ada.
Marako 11:24 Pi lok man mumiyo awacciwu ni, gin ducu ma wupenyo ci wulego Lubaŋa pire, ber wuye ni doŋ wulimo ci wubinoŋone ada.
Marako 11:25 Ka ce wutye ka lega i nyim Lubaŋa, ka onoŋo wutye ki kop mo i kom dano mo, ci wutimme kica, ka wek Wonwu ma tye i polo bene otimwu kica i kom balwu. [26Ento ka pe wutimo ki dano kica, ci Wonwu ma tye i polo pe bitimowu kica i kom bal mewu.”] Gipenyo kit twer pa Yecu
Marako 11:1590  (Matayo 21.23-27; Luka 20.1-8)
Marako 11:27 Gin dok gudwogo i Jerucalem. Ka onoŋo en tye ka wot i ot pa Lubaŋa ci ajwagi madito pa Lubaŋa ki lupwonycik ki ludoŋo gubino bote.
Marako 11:28 Gupenye ni, “Twer mene mumiyo itimo lok macalo man? Dok aŋa mumiyi twero meno?”
Marako 11:29 Yecu ogamo doggi ni, “An koŋ apenyowu ki peny mo acel; wek wun bene wudokka iye, ka an abititowu kit twero mumiyo atiyo lok man.
Marako 11:30 Batija pa Jon twerone oa ki bot Lubaŋa nyo oa ki bot dano? Wun wudokka iye.”
Marako 11:31 Gucako bedo ki pyem i kingi kekengi, kun gipyem ni, “Ka koni wawacci, ‘Twerone oa ki bot Lubaŋa’, ci en dok bipenyowa ni, ‘Ci piŋo pe wuye lokke?’
Marako 11:32 Ka dok wawacci twerone oa ki bot dano kono?” Ento gin gulworo lwak, pien lwak ducu giŋeyo maber ni, Jon aye lanebi atika.
Marako 11:33 Guwaco bot Yecu ni, “Wan pe waŋeyo.” Yecu bene owacogi ni, “An bene pe abitito botwu kit twero mumiyo atiyo man.”
Marako 12:1 Yecu ocako lok kwedgi i carolok ni, “Yam tye dano mo ma opito olok i potone, ci orumo woko ducu ki cel, ka okwinyo bur me biyo pige, ci ogero iye lubele, oweko i ciŋ lupur, ci ocito woko wa i lobo mukene.
Marako 12:2 Ka kare oromo, ci ocako cwalo laticce bot lupur ka omo nyige mucekke i potone.
Marako 12:3 Lupur gumake, ci gupwode, ka guryeme kwede woko, omedo ki dok ki ciŋe nono.
Marako 12:4 En dok ocwalo laticce mukene; gin gugoyo en bene, gugoyo wiye lero, gutime ki tim me lewic.
Marako 12:5 Ka dok omedde oro dano mukene, ci guneko dano meno woko. Gubedo ka keto can i kom jo mapol; jo mukene gupwodogi apwoda, ki mukene gunekogi aneka.
Marako 12:6 Pud onoŋo en odoŋ ki dano mo acel bote, en aye wode ma en maro-ni. Lacen en ocwalo wode kikome botgi, kun wacci, ‘Gibiworo woda.’
Marako 12:7 Lupur gucako lok kekengi ni, ‘Man aye doŋ lale lim; wubin waneke woko, wek lim ma en bileyo-nu obed mewa.’
Marako 12:8 Ci gumake, guneke woko, gubole woko wa i ŋe poto olok.
Marako 12:9 Ci won poto olok bitimogi niŋniŋ? En bibino, ci neko lupur woko ducu, ci miyo poto olok woko bot jo mukene.
Marako 12:1591 
Marako 12:10 Yam pe wukwano lok ma gicoyo i ginacoya ni, ‘Got ma lugedo gukwero-ni en aye odoko got madit ma i twok ot;
Marako 12:11 man Rwot aye ma otiyo, obedo botwa lok me aura’?”
Marako 12:12 Gutemo pi make, ento gulworo lwak, pien guniaŋ atir ni obolo carolok meno i komgi. Ci gua gucito gigi woko. Culo mucoro bot Cecar (Matayo 22.15-22; Luka 20.20-26)
Marako 12:13 Gin gucako oro Luparicayo ki jo pa Kerode bene, wek gumak lok ma a i doge.
Marako 12:14 Ka gin gubino bote, ci gucako wacce ni, “Lapwony, wan waŋeyo ni in i dano ma itye ki ada, dok pe ito i kom ŋatti mo, pien in pe ineno kom dano ki woko, in ipwonyo yo pa Lubaŋa ki ada. Ci myero gicul mucoro bot Cecar nyo pe?
Marako 12:15 Wacul nyo pe wacul?” Yecu oŋeyo bwolagi, ocako waco ni, “Wun mono wubwola piŋo kaa? Koŋ wucikella kom lim ma giculo kwede, anen.”
Marako 12:16 Gin gucako kelone bote, ci en openyogi ni, “Cal ki coc ma gicoyo i kome-ni pa aŋa?” Ci gugamo ni, “Pa Cecar yo.”
Marako 12:17 Yecu ocako wacogi ni, “Wudwok jami pa Cecar bot Cecar, ki jami pa Lubaŋa wudwok bot Lubaŋa.” Gin gucako urone matek. Peny i kom cer ki i kin jo muto (Matayo 22.23-33; Luka 20.27-40)
Marako 12:18 Lucadukayo gucako bino bot Yecu; gin aye jo ma giwacci cer pa jo muto pe tye kulu. Gucako penyo peny ni,
Marako 12:19 “Lapwony, Moses yam ocoyo ni, ka laco mo oto woko, ce oweko dakone, ma kun pe obwoto latin mo, ci myero ominne olak dakone, wek onywal kwede litino ka wi ominne.
Marako 12:20 Ci yam onoŋo tye co abiro ma gin ducu omego. Ka laco mukwoŋo nyomo dako- nu oto woko ma pe obwoto latin mo,
Marako 12:21 ci me aryo ocako lako dako-nu, en bene oto woko ma pe obwoto latin mo; ki dano me adekke bene kumeno;
Marako 12:22 ci gin ducu abiro pe gubwoto latin mo. Lacenne en dako bene oto woko.
Marako 12:23 I kare me cer ki i kin jo muto, dako-nu doŋ bibedo dako pa aŋa? Pien gin co abiro-ni ducu gubedo kwede.”
Marako 12:24 Yecu ocako wacogi ni, “Wun wurwenyo pi lok man, pien wukwiya ginacoya, wa tek pa Lubaŋa bene wukwiya.
Marako 12:25 Ka ce dano gibicer woko ki i kin jo muto, ci doŋ pe gibinyomme, doŋ gibibedo macalo lumalaika ma i polo.
Marako 12:1592 
Marako 12:26 Ento i kom lok man me cer ki i kin jo muto-ni, wun pe mukwano i buk pa Moses, ka ma ocoyo lok i kom caka, ki kit ma Lubaŋa yam oloko kwede ni, ‘An Lubaŋa pa Abraim, ki Lubaŋa pa Icaka, ki Lubaŋa pa Yakobo’?
Marako 12:27 En pe Lubaŋa pa jo muto ento en Lubaŋa pa jo makwo; wun wuŋak wurwenyo woko marac.” Cik madit makato ducu (Matayo 22.34-40; Luka 10.25-28)
Marako 12:28 Ka lapwony-cik mo obino cok, ci obedo ka winyo ka gilaro lok. Ka oneno kit ma Yecu dok iye ki gin lok maber ma atir, ocako penyo Yecu ni, “Cik mene maditte mukwoŋo ki i kom lwak cik ducu?”
Marako 12:29 Yecu ogamo ni, “Cik mukwoŋo en ene, ‘Wuwiny wun jo Icrael, Rwot Lubaŋawa en Rwot acel.
Marako 12:30 Ci mar Rwot Lubaŋani ki cwinyi ducu, ki tiponi ducu, ki tammi ducu ki tekki ducu.’
Marako 12:31 Ki me aryone en ene ni, ‘Mar lawoti macalo imarre keni.’ Pe dok tye kit cik mo ma pire tek makato cik magi aryo-ni.”
Marako 12:32 Lapwony-cik ogamo ni, “Iloko kakare, Lapwony; iloko atir ni, Lubaŋa tye acel, pe dok tye Lubaŋa mo mukene, kono en kene.
Marako 12:33 Dok ni gimare ki cwiny ducu, ki ryeko ducu, ki tek ducu, ki maro lawoti macalo imarre keni, cik magi aye pigi tek makato gitum ma giwaŋo ducu ki berre ki gitum mukene ducu.”
Marako 12:34 Ka Yecu oneno ni odok iye maber ki ryeko, ocako dok wacce ni, “In pe ibor ki ker pa Lubaŋa.” Lacen pe dok tye ŋat mo ma odiyo cwinye ka penye ki lok mo. Peny i kom lakwar Daudi (Matayo 22.41-46; Luka 20.41-44)
Marako 12:35 Ka Yecu onoŋo tye ka pwony i ot pa Lubaŋa, ci openyo ni, “Lupwony-cik mono giwacci Kricito lakwar Daudi piŋo?
Marako 12:36 Ki tuŋ bot Daudi kikome en dok oloko i tek pa Cwiny Maleŋ ni, ‘Rwot owaco bot Rwoda ni, Bed i kom bada ma lacuc, i kabedo me deyo, nio ka abiketo lukworri piny i te tyeni.’
Marako 12:37 Ka ce en Daudi aye yam olwoŋe ni Rwot, ci en dok bedo lakwarre niŋiŋ?” Lwak mapol guwinyo lokke ki yomcwiny madwoŋ mada. Yecu otuco pi can ma bipoto i kom lupwony-cik (Matayo 23.1-36; Luka 20.45-47)
Marako 12:38 I kare ma Yecu tye ka pwonyo dano, owacci, “Wugwokke i kom lupwony-cik ma gimaro wot ma guruko boŋŋi maboco-ni, dok gimito dano gubed ka motogi wa i cuk-gu,
Marako 12:1593 
Marako 12:39 dok gimaro bedo i kom pa ludito ka gitye i kacokke, dok gimaro bedo i kabedo me deyo i karama.
Marako 12:40 Gin gimayo odi pa mon-to, dok gibedo ka lego lega maboco me buta keken. Gibiŋologi kop madit makato ducu.” Mot ma dato omiyo (Luka 21.1-4)
Marako 12:41 Yecu obedo i ot pa Lubaŋa ka ma okemme ki canduk me coko lim, ci obedo ka neno kit ma lwak gibolo ki motgi i canduk lim; lwak lulonyo gubolo iye mapol.
Marako 12:42 Ento dato ma lacan obino ci obolo iye cente aryo, ma rom ki cente abic me kare- ni.
Marako 12:43 Ocako lwoŋo lupwonnyene bote, ci owacogi ni, “Adada awacciwu ni, dato man ma lacan-ni en aye dok obolo lim madwoŋ makato jo ducu;
Marako 12:44 pien jo mapol gugito but limgi madwoŋ-ŋi aye gubolo, ento en i canne-ni, obolo limme ducu ma en tye kwede ma onoŋo konyo kwone.”
Marako 13:1 Ka Yecu okato woko ki i ot pa Lubaŋa; ci ŋat acel mo ki i kin lupwonnyene owacce ni, “Lapwony, nen kit ma godi magi dito kwede ki kit ma gedone beco kwede!”
Marako 13:2 Yecu ogamo ni, “Wuneno gedo magi madito twatwal-li? Godi ducu gibimukogi gireto woko piny, pe gibiweko got acel mo kany ma ododde i wi wadi.” Acakki te can ma bipoto i lobo (Matayo 24.3-14; Luka 21.7-19)
Marako 13:3 Yecu ka obedo piny i wi got Jeituni, kun otikke ki ot pa Lubaŋa, ci Petero ki Yakobo ki Jon ki Anderiya gucako penye i muŋ ni,
Marako 13:4 “Tit botwa, lok man bitimme wa awene, dok kit gin aŋo ma binyuto ni lok meno doŋ cok cobbe kakare?”
Marako 13:5 Yecu ocako wacogi ni, “Wugwokke, ŋatti mo owek rwenyowu.
Marako 13:6 Pien jo mapol gibibino ki nyiŋa, ma giwacci, ‘An aye a en!’ ci gibimiyo jo mapol girwenyo woko.
Marako 13:7 Dok ka wubiwinyo pi mony, ki lok ma yweko pi mony, pe tipo komwu oto woko lirut; myero koŋ meno otimme, ento noŋo nino me agik pud peke.
Marako 13:8 Pien rok bilweny ki rok wadi, ki ker bene bilweny ki ker wadi, ki oyeŋyeŋ biyeŋo lobo i kabedo mapol, ki kec bene bipoto; meno gin aye acakki me te can ma bipoto i lobo.
Marako 13:1594 
Marako 13:9 “Ento wun aye myero wugwokke kenwu; pien gibiterowu i lukiko, dok gibigoyowu i kacokke-gu. Wubicuŋ i nyim luloc ki luker-gu pira, wubitito lok ma bedo caden botgi.
Marako 13:10 Myero koŋ gikwoŋ tito lok me kwena maber bot rok ducu.
Marako 13:11 Ento ka giterowu i lukiko wek giŋol kop i komwu, pe wubed ka tamo kit lok aŋo ma wubilokone, ento wulok ma gibimiyowu i cawa meno; pien pe wun aye wubilok, ento Cwiny Maleŋ aye bilok.
Marako 13:12 Omego en aye bimiyo omegine i to, ki wego bimiyo litinogi i to, litino bitubbe i kom lunyodogi, miyo gineko lunyodogi woko.
Marako 13:13 Jo ducu gibikwerowu pi nyiŋa; ento ŋat ma diyo cwinye nio wa i agik, en aye bilarre. Can madit atika (Matayo 24.15-28; Luka 21.20-24)
Marako 13:14 “Ka wuneno gikelo gin mo me kwer, malik, giketo i kabedo ma myero pe giket iye (wek dano ma kwano oniaŋ) ci jo ma i Judaya myero guriŋ woko wa i godi;
Marako 13:15 dano ma onoŋo tye i wi ot pe dok olor piny, pe bene odony i ot ka kwanyo iye gin mo,
Marako 13:16 ki dano ma tye wa i poto pe odok cen paco ka omo ginarukane.
Marako 13:17 Dok mon ma giyac gibineno can i kare meno, ki mon ma gidoto litino bene!
Marako 13:18 Wuleg wek pe obin otimme i cwir.
Marako 13:19 Pien i kare meno bibedo iye twon can madit atika ma yam peya onen i lobo, nia wa i acakki lobo ma Lubaŋa oketo-ni, nio kwede wa onyoo, dok bene pe binen.
Marako 13:20 Kono nene Rwot pe ojwiko nino-nu obedo manok mo, kono dano mo pe obwot; ento pi jo ma giyero, ma en oyerogi, omiyo en ojwiko wel nino obedo manok.
Marako 13:21 “I kare meno ka ce dano mo owacciwu ni, ‘Nen, Kricito ma Lubaŋa oyero tye kany’, nyo ni, ‘Nen en tye kuca’, pe wuye.
Marako 13:22 Kricito ma lugoba kacel ki lunebi-gu ma lugoba gibibino, gibinyutowu lanyut ki tiyo jami taŋo, wek girweny jo mapol ka gitwero, wek girweny wa ki jo ma giyero bene.
Marako 13:23 Ento wun aye wugwokke, doŋ atyeko titowu gin ma bibedo i anyim con. Kit ma Wod pa dano bidwogo kwede (Matayo 24.29-31; Luka 21.25-28)
Marako 13:24 “Ento i kare meno ki i ŋe can madit-ti, bibedo kit macalo yam gicoyo ni. ‘Ceŋ bicido woko macol licuc, ki dwe bene pe biryeny;
Marako 13:25 lakalatwe bia ki i polo, gipoto piny ki twer ducu ma i polo bene biyeŋŋe.’
Marako 13:1595 
Marako 13:26 Ka doŋ gibineno Wod pa dano ka bino ki pol, ki twero madwoŋ, ki deyo.
Marako 13:27 Ci en bioro lumalaikane ka coko jone ma en oyero, kun gicokogi ki i twok piny aŋwen ducu, nia kwede wa i agikki lobo nio kwede wa i agikki polo. Pwony i kom yat oduro (Matayo 24.32-35; Luka 21.29-33)
Marako 13:28 “Wupwony carolok i kom yat oduro. Ka ce jaŋe doŋ olot, ci pote luk, ci doŋ wuŋeyo ni oro doŋ cok.
Marako 13:29 Ki wun bene ka ce wuneno gin magi gutimme, ci wuŋe ni en doŋ cok, tye wa i doggola.
Marako 13:30 Adada awacciwu ni, yalwak me kare man pe gibitum, nio waŋ ma lok magi ducu bitimme.
Marako 13:31 Polo ki lobo gibitum ento lokka pe bitum. Ŋat mo pe ma ŋeyo nino kadi cawa meno (Matayo 24.36-44)
Marako 13:32 “Ento nino meno ki cawa meno pe tye ŋat mo ma ŋeyo, kadi wa lumalaika ma i polo, kadi wa Wod, ento Lubaŋa Won kene aye ŋeyo gire.
Marako 13:33 Wugwokke, waŋwu obed twolo ma nen, pien wun pe wuŋeyo nino ma kare biromo iye.
Marako 13:34 Bedo rom ki dano ma ocito welo. Ka yam a weko gaŋŋe, ci omiyo twero bot luticce, kun miyo ŋat acel acel ki ticce, kun ociko lagwok doggola ni obed ka kiyo piny.
Marako 13:35 Mumiyo wun wubed ka kiyo piny, pien pe wuŋeyo kare ma won ot bidwogo kwede; gwok dwog wi otyeno, nyo cwiny dyewor, nyo okogweno, nyo odiko.
Marako 13:36 Wugwokke, ka ce obino oyotoyot pe onoŋwu wunino woko.
Marako 13:37 Lok ma awaco botwu-ni, awaco bot dano ducu ni, Wuki piny.”
Marako 14:1 Nino madito me Kato (Paska) ki me Mugati ma Tobi Pe Iye onoŋo odoŋ nino aryo, ajwagi madito pa Lubaŋa ki lupwony-cik guporo lok me mako Yecu ki ryeko ka wek gineke.
Marako 14:2 Pien onoŋo guloko ni, “Pe gimak i nino madito, miyo lwak bitugge.” Giwiro Yecu ki moo i Betania (Matayo 26.6-13; Jon 12.1-8)
Marako 14:1596 
Marako 14:3 I kare ma Yecu tye i ot pa Cimon ladobo, i kare ma obedo ka cam, dako mo obino ma kun tye ki adomo moo nard kikome ma welle dwoŋ-ŋi; ocako turo dog adomo moone, ci oonyo i wiye.
Marako 14:4 Ento cwiny jo mogo ocwer, ci gucako lok kekengi ni, “Piŋo moo man gibalo abala?
Marako 14:5 Pien moo man kono nene gicato woko, kono nene okelo lim ma romo ciliŋ miya adek kulu ki makato bene, ka wek gimi ki lucan.” Ci gucako tugge i kom dako-nu matek.
Marako 14:6 Yecu ocako waco ni, “Wuweke obed mot, wuyelo piŋo? En otiyo gin maber twatwal i koma.
Marako 14:7 Pien wun wutye kacel ki lucan kare ducu, dok wutwero konyogi i kare ducu ma wumito; ento an pe abibedo kwedwu kare ducu.
Marako 14:8 En otiyo gin ma en twero; dok en aye okwoŋo onyo moo i koma me yika.
Marako 14:9 Adada awacciwu ni, i kabedo ducu ma i wi lobo ma gibitito iye lok me kwena maber, gin ma dako-ni otiyo bene gibitito pire, wek obed me po en.” Juda oye dobo Yecu (Matayo 26.14-16; Luka 22.3-6)
Marako 14:10 Juda Lakeriot, ma en dano acel ma i kin jo apar wiye aryo-ni, ocito bot ajwagi madito pa Lubaŋa pi miyo Yecu i ciŋgi.
Marako 14:11 Ka guwinyo lokke oyomo cwinygi, gucako cikke me miye lim; ki en bene ocako yenyo kare maber ma eromo miyo ki Yecu i ciŋgi. Yecu ocamo cam me Kato (Paska) ki lupwonnyene (Matayo 26.17-25; Luka 22.7-14,21-23; Jon 13.1-30)
Marako 14:12 I kom nino mukwoŋo me nino madito me Mugati ma Tobi Pe iye, ma gitumo iye latin romo me Kato, lupwonnye gupenye ni, “Imito waciyubbi kabedo mene wek icam iye Kato?”
Marako 14:13 En ooro lupwonnyene aryo ki i kingi kun cikogi ni, “Wucit wa i Jerucalem; ci wubirwatte iye ki laco mo ma oyeyo agulu pii, en aye wulub kore.
Marako 14:14 Ka ma en odonyo iye-ni, en aye wupeny iye won ot ni, ‘Lapwony owacci, ot welo ma atiro iye tye kwene, ka ma abicamo iye cam me Kato, kacel ki lupwonnyena?’
Marako 14:15 Ci en binyuto botwu kicika ot ma malone, ma gipeto, giyubo maber, wuyubwa kabedo kunnu.”
Marako 14:16 Lupwonnye gucito, ci gudonyo i Jerucalem, gunoŋo kit macalo en owaco botgi- ni, gucako yubo cam me Kato kunnu.
Marako 14:17 Ka piny doŋ oyuto ci obino ki jone apar wiye aryo.
Marako 14:1597 
Marako 14:18 Ka gubedo piny ci gucako camo cam, ci Yecu owacogi ni, “Adada awacciwu ni, ŋat acel i kinwu bidoba, en aye dano ma camo kacel kweda.”
Marako 14:19 Gin gucako kumo cut, kun dano acel acel penye ni, “An bo?”
Marako 14:20 Yecu owacogi ni, “Tye ŋat acel i kinwu wun jo apar wiye aryo-ni, en aye dano ma tye ka gweyo i atabo acel kweda-ni.
Marako 14:21 Pien Wod pa dano tye ka wot kit man pi cobo kit ma gicoyo i kome-ni; ento dano ma odobo Wod pa dano-ni bineno can! Kono nene obedo ber ka dano-nu pe ginywalo.” Acakki lok i kom Cam pa Rwotwa (Matayo 26.26-30; Luka 22.14-20;1 Kor 11.23-25)
Marako 14:22 Ka gitye ka camo cam, Yecu omako mugati; ci olego gum i kome, ocako baro iye, omiyo bot lupwonnye, kun wacci, “Wugam man, man aye koma.”
Marako 14:23 Dok otiŋo kikopo, ci opwoyo, ocako miyone botgi, gin gumato.
Marako 14:24 Yecu owaco botgi ni, “Man aye remona me gicikke ma ocwer pi jo mapol.
Marako 14:25 Adada awacciwu ni, pe dok abimato pig olok, nio wa i kare ma abicako dok matone manyen wa i ker pa Lubaŋa.”
Marako 14:26 Ka doŋ gutyeko wero wer, ci gucito i wi got Jeituni Yecu otito ni Petero bikwere woko (Matayo 26.31-35; Luka 22.31-34; Jon 13.36-38)
Marako 14:27 Yecu owaco botgi ni, “Wun ducu wubitenya woko kena, pien yam gicoyo ni, ‘Abigoyo lakwat, ci romi gibiket woko ata.’
Marako 14:28 Ento lacen ka doŋ acer woko ci abitelo nyimwu me cito i Galilaya.”
Marako 14:29 Petero ogamo ni, “Kadi ka jo mukene ducu gibitenyi woko, ento an pe abitenyi ata.”
Marako 14:30 Yecu owacce ni, “Adada awacci ni, tin ki i dyewor, ma noŋo twon gweno peya onwoyo koko kiryo, noŋo in doŋ ityeko kwera woko tyen adek kulu.”
Marako 14:31 Ento Petero dok ogamo matek twatwal ni, “Twara ma ato kacel kwedi, pe abikweri.” Gin ducu gucako loko kit meno bene. Yecu olego Lubaŋa i poto Gececemane (Matayo 26.36-46; Luka 22.39-46)
Marako 14:32 Gucito i kabedo ma nyiŋe Gececemane, ci ociko lupwonnyene ni, “Wun koŋ wubed kany, an koŋ acileg Lubaŋa.”
Marako 14:33 En otero Petero ki Yakobo ki jon, ci cwinye ocako poto matek ki kumo bene madwoŋ.
Marako 14:1598 
Marako 14:34 Ocako wacogi ni, “An cwinya tye ka waŋ matek, mito neka woko. Wubed ka kiyo piny kany.”
Marako 14:35 Ocito anyim manok, ci oguŋo oryebbe piny olego ni, “Ka ce twerre, lakit cawa-ni doŋ oa woko i koma.”
Marako 14:36 Ci olego ni, “Abba, Wora, jami ducu twerre ki boti; kwany kikopo man woko ki i koma; ento pe obed kit ma an amito, obed kit ma in imito.”
Marako 14:37 Ka odwogo botgi onoŋo gunino woko, ci owaco bot Petero ni, “Cimon, inino woko ce? Pe itwero kiyo piny pi cawa acel mo?
Marako 14:38 Wuki, wuleg Lubaŋa, wek pe wudony i abita mo; cwiny kikome mito loyo abita pa Catan, ento kom aye nyap.”
Marako 14:39 Dok odok ka lego Lubaŋa, kun nwoyo lego lega acel-lu.
Marako 14:40 Ka dok odwogo onoŋo gunino woko, pien onoŋo nino doŋ omako waŋgi twatwal; pe doŋ giŋeyo gin ma myero gidokke iye.
Marako 14:41 Ka dok odwogo botgi tyen me adekke, openyogi ni, “Wun pud wunino ce? Pud wutye ka yweyo bo? Doŋ otum, ki cawa bene doŋ oromo; wod pa dano doŋ gimiyo woko i ciŋ lubalo.
Marako 14:42 Doŋ wua malo, orya wunu wacitu; nen dano ma odoba doŋ tye cok.” Gimiyo Yecu i ciŋ lumonene ci gumake (Matayo 26.47-56; Luka 22.47-53; Jon 18.3-12)
Marako 14:43 Cutcut ma Yecu pud tye ka lok-ki, Juda otugi tuc; en yam ŋat acel ma i kin jo apar wiye aryo-ni. En obino ki lwak ma gua bot ajwagi madito pa Lubaŋa ki lupwony-cik ki ludoŋo, ma gitye ki pala lucwan ki odoo-gu.
Marako 14:44 Juda ma odobe-ni yam omiyogi lanyut. En owacci, “Dano ma abimoto kun anoto leme, meno aye en kikome; wutugi make woko, wutere kun wugwoke maber.”
Marako 14:45 Ka Juda obino ci okemo bot Yecu atir, ocako mote ni, “Lapwony,” ci onoto leme.
Marako 14:46 Gin bene gutugi poto i kome, gumake woko cut.
Marako 14:47 Dano mo acel ma onoŋo ocuŋ ka ŋete ocako woto pala lucwanne, otoŋo ki opii pa ajwaka madit pa Lubaŋa, oŋuno ite woko.
Marako 14:48 Yecu owaco botgi ni, “Wubino bota ki pala lucwan ki odoo-gu me maka, macalo wubino i kom layak mo?
Marako 14:49 Abedo ka pwony i ot pa Lubaŋa jwijwi, ma kun abedo iye kwedwu, ci pe yam wumaka do. Doŋ wumaka, wek ginacoya ocobbe kakare.”
Marako 14:50 Gin ducu guriŋo woko, guweke odoŋ kene. Awobi ma oriŋo woko
Marako 14:1599 
Marako 14:51 Awobi mo odwalo cuka boŋo camanini keken i kome, ci olubo ki kor Yecu; gin gumake bene,
Marako 14:52 ento en oweko cukane odoŋ, ci oriŋo woko nono laboŋo mo. Yecu ocuŋ i nyim lukiko ka pido (Matayo 26.57-68; Luka 22.54-55,66-67; Jon 18.13-14,19-24)
Marako 14:53 Gutero Yecu bot ajwaka madit pa Lubaŋa, kun onoŋo ajwagi madito ki ludoŋo- gu ki lupwony-cik gucokke kacel.
Marako 14:54 Petero obedo ka lubo kor Yecu ki cencen nio kwede wa i dyekal pa ajwaka madit; obedo ka oyo mac kacel ki lutic.
Marako 14:55 Ajwagi madito ki jo ma i Lukiko ducu guyenyo lok me caden ma mako kom Yecu ma miyo gineke; guyenyo kwe pe gunoŋo mo.
Marako 14:56 Lwak lucaden mapol gubedo ka kelo lok goba i kome, ma lokgi ducu pe rwatte.
Marako 14:57 Jo mukene gua malo, ci gukelo lok goba i kome ni,
Marako 14:58 “Wan wawinyo ka en loko ni, ‘An amuko ot pa Lubaŋa-ni woko, ma yam gigero ki ciŋ-ŋi, ci dok agero mukene-ne nino adek keken, ma pe gitiyo ki ciŋ.’ “
Marako 14:59 Kadi bed gukelo lok goba kit meno, ento lok ma gukelo pe rwatte.
Marako 14:60 Ajwaka madit otirre malo ci ocuŋ i dyere, ocako penyo Yecu ni, “Lwak adot ma lucaden gudoti kwede-ni in igamo niŋniŋ?”
Marako 14:61 Yecu pe ogamo, oliŋ gire aliŋa. Ajwaka madit dok openye ni, “In aye Kricito ma Lubaŋa oyero, Wod pa Lubaŋa ma gipwoyo-ni bo?”
Marako 14:62 Yecu ogamo ni, “An aye a en; dok bene wubineno ka Wod pa dano obedo ki Won Twer atena i wi kom me deyo ka ŋete, tuŋ acucce; ka dok bino ki pol me polo-gu.”
Marako 14:63 Ajwaka madit ocako yeco ginarukane woko kekene, kun wacci, “Pud dok wumito kit caden aŋo kaa?
Marako 14:64 Doŋ wutyeko winyo kit ma en yeto kwede Lubaŋa. Wutamo iye lok aŋo doŋ?” Gin ducu guŋolo lokke ni, balle romme to.
Marako 14:65 Jo mukene gucako ŋulo laa i kome, kun giumo waŋe woko, ka gidoŋe kwede, ma kun giwacci, “In ma lanebi-ni, tuc ba,” ki lutic-gu gupoto i kome kun gipale ki ciŋgi. Petero okwero Yecu woko (Matayo 26.69-75; Luka 22.56-62; Jon 18.15-18,25-27)
Marako 14:66 I kare ma onoŋo Petero tye piny i dyekal, ci aŋeca pa ajwaka madit acel mo obino kenyo.
Marako 14:1600 
Marako 14:67 Ka oneno Petero ka oyo mac, ka obolo waŋe i kome ci owacce ni, “In bene onoŋo itye ki dano meno mua ki i Najaret, en Yecu.”
Marako 14:68 Petero ocako kwero woko, ma kun wacci, “An pe aŋeyo, pe bene aniaŋ gin ma ibeloko.” Ka Petero okato woko i doggaŋ, ci twon gweno otugi kok cut.
Marako 14:69 Aŋeca meno dok onene, ci dok ocako tito bot jo ma gucuŋ kunnu ni, “Dano man en bene ŋat acel ma i kingi.”
Marako 14:70 Petero dok ocako kwerone woko aye. Kare dok okato manok mo, jo ma onoŋo gucuŋ kenyo dok guwaco ki Petero ni, “Ada in i ŋat acel ma i kingi, pien in Lagalilaya.”
Marako 14:71 En ocako kwoŋŋe kun lamme kekene ni, “An pe aŋeyo dano man ma wun wuloko pireni.”
Marako 14:72 Dok cutcut twon gweno okok tyen me aryone. Petero ocako po lok ma nene Yecu owacce ni, “Ma noŋo twon gweno peya onwoyo koko kiryo, noŋo in doŋ ityeko kwera woko tyen adek kulu.” Ci ocako koko matek cut.
Marako 15:1 Ka piny doŋ oru, oyotoyot ajwagi madito ki ludoŋo ki lupwony-cik ki jo ma i Lukiko ducu, gupiro lok kacel. Ci gutweyo Yecu woko gutere kwede gumiye bot Pilato.
Marako 15:2 Pilato ocako penye ni, “In i kabaka pa Lujadaya bo?” Yecu ogamo ni, “Iwaco kakare gire.”
Marako 15:3 Ajwagi madito gucako dote ki lwak adot mapol.
Marako 15:4 Pilato dok openye ni, “Pe koŋ idok iye ce? Pe ineno kit lwak lok mapol ma gidoti kwede-ni?”
Marako 15:5 Yecu dok pe omedo ki dok iye lok mo, omiyo Pilato ouro matek. Giŋolo Yecu kop me to (Matayo 27.15-26; Luka 23.13-25; Jon 18.39–19.16)
Marako 15:6 Ka i kare me nino madito onoŋo Pilato gonyo lamabuc mo woko ma dano gulege pire.
Marako 15:7 I kare-nu onoŋo tye laco mo ma nyiŋe Baraba, ma yam gitweyo i mabuc i kin jo mujemo ma guneko dano i kare me jemogi-nu.
Marako 15:8 Lwak gucako cito bot Pilato, gupenye wek otim kit ma yam tiyo-ni.
Marako 15:9 Pilato openyogi ni, “Wumito mono ni agonnyiwu kabaka pa Lujudaya?”
Marako 15:10 Onoŋo Pilato oŋeyo ni ajwagi madito gumiyo Yecu bote pi nyeko.
Marako 15:1601 
Marako 15:11 Ajwagi madito gupiyo lwak ni twara gigonnyigi Baraba.
Marako 15:12 Pilato dok openyo lwak ni, “Dano ma wulwoŋo ni kabaka pa Lujudaya-ni doŋ abitimo niŋniŋ?”
Marako 15:13 Lwak gucako wo ni, “Gure woko i kom yatariya.”
Marako 15:14 Pilato dok openyogi ni, “Piŋo kaa, otimo kit gin aŋo marac?” Ento lwak gumedde ki wo ni, “Gure woko i kom yatariya.”
Marako 15:15 Pi mito kweyo cwiny lwak, omiyo Pilato oye gonnyigi Baraba, ocako pwodo Yecu ki del, ka omiye wek gigure woko i kom yatariya. Askari guŋalo Yecu (Matayo 27.27-31; Jon 19.2-3)
Marako 15:16 Askari gutero Yecu wa i ot pa kabaka, ma gilwoŋo Praitorion, ci gulwoŋo buca monygi ducu gucokke kacel.
Marako 15:17 Ka gucako ruko Yecu ki boŋo makwar, ka gucweyo lulakana okuto, gurwako i wiye,
Marako 15:18 kun gimote ni, “Itye ba, kabaka pa Lujudaya!”
Marako 15:19 Gucako goyo wiye ki gayi, ka guŋulo laa i kome-gu, kun girumo coŋgi me miye woro.
Marako 15:20 Ka doŋ gutyeko ŋale, ci gulunyo boŋo makwar woko ki i kome, ka dok guruke ki boŋone kikome, ci gutere kwede woko ka gure i kom yatariya. Giguro Yecu i kom yatariya (Matayo 27.32-44; Luka 23.26-43; Jon 19.17-27)
Marako 15:21 Gucako mako dano mo ma onoŋo obekato mua ki i kin gaŋ ci gudiye ka tiŋo yatariya pa Yecu, nyiŋe Cimon dano me Cirene, ma won Alegijanda ki Rupo.
Marako 15:22 Gutero Yecu i kabedo ma gilwoŋo ni Golgota, ma te lokke ni kabedo me cogo wic.
Marako 15:23 Gucako miye koŋo vino ma girubo iye yat murra; ento en okwero matone woko.
Marako 15:24 Ka doŋ gugure i kom yatariya, ci gupoko boŋŋine woko i kingi, kun gibolo kwir wek ginen boŋŋi ma ŋat acel acel bitero.
Marako 15:25 Giguro Yecu i kom yatariya i cawa adek me odiko.
Marako 15:26 Gicoyo i waraga gin ma nyuto lok ma gidote iye ni, “Kabaka pa Lujudaya.”
Marako 15:27 Gigure kacel ki luyak mogo aryo, dano acel tuŋ lacuc ki acel tuŋ lacam. [28 Omiyo ginacoya ocobbe kakare ni, “Gikwane i kin lubalo.”]
Marako 15:29 Jo ma yam gimol gikato ki ka ŋete gubedo ka yete, kun giyeŋo wigi, ma giwacci, “Nye, in ma imuko ot pa Lubaŋa woko, ci igero pi nino adek-ki,
Marako 15:1602 
Marako 15:30 doŋ ilarre keni, a woko ki i kom yatariya!”
Marako 15:31 Ki ajwagi madito bene guŋale, ma giloko ki luwotgi kacel ki lupwony-cik-gu, kun giwacci, “Yam bedo ka laro jo mukene, pe twero larre kene.
Marako 15:32 Wek tin Kricito, ma kabaka me Icrael, olor piny ki i kom yatariya, wek wanen ka wacak ye.” Wa jo ma gigurogi kacel kwede bene gucaye. Yecu oto (Matayo 27.45-56; Luka 23.44-49; Jon 19.28-30)
Marako 15:33 Ka cawa oromo abicel, piny ocido woko macol i lobo ducu, nio kwede wa i cawa aboŋwen.
Marako 15:34 I kom cawa aboŋwen Yecu odaŋŋe ki dwan maloŋo ni, “Eloi, Eloi, lama cabaktani?” ma te lokke ni, “Lubaŋana, Lubaŋana, itenya woko piŋo?”
Marako 15:35 Ka jo ma onoŋo gucuŋ kunnu guwinyo lokke, ci guwacci, “Winyu ka en lwoŋo Elia ca.”
Marako 15:36 Ci dano acel oriŋo, okwanyo amor, oluto i koŋo vino mawacce, orwako i wi tal gayi, omiyo ki Yecu ni omati, kun wacci, “Weku mono koŋ wanen ka Elia bino ka kwanye woko ki i kom yatariya.”
Marako 15:37 Yecu dok odaŋŋe ki dwan maloŋo, ka oto.
Marako 15:38 Ci boŋo kicika ma i ot pa Lubaŋa ocako yec woko opokke dul aryo, oyec ki malo, nio kwede wa i tere piny.
Marako 15:39 Ladit ma loyo askari, ma onoŋo ocuŋ cok i nyime, ka oneno kit ma Yecu oto kwede, owacci, “Adada, dano man onoŋo Wod pa Lubaŋa!”
Marako 15:40 Dok onoŋo tye mon mogo ma gucuŋ ki cen ka nenone; onoŋo tye Maliam Lamagdala, ki Maliam min Yucepu matidine ki Yoce, ki Calume.
Marako 15:41 Gubedo ka lubo kor Yecu ki i Galilaya, gubedo ka konye bene, dok onoŋo tye lwak mon mapol ma gubino kwede wa i Jerucalem. Giyiko kom Yecu i lyel (Matayo 27.57-61; Luka 23.50-56; Jon 19.38-42)
Marako 15:42 I kom nino me Yubbe, en nino ma i nyim cabit, ka piny doŋ oyuto,
Marako 15:43 Yucepu me Arimataya obino; en yam dano madit ma lamemba me Lukiko ma gipwoyo bene, en kikome obedo ka kuro ker pa Lubaŋa. En odiyo cwinye, ci odonyo wa bot Pilato, olego kom Yecu.
Marako 15:44 Pilato ouro ka doŋ otyeko to woko oyot kumeno; ci olwoŋo ladit ma loyo askari, openye ka ce doŋ oto woko.
Marako 15:45 Ka ladit ma loyo askari otyeko niaŋo en, ci omiyo kom Yecu bot Yucepu.
Marako 15:1603 
Marako 15:46 Yucepu owilo boŋo camanini, ci okwanyo kom Yecu woko ki i kom yatariya, oboyo ki boŋo camanini, otero kome opyelo i lyel ma en okwinyo oroko i got, ci ocego wiye woko ki got ma oloro ki dog lyel.
Marako 15:47 Maliam Lamagdala ki min Yoce guneno ka ma giyiko iye kome.
Marako 16:1 Ka cabit doŋ okato, ci Maliam Lamagdala ki Maliam min Yakobo, ki Calume guwilo aŋwece pi wot kwede ka wiro kom Yecu.
Marako 16:2 I kom nino mukwoŋo me cabit mon gupuk odiko con ma ceŋ otuc, ci gucito i wi lyel.
Marako 16:3 Gucako pennye kekengi ni, “Aŋa mono ma bidirowa got woko cen ki i dog lyel?”
Marako 16:4 Ka gutiŋo waŋgi ci guneno got meno doŋ gidiro woko cen; onoŋo gotte dit twatwal.
Marako 16:5 Ka gudonyo i lyel, ci guneno latin orobo mo ma oruko boŋo matar, obedo kwede yo tuŋ acuc; gucako urone mada.
Marako 16:6 En owaco botgi ni, “Pe wubed ka urone; wun wubeyenyo Yecu me Najaret ma giguro i kom yatariya-ni. En doŋ ocer woko, pe doŋ tye kany. Koŋ wunen ka ma gipyelo iye kome.
Marako 16:7 Ento wucit wutit ki lupwonnyene, ki bot Petero bene ni, en doŋ tye ka wot me telo nyimwu wa i Galilaya kuca; wubineno kome kunnu, kit ma yam en otito botwu-ni.”
Marako 16:8 Ci mon gukatti woko ki i lyel, gucako ŋwec ki myelkom pi lworo ma omakogi matek twatwal; lworo ogeŋogi tito lokke ki ŋatti mo. Yecu onyutte onen bot Maliam Lamagdala (Matayo 28.9-10; Jon 20.11-18) [9Ka en doŋ ocer odiko con i nino mukwoŋo me cabit, okwoŋo nyutte bot Maliam Lamagdala, ma yam en oryemo cen abiro i kome-ni.
Marako 16:10 En otugi tero lok bot jo ma yam gibedo kwede, i kare ma gitye ki cola ki kumu- gu. pe guye lokke.
Marako 16:11 Ka guwinyo ni en tye gire makwo, dok ni otyeko nyutte, kome onen bot Maliam, Yecu onyutte bot lupwonnyene aryo (Luka 24.13-35)
Marako 16:12 Lacen Yecu dok onyutte onen bot jo mukene i kit mapatte; onen bot lupwonnye ma onoŋo gicito ka wot i kin gaŋ.
Marako 16:1604 
Marako 16:13 Gin dok gucito gutito bot jo mudoŋ-ŋi, gin bene dok pe guye lokgi. Yecu ociko jo apar wiye acel-li (Matayo 28.16-20; Luka 24.36-49; Jon 20.19-23; Tic 1.6-8)
Marako 16:14 Ka lacen dok onyutte onen bot jone apar wiye acel ma onoŋo gitye i dog cam. Ocako da i komgi pi kwero ye lok, ki pi tekcwinygi, pien gukwero ye lok pa jo ma doŋ guneno kome i kare ma ocer-ri.
Marako 16:15 Ka doŋ owaco botgi ni, “Wucit i lobo ducu, wucitit iye lok me kwena maber bot ginaketa ducu.
Marako 16:16 Dano ma oye, ce gibatija en, ci bilarre; ento dano ma okwero ye aye kop biloyo en.
Marako 16:17 Lanyut magi binen ki bot jo ma giye: gibiryemo cen pi lwoŋo nyiŋa, gibiloko ki leb manyen,
Marako 16:18 gibimako wa twol-gu, dok ka gibimato gin ma neko dano, ci pe bitimogi marac; gin bene gibiketo ciŋgi i kom lutwo ci gibicaŋ” Yecu oito i polo (Luka 24.50-53; Tic 1.9-11)
Marako 16:19 Ka Rwot Yecu doŋ otyeko lok kwedgi, ci gitiŋe gitere woko malo i polo, ci ocako bedo piny ka ŋet Lubaŋa atena i kabedo me deyo yo tuŋ acucce.
Marako 16:20 Ci lupwonnye gucito ka tito lok i kabedo ducu, kun Rwot kikome bene tye ka tic kwedgi, kun moko lok ma gitito ki lanyutte.]
Marako 16:1605  Luka
Luka 1:1 Jo mapol doŋ gutemo coyo lok i kom gin ma otimme i kinwa,
Luka 1:2 macalo jo ma guneno ki waŋgi nia i acakki, dok ma gudoko lutic me lok meno, gukwaŋo botwa.
Luka 1:3 Pi meno, Ladit Teopilo, ka doŋ aŋiyo gin ducu nia i acakki, an bene atamo ni bedo ber ka acoyo piri, kun aryeyo kikore,
Luka 1:4 wek iniaŋ ada me lok meno ma yam gipwonyi kwede.
Luka 1:5 I kare pa Kerode kabaka me Judaya, onoŋo tye ajwaka pa Lubaŋa mo ma nyiŋe Jekaria, me waŋ tic pa Abia; yam tye ki dakone ma i kin anyira pa Aron, nyiŋe Elicabet.
Luka 1:6 Gin aryo ducu yam kitgi atir i nyim Lubaŋa, kun gilubo cik pa Rwot ducu laboŋo bal.
Luka 1:7 Ento onoŋo gipe ki litino, pien Elicabet yam lalur, gin aryo ducu onoŋo doŋ guti woko.
Luka 1:8 I kare ma Jekaria tye ka tiyo tic me ajwaka i nyim Lubaŋa, i kare me waŋ ticce,
Luka 1:9 macalo kit pa ajwagi tye, kwir okwanye me donyo i ot pa Rwot ka waŋo gitye woko ka lega i cawa me waŋo odok eceta.
Luka 1:10 Lwak dano ducu onoŋo gitye woko ka lega i cawa me waŋo odok eceta
Luka 1:11 Lamalaika pa Rwot onen bote kun ocuŋ yo tuŋ lacuc i ŋet keno tyer me waŋo odok eceta.
Luka 1:12 Ka Jekaria onene, ci cwinye opoto, lworo omake.
Luka 1:13 Ento lamalaika owacce ni, “Pe ilwor, Jekaria, pien legani doŋ Lubaŋa owinyo. Dakoni Elicabet binywalli latin laco, ibicako nyiŋe Jon.
Luka 1:14 Ibibedo ki yomcwiny, cwinyi bikwe, jo mapol cwinygi bibedo yom pi nywalle;
Luka 1:15 pien en bibedo madit i nyim Rwot. En pe bimato koŋo vino kadi gin ma mero dano; en bipoŋ ki Cwiny Maleŋ, nia i i minne.
Luka 1:16 En bidwoko Luicrael mapol bot Rwot Lubaŋagi,
Luka 1:17 en bitelo nyime i cwiny ki tek pa Elia, pi loko cwiny wegi litino i kom litinogi; pi dwoko dano ma pe winyo cik i ryeko pa jo ma kitgi atir, dok me yubo pi Rwot dano ma doŋ guyubbe”
Luka 1:18 Jekaria openyo lamalaika ni, “Abiŋeyo man niŋniŋ? Pien an doŋ ati woko, dakona bene doŋ oti.”
Luka 1:1606 
Luka 1:19 Lamalaika ogamo doge ni, “An Gabriel, acuŋ i nyim Lubaŋa; giora ka lok kwedi, akelli kwena man maber.
Luka 1:20 Winy ba, ibiliŋ ma pe itwero lok, nio i nino meno ma lok man bitimme iye, pien pe iye lokka, ma bicobbe ka kare oromo.”
Luka 1:21 Lwak onoŋo gubedo ka kuro Jekaria, guuro rune twatwal i ot pa Lubaŋa.
Luka 1:22 Ka Jekaria okatti woko, onoŋo pe twero lok kwedgi, omiyo guniaŋ ni oneno ginanyuta i ot pa Lubaŋa macalo lek. En obedo ka gwelogi kun pe twero lok.
Luka 1:23 Ka kare me ticce otum, ci odok i pacone.
Luka 1:24 Ka kare okato manok, dakone Elicabet ogamo ic. Okanne kwede pi dwe abic, kun waco ni,
Luka 1:25 “Rwot otimo kit meno i koma, i kare ma onena iye, me kwanyo lewic woko ki i koma i kin dano.” Gitito pi nywalo Yecu
Luka 1:26 I dwe me abicel Lubaŋa ooro lamalaika Gabriel i gaŋ mo i Galilaya, ma nyiŋe Najaret,
Luka 1:27 bot nyako ma peya oŋeyo laco, ma laco ma nyiŋe Yucepu otoŋo keny i kome; nyako meno nyiŋe Maliam.
Luka 1:28 Lamalaika obino bote, omote ni, “Itye ba, in ma gimiyi gum! Rwot tye kwedi!
Luka 1:29 Ento Maliam cwinye opoto pi lok man, obedo ka tamo te lok me mot man.
Luka 1:30 Lamalaika owacce ni, ‘Pe ilwor, Maliam pien ilimo pwoc ki bot Lubaŋa.
Luka 1:31 Nen, ibiyac, ibinywalo latin laco, ibicako nyiŋe Yecu.
Luka 1:32 En bibedo dit, gibilwoŋe ni, Wod pa En Mamalo Twal; Rwot Lubaŋa bimiye komker pa kwarone Daudi.
Luka 1:33 En biloyo jo me ot pa Yakobo matwal; kerre pe bigik.’ ”
Luka 1:34 Maliam openyo lamalaika ni, “Lok man bibedo niŋniŋ, ma kun an pe aŋene ki laco?”
Luka 1:35 Lamalaika odokke iye ni, “Cwiny Maleŋ bibino i komi, tek pa En Mamalo Twal biumi macalo tipo; pi meno latin ma gibinywalo-ni gibilwoŋe Maleŋ, Wod pa Lubaŋa.
Luka 1:36 Nen, watti Elicabet doŋ oyac i tiyone, binywalo latin laco; en ma yam gilwoŋo ni lalur kombeddi doŋ tye ki ic me dwe abicel.
Luka 1:37 Pien pe tye gin mo ma loyo Lubaŋa.”
Luka 1:38 Maliam owaco ni, “Nen, an aŋeca pa Rwot; wek obed bota kit macalo iwaco.” Lacen lamalaika oa woko ki bote.
Luka 1:1607  Maliam olimo Elicabet
Luka 1:39 I kare meno Maliam oa, ocito oyotoyot i lobo ma obedo gotgot i gaŋ mo me Juda,
Luka 1:40 ci odonyo i ot pa Jekaria, omoto Elicabet.
Luka 1:41 Ka Elicabet owinyo mot pa Maliam, ci latin otiŋŋe ki i iye. Elicabet opoŋ ki Cwiny Maleŋ,
Luka 1:42 odaŋŋe ki dwan maloŋo ni, “Itye ki gum i kin mon, latin ma i ii bene tye ki gum!
Luka 1:43 Lok man kono oa ki kwene, lutuwa, min Rwoda me bino bota?
Luka 1:44 Pien nen, ka awinyo dwan me motti, latin ma i iya otiŋŋe ki yomcwiny.
Luka 1:45 Itye ki gum, in ŋat ma oye, pien lok ma Rwot otito boti bicobbe kakare.” Wer me pak pa Maliam
Luka 1:46 Maliam owaco ni, “Kwona pako Rwot,
Luka 1:47 cwinya yom i kom Lubaŋa Lalarra,
Luka 1:48 pien oneno can pa aŋecane. Nen, nia tin yalwak me kare ducu gibilwoŋa ni lagumkom;
Luka 1:49 pien Won Twer Ducu otima gin madit, nyiŋe bene leŋ.
Luka 1:50 Kicane tye bot yalwak me kare ducu, i kom jo ducu ma gilwore.
Luka 1:51 Otiyo tic matek ki bade, olalo luwakke i tam me cwinygi.
Luka 1:52 Oreto luker ki i wi komkergi omiyo dito bot lucan.
Luka 1:53 Jo ma kec nekogi omiyo giyeŋ ki gin maber, oryemo lulonyo gudok cen nono.
Luka 1:54 Okonyo laticce Icrael, opo pi timo kica,
Luka 1:55 macalo oloko bot kwariwa, bot Abraim ki bot likwaye matwal.”
Luka 1:56 Maliam ori bot Elicabet dwe adek, ka lacen odok i pacone. Kit ma ginywalo kwede Jon Labatija
Luka 1:57 Ka kare me nywal pa Elicabet doŋ oromo, ci onywalo latin laco.
Luka 1:58 Ka luwote ki wadine guwinyo ni Rwot onyuto kicane madwoŋ i kome kuman, cwinygi obedo yom kacel kwede.
Luka 1:59 I nino me aborone gubino ka liro latin. Gumito cako nyiŋe ki nyiŋ wonne Jekaria,
Luka 1:60 ento minne ogamo ni, “Pe kit meno, gibilwoŋe ni Jon.”
Luka 1:61 Gudokke iye ni, “Pe tye ŋat mo ma nyiŋe calo meno i kin wadiwu ducu do.”
Luka 1:1608 
Luka 1:62 Gugwelo wonne ni en mito cako nyiŋe aŋa?
Luka 1:63 En openyo pi got coc, ci ocoyo ni, “Nyiŋe Jon.” Gin ducu guuro.
Luka 1:64 Cutcut dog Jekaria oyabbe, te lebe ogonnye, ci oloko kun pako Lubaŋa.
Luka 1:65 Lworo omako dano ducu ma bedo cok i ŋetgi; lok meno ducu oywek i lobo Judaya ducu ma obedo gotgot.
Luka 1:66 Dano ducu ma guwinyo gumako i cwinygi, kun giwaco ni, “Latin man kite bibedo niŋniŋ?” Pien ciŋ Rwot tye kwede. Lok ma Jekaria otito
Luka 1:67 Wonne Jekaria opoŋ ki Cwiny Maleŋ, oloko macalo lanebi ni,
Luka 1:68 “Gipwo Rwot Lubaŋa pa Icrael, pien doŋ olimo jone, okokogi.
Luka 1:69 Otiŋo piwa lalar matek i ot pa laticce Daudi,
Luka 1:70 macalo yam oloko i dog lunebine maleŋ ma gubedo nia con ki con,
Luka 1:71 me larowa ki bot lukworwa, ki i ciŋ jo ducu ma kwerowa;
Luka 1:72 pi timo kica bot kwariwa kun opo pi gicikkene maleŋ
Luka 1:73 ki kwoŋ ma okwoŋo bot kwarowa Abraim,,
Luka 1:74 ni ebimiyowa watiyo bote laboŋo lworo, kun olarowa ki i ciŋ lukworwa,
Luka 1:75 kun waleŋ, dok kitwa atir i nyime pi nino me kwowa ducu.
Luka 1:76 In bene latin, gibilwoŋi lanebi pa En Mamalo Twal pien ibitelo nyim Rwot pi yubo yone,
Luka 1:77 kun imiyo ŋec me lar bot rokke ma bino pi weko balgi,
Luka 1:78 pi kica madwoŋ pa Lubaŋawa ma oweko piny oru piwa ki malo,
Luka 1:79 me menyo jo ma bedo i piny macol ki i tipo me to, ki me tiro tyenwa i yo me kuc.”
Luka 1:80 Latin odoŋo, tek omedde i cwinye, obedo i tim nio i nino ma ginyute iye bot jo Icrael.
Luka 2:1 I kare meno cik oa bot Cecar Augucito ni gico nyiŋ dano ducu ma i wi lobo.
Luka 2:2 Man obedo coc mukwoŋo ma gicoyo, i kare ma Kurenio loyo lobo Ciria.
Luka 2:3 Dano ducu gucito ka cone, ŋat acel acel i gaŋgi.
Luka 2:1609 
Luka 2:4 Yucepu bene oa ki i Galilaya, ki i gaŋ me Najaret, ocito i Judaya, i gaŋ pa Daudi ma gilwoŋo Beterekem, pien en yam ŋat acel i kin likwayo pa Daudi,
Luka 2:5 wek econe ki dakone Maliam ma onoŋo otoŋo keny i kome, ma onoŋo oyac.
Luka 2:6 I kare ma gitye kunnu, kare me nywalle oromo.
Luka 2:7 Onywalo latin kayone ma laco, oumo kome ki boŋo, opyele kwede i weer pa dyaŋ, pien onoŋo ot opoŋ woko pigi i ot welo. Lukwat ki lumalaika
Luka 2:8 I lobo kunnu onoŋo tye iye lukwat ma gibedo i tim, kun gigwoko romigi dyewor.
Luka 2:9 Cutcut lamalaika pa Rwot oturo ki bino, ocuŋ i kingi, deyo pa Rwot oryeny orumogi, ci lworo omakogi matek.
Luka 2:10 Lamalaika owaco botgi ni, “Pe wulwor, pien nen, akelliwu lok maber me yomcwiny ma bibedo bot dano ducu.
Luka 2:11 Tin i gaŋ pa Daudi ginywalo piwu lalar, en Kricito Rwot.
Luka 2:12 Man bibedo gin ma nyuto: wubinoŋo latin ma giumo ki boŋo, ma gipyele, obuto i weer pa dyaŋ.”
Luka 2:13 Oyotoyot lwak mony me polo onoŋo tye kacel ki lamalaika meno; ci gipako Lubaŋa kun giwaco ni,
Luka 2:14 “Deyo obed bot Lubaŋa malo i wi polo kuc obed i kin jo ma en pwoyo!”
Luka 2:15 Ka doŋ lamalaika oa woko ki botgi, odok i polo, ci lukwat guloko kekengi ni, “Koŋ wacitu mono wa i Beterekem, wek wacinenu gin man ma otimme, ma Rwot otittiwa pire-ni.”
Luka 2:16 Gucito oyotoyot, gunoŋo Maliam ki Yucepu, ki latin lakere ma gipyelo i weer pa dyaŋ.
Luka 2:17 Ka guneno, gutito bot dano lok ma yam gitito botgi i kom latin meno;
Luka 2:18 dano ducu ma guwinyo guuro lok ma lukwat gutito botgi.
Luka 2:19 Ento Maliam okano lok magi ducu, kun tamo ki i cwinye.
Luka 2:20 Lukwat gudok kun gimiyo deyo bot Lubaŋa, gipake pi gin ducu ma guwinyo, dok guneno, macalo yam gitito botgi. Giliro Yecu
Luka 2:21 Ka nino aboro doŋ oromo me liro latin, gicako nyiŋe Yecu, nyiŋ ma lamalaika yam ocako ka en pud peya tye i ic. Gityero latin Yecu i ot pa Lubaŋa
Luka 2:22 Ka kare doŋ oromo me lonnyegi macalo cik pa Moses tye, ci gutere i Jerucalem wek gityere bot Rwot,
Luka 2:1610 
Luka 2:23 macalo gicoyo i cik pa Rwot ni “Litino kayo ducu ma co gibilwoŋogi maleŋ bot Rwot”,
Luka 2:24 dok wek gityer gitum, macalo gicoyo i cik pa Rwot ni, “amam aryo, nyo litino akuri aryo.”
Luka 2:25 Yam tye i Jerucalem dano mo ma nyiŋe Cimeon. En yam dano ma kite atir ma lworo Lubaŋa, kun kuro kare ma gibikweyo iye cwiny jo Icrael; Cwiny Maleŋ onoŋo tye kwede.
Luka 2:26 Cwiny Maleŋ onoŋo otyeko nyuto bote ni, en pe bito ma peya oneno Kricito pa Rwot.
Luka 2:27 En obino i ot pa Lubaŋa kun Cwiny Maleŋ aye tele. Ka lunyodo gukelo latin Yecu wek gitimme macalo kit me cik tye,
Luka 2:28 Cimeon otiŋe i bade, opwoyo Lubaŋa kun waco ni,
Luka 2:29 “Koni doŋ icik laticci, Rwot, ocit ki kuc macalo yam iciko;
Luka 2:30 pien waŋa doŋ oneno larri
Luka 2:31 ma iyubo i nyim rok ducu,
Luka 2:32 me bedo ceŋ ma yabo muŋ bot Lurok, ki deyo pa joni Icrael.”
Luka 2:33 Wonne ki minne guuro lok ma giwaco i kome.
Luka 2:34 Cimeon olego gum i komgi, kun waco bot minne Maliam ni, “Nen, latin man giketo wek Luicrael mapol opoti, wek gua doki ki me bedo lanyut ma giyeto,
Luka 2:35 dok bene pala lucwan bicobo cwinyi pil, wek tam ma i cwiny dano mapol oyabbe ka maleŋ.”
Luka 2:36 Yam tye lanebi mo ma dako, nyiŋe Anna, nya pa Panuel, pa jo Acer. Onoŋo doŋ oti twatwal, pien otyeko mwaka abiro bot cware cakke i kare ma en pud nyako;
Luka 2:37 ka doŋ cware oto ori nio i mwaka pyeraboro wiye aŋwen me ditte. En yam pe a ki i ot pa Lubaŋa, obedo ka woro Lubaŋa kun ri kec dok lego dyewor ki dyeceŋ.
Luka 2:38 En obino i cawa-nu, opwoyo Lubaŋa, otito pi latin-nu bot dano ducu ma yam kuro kare me koko jo Jerucalem. Gudok cen i Najaret
Luka 2:39 Ka lunyodone doŋ gutyeko cobo lok ducu ma tye i cik pa Rwot, ci gudok i Galilaya, i gaŋgi Najaret.
Luka 2:40 Latin odoŋo odoko matek, kun opoŋ ki ryeko; cwiny Lubaŋa obedo yom i kome. Latin Yecu i ot pa Lubaŋa
Luka 2:41 Lunyadone yam gicito i Jerucalem mwaka ki mwaka pi nino madit me Kato.
Luka 2:1611 
Luka 2:42 Ka mwaka me ditte oromo apar wiye aryo, ci gucito kunnu macalo kit me nino madit tye.
Luka 2:43 Ka nino madito doŋ otum, ma gidok paco, latin Yecu odoŋ woko i Jerucalem. Lunyodone onoŋo pe giŋeyo,
Luka 2:44 ento gutamo ni en tye i kin lwak. Guwoto wot me nino acel, guyenye i kin lutugi ki i kin luwotgi;
Luka 2:45 ka pe gunoŋe, ci gudok cen i Jerucalem ka yenye.
Luka 2:46 Ka nino adek okato, ci gunoŋe i ot pa Lubaŋa; obedo i kin lupwony, kun winyo pwonygi, dok penyogi.
Luka 2:47 Dano ducu ma yam guwinye guuro niaŋŋe, ki kit ma en dok kwede i peny.
Luka 2:48 Ka lunyodone gunene, guuro; minne openye ni, “Latinna, piŋo itimowa kit man? Nen woru ki an wabedo ka yenyi kun wakumo.”
Luka 2:49 En ogamo doggi ni, “Wuyenya piŋo? Pe wuŋeyo ni myerona me bedo i ot pa Abana?”
Luka 2:50 Ento pe guniaŋ lok ma en oloko botgi.
Luka 2:51 Owoto kacel kwedgi, obino Najaret, obedo kun winyogi; minne okano lok meno ducu i cwinye.
Luka 2:52 Yecu odoŋo kun medde i ryeko, dok kun medde ki noŋo pwoc ki bot Lubaŋa ki bot dano bene.
Luka 3:1 I mwaka me apar wiye abic me loc pa Tiberio Cecar, Pilato onoŋo loyo Judaya, Kerode onoŋo loyo Galilaya, ominne Pilipo kono onoŋo loyo lobo Ituria ki Trakoniti, Lucania onoŋo loyo Abilene,
Luka 3:2 Anac ki Kayapa aye onoŋo gin ajwagi madito pa Lubaŋa. I kare meno lok pa Lubaŋa obino bot Jon wod pa Jekaria i tim.
Luka 3:3 En owoto i lobo ducu ma cokcok ki Judaya kun tito lok me kwenane ni, “Wuŋut, wek gibatijawu, ci Lubaŋa biweko balwu,”
Luka 3:4 macalo gicoyo i buk me lok pa lanebi Icaya ni, “Dwan dano mo ma daŋŋe i tim ni, Wuger yo pa Rwot, wutir yone ocuŋ atir.
Luka 3:5 Luŋ ducu gibitoro woko, godi ki cere ducu gibidwokogi woko piny, ka ma ogonne gibitiro cuŋ atir, dok yo ma obedo burbur gibipiro woko.
Luka 3:6 Dano ducu gibineno kit ma Lubaŋa olarowa kwede.”
Luka 3:1612 
Luka 3:7 Jon owaco bot lwak ma gubino bote pi batija ni, “Wun litino ororo, aŋa ma otito botwu ni wuriŋ kiniga ma mito bino?
Luka 3:8 Doŋ wuti gin ma nyuto ni wuŋut i kom balwu, pe dok wucak tamo ni, ‘Watye ki kwarowa Abraim’. Koŋ wunen, awaco botwu ni, Lubaŋa tye ki twero me miyo gweŋ magi olokke odok likwayo Abraim.
Luka 3:9 Kombeddi doŋ giketo latoŋ woko i lwit yadi; yat acel acel ma pe nyak nyige mabeco, gitoŋo gireto woko piny, ci gibolo woko i mac.”
Luka 3:10 Lwak gupenye ni, “Watim aŋo doŋ?”
Luka 3:11 En odok iye botgi ni, “Ŋat ma tye ki kanyi aryo opok bot ŋat ma pe kwede; ŋat ma tye ki cam otim kit meno bene.”
Luka 3:12 Lujog-mucoro bene gubino wek gibatijagi, gupenye ni, “Lapwony, wan kono watim aŋo?”
Luka 3:13 Owaco botgi ni, “Pe wujog makato wel ma gicikowu.”
Luka 3:14 Askari bene gupenye ni, “Wan kono watim aŋo” En owaco botgi ni, “Pe wuyak ŋatti ki tek, pe wudot dano mo ki lok goba, wek mucarawu oromwu.”
Luka 3:15 Ka lwak gitye ka kuro, kun gipennye ki i cwinygi pi Jon, ka kono en Kricito ma Lubaŋa oyero,
Luka 3:16 Jon odok iye botgi ni, “An abatijawu ki pii, ento ŋat ma kata ki tek tye ka bino, ma an pe amyero me gonyo warre. En bibatijawu ki Cwiny Maleŋ, dok ki mac.
Luka 3:17 Oderone tye i ciŋe me pyeto bel ducu ma i larone, en bidilo belle i dero, ento cuŋe en biwaŋo woko ki mac ma pe to.”
Luka 3:18 Jon otito lok me kwena maber bot lwak kun cuko cwinygi ki lok mukene mapol.
Luka 3:19 Ento Kerode rwot madit ma yam Jon ojuko pi Kerodia ci-ominne,
Luka 3:20 otweyo Jon i mabuc, opoŋo kwede wi balle mukene ducu. Jon obatija Yecu (Matayo 3.13-17; Marako 1.9-11)
Luka 3:21 Ka doŋ obatija dano ducu, ma Yecu bene doŋ gibatija, ma kun en tye ka lega,
Luka 3:22 ci polo oyabbe, Cwiny Maleŋ olyanne piny macalo akuri i cal me kom, ci opye i kome. Ci dwan ocako winnye ma a ki i polo kun wacci, “In aye i Woda ma amaro, ma cwinya yom i komi.” Kwaro Yecu Kricito (Matayo 1.1-17)
Luka 3:23 I kare ma Yecu ocako ticce onoŋo doŋ tye ki mwaka ma mito romo pyeradek me ditte. Yam en wod pa Yucepu, macalo gitamo, ma en wod pa Eli,
Luka 3:24 wod pa Matat, wod pa Levi, wod pa Melki, wod pa Janai, wod pa Yucepu,
Luka 3:1613 
Luka 3:25 wod pa Matatia, wod pa Amoc, wod pa Nakum, wod pa Eceli, wod pa Naggai,
Luka 3:26 wod pa Maat, wod pa Yocek, wod pa Yoda,
Luka 3:27 wod pa Yoanan, wod pa Reca, wod pa Jerubabel, wod pa Cealtiel, wod pa Neri,
Luka 3:28 wod pa Melki, wod pa Addi, wod pa Kocam, wod pa Elmadam, wod pa Er,
Luka 3:29 wod pa Yecu, wod pa Eliejer, wod pa Yorim, wod pa Matat, wod pa Levi,
Luka 3:30 wod pa Cimeon, wod pa Juda, wod pa Yucepu, wod pa Yonam, wod pa Eliakim,
Luka 3:31 wod pa Melea, wod pa Menna, wod pa Matata, wod pa Natan, wod pa Daudi,
Luka 3:32 wod pa Yece, wod pa Obed, wod pa Boaj, wod pa Cala, wod pa Nakucon,
Luka 3:33 wod pa Aminadab, wod pa Admin, wod pa Arni, wod pa Kejeron, wod pa Perej, wod pa Juda,
Luka 3:34 wod pa Yakobo, wod pa Icaka, wod pa Abraim, wod pa Tera, wod pa Nakor,
Luka 3:35 wod pa Cerug, wod pa Reu, wod pa Peleg, wod pa Eber, wod pa Cela,
Luka 3:36 wod pa Kainan, wod pa Arpakcad, wod pa Cem, wod pa Nua, wod pa Lamek,
Luka 3:37 wod pa Metucela, wod pa Enok, wod pa Jared, wod pa Maalalel, wod pa Kainan,
Luka 3:38 wod pa Enoci, wod pa Ceji, wod pa Adam, wod pa Lubaŋa.
Luka 4:1 Yecu odwogo ki i Jordan kun opoŋ ki Cwiny Maleŋ, cutcut Cwiny Maleŋ otere wa i tim.
Luka 4:2 Ci ori i tim pi nino pyeraŋwen, kun Catan obedo ka bite. Pe ocamo gin mo i kare meno ducu; ka otum, ci kec oneke.
Luka 4:3 Catan owacce ni, “Ka in i Wod pa Lubaŋa, wac ki got man olokke odok kwon.”
Luka 4:4 Ento Yecu odok iye ni, “Yam gicoyo ni, ‘Dano pe bibedo kwo ki kwon keken.’ “
Luka 4:5 Catan dok otere malo, onyutte ker ducu ma i wi lobo i kine me kare matidi mo,
Luka 4:6 owacce ni, “Abimiyi twer man ducu ki deyo man ducu, pien gityeko miyo bota, atwero miyo bot ŋat ma an amito.
Luka 4:7 Pi meno, ka iwora, ci jami magi ducu bibedo meri.”
Luka 4:8 Yecu odokke iye ni, “Yam gicoyo ni, ‘Wor Rwot Lubaŋani, dok bene iti pire keken.’ ”
Luka 4:9 Dok otere i Jerucalem, ci ocibe ocuŋ i wi labila ot pa Lubaŋa, ci owacce ni, “Ka in i wod pa Lubaŋa, a ki malo kany ipot piny,
Luka 4:1614 
Luka 4:10 pien yam bene gicoyo ni, ‘En biciko lumalaikane piri, wek gugwoki,’
Luka 4:11 dok bene ni, ‘Gibijoli ki ciŋgi, wek pe iyok tyeni i kom got.’ ”
Luka 4:12 Yecu dok ogamo doge owacce ni, “Yam giwaco ni, ‘Pe item i Rwot Lubaŋani.’ “
Luka 4:13 Ka Catan doŋ otyeko bite, ci oweke kun kuro kare maber. Yecu ocako ticce i Galilaya (Matayo 4.12-17; Marako 1.14-15)
Luka 4:14 Yecu odwogo i Galilaya pi tek pa Cwiny Maleŋ; pire oywek i lobo ducu ma orumo kunnu.
Luka 4:15 Opwonyo i kacokkegi, dano ducu guketo deyo i kome. Gikwero Yecu i Najaret (Matayo 13.53-58; Marako 6.1-6)
Luka 4:16 Obino i Najaret ka ma yam odoŋo iye, odonyo i kacokke i ceŋ cabit, kit macalo kite onoŋo tye. Oa malo ka kwan;
Luka 4:17 gimiye buk pa lanebi Icaya. Oyabo buk, oyenyo ka ma gicoyo ni.
Luka 4:18 “Cwiny pa Rwot tye i koma, pien doŋ owira woko ki moo wek atit lok me kwena maber bot lucan. Oora me tito bot jo ma tye i opii ni gibigonyogi, ki bot jo ma waŋgi oto ni gibiyabo waŋgi, ki me gonyo jo ma giunogi wek gucit ki kuc,
Luka 4:19 dok pi tito pi mwaka ma Rwot binyuto iye berre bot dano.”
Luka 4:20 Ci odolo buk, odwoko bot latic, obedo piny ka tito lok; dano ducu ma i kacokke guciko waŋgi i kome.
Luka 4:21 Ocako tito botgi ni, “Tin ginacoya man ocobo kakare kun wuwinyo ki itwu.”
Luka 4:22 Dano ducu guloko lok maber i kome, kun giuro lok me kica ma oa ki i doge. Gupenyo ni, “Man pe wod pa Yucepu”
Luka 4:23 En ogamo doggi ni, “Aŋeyo atir ni wubibolo carolok man i koma, ni, ‘Daktar, caŋŋe keni, tic ma yam wawinyo itiyo i Kapernaum, ti kany bene i pacowa kikome.’ “
Luka 4:24 Dok omedde kwede ni, “Ada awacciwu ni, lanebi mo pe ma gijole i lobo tugi.
Luka 4:25 Ento atito botwu atir ni, i lobo Icrael i kare pa Elia yam tye iye mon mapol ma coggi oto, ka kot okwero cwer pi mwaka adek ki dwe abicel, ci kec laparanat opoto i lobo meno ducu;
Luka 4:26 ento Lubaŋa pe ocwalo Elia bot ŋat mo i kingi, kono bot da to mo ma i Carepat i lobo Cidon.
Luka 4:27 Dok i lobo Icrael i kare pa lanebi Elica onoŋo yam tye iye ludobo mapol; ento pe gilonyo mo i kingi, kono Naaman Laciria keken.”
Luka 4:28 Ka dano ducu ma i kacokke guwinyo lok man, kiniga omakogi matek.
Luka 4:1615 
Luka 4:29 Gutwarre malo, gutere woko ki i gaŋ, gukele i wi got ma gigero gaŋgi i wiye wek gicore piny.
Luka 4:30 Ento Yecu opucce woko ki i dyegi, ci ocito gire. Dano ma tye ki cen marac (Marako 1.21-28)
Luka 4:31 Yecu ocito i Kapernaum ma en gaŋ ma i Galilaya. Obedo ka pwonyogi i ceŋ cabit;
Luka 4:32 guuro pwonnye, pien oloko ki twero.
Luka 4:33 I kacokke onoŋo tye iye dano ma tye ki cen marac; odaŋŋe ki dwan maloŋo ni,
Luka 4:34 “Ilaro gin aŋo kwedwa kaa, in Yecu Lanajaret? Doŋ ibino ka tyekowa bo? An aŋeyi, in i Ŋat Maleŋ pa Lubaŋa.”
Luka 4:35 Ento Yecu ojuke kun wacce ni, “Liŋ mot, a woko ki i kome!” Cen orete piny i nyimgi, ci oa woko ki i kome kun pe otime marac.
Luka 4:36 Dano ducu guuro, kun gipenye kekengi ni, “Man lok aŋo? Pien en ciko cen maraco ki twero ki tek, ci gia woko.”
Luka 4:37 Pire oywek i kabedo ducu ma orumo kunnu. Yecu ocaŋo maro Cimon Petero (Matayo 8.14-15; Marako 1.29-31)
Luka 4:38 Yecu oa okato woko ki i kacokke, odonyo i ot pa Cimon. Maro Cimon onoŋo tye ki two lyeto ma obwoye matek; gubako doggi bote pire.
Luka 4:39 Yecu ocuŋ ka ŋete, ojuko lyeto, ci two ocaŋ woko ki i kome; cutcut oa malo, ocako gwokogi. Yecu ocaŋo jo mapol otyeno (Matayo 8.16-17; Marako 1.32-34)
Luka 4:40 Ka ceŋ doŋ mito poto, dano ducu ma tye ki lutwo, ma twogi patpat, gukelogi bote. Oketo ciŋe i kom ŋat acel acel ki i kingi ocaŋogi.
Luka 4:41 Cen maraco bene oa ki i kom jo mapol, kun gidaŋŋe ni, “In i Wod pa Lubaŋa!” Ento Yecu ojukogi, pe oye cen mo oloko, pien giŋeye, ni en Kricito ma Lubaŋa oyero.
Luka 4:42 Ka piny oru, Yecu ocito i kabedo mo ma dano pe iye. Ento lwak gubedo ka yenye, ci gubino bote, gutemo juke wek pe oa ki botgi.
Luka 4:43 Ento en owaco botgi ni, “Myero atit lok me kwena maber me ker pa Lubaŋa i gaŋ mukene bene, pien giora pi lok man.”
Luka 4:44 En obedo ka tito lok i kacokke me Judaya.
Luka 5:1616  Yecu olwoŋ lucik-rec (Matayo 4.18-22; Marako 1.16-20)
Luka 5:1 I kare ma gudiyo Yecu cok pi winyo lok pa Lubaŋa, onoŋo ocuŋ i dog nam Genecaret.
Luka 5:2 Onoŋo yeya aryo i dog nam; lumak-rec onoŋo gua woko ki i igi, gitye ka lwoko obwogi.
Luka 5:3 Oito i yeya acel ma onoŋo pa Cimon, olege ni koŋ okwaŋ manok i nam. En obedo piny, opwonyo lwak kun tye i yeya.
Luka 5:4 Ka doŋ otyeko lok, ci owaco bot Cimon ni, “Kwaŋ icit i kut, wubol obwowu wumak rec.”
Luka 5:5 Cimon odokke iye ni, “Ladit, wayelle dyewor benebene, pe wamako gin mo. Ento pi lokki abibolo obwo.”
Luka 5:6 Ka gutimo kit meno, ci gumako lwak rec mapol ata, obwogi ocako cot.
Luka 5:7 Ci gugwelo lutic wadgi ma i yeya mukene ni gubin gukonygi. Gubino guloko rec i yeya aryo ducu gupoŋ woko, omiyo gucako mwony.
Luka 5:8 Ka Cimon Petero oneno, opoto piny i coŋ Yecu, owaco ni, “Rwot, cit giri, iweko, pien an labalo.”
Luka 5:9 Pien en ki dano ducu ma tye kwede guuro pi rec ma gumako.
Luka 5:10 Yakobo ki Jon litino pa Jebedayo, ma gin yam ribbe ki Cimon i dog tic, bene guuro. Yecu owaco bot Cimon ni, “Pe ilwor; cakke koni ibimako dano.”
Luka 5:11 Ka doŋ gukelo yeyagi i wi tera, guweko gipinygi ducu gulube. Yecu olonyo kom ladobo (Matayo 8.1-4; Marako 1.40-45)
Luka 5:12 Ka yam tye i gaŋ mo, dano mo obino ma dobo orwato i kome. Ka oneno Yecu, ci oryebbe piny olege ni, “Ladit, ka imito, itwero lonya.”
Luka 5:13 Yecu oryeyo ciŋe ogudo kome, kun wacce ni, “Amito; komi olony.” Cutcut dobo ocaŋ ki i kome.
Luka 5:14 Yecu ocike ni pe myero otit bot dano mo; ento ni, “Cit, inyutte keni bot ajwaka pa Lubaŋa, imi gityer pi komi ma doŋ ocaŋ-ŋi, kit ma yam Moses ociko, wek obed lanyut botgi.”
Luka 5:15 Ento pire oywek matek makato, lwak mapol ocokke ka winye dok wek ocaŋgi ki i kom twogi.
Luka 5:16 Ento Yecu yam lwitte kare ki kare cito ka lega i tim. Yecu ocaŋo dano ma twoyo two akweya kom (Matayo 9.1-8; Marako 2.1-12)
Luka 5:1617 
Luka 5:17 I nino mo acel onoŋo Yecu tye ka pwony, kun Luparicayo ki lupwony-cik ma gua ki i kin gaŋi ducu me Galilaya ki Judaya ki Jerucalem gubedo kunnu; tek pa Rwot me caŋo dano onoŋo tye i kome.
Luka 5:18 Cutcut dano gukelo bote lagoro mo ma twoyo two akweya kom, ma obuto i wi kitara. Guyenyo yo me tere i ot wek gikete i nyim Yecu;
Luka 5:19 ento ka pe gunoŋo yo, pi pol pa lwak, guito i wi ot, gucwale ki kitarane ki i kin mategula i dye ot i nyim Yecu.
Luka 5:20 Ka Yecu oneno niyegi, ci owaco ni, “In ba, balli doŋ giweko woko.”
Luka 5:21 Lupwony-cik ki Luparicayo gucako pennye kekengi, kun giwaco ni, “Man aŋa ma loko lok me yeto Lubaŋa-ni? Aŋa ma twero weko bal, kono Lubaŋa keken?”
Luka 5:22 Ka Yecu oniaŋ penygi, ci odok iye botgi ni, “Piŋo wutye ka pennye i cwinywu?
Luka 5:23 Mene ma yot, me waco ni, ‘Balli doŋ giweko,’ nyo ni, ‘A, iwoti’?
Luka 5:24 Ento meno wek muŋe ni Wod pa dano tye ki twero me weko bal i wi lobo” ci ociko lagoro ni, “Awacci ni, A, ikwany kitarani, idok paco.”
Luka 5:25 Cutcut oa malo ocuŋ i nyimgi, okwanyo gin ma onoŋo obuto iye odok paco kun pako Lubaŋa.
Luka 5:26 Dano ducu guuro matek twatwal, gupako Lubaŋa. Lworo omakogi, guwaco ni, “Waneno gin me aura tin.” Yecu olwoŋo Levi (Matayo 9.9-13; Marako 2.13-17)
Luka 5:27 Ka man otum, ci Yecu okato woko, oneno lajog-mucoro mo ma nyiŋe Levi, kun obedo piny i ka jogo mucoro; ci owacce ni, “Luba.”
Luka 5:28 Levi oweko jamine ducu, oa olubo kore.
Luka 5:29 Levi otedo karama madit i ode pi Yecu, lwak lujog-mucoro mapol ki jo mukene gubedo piny i dog cam kacel kwedgi.
Luka 5:30 Luparicayo ki lupwony-cik guŋur i kom lupwonnyene, kun gipenyo ni, “Piŋo wucamo dok wumato kacel ki lujog-mucoro ki lubalo?”
Luka 5:31 Yecu odok iye botgi ni, “Jo ma komgi yot pe gimito daktar; ento jo ma komgi lit aye mito.
Luka 5:32 An pe abino ka lwoŋo jo ma kitgi atir, ento lubalo, wek guŋuti.” Peny i kom lok me ri kec (Matayo 9.14-17; Marako 2.18-22)
Luka 5:33 Guwacce ni, “Lupwonnye pa Jon giri kec kare ki kare, dok gilego bene, ki pa Luparicayo bene kit meno, ento lupwonnyeni gicamo dok gimato do.”
Luka 5:1618 
Luka 5:34 Yecu openyogi ni, “Wutwero miyo luwot lanyom ri kec ma kun lanyom tye kwedgi? meno.”
Luka 5:35 Ento kare bibino ma ka gikwanyo lanyom woko ki botgi, ka doŋ gibiri kec i kare
Luka 5:36 Dok obolo botgi carolok ni, “Pe tye ŋatti mo ma yeco kiraka ki i kom ginaruka manyenne woko, ci dabo i kom ginaruka muti; ka otimo kit meno, ci biyeco manyen-ni woko, dok kiraka ma i kom manyen-ni pe birwatte ki muti-ni.
Luka 5:37 Dok pe tye ŋatti mo ma piko koŋo vino manyen i kicaa macon; ka opiko, ci koŋo vino biyeco kicaa woko, kicaa bene biballe.
Luka 5:38 Ento koŋo vino manyen myero gipik i kicaa manyen bene.
Luka 5:39 Pe tye ŋat mo ma ka omato koŋo vino macon ci dok mito manyenne, pien wacci, ‘Macon-ni mit.’ ”
Luka 6:1 I kare meno Yecu owoto kun ŋolo ki i poto i ceŋ cabit. Lupwonnyene gurito wit bel, gutinyo i ciŋgi, gumwodo.
Luka 6:2 Ento jo mogo i kin Luparicayo gupenyogi ni, “Piŋo wutimo gin ma cik okwero ni pe giti i ceŋ cabit?”
Luka 6:3 Yecu odok iye botgi ni, “Wun pe Wukwano gin ma nene Daudi otiyo ce? Ka nene kec oneke, en ki jo ma onoŋo gitye kacel kwede,
Luka 6:4 en odonyo i ot pa Lubaŋa, ocamo mugati ma giketo i nyim Lubaŋa, ma yam cik okwero ni dano mo pe ocam, kono ajwagi pa Lubaŋa keken, dok omiyo bot jo ma onoŋo en tye kwede.”
Luka 6:5 Owaco botgi ni, “Wod pa dano aye rwot me cabit.” Labade otal (Matayo 12.9-14; Marako 3.1-6)
Luka 6:6 I cabit mukene Yecu odonyo i kacokke, opwonyo; onoŋo tye iye dano mo ma bade malacuc otal.
Luka 6:7 Lupwony-cik ki Luparicayo gukiye ka en bicaŋe i ceŋ cabit, wek giyeny yo me kelo kop i kome. kunnu.
Luka 6:8 Ento Yecu oŋeyo tamgi woko, owaco bot labade otal ni, “Bin icuŋ kany.” Oa, ocuŋ
Luka 6:9 Yecu owaco botgi ni, “Apenyowu ni, i ceŋ cabit cik ye ni gitim iye gin maber, nyo gin marac, gilaro iye kwo nyo gineko woko?”
Luka 6:1619 
Luka 6:10 Olworo waŋe i komgi ducu, owaco bot dano-nu ni, “Rye badi.” Ci labade otal oryweyo bade, ci bade ocaŋ.
Luka 6:11 Ento kiniga omakogi matek, guporo lok i kingi kekengi, gin ma myero gitim i kom Yecu. Yecu oyero jo apar wiye aryo (Matayo 10.1-4; Marako 3.13-19)
Luka 6:12 I kare meno Yecu ocito i kin godi ka lega; obedo ka lego Lubaŋa dyewor benebene.
Luka 6:13 Ka piny oru, olwoŋo lupwonnyene bote, oyero jo apar wiye aryo ki i kingi, omiyogi nyiŋ ni gin lukwena; gin ene:
Luka 6:14 Cimon ma en ocako nyiŋe ni Petero, ki Anderiya ominne, Yakobo ki Jon, Pilipo ki Bartolomayo,
Luka 6:15 Matayo ki Tomaci, Yakobo wod pa Alipayo, Cimon ma gilwoŋo ni dano ma mito locken,
Luka 6:16 Juda wod pa Yakobo, ki Juda me Keriot, ma yam olokke odobe.
Luka 6:17 Olor kwedgi piny, ci ocuŋ ka ma olanne. Lwak ki lupwonnyene mapol onoŋo gitye kunnu, ki lwak dano mapol ma gua ki i Judaya ki i Jerucalem ki i dog nam me Turo ki Cidon ma gubino pi winyo pwonnye, dok wek ocaŋgi i kom twogi;
Luka 6:18 jo ma cen maraco yelogi gucaŋ bene.
Luka 6:19 Lwak ducu gubedo ka yenyo yo me gudo kome, pien tek onoŋo a ki i kome ci caŋogi ducu.
Luka 6:20 Otiŋo waŋe bot lupwonnyene, owaco botgi ni, “Wutye ki gum, pien ker pa Lubaŋa mewu.
Luka 6:21 “Wutye ki gum, wun jo ma kec nekowu koni, pien wubiyeŋ. “Wutye ki gum, wun jo ma wukok koni, pien wubinyero.
Luka 6:22 “Wutye ki gum ka dano dagwu, ka ce gityemowu woko ki i kingi, ka giŋalowu, ka gicayo nyiŋwu ni rac, pi Wod pa dano!
Luka 6:23 Cwinywu obed yom i nino meno, kun wupye ki yomcwiny, pien bakacic ma gibimiyowu me pwoc dit, tye i polo; pien kwarigi yam gutimo lunebi kit meno.
Luka 6:24 “Ento wubineno can, wun lulonyo pien doŋ wutyeko gamo gin maber me kweyo cwinywu.
Luka 6:25 “Wubineno can, wun jo ma yeŋ koni, pien kec binekowu. “Wubineno can, wun jo ma nyero koni, pien wubikumo, wubikok.
Luka 6:26 “Wubineno can, ka dano ducu pwoyowu, pien kwarigi yam gupwoyo lunebi ma lugoba kit meno.
Luka 6:1620 
Luka 6:27 “Ento wun jo ma winyo, awaco botwu ni, Wumar lukworwu, wutim ber bot jo ma dagwu.
Luka 6:28 Wulam gum i kom jo ma cenowu, wuleg pi jo ma nywarowu.
Luka 6:29 Ŋat ma owoŋo lemi tuŋcel, lokke tuŋcel bene; ŋat ma omayo kanyini, pe itwonne koti bene.
Luka 6:30 Mi bot dano ducu ma legi; ŋat ma omayo jami ni, pe ipenygi doki ki bote.
Luka 6:31 Kit ma wumito dano gutimwu, wun bene wutimgi kumeno
Luka 6:32 “Ka wumaro dano ma marowu, pwoc aŋo ma wulimo iye? Pien lubalo bene maro jo ma marogi.
Luka 6:33 Ka wumito ber bot dano ma timowu ber, pwoc aŋo ma wubilimo iye? Pien lubalo bene gimito kit meno.
Luka 6:34 Dok ka wumiyo banya bot dano ma wugeno ni gitwero culowu, pwoc aŋo ma wulimo iye? Lubalo bene miyo banya bot lubalo wek giculgi marom.
Luka 6:35 Ento wumar lukworwu, wutim ber, wumi banya, kun pe wugeno ni gibiculowu, ci mot me pwoyowu bibedo madwoŋ, dok wubibedo litino pa En Mamalo Twal; pien en timo ber bot jo ma pe pwoye ki bot jo maraco.
Luka 6:36 Wubed lukica macalo wunwu lakica. Ŋolo kop i kom jo mukene (Matayo 7.1-5)
Luka 6:37 “Pe wuŋol kop i kom jo mukene, wek wun bene pe gibiŋol kop i komwu; pe wuŋol kop olo jo mukene, wun bene pe gibiŋolo kop loyowu. Wutim kica bot dano pi balgi, ci wun bene gibiweko balwu.
Luka 6:38 Wumi, gibimiyowu. Gibimiyowu gin ma gipimo maber i korwu, ma gidilo, ma giyeŋo, ma o. Pien kit gin ma wupimo kwede jami en aye bene gibipimo kwede Jami botwu.”
Luka 6:39 Yecu obolo botgi carolok. Owacci, “Latowaŋ twero peyo latowaŋ lawote Gin aryo ducu pe gibipoto woko i bur?
Luka 6:40 Lapwonnye pe dit kato dano ma pwonye; ento dano ducu ka doŋ gipwonyogi maber, gibidoko macalo lapwonygi.
Luka 6:41 Piŋo ineno cuŋ kal ma tye i waŋ omeru, ento dul yat ma tye i waŋi in kikomi pe ineno.
Luka 6:42 Nyo itwero waco bot omeru niŋniŋ ni, ‘Omera, wek akwany cuŋ kal ma tye i waŋi-ni woko,’ kun in kikomi pe ineno dul yat ma tye i waŋi In lagoba, koŋ ikwoŋ kwanyo dul yat ma tye i waŋi-ni woko, ci miyo doŋ ineno piny maber me kwanyo cuŋ kal ma tye i waŋ omeru ca. Yat maber giŋeyo i kom nyige
Luka 6:1621  (Matayo 7.17-20;12.34b-35)
Luka 6:43 “Pien pe tye yat maber ma twero nyako nyige maraco; ki yat marac bene pe twero nyako nyige mabeco;
Luka 6:44 yat acel acel giŋeyo pi nyige. Pe gipwono olam ki i kom oryaŋ, dok bene pe gipwono olok ki i kom ocok.
Luka 6:45 Dano maber kwanyo gin maber i kin jami mabeco ma en okano i cwinye, dano marac kwanyo gin marac ma i kin jami maraco ma en okano, pien dog dano loko gin ma opoŋ i cwinye. Odi aryo ma gigero (Matayo 7.24-27)
Luka 6:46 “Piŋo wulwoŋa ni, ‘Rwot, Rwot,’ kun pe wutiyo gin ma acikowu?
Luka 6:47 Dano ducu ma bino bota ma winyo lokka, dok tiyo, abinyuto botwu ŋat ma en cal kwede.
Luka 6:48 Rom ki dano ma ogero ot ma okwinyo matut, ma ocibo guti i kom pata got; ka pii opoŋ, ci kulu ocorre i kom ot, ento pe otwero yeŋone, pien bigero maber.
Luka 6:49 Ento dano ma winyo lokka kun pe tiyo, rom ki dano ma ogero ot i ŋom laboŋo guti; ka kulu omol ki tek i kome, oyotoyot opoto, ogannye woko piny lirubuku.”
Luka 7:1 Ka Yecu doŋ otyeko lokke ducu kun dano giwinyo, ci odonyo i Kapernaum.
Luka 7:2 Ladit mo ma Laroma ma loyo askari miya yam tye ki laticce ma en maro twatwal, ma kome lit, cok to.
Luka 7:3 Ka en owinyo pi Yecu, ci ooro ludoŋo pa Lujudaya bote kun lege ni obin ocaŋ laticce.
Luka 7:4 Ka gubino bot Yecu, gubako doggi bote ki cwinygi ducu kun giwaco ni, “En ber, myero itimme man,
Luka 7:5 pien maro rokwa, en aye ogero kacokkewa.”
Luka 7:6 Yecu ocito kacel kwedgi. Ka doŋ oo cok ki gaŋ, ladit ma loyo askari ooro lureme bote, kun wacce ni, “Ladit, pe icanne, pien an pe amyero me wek ibin idony i oda,
Luka 7:7 en aye gin mumiyo atamo ni, kadi an bene pe aromo bino boti. Ento wac lok awaca keken ci laticca bicaŋ.
Luka 7:8 Pien an bene a dano ma giloya aloya i dog tic, atye ki askari bene ma an aloyogi. Ka awaco bot askari mo acel ni, ‘Citi,’ ci cito, dok ka awaco bot ŋat mukene ni, ‘Bin’, ci bino dok ka awaco bene bot laticca ni, ‘Tim man,’ ci timo.”
Luka 7:1622 
Luka 7:9 Yecu ka owinyo man, ci ouro twatwal, olokke bot lwak ma lube, owaco botgi ni, “Atito botwu ni, peya anoŋo niye ma rom ki man, kadi i Icrael.”
Luka 7:10 Ka luor doŋ gudok paco, gunoŋo latic doŋ kome yot. Yecu ocero wod pa da-to i Nain
Luka 7:11 Ka kare okato manok, ocito i gaŋ ma gilwoŋo Nain; lupwonnyene ki lwak madwoŋ guwoto kacel kwede.
Luka 7:12 Ka doŋ onyiko cok ki dogcel me gaŋ, nen, gitye ka lebo dano muto, latin ma minne onoŋo onywale en kene, minne yam da-to. Lwak dano ma gua ki i gaŋ onoŋo gitye kacel kwede.
Luka 7:13 Ka Rwot onene, kica omake i kome, owacce ni, “Wek koko obedi.”
Luka 7:14 En obino ogudo kitara, ci jo ma gitye ka lebo lato gucuŋ mot. Yecu owaco ni, “Awobi, awacci, a malo.”
Luka 7:15 Dano ma oto-ni oa, obedo, ocako lok. Yecu omiye bot minne.
Luka 7:16 Lworo omakogi ducu, gupako Lubaŋa kun giwaco ni, “Lanebi madit doŋ onen i kinwa!” dok ni, “Lubaŋa doŋ olimo jone!”
Luka 7:17 Lok man ma en otiyo-ni oywek i lobo Judaya ducu ki i lobo ducu ma orumo. Jo ma Jon Labatija oorogi bot Yecu (Matayo 11.2-19)
Luka 7:18 Lupwonnye pa Jon gutito lok magi ducu bote.
Luka 7:19 Jon olwoŋo jo aryo ki i kin lupwonnyene oorogi bot Rwot ka penye ni, “In aye ŋat ma myero obin-ni, nyo dok wakur ŋat mukene?”
Luka 7:20 Ka jo-nu gubino bot Yecu, guwacce, ni, “Jon oorowa boti, kun penyo ni, ‘In aye i ŋat ma myero obin-ni, nyo dok wakur ŋat mukene?’ “
Luka 7:21 I kare meno onoŋo Yecu ocaŋo lutwo mapol ma gitye ki arem ki cen maraco, omiyo lutowaŋ mapol guneno piny.
Luka 7:22 Yecu odok iye botgi ni, “Wucitit bot Jon gin ma wuneno ki ma wuwinyo; lutowaŋ guneno piny, luŋolo guwoto, ludobo gilonyogi, ludiŋit guwinyo lok, ki jo muto gicerogi woko, ki lucan bene gitito botgi lok me kwena maber.
Luka 7:23 Dano ma tamme pe oballe i koma tye ki gum.”
Luka 7:24 Ka doŋ lukwena pa Jon gudok, Yecu ocako lok ki lwak i kom Jon ni, “Onoŋo wucito i tim ka neno gin aŋo? Onoŋo wucito ka neno lagada ma yamo obedo ka yeŋone?
Luka 7:25 Onoŋo wucito kunnu kono ka neno gin aŋo? Wucito ka neno dano ma oruko boŋŋi mabeco? Nen, jo ma ruko boŋŋi me deyo, dok ma bedo ki jami me wel, gibedo i gaŋ kal pa luker.
Luka 7:1623 
Luka 7:26 Doŋ onoŋo wucito kunnu ka neno gin aŋo? Wucito ka neno lanebi mo? Iyo, awaco botwu ni ŋat madit makato lanebi.
Luka 7:27 Man aye ŋat ma yam gicoyo lok i kome ni, ‘Nen, acwalo lakwenana otelo nyimi, ma bigero yoni ma peya in ibino.’
Luka 7:28 Awaco botwu ni, pe tye dano mo ki i kin jo ma mon onywalogi ma kato Jon ki dit; ento ŋat matidi twatwal i ker pa Lubaŋa aye kate.”
Luka 7:29 Ka guwinyo lok man, lwak ducu wa lujog-mucoro guye ni Lubaŋa oporre, pien yam gibatijagi ki batija pa Jon,
Luka 7:30 ento Luparicayo ki lupwony-cik gukwero gin ma Lubaŋa oyubo pigi, pien nene pe gulimo batija ki bot Jon.
Luka 7:31 Yecu dok owacci, “Doŋ abiporo jo me kare man ki gin aŋo? Gin calo aŋo?
Luka 7:32 Girom ki litino ma gibedo i cuk ma gilwoŋo litino wadigi kun giwaco ni, ‘Yam wakuto nyamulere botwu wun pe wumyelo; wawero wer lyel, wun pe wukok.’
Luka 7:33 Pien Jon Labatija doŋ obino kun pe camo kwon, pe mato koŋ vino bene wun wuwaco ni, ‘En tye ki cen marac.’
Luka 7:34 Wod pa dano dok obino kun camo dok mato bene, wun wuwaco ni, ‘Nen, dano ma owor ki lameno, larem lujogmucoro ki lubalo.’
Luka 7:35 Ento ryeko pa Lubaŋa oloyo kop pi litinone ducu.” Yecu i ot pa Cimon ma Laparicayo
Luka 7:36 Ŋat acel i kin Luparicayo olwoŋe ka cam bote; Yecu ocito i ot pa Laparicayo ci obedo piny i dog cam.
Luka 7:37 Nen, tye dako mo ma labalo i gaŋ meno. Ka oŋeyo ni Yecu tye ka cam i ot pa Laparicayo, ci okelo adomo moo ma ŋwece kur.
Luka 7:38 Ocuŋ i ŋe Yecu tuŋ tyene kun kok, pig waŋe oton i tyen Yecu, obedo ka jwayo ki yer wiye kun noto tyene, owiro ki moo.
Luka 7:39 Ka Laparicayo ma onoŋo olwoŋe-ni oneno, oloko i iye kekene ni, “Kono dano man lanebi, kono oniaŋ i kom dako ma ogude-ni, ki kite, ni en labalo.”
Luka 7:40 Yecu odokke iye ni, “Cimon, atye ki lok mo ma amito awacci.” Cimon ogamo ni, “Wacca, Lapwony.”
Luka 7:41 Yecu ogamo ni, “Ŋat mo ma lami-banya yam tye ki dano aryo ma gucamo banya bote. Ŋat acel onoŋo tye ki banya me ciliŋ miya abic, ŋat mukene pyerabic.
Luka 7:42 Ka culone oloyogi, otimo kica botgi gin aryo ducu. Mene i kingi ma bimare makato?”
Luka 7:43 Cimon odokke iye ni, “Atamo ni en ma gitimo kica pi wel banya madwoŋ-ŋi.” Ogamo ni, “Iŋolo kakare.”
Luka 7:1624 
Luka 7:44 Olokke bot dako, openyo Cimon ni, “Ineno dako man? Adonyo i odi, pe imiya pii me lwoko tyena, ento en otono pig waŋe i tyena, ojwayo ki yer wiye.
Luka 7:45 In pe imota kun inoto lema, ento cakke i kare ma adonyo i ot, en pe oweko noto tyena.
Luka 7:46 In pe iwiro wiya ki moo, ento en owiro tyena ki moo ma ŋwece kur.
Luka 7:47 Pi meno atitti ni, doŋ giweko balle mapol-gu ducu, kit ma marre madwoŋ-ŋi nyuto-ni; ento ŋat ma giweko balle manok, marre nok.
Luka 7:48 Owaco bot dako ni, ‘Balli doŋ giweko.’”
Luka 7:49 Jo ma onoŋo tye i dog cam gucako lok i kingi kekengi ni, “Man aŋa, ma weko bal-li?”
Luka 7:50 Owaco bot dako ni, “Niyeni olari; wot doŋ giri ki kuc.”
Luka 8:1 Ka kare okato manok, Yecu owoto i kin gaŋi madoŋo ki matino kun tito dok nyuto lok me kwena maber i kom ker pa Lubaŋa. Jone apar wiye aryo onoŋo tye kwede,
Luka 8:2 kacel ki mon mogo ma yam en ocaŋogi i kom cen maraco ki i kom two; Maliam ma gilwoŋo ni Maliam me Magdala, ma cen maraco abiro yam oa woko ki i kome,
Luka 8:3 Joana dako pa Kuja, lagwok-lim pa Kerode, Cucana, ki mon mukene mapol, ma yam gikonye ki limgi. Carolok i kom lacoc (Matayo 13.1-9; Marako 4.1-9)
Luka 8:4 Ka lwak mapol gucokke kacel, kun dano gubino bote ma gia ki i gaŋi mapol, Yecu oloko i carolok ni,
Luka 8:5 “Lacoc ocito ka coyo kodine. Ka kun coyo, ci kodi mogo okir i ŋet yo, dano gunyono, winyo me polo gubino gucamo woko.
Luka 8:6 Kodi mukene okir i kom pata; ka odoŋo, otwo woko, pien pii pe i tere.
Luka 8:7 Kodi mukene okir i kin okuto; okuto odoŋo kacel kwede, odiye.
Luka 8:8 Kodi mukene okir i ŋom maber, ci odoŋo, guceko ma dodo tyen miya.” Ka doŋ oloko lok man, ci odaŋŋe owaco ni, “Ŋat ma tye ki it me winyone, owiny.” Pwony i kom carolok (Matayo 13.10-17; Marako 4.10-12)
Luka 8:9 Ka lupwonnyene gupenye te lok me carolok man,
Luka 8:1625 
Luka 8:10 ci en ogamo ni, “Wun gimiyowu me ŋeyo muŋ me ker pa Lubaŋa; ento jo mukene gimiyogi i carolok wek ka gineno, pe gunen, dok ka giwinyo, pe guniaŋ tere. Yecu otito te carolok i kom lacoc (Matayo 13.18-23; Marako 4.13-20)
Luka 8:11 “Carolok-ki tere ene: Kodi aye lok pa Lubaŋa.
Luka 8:12 Gin ma i ŋet yo gin aye jo ma winyo; lacen Catan bino, kwanyo lok ki i cwinygi woko, wek pe guye, pe gularre.
Luka 8:13 Gin ma i kom pata aye jo ma winyo, ci gigamo lok ki yomcwiny; ento pe gitye ki cwitgi, giye pi Kare manok, ento i kare me omo cwiny gipoto woko.
Luka 8:14 Gin ma okir i kin okuto, gin aye jo ma winyo, ento ka kare okato, ci tam mapol, ki lim, ki yomcwiny me kwo man diyogi, nyiggi pe cek maber.
Luka 8:15 Gin ma i ŋom maber, gin aye jo ma ka guwinyo lok, ci gimako matek ki cwiny ma genne ki maber, ginyak nyiggi kun gidiyo cwinygi. Mac tara ma giumo ki aduku (Marako 4.21-25)
Luka 8:16 “Pe tye ŋat mo ma cwinyo tara, ci dok umo woko ki aduku, nyo keto i te kitanda, ento keto i wi okar, wek jo ma bino i ot gunen mac.
Luka 8:17 Pien pe tye gin mo ma gikano ma pe binen ka maleŋ, dok pe tye gin mo ma giumo ma pe gibiŋeyo, dok ma pe gibiyabo ka maleŋ.
Luka 8:18 Pi meno wugwokke kit ma wuwinyo ki lok; pien ŋat ma mere tye gibimedde, ŋat ma mere pe, gibikwanyo woko ki bote kadi wa gin ma en tamo ni etye kwede.” Min Yecu ki omegi Yecu (Matayo 12.46-50; Marako 3.31-35)
Luka 8:19 Minne ki omegine gubino, ento onoŋo pe gitwero o bote pi lwak.
Luka 8:20 Gititte ni, “Meni ki omegini gitye gucuŋ woko, gimito neni.”
Luka 8:21 Ento Yecu odok iye botgi ni, “Maa ki omegina gin aye jo ma winyo lok pa Lubaŋa, dok gitiyo.” Yecu ojuko yamo ki nam (Matayo 8.23-27; Marako 4.35-41)
Luka 8:22 I nino mo acel Yecu odonyo i yeya kacel ki lupwonnyene, owaco botgi ni, “Wakatu wacitu loka nam tuŋ ca.” Gucako wot;
Luka 8:23 i kare ma gitye ka wot ki yeya, Yecu onino woko. Yamo okodo matek i dye nam, pii ocako poŋ i yeya, onoŋo gitye marac!
Luka 8:1626 
Luka 8:24 Guwoto, gucoye kun giwaco ni, “Ladit, wato woko do!” Yecu oco, ci ojuko yamo, ki pii ma onoŋo twagge; opye mot, ki nam oliŋ.
Luka 8:25 Openyogi ni, “Niyewu tye kwene?” Lworo omakogi, guuro kun gupennye kekengi ni, “Man aŋa kono kaa, ma ciko yamo ki pii, ci giwinye-ni?” Yecu ocaŋo dano ma tye ki cen marac i Geraca (Matayo 8.28-34; Marako 5.1-20)
Luka 8:26 Gubino i lobo pa Lugeraca, ma okemme ki Galilaya.
Luka 8:27 Ka Yecu okato i wi tera, ci dano mo me gaŋ meno ma tye ki cen obino bote. Dano-nu onoŋo ori pi kare malac ma pe ruko boŋo, pe bedo i ot bene, ento bedo mere i kin lyel keken.
Luka 8:28 Ka oneno Yecu, ci odaŋŋe oryebbe i nyime, owaco ki dwan maloŋo ni, “Ilaro aŋo kweda, Yecu, Wod pa Lubaŋa Mamalo Twal? Abako doga boti, pe iyela.”
Luka 8:29 Pien onoŋo Yecu ociko cen marac ni oa woko ki i kom dano-nu. Pien tyen mapol dwogo i kome. Onoŋo gigwoke agwoka kun gitweye ki nyor ki nyonyo, ento yam turo gin ma gitweye kwede woko, cen ryeme, tere i tim.
Luka 8:30 Yecu openye ni, “Nyiŋi aŋa?” Ogamo ni, “Legion” ; pien cen mapol onoŋo tye i kome.
Luka 8:31 Cen gubako doggi bote ni pe ocikgi ni gicit i Bur.
Luka 8:32 Lwak opego mapol onoŋo gitye ka cam i kor got kunnu. Cen gubako doggi bote ni owek gidony i opego.
Luka 8:33 Cen gua ki i kom dano-nu, gudonyo i opego, lwak opego gutwarre ki ŋwec nia ki i kor got malo, ci gumwony woko i nam.
Luka 8:34 Ka lukwat guneno gin ma otimme, ci guriŋo, gutero lokke i gaŋ madit ki i kin paco.
Luka 8:35 Dano gucito ka neno gin ma otimme, gubino bot Yecu, gunoŋo dano ma cen oa ki i kome-ni obedo ka tyen Yecu, oruko boŋo, odoko dano; lworo omakogi.
Luka 8:36 Jo ma guneno lok man gutito botgi kit ma dano meno ma yam tye ki cen ocaŋ kwede.
Luka 8:37 Jo ducu ma gibedo i lobo pa Lugeraca ma orumo kunnu gulego Yecu ni myero oa woko ki botgi, pien onoŋo lworo omakogi matek; omiyo Yecu odonyo i yeya, odok cen.
Luka 8:38 Dano ma cen oa ki i komeni obako doge bot Yecu ni myero ebed bote; ento Yecu ocwale kun cike ni,
Luka 8:39 “Dok i paconi, icitit gin madit ma Lubaŋa otimo i komi.” Ocito otito i kin gaŋa meno ducu lok madit ma Yecu otimo i kome. Nya pa Yairo ki dako ma ogudo dog boŋo pa Yecu
Luka 8:1627  (Matayo 9.18-26; Marako 5.21-43)
Luka 8:40 Ka Yecu odwogo, lwak gujole ki yomcwiny, pien onoŋo gin ducu gitye ka kure.
Luka 8:41 Dano mo obino, nyiŋe Yairo, ma onoŋo ladit me kacokke. Oryebbe piny ka tyen Yecu, obako doge bote ni obin i ode,
Luka 8:42 pien onoŋo yam tye ki nyare ma onywalo acel keken ma onoŋo doŋ cok to; mwaka me ditte mito romo apar wiye aryo. I kare ma Yecu tye ka wot, lwak odiye.
Luka 8:43 Dako mo onoŋo tye kunnu ma yam onoŋo twoyo two agobi pi mwaka apar wiye aryo, ma doŋ obalo limme ducu bot daktar, ento pe otwero caŋ.
Luka 8:44 Obino cok i ŋe Yecu, ci ogudo dog ginarukane; cutcut remo ma cwer ocok woko.
Luka 8:45 Yecu openyo ni, “Aŋa ma oguda-ni?” Ka dano ducu gukwero woko, ci Petero ki jo ma tye kacel kwede, gugamo ni, “Ladit, lwak orumi dyere, gidine i komi.”
Luka 8:46 Ento Yecu owaco ni, “Ŋat mo oguda gire, pien awinyo tek oa woko ki i koma.”
Luka 8:47 Dako-nu oneno ni pe etwero kanne, ci obino kun kome myel, oryebbe i nyime, otito i nyim lwak ducu gin ma omiyo egude, ki kit ma ecaŋ kwede oyotoyot.
Luka 8:48 Yecu owacce ni, “Nyara, niyeni ocaŋi; wot ki kuc.”
Luka 8:49 I kare ma Yecu pud tye ka lok, dano mo obino ma oa ki i gaŋ pa ladit me kacokke, owaco ni, “Nyari doŋ oto woko, pe doŋ iyel Lapwony.”
Luka 8:50 Ento ka Yecu owinyo, owacce ni, “Pe ilwor, ye ayeya keken, ci en bicaŋ.”
Luka 8:51 Ka obino i ot, pe oye ni dano mo odony kwede i ot, kono Petero ki Jon, ki Yakobo, ki won latin ki minne keken.
Luka 8:52 Dano ducu onoŋo gitye ka koko kun gikumo pire; ento Yecu owaco ni, “Wuwek koko obedi; pien nyako-ni pe oto, ento onino anina.”
Luka 8:53 Gunyere matek, pien giŋeyo ni nyako-ni oto woko.
Luka 8:54 En omako bad latin, olwoŋe, owacce ni, “Nyako, a malo.”
Luka 8:55 Ci cwinye odwogo, oa malo oyotoyot, Yecu ociko ni gimine cam.
Luka 8:56 Lunyodone guuro mada; ento Yecu ocikogi matek ni pe myero gutit pi gin ma otimme-ne bot dano mo.
Luka 9:1 Yecu olwoŋo jone apar wiye aryo kacel, omiyo botgi tek ki twero i kom cen ducu, ki me caŋo two,
Luka 9:2 oorogi ka tito lok i kom ker pa Lubaŋa ki ka caŋo lutwo.
Luka 9:1628 
Luka 9:3 Ocikogi ni, “Pe wuwot ki gin mo, kadi ki odoo, kadi kicaa, kadi kwon, kadi lim, dok pe wubed ki kanyi aryo.
Luka 9:4 Ot ma wubidonyo iye, wubed kunnu, nio ka wubia, wucito giwu.
Luka 9:5 Ka ma pe gijolowu iye, ka wua ki i gaŋ meno, wuteŋ apwa tyenwu obed caden botgi.” ducu.
Luka 9:6 Gua gucito i kin gaŋ, gutito lok me kwena maber kun gicaŋo lutwo bene i kabedo Wi Kerode ocuŋ woko (Matayo 14.1-12; Marako 6.14-29)
Luka 9:7 Ento Kerode rwot madit ka owinyo pi gin ducu ma obedo ka timme, wiye ocuŋ woko, pien jo mogo guwaco ni Jon Labatija aye ocer ki i kin jo muto,
Luka 9:8 jo mukene ni, Elia aye doŋ onen, jo mukene ni, ŋat acel i kin lunebi macon aye ocer.
Luka 9:9 Kerode owaco ni, “Jo yam atoŋo wiye woko do; ento man aŋa ma dok awinyo lok macalo magi i komeni?” Oparo pi nene twatwal. Yecu omiyo cam ki jo alip abic (Matayo 14.13-21; Marako 6.30-44; Jon 6.1-14)
Luka 9:10 Ka lukwena gudwogo, gutitte lok ducu ma gutiyo. Yecu oterogi, ocito kwedgi i gaŋ ma gilwoŋo Betecaida i muŋ.
Luka 9:11 Ka lwak guwinyo, ci gulubo kore, en ojologi, otito botgi lok i kom ker pa Lubaŋa, ocaŋo jo ma komgi lit.
Luka 9:12 Ka piny doŋ mito yuto, jone apar wiye aryo gubino bote, guwacce ni, “Cwal lwak gucit i kin gaŋ ki i pacci ma orumo kany, wek guyeny kabuto, gunoŋ cam; pien kany watye i dye tim.”
Luka 9:13 Ento Yecu odok iye botgi ni, “Wun wumi botgi cam.” Gugamo ni, “Watye ki mugati abic ki rec aryo keken, nyo ka ce imito waciwil cam pi lwak man ducu.”
Luka 9:14 Pien onoŋo gimito romo dano alip abic. Ociko lupwonnyene ni, “Wumi dano gubed piny i dul, i dul acel acel dano pyerabic.”
Luka 9:15 Gutimo kumeno, gumiyo dano ducu gubedo piny.
Luka 9:16 Yecu okwanyo mugati abic ki rec aryo-nu, oneno malo i polo, olego iye gum, obaro iye, omiyo bot lupwonnyene wek guket i nyim lwak.
Luka 9:17 Gin ducu gucamo guyeŋ. Gicoko ŋide mudoŋ oromo aduku apar wiye aryo. Petero otuco lok i kom Yecu (Matayo 16.13-19; Marako 8.27-29)
Luka 9:18 Ka onoŋo en tye ka lega kaikene, kun lupwonnyene bene tye kacel kwede, en openyogi ni, “Dano mono giwacci an aŋa?”
Luka 9:1629 
Luka 9:19 Gudok iye ni, “Jon Labatija, jo mukene giwacci Elia, ki jo mukene ni ŋatti mo acel i kin lunebi macon aye doŋ ocer.”
Luka 9:20 Openyogi ni, “Wun kono wuwacci an aŋa?” Petero ogamo ni, “In i Kricito ma Lubaŋa oyero.” Yecu otito pi tone (Matayo 16.20-28; Marako 8.30–9.1)
Luka 9:21 Ento Yecu ocikogi matek ni pe myero gutit lok man bot dano mo.
Luka 9:22 Dok owaco ni, “Wod pa dano myerone okany can madwoŋ, dok ludoŋo ki ajwagi madito pa Lubaŋa ki lupwony-cik myero gukwere woko, ci guneke, ento myero gicere woko i nino me adekke.”
Luka 9:23 Dok owaco bot dano ducu ni, “Ka dano mo mito lubo kora, myero okwoŋ kwerre kekene, otiŋ yatariyane nino ducu, ci olub ki kora.
Luka 9:24 Pien dano ma mito laro kwone, birwenyone arwenya, ento dano ma rwenyo kwone pira, bilaro kwone.
Luka 9:25 Pien konyo dano ma olimo lobo ducu ki gin aŋo kun kwone rwennye woko, nyo balle?
Luka 9:26 Dano ma lewic make pira ki pi lokka, Wod pa dano bene lewic bimake i kome, i kare ma en bidwogo i deyone ki deyo pa Lubaŋa Won kacel ki pa lumalaika maleŋ.
Luka 9:27 Ento atito botwu ni, tye jo mogo ma gucuŋ kany ma pe gibibilo to, ma pud peya guneno ker pa Lubaŋa.” Kom Yecu olokke mapat (Matayo 17.1-8; Marako 9.2-8)
Luka 9:28 Ka nino ma mito romo aboro okato i ŋe lok magi, Yecu otero Petero ki Jon ki Yakobo, oito kwedgi i wi got ka lega.
Luka 9:29 I kare ma onoŋo en tye ka lega, waŋe olokke mapat, ginarukane odoko matar ma ryeny lidaŋdaŋ.
Luka 9:30 Nen, jo aryo gubedo ka lok kwede, jo-nu onoŋo aye Moses ki Elia,
Luka 9:31 ma gunen kun gitye ki deyo, guloko pi ane ki i lobo man, ma en myero ocob i Jerucalem.
Luka 9:32 Petero ki jo ma tye kacel kwedgi onoŋo nino omako waŋgi matek, ento gubedo ma waŋgi twolo, guneno deyone ki jo aryo ma gucuŋ kacel kwede.
Luka 9:33 Ka jo aryo-nu mito a woko ki bote, ci Petero owaco ni, “Ladit, bedo kany ber; kono wagero aduc adek, acel meri, acel pa Moses, ki acel pa Elia”. Onoŋo Petero pe ŋeyo gin ma myero eloki.
Luka 9:34 Ka pud loko lok man, pol obino, oumogi; lworo omakogi ka gidonyo i pol.
Luka 9:1630 
Luka 9:35 Dwan oa i polo ni, “Man aye Woda ma doŋ ayero; wuwinye.”
Luka 9:36 Ka dwan man doŋ oloko, ci ginoŋo Yecu odoŋ kene. Lupwonnye guliŋ aliŋa; i kare meno, pe gutito bot dano mo lok mo i kom gin ma guneno. Yecu ocaŋo awobi ma tye ki cen marac (Matayo 17.14-21; Marako 9.14-29)
Luka 9:37 Orwone, ka doŋ gulor piny ki i wi got, lwak madwoŋ gurwatte kwede.
Luka 9:38 Nen, laco acel ki i kin lwak odaŋŋe ni, “Lapwony, abako doga boti, inen woda, pien anywalo en acel kene.
Luka 9:39 Nen, cen bino i kome, ci miyo kok cut; ryeye, kelo bwoyo i doge, nyoŋo kome woko, pe a ki i kome oyotoyot.
Luka 9:40 Abako doga bot lupwonnyeni ni guryem woko, ento ryemone oloyogi.”
Luka 9:41 Yecu odok iye ni, “Wun yalwak me kare man, pe wutye ki niye, kitwu doŋ oballe woko. Abibedo kwedwu wa awene? Abidiyo cwinya i kwomwu nio wa awene? Kel wodi kany.”
Luka 9:42 Ka onoŋo tye ka bino, cen orete woko piny, oryeye matek. Ento Yecu ogerre i wi cen marac, ocaŋo awobi-nu, odwoke bot wonne.
Luka 9:43 Dano ducu guuro dit pa Lubaŋa. Yecu dok otito pi tone (Matayo 17.22-23; Marako 9.30-32) Ento ka pud gitye ka uro gin ducu ma en otiyo, Yecu owaco bot lupwonnyene ni,
Luka 9:44 “Wuwek lok man odony i itwu; pien Wod pa dano gibimiye i ciŋ dano.”
Luka 9:45 Ento lupwonnyene pe guniaŋ lok man; lok man okanne woko ki botgi wek pe guniaŋ iye; ci gulworo penye pi lok meno. Aŋa ma loyo ki dit? (Matayo 18.1-5; Marako 9.33-37)
Luka 9:46 Pyem yam ocakke i kingi, ni aŋa ma i kingi ma loyo ki dit.
Luka 9:47 Yecu ka oŋeyo pyem ma i cwinygi, okwanyo latin matidi, omiye ocuŋ i ŋete,
Luka 9:48 owaco botgi ni, “Dano ducu ma jolo latin man i nyiŋa, noŋo ojolo an, dano ducu ma jolo an, noŋo ojolo ŋat ma oora; pien ŋat matidi twatwal i kinwu ducu en aye ŋat madit.” Ŋat ma pe lakworwu tye tuŋ botwu (Marako 9.38-40)
Luka 9:49 Jon ogamo ni, “Ladit, waneno ŋat mo ma ryemo cen i nyiŋi, wageŋe, pien en onoŋo pe lubi kacel kwedwa.”
Luka 9:50 Ento Yecu odok iye ni, “Pe wugeŋe, pien ŋat ma pe lakworwu, noŋo tye tuŋ botwu.”
Luka 9:1631  Lucamaria mogo gukwero jolo Yecu i gaŋgi
Luka 9:51 Ka kare doŋ mito romo me tiŋe malo, ociko waŋe matek me cito i Jerucalem.
Luka 9:52 Ooro lukwena gukwoŋo nyime; gucito, gudonyo i gaŋ mo pa Lucamaria pi yubbe kabedo.
Luka 9:53 Ento Lucamaria pe gujole, pien waŋe okemo Jerucalem.
Luka 9:54 Ka lupwonnyene Yakobo ki Jon guneno, guwaco ni, “Rwot, imito wacik mac oa ki i polo, otyekgi woko?”
Luka 9:55 Ento Yecu olokke, ojukogi, [kun waco ni, “Pe wuŋeyo kit cwiny ma wutye kwede;
Luka 9:56 pien Wod pa dano pe obino ka tyeko kwo pa dano, ento pi larogi.”] Gucito i gaŋ mukene. Jo mogo ma onoŋo gimito lubo Yecu (Matayo 8.19-22)
Luka 9:57 Ka gitye ka wot i yo, dano mo owacce ni, Abilubi ka ma ibicito iye ducu.
Luka 9:58 Yecu odokke iye ni, “Too tye ki boro, winyo me polo tye ki odigi, ento Wod pa dano pe tye ki ka ma myero epyel iye wiye.”
Luka 9:59 Owaco bot dano mukene ni, “Luba.” Ento danonu ogamo ni, “Ladit, koŋ iwek aciyik wora.”
Luka 9:60 Yecu odokke iye ni, “Wek jo muto guyik jo muto wadigi; ento in iciti, inya lok i kom ker pa Lubaŋa.”
Luka 9:61 Ŋat mukene owaco ni, “Abilubi, ladit; ento koŋ iwek acit, acik jotuwa.”
Luka 9:62 Yecu owacce ni, “Pe tye dano mo ma mako kweri dyaŋ, ka dok neno ŋeye, ma biromo bedo i ker pa Lubaŋa.”
Luka 10:1 Ka man otum, Rwot oyero jo mukene pyerabiro, oorogi ki aryo aryo wek gukwoŋ nyime, me cito i gaŋi ducu ki i kabedo ducu ka ma en kikome bibino iye.
Luka 10:2 Owaco botgi ni, “Kac tye dwoŋ, ento lukac aye nok; pi meno wuleg Won poto, wek ocwal lutic ka kac.
Luka 10:3 Wucit giwu; nen, acwalowu macalo litino romi i kin orudi.
Luka 10:4 Pe wuwot ki kicaa lim nyo opiro, kadi war; pe wumot ŋat mo i waŋayo.
Luka 10:5 Ot ducu ma wudonyo iye, wukwoŋ waco ni, ‘Kuc obed i ot man.’
Luka 10:6 Ka latin me kuc tye kunnu, ci kucwu bibedo i kome; ento ka pe, ci kucwu bidwogo botwu.
Luka 10:1632 
Luka 10:7 Wubed i ot meno, kun wucamo dok wumato gin ma gimiyowu, pien latic myero gimiye mucarane. Pe wubed ka kobo i ot ki ot.
Luka 10:8 Ka wudonyo i gaŋ mo, ce gijolowu, wucam gin ma giketo i nyimwu;
Luka 10:9 wucaŋ lutwo ma tye iye, wutit botgi ni, ‘Ker pa Lubaŋa doŋ onyiko cok botwu.’
Luka 10:10 Ento ka wudonyo i gaŋ mo, ce pe gijolowu, ci wucit i waŋayo me gaŋ meno, wuwac ni,
Luka 10:11 ‘Wa apwa me gaŋwu ma omoko i tyenwa, wateŋo i komwu; kadi bed kit meno, myero wuŋe man ni, ker pa Lubaŋa doŋ onyiko cok.’
Luka 10:12 Atito botwu ni, i nino meno can pa Codom bibedo twaratwara makato pa gaŋ meno. Can bipoto i kom gaŋi mogo ma jo ma iye pe guŋut (Matayo 11.20-24)
Luka 10:13 “Ibikoko aŋee, in Korajin! Ibikoko aŋee, in Betecaida! Pien kono yam tic madito me twer ma gitiyo botwu gitiyo i Turo ki Cidon, kono jone guŋut wa con, kun giruko boŋo cola ma gibedo i buru bene.
Luka 10:14 Ento can pa Turo ki Cidon bibedo twaratwara i nino me ŋolo kop, makato can ma bipoto i komi.
Luka 10:15 Ki in Kapernaum, gibitiŋi woko malo i polo? Pe kumeno, gibidwoki woko piny i Lyel.
Luka 10:16 “Ŋat ma winyowu, noŋo owinyo an, ŋat ma kwerowu, noŋo okwero an; ŋat ma kwera, noŋo okwero ŋat ma oora.” Dano pyerabiro-nu gudwogo cen
Luka 10:17 Dano pyerabiro-nu gudwogo cen ki yomcwiny, kun giwaco ni, “Rwot, wa cen maraco bene guwinyo cikwa pi nyiŋi!”
Luka 10:18 En odok iye ni, “Yam aneno Catan kun poto piny nia ki i polo macalo lutkot.
Luka 10:19 Nen, doŋ amiyowu twero me nyono twol ki oton, ki me loyo tek ducu pa lakwor; gin mo pe bitimowu marac.
Luka 10:20 Kadi bed kumeno cwinywu pe obed yom pi man ni, cen guwinyo cikwu; ento cwinywu obed yom, pien nyiŋwu gicoyo i wi polo.” Yecu obedo ki yomcwiny (Matayo 11.25-27;13.16-17)
Luka 10:21 I cawa meno Yecu obedo ki yomcwiny i Cwiny Maleŋ kun waco ni, “Apwoyi, Wora, in Rwot me polo ki me lobo, pien ikano lok magi woko ki bot luryeko ki luŋe-piny, ci inyutogi bot litino lukere; iyo, Wora, pien onoŋo ipwoyo kit yo macalo meno.
Luka 10:1633 
Luka 10:22 Jami ducu doŋ Wora otyeko miyogi woko bota; ŋat mo pe ma ŋeyo ni Wod en aŋa, kono Wod keken, dok bene ŋat mo pe ma ŋeyo ni Wod en aŋa, kono Won keken, ki ŋat ma Wod oyero me nyuto Won bote.”
Luka 10:23 Yecu olokke bot lupwonnyene, owaco botgi i muŋ ni, “Tye ki gum, dano ma neno gin ma wun wuneno!
Luka 10:24 Pien atittiwu ni, lunebi ki luker mapol yam guparo pi neno gin ma wun wuneno, ento pe guneno, ki winyo gin ma wun wuwinyo, ento pe guwinyo.” Lacamaria maber
Luka 10:25 Nen, ŋat mo acel lapwony-cik oa malo, otemo i Yecu kun penye ni, “Lapwony, atim aŋo wek alim kwo ma pe tum?”
Luka 10:26 Yecu openye ni, “Gicoyo ni ŋo i cik? Ikwano niŋniŋ?”
Luka 10:27 Odok iye ni, “Mar Rwot Lubaŋani ki cwinyi ducu, ki tiponi ducu; ki tekki ducu, ki tammi ducu; mar lawoti bene macalo imarre keni.”
Luka 10:28 Yecu ogamo doge ni, “Idok iye kakare; tim kit meno, ci ibikwo.”
Luka 10:29 Ento dano-nu pi mito loyo kop, openyo Yecu ni, “Lawota aŋa?”
Luka 10:30 Yecu odok iye ni, “Yam tye dano mo ma oa ki i Jerucalem, cito piny tuŋ Jeriko, ci orwatte ki luyak; gulunyo boŋŋine ki i kome, gupwode, gucito, guweke kun doŋ cok to.
Luka 10:31 Ajwaka mo pa Lubaŋa onoŋo bene tye ka lubo yo meno; ka onene, ci obarre okato ki i ŋete.
Luka 10:32 Kit meno Lalevi ka oo i kabedo meno, onene, obarre okato ki i ŋete.
Luka 10:33 Ento Lacamaria mo ma onoŋo bene tye ka wot i yo-nu, oo ka ma en tye iye. Ka onene, kica omake i kome.
Luka 10:34 Ocito bote, oonyo moo jeituni ki koŋo vino i waŋ rette, otweyo. Lacen okete i wi kanane, otere i ot welo, ogwoke.
Luka 10:35 Orwone okwanyo lim, omiyo bot ŋat ma gwoko ot welo, ocike ni, ‘Twoye; gin ducu ma ibimiyo makato, an abiculi ka adwogo.’
Luka 10:36 Aŋa i kin jo adek-ki ma itamo ni obedo lawot dano-nu ma orwatte ki luyak-ki?”
Luka 10:37 Odok iye ni, “Ŋat ma otime kicani.” Yecu owacce ni, “In bene cit, icitim kit meno.” Yecu olimo Marita ki Maliam
Luka 10:38 Ka gitye ka wot i yo, ci Yecu odonyo i gaŋ mo, ci dako mo ma nyiŋe Marita ojole i ode.
Luka 10:39 Yam tye ki laminne nyiŋe Maliam ma obedo ka tyen Yecu kun winyo lokke.
Luka 10:1634 
Luka 10:40 Ento Marita onoŋo obedo ka canne ki tic mapol; ocito bot Yecu, openye ni, “Ladit, pe iparo ni lamera oweka atye ka tic kena? Wac bote wek okonya.”
Luka 10:41 Ento Rwot ogamo ni, “Marita, Marita, ibedo ki tam mapol, cwinyi oŋabbe pi jami mapol,
Luka 10:42 ento tye gin acel keken ma mitte. Maliam oyero dul maber ma pe gibikwanyo woko ki bote.”
Luka 11:1 Yecu onoŋo yam tye ka lega i kabedo mo; ka doŋ otyeko, ci ŋat acel i kin lupwonnyene owacce ni, “Rwot, pwonywa ki lega, kit macalo yam Jon opwonyo lupwonnyene.”
Luka 11:2 Yecu odok iye botgi ni, “Ka wulego, wuwac kit man ni, ‘Wonwa, giwor nyiŋi maleŋ. Ker meri obin.
Luka 11:3 Miwa nino ki nino camwa me nino ducu.
Luka 11:4 Iwek balwa, pien wan kikomwa waweko bal pa dano ducu ma gibalo botwa. Pe iterwa i abita.’”
Luka 11:5 Dok owaco bitgi ni, “Aŋa i kinwu ma tye ki lareme ci bicito bote cwiny dyewor ka penye ni, ‘Larema, konya ki mugati adek;
Luka 11:6 pien larema mo oa i wot, ocora, ci pe atye ki cam mo ma myero aket i nyime.’
Luka 11:7 En bidokke iye ki i ot ni, ‘Wek yela; doŋ acego doggola woko, wan ki litinona doŋ wabuto; pe atwero a malo ka mini gin mo.’
Luka 11:8 Atito botwu ni, kadi bed en pe bia malo ka miye gin mo pi bedo lareme, ento pi dide ci bia, bimiye gin ducu ma en mito.
Luka 11:9 Dok acikowu ni, Wulegi, ci gibimiyo botwu; wuyeny, ci wubinoŋo, wudwoŋ doggola, gibiyabo botwu.
Luka 11:10 Pien dano ma lego gimiye, ki ŋat ma yenyo bene, noŋo; ŋat ma dwoŋo doggola bene, gibiyabo doggola bote.
Luka 11:11 Aŋa i kinwu ma won latin, ka latinne olege ni omiye rec, ci bimiye twol ma ka rec?
Luka 11:12 Nyo ka olege ni omiye toŋŋweno, ci bimiye oton?
Luka 11:13 Ka wun jo maraco wuŋeyo miyo mot mabeco bot litinowu, ci Wonwu ma tye i polo pe bikatowu, bimiyo Cwiny Maleŋ makato bot jo ma lege?” Yecu ki Beeljebul (Matayo 12.22-30; Marako 3.20-27)
Luka 11:1635 
Luka 11:14 Yam onoŋo Yecu tye ka ryemo cen ma pe loko; ka cen doŋ oa ki i kom dano ma onoŋo tye ki cen, ma te lebe oto, oloko, ci lwak guuro.
Luka 11:15 Ento jo mogo i kingi guwaco ni, “En ryemo cen pi twero pa Beeljebul ladit pa cen.”
Luka 11:16 Jo mukene onoŋo giyenyo lanyut ki bote ma a ki i polo, pi teme.
Luka 11:17 Ento Yecu oŋeyo tamgi, ci owaco botgi ni, “Ka ker iye opokke aryo, ci ker meno lobone balle woko; ot poto i wi wadi.
Luka 11:18 Catan bene ka opokke kene i dul aryo, ci kerre bicuŋ niŋniŋ? Pien wun wuwaco ni aryemo cen pi twero pa Beeljebul.
Luka 11:19 Ka an aryemo cen pi twero pa Beeljebul, ci litinowu kono giryemo cen pi twero pa aŋa? Pi meno gin aye gibibedo luŋolkopwu.
Luka 11:20 Ento ka ce an aryemo cen pi ciŋ Lubaŋa, ci doŋ wuŋe ni ker pa Lubaŋa doŋ obino botwu.
Luka 11:21 Ka oteka ma oruko jami lwennye ducu tye ka gwoko gaŋ kalle, jamine ducu bedo ki kuc,
Luka 11:22 ento ka dano ma kate ki tek olwenyo i kome ce oloye, bicoko jami lwennye ma ya en geno, bipoko jami ma yam en oyako ki bote.
Luka 11:23 Ŋat ma pe tuŋ bota, meno noŋo en lakworra, dok ŋat ma pe nywako coko kweda, keto mere aketa. Kit ma cen marac dwogo kwede i kom dano (Matayo 12.43-45)
Luka 11:24 “Ka cen marac doŋ oa ki i kom dano mo, ci cito wirre i kabedo ma pii pe iye kun yenyo ka ma ebiywe iye; ento ka noŋone oloye woko, ci wacci, ‘Abidok gira i oda ka ma yam aa ki iye-ni.’
Luka 11:25 Ka obino, ci noŋo giyweyo i ot woko maleŋ, giyubo maber.
Luka 11:26 En dok, cito kelo cen mukene abiro ma giraco gikate woko, ci gidonyo gibedo i ode-ni; lacen dano-nu bibedo marac makato kit ma onoŋo yam obedo kwede con.” Gum me ada
Luka 11:27 Ka oloko lok man, ci dako mo ki i kin lwak owoto dwane, owacce ni, “Tye ki gum ic ma onywali, ki tuno ma idoto!”
Luka 11:28 Ento Yecu ogamo ni, “Makato gitye ki gum, jo ma giwinyo lok pa Lubaŋa, dok gigwoko!” Yalwak pa jo maraco gimito neno lanyut (Matayo 12.38-42; Marako 8.11-12)
Luka 11:1636 
Luka 11:29 Ka lwak gumedde mapol, ci Yecu ocako waco ni, “Yalwak pa jo maraco giyenyo lanyut, ento pe gibimiyo botgi lanyut mo, kono lanyut pa lanebi Yona keken.
Luka 11:30 Pien kit macalo Yona yam odoko lanyut bot jo Nineve, kit meno Wod pa dano bene bidoko lanyut bot yalwak me kare man.
Luka 11:31 Kabaka ma dako ma tye yo tuŋ acuc bicuŋ kacel ki yalwak me kare man i kare me ŋolo kop, ci miyo kop loyogi; pien en oa ki i agikki lobo obino ka winyo ryeko pa Solomon, ento nen, gin madit makato Solomon tye kany.
Luka 11:32 Jo Nineve bicuŋ kacel ki yalwak man i kare me ŋolo kop, ci miyo kop loyogi, pien gin yam guŋut pi lok ma Yona onoŋo otito, ento nen, gin madit makato Yona tye kany. Tara me kom (Matayo 5.15;6.22-23)
Luka 11:33 “Pe tye ŋatti mo ma cwinyo tara ci kano i gul, nyo umo auma ki aduku; ento cibo i wi okar, wek dano ducu ma gibino i ot gunen derone.
Luka 11:34 Tara me komi aye waŋi; ka ce waŋi bal mo pe iye, ci komi kulu bibedo leŋ. Ento ka ce waŋi tye ki bal mo i kome, ci komi kulu bibedo i colpiny.
Luka 11:35 Gwokke wek leŋo ma tye i ii-ni pe odok col.
Luka 11:36 Doŋ ka komi kulu bedo i leŋo, kun colpiny pe iye, ci komi kulu bibedo leŋ, macalo tara ma menyi ki derone ka tye ka lyel.” Yecu otuco pi can ma bipoto i kom Luparicayo ki lupwony-cik (Matayo 23.1-36; Marako 12.38-40; Luka 20.45-47)
Luka 11:37 Ka yam onoŋo tye ka lok, Laparicayo mo olwoŋe ka cam bote; Yecu odonyo i ot, obedo i dog cam.
Luka 11:38 Laparicayo ouro ka oneno ni ocako cam ma pe koŋ ologo ciŋe.
Luka 11:39 Rwot owacce ni, “Wun Luparicayo wulwoko ŋe kikopo ki ŋe atabo, kun iwu opoŋ yak ki tim maraco.
Luka 11:40 Wun lumiŋmiŋ! Ŋat ma tiyo gin ma woko pe en aye bene otiyo gin ma i iye?
Luka 11:41 Wumi gin ma i atabowu bot lucan wek okonygi; ci nen, jami ducu bibedo maleŋ botwu.
Luka 11:42 “Ento wubineno can, wun Luparicayo, pien wumiyo dul me apar me oyado ki ocobo ki kit pot dekwu ducu, kun wuweko ŋolo kop atir ki maro Lubaŋa; meno ducu myero wutim kun pe wuweko magi bene.
Luka 11:43 Wubineno can, wun Luparicayo, pien wumaro kabedo me dito i kacokke, dok wumito ni dano gumotwu i cuk.
Luka 11:44 Wubineno can! Pien wurom ki lyel ma pe ginen ma dano woto i wigi kun pe giŋeyo.”
Luka 11:1637 
Luka 11:45 Ŋat acel i kin lupwony-cik ogamo doge ni, “Lapwony, ka iwaco kit man nyuto ni iyeto wa wan bene.”
Luka 11:46 Yecu odokke iye ni, “Wubineno can, wun lupwony-cik bene! Pien wumiyo dano yeyo yec mapek, ma yeyone tek, kun wun kikomwu pe wugudo kadi ki lwet ciŋwu acel.
Luka 11:47 Wubineno can, pien wucano got i wi lyel pa lunebi ma yam kwariwu guneko.
Luka 11:48 Kit meno wun wucaden, wupwoyo tic pa kwariwu, pien gin guneko, wun wucano got i wi lyelgi.
Luka 11:49 Pi man Ryeko pa Lubaŋa owaco ni, ‘Abioro botgi lunebi ki lukwena, jo mogo i kingi gibinekogi gibilibogi,’
Luka 11:50 wek remo pa lunebi ducu ma gionyo nia i acakki piny gicul kworre i kom yalwak me kare man,
Luka 11:51 cakke i kom remo pa Abel nio kwede i kom remo pa Jekaria ma oto i kin keno tyer pa Lubaŋa ki kabedo maleŋ. Iyo atito botwu ni, gibiculo kworre i kom yalwak me kare man.
Luka 11:52 Wubineno can, wun lupwony-cik, pien wumayo layab me ŋeyo piny woko, kun wun kikomwu pe wudonyo iye, dok wugeŋo dano ma mito donyo iye bene.”
Luka 11:53 Ka doŋ oa ki kunnu, ci lupwonycik ki Luparicayo gucako dine matek ma girobo doge ki peny mapol,
Luka 11:54 kun gikiye wek gimak lok ma a ki i doge.
Luka 12:1 I kare meno, lwak dano alip ki alip gucokke kacel, kun doŋ ginyonne kekengi. Mukwoŋo, Yecu ocako waco bot lupwonnyene ni, “Wugwokke i kom tobi pa Luparicayo, ma en aye buta.
Luka 12:2 Pe tye gin mo ma giumo ma pe gibiyabo ka maleŋ, kadi gin ma gikano ma pe biŋene.
Luka 12:3 Lok ducu ma wuloko i colpiny biwinnye i leŋpiny; dok gin ducu ma wukwilo lokke i tyelo, gibitito lokke i wi ot malo. Ŋat ma myero dano olwor (Matayo 10.28-31)
Luka 12:4 “Lurema, atito botwu ni, pe wulwor jo ma neko kom, ma pe dok gitwero timo gin mo makato meno.
Luka 12:5 Ento abinyuto botwu ŋat ma myero wulwor; wulwor ŋat ma ka doŋ oneko, ci tye ki twero me bolo i Geena; iyo, atito ni, wulwore.
Luka 12:1638 
Luka 12:6 Ojwinyojwiny abic pe gicato pi cente pyeraryo? Ento pe tye mo acel i kingi ma wi Lubaŋa twero wil iye.
Luka 12:7 Kadi bed wa yer wiwu ducu bene doŋ gikwanogi woko liweŋ. Pe wulwor; pien piwu tek twatwal makato pi ojwinyojwiny mapol. Tuco nyiŋ Yecu i nyim dano (Matayo 10.32-33;12.32;10.19-20)
Luka 12:8 “Atito botwu ni, dano ducu ma tuco nyiŋa i nyim dano, Wod pa dano bene bituco nyiŋe i nyim lumalaika pa Lubaŋa;
Luka 12:9 ento ŋat ma kwera i nyim dano, gibikwere bene i nyim lumalaika pa Lubaŋa.
Luka 12:10 Dano ducu ma loko lok marac i kom Wod pa dano gibiweko balle; ento ŋat ma yeto Cwiny Maleŋ pe gibiweko balle.
Luka 12:11 Ka giterowu i nyim kacokke ki i nyim luloc ki wegi twer, pe wubed ka tamo kit ma myero wulok kwede, nyo ni wubigamo niŋniŋ, nyo ni kit lok aŋo ma wubiloko.
Luka 12:12 Pien Cwiny Maleŋ bipwonyowu i cawa meno i gin ma myero wuwaci.” Lalonyo ma lamiŋ
Luka 12:13 Ŋat acel i kin lwak owaco bot Yecu ni, “Lapwony, wac bot omera wek wapok ginaleya kwede.”
Luka 12:14 Ento Yecu ogamo doge ni, “Nyeri, aŋa ma oketa me bedo laŋolkop ki lapok jamiwu?”
Luka 12:15 Owaco botgi ni, “Wunen, wugwokke i paro lim; pien kwo pa dano pe cuŋ i wel lim mapol ma en tye kwede.”
Luka 12:16 Obolo botgi carolok ni, “Yam tye dano mo ma lalonyo ma cam ocek madwoŋ i potone.
Luka 12:17 Dano-nu opennye kekene ki i cwinye ni, ‘Abitimo aŋo, pien pe atye ki ka onyo bella?’
Luka 12:18 Owaco ni ‘Abitimo kit man: abimuko derona ducu, abigoyo mukene maditone, abionyo bella ki jamina ducu i igi.
Luka 12:19 Abiwaco ki cwinya ni, Cwinya, itye ki jami mapol ma birommi pi mwaka mapol; ywe, cam, mati, bed ki yomcwiny.’
Luka 12:20 Ento Lubaŋa owacce ni, ‘In lamiŋ! I dyewor ma tin gibikwanyo kwoni woko ki boti; jami ma iyubo-ni bibedo pa aŋa ce?’
Luka 12:21 Tye kit meno ŋat ma kano lonyo pire kene, kun pe tye ki lonyo bot Lubaŋa.” Bedo ki tam mapol (Matayo 6.25-34)
Luka 12:1639 
Luka 12:22 Yecu owaco bot lupwonnyene ni, “Pi meno awaco botwu ni, pe wubed ki tam mapol pi kwowu, ni wubicamo aŋo; nyo pi komwu, ni wubiruko aŋo.
Luka 12:23 Pien kwo pire tek kato cam, kom pire tek kato ginaruka.
Luka 12:24 Koŋ wupar mono pi agak; pe gicoyo kodi, dok bene pe gikayo, pe gitye ki dula kadi dero, ento Lubaŋa pitogi. Wun pe piwu tek kato pi winyo?
Luka 12:25 Aŋa i kinwu ma twero medo mwaka acel i kom kwone pi bedo ki tam mapol?
Luka 12:26 Ka gin manok macalo man timone loyowu, piŋo wubedo ki tam mapol pi lok mukene?
Luka 12:27 Koŋ wutam pi lega me tim, kit ma gidoŋo kwede; pe giwiyo uci, dok bene pe gicweyo boŋo; pud amedde ki waco botwu ni, kadi bed Solomon yam orukke ki deyone ducu, ento pe orukke macalo mo acel i kingi.
Luka 12:28 Ka ce Lubaŋa ruko lum ma i tim kit meno, ma bedo tye pi nino ma tin keken, ento diki inoŋo gibolo woko i keno, ci en pe birukowu makato, wun jo ma niyewu nok?
Luka 12:29 Pe wuyeny gin ma wubicamo, nyo gin ma wubimato; cwinywu pe obed ka tamo lok mapol. wumitogi. botwu.
Luka 12:30 Pien rok ducu ma i wi lobo yenyo jami magi; Wonwu ma tye i polo ŋeyo ni
Luka 12:31 Ento ma ka meno, wuket cwinywu i kom kerre, ci jami magi ducu gibimedo Lonyo ma gikano i polo (Matayo 6.19-21)
Luka 12:32 “Pe wulwor, wun romi manok, pien Wonwu oye atika me miyo botwu ker.
Luka 12:33 Wucat jamiwu, wukony ki lucan; wukwo kicaa lim ma pe ti, wukan lonyo ma pe tum i polo, ka ma lakwo pe o iye, dok nyenye pe balo.
Luka 12:34 Pien ka ma lonyowu tye iye, cwinywu bene bedo iye. Lutic ma kuro laditgi
Luka 12:35 “Wubed ma wutweyo pyerwu, kun tarawu lyel;
Luka 12:36 wubed macalo jo ma kuro laditgi ka bidwogo nia ki i karama me nyom, wek giyabbe doggola oyotoyot ka en obino, odwoŋo.
Luka 12:37 Tye ki gum lutic meno ma laditgi ka odwogo noŋo peya gunino. Ada awaco botwuni, en bitweyo pyere kene, bimiyo gibedo i dog cam, ci bibino, cako miyogi cam.
Luka 12:38 Ka obino cwiny dyewor nyo okogweno, kun onoŋogi kit meno, lutic meno gitye ki gum.
Luka 12:1640 
Luka 12:39 Ento myero wuŋe man ni, Kono nene won ot ŋeyo cawa ma lakwo bibino iye kono okiyo ma pe oweko dano oturo ode.
Luka 12:40 Pi meno, wun wubed ma wuyubbe pien Wod pa dano bibino i cawa ma pe wutamo.” Latic ma lagen ki ma pe lagen (Matayo 24.45-51)
Luka 12:41 Petero openyo ni, “Rwot, ibolo carolok man botwa keken, nyo bot dano ducu?”
Luka 12:42 Rwot ogamo ni, “Aŋa ma lagwok-ot ma lagen dok ma laryeko, ma laditte biweko dano ducu ma bedo i ode i te locce, wek opok botgi camgi i kare ma mitte?
Luka 12:43 Latic meno tye ki gum, ma laditte ka odwogo binoŋe kun tye ka tiyo ticce meno.
Luka 12:44 Ada awaco botwu ni, ladit-tu bimiye twero me loyo jamine woko ducu.
Luka 12:45 Ento ka litic meno oloko kekene ni, ‘Laditta doŋ ogalle ka bino’, ci cako goyo lutic ma co ki ma mon, kun camo, mato, dok mer,
Luka 12:46 ladit pa latic meno bidwogo i nino ma en pe tamo pi dwogone, dok i cawa ma en pe ŋeyo; bipwode, bikete i kin jo ma pe genne.
Luka 12:47 Latic meno ma oŋeyo gin ma laditte mito, ento pe oyubbe iye, dok pe olubo gin ma laditte mito, gibipwode matek twatwal.
Luka 12:48 Ento ŋat ma pe oŋeyo, ce otiyo gin ma twero miyo gipwode pire, gibipwode manok. Dano ma gimiye madwoŋ, gibimito madwoŋ ki bote; dok ŋat ma gikano jami mapol bote, gibipenye mapol makato. Yecu okelo apokapoka (Matayo 10.34-36)
Luka 12:49 “Abino ka cwinyo mac i lobo; kono doŋ omoko, kono ber!
Luka 12:50 Atye ki batija ma myero abatija kwede; kit ma aridde kwede nio ka ocobbe!
Luka 12:51 Wun wutamo ni abino ka kelo kuc i lobo? Atito botwu ni pe; kono apokapoka.
Luka 12:52 Cakke tin jo abic ma i ot acel gibibedo kun gipokke; jo adek bikwero jo aryo, jo aryo bikwero jo adek.
Luka 12:53 Won latin bipokke woko ki latinne, latin bene bipokke woko ki wonne; mego bipokke ki nyare, nyako bipokke woko ki minne; dayo bipokke woko ki ci-wode, ki ci-wod bene bipokke woko ki daane.” Poko kare (Matayo 16.2-3)
Luka 12:54 Yecu dok owaco bot lwak ni, “Ka wuneno pol otiŋŋe tuŋ potoceŋ, oyotoyot wuwaco ni, ‘Kot koni cwer’; ci cwer bene.
Luka 12:1641 
Luka 12:55 Dok ka wuneno yamo kodo ki i but piny tuŋ acuc, wun wuwaco ni, ‘Piny bibedo lyet matek’; ci timme bene.
Luka 12:56 Wun lubuta! Wuŋeyo poko kin gin ma nen i lobo ki i polo; piŋo pe wuŋeyo poko kin lanyut me kare man? Yubo lok ki ŋat ma doti (Matayo 5.25-26)
Luka 12:57 “Piŋo pe wuŋolo gin ma tye atir piwu kenwu?
Luka 12:58 Ka icito bot laŋolkop kun inywako yo ki ŋat ma doti, tem matek me yubo lok kwede ma kun pud wutye i yo, wek pe oteri i nyim laŋolkop, laŋolkop owek miyi bot askari, askari owek teri i mabuc.
Luka 12:59 Atitti ni, pe ibia ki kunnu nio ka iculo ducu ma wi cente mo pe orem.”
Luka 13:1 I kare meno onoŋo tye jo mogo kunnu ma gutitte pi Lugalilaya mogo ma yam Pilato orubo remogi kigitumgi.
Luka 13:2 En odok iye botgi ni, “Wutamo ni Lugalilaya meno gin lubalo makato Lugalilaya mukene ducu, ma omiyo guneno can kit meno-ni?
Luka 13:3 Atito botwu ni, pe; ento ka pe wuŋut, ci wun ducu wubito kit meno.
Luka 13:4 Nyo jo apar wiye aboro meno ma yam ot ma wiye bor opoto i komgi onekogi i Ciloam, wutamo ni gin onoŋo gutimo bal makato jo mukene ducu ma bedo i Jerucalem?
Luka 13:5 Atito botwu ni, pe; ento ka pe wuŋut, ci wun ducu wubito kit meno.” Carolok i kom oduro ma pe nyak
Luka 13:6 Yecu obolo carolok ni, “Yam tye dano mo ma onoŋo tye ki oduro ma gipito i poto olokke. En obino kun yenyo nyige, ento pe onoŋo.
Luka 13:7 Owaco bot lapur ni, ‘Nen, koni doŋ odoko mwaka adek kun abino, ayenyo nyig oduro man, pe anoŋo. Toŋ woko; piŋo balo ŋom nono?’
Luka 13:8 Lapur odokke iye ni, ‘Ladit, koŋ iwek obed pi mwaka man doki, nio ka abako ŋom i tere, aonyo iye cet dyaŋ mutwo.
Luka 13:9 Ka binyak i mwaka ma bino-ni, ci ber; ento ka pe, ci ibitoŋo giri.’ ” Gicaŋo dako ma cen ogomo i ceŋ cabit
Luka 13:10 Yam onoŋo Yecu tye ka pwony i kacokke mo i ceŋ cabit.
Luka 13:11 Dako mo onoŋo tye kunnu ma tye ki cen ma okelo goro i kome pi mwaka apar wiye aboro; onoŋo doŋ ogome woko, ma pe twero tirre.
Luka 13:1642 
Luka 13:12 Ka Yecu onene, olwoŋe, owacce ni, “Dako, gigonyi woko i kom goroni.”
Luka 13:13 Oketo ciŋe i kome; cutcut dako-nu otirre, ci opako Lubaŋa.
Luka 13:14 Ento kiniga omako ladit me kacokke, pien Yecu ocaŋo dano i ceŋ cabit. Owaco bot lwak ni, “Tye nino abicel ma myero giti iye tic; wubin i nino meno wek gicaŋwu, pe i ceŋ cabit.”
Luka 13:15 Rwot odokke iye ni, “Wun lubuta! Ŋat acel acel ki i kinwu pe gonyo twonne nyo kanane ki i ka-camgi, ci tero i pii i ceŋ cabit.
Luka 13:16 Dako man, ma en nya pa Abraim,, ma ceŋ Catan otweye pi mwaka apar wiye aboro kulu, pe myero gigonye ki i twec man i ceŋ cabit?”
Luka 13:17 I kare ma Yecu oloko lok man, ci lewic omako lukworre ducu; lwak ducu cwinygi obedo yom pi tic me deyo ducu ma en otiyo. Carolok i kom kodi karadali (Matayo 13.31-32; Marako 4.30-32)
Luka 13:18 Pi meno en owaco ni, “Ker pa Lubaŋa rom ki gin aŋo? Abiporo ki gin aŋo?
Luka 13:19 Rom ki kodi dek karadali ma dano mo okwanyo, ocoyo i potone; ci odoŋo, odoko yat madit, winyo me polo gibino gigero odigi i jaŋe.” Carolok i kom tobi (Matayo 13.33)
Luka 13:20 Dok owaco ni, “Abiporo ker pa Lubaŋa ki gin aŋo?
Luka 13:21 Rom ki tobi ma dako mo okwanyo, orubo ki moko mugati ma romo adita adek, nio ka moko ducu oyenyo, okwot.” Doggola madiŋ (Matayo 7.13-14,21-23)
Luka 13:22 Yecu omedde ki wotte i kin gaŋi madito ki matino, kun pwonyo, dok kwede tuŋ Jerucalem.
Luka 13:23 Ŋat mo openye ni, “Jo manok aye bilarre?” Yecu owaco botgi ni,
Luka 13:24 “Wuket tek wek wudony ki i doggola madiŋ; pien awaco botwu ni, jo mapol gibitemo donyo, ento pe gibitwero.
Luka 13:25 Ka won ot doŋ oa malo ocego doggola, wun wubicuŋ ki woko wudwoŋo doggola kun wuwaco ni, ‘Ladit, yab botwa doggola ba!’ En bidok iye botwu ni, ‘An pe aŋeyo ka ma wua iye.’
Luka 13:26 Ci wun wubiwaco ni, ‘Yam wacamo dok wamato kacel kwedi, dok bene ipwonyo dano i dye gaŋwa.’
Luka 13:27 Ento en biwaco botwu ni, ‘Awaco botwu ni, pe aŋeyo ka ma wua iye; wua woko ki i nyima, wun lutim maraco ducu!’
Luka 13:1643 
Luka 13:28 Kunnu wubikok, wubikayo lakwu, ka wuneno Abraim ki Icaka ki Yakobo ki lunebi ducu kun gitye i ker pa Lubaŋa, ento wun kikomwu gibolowu woko.
Luka 13:29 Dano gibibino kun gia ki tuŋ wokceŋ, ki tuŋ potoceŋ, ki yo tuŋ acam, ki tuŋ yo acuc, gibibedo piny i dog cam i ker pa Lubaŋa.
Luka 13:30 Nen, jo mogo ma lacen gibibedo meati, ki jo mogo meati gibibedo me lacen.” Yecu okok pi Jerucalem (Matayo 23.37-39)
Luka 13:31 I cawa meno luparicayo mogo gubino, guwaco bot Yecu ni, “Cit woko ki kany, pien Kerode mito neki.”
Luka 13:32 Yecu odok iye botgi ni, “Wucit, wuwac bot too can ni, ‘Nen, abiryemo cen dok abicaŋo dano tin ki diki, i nino me adekke abicobone.
Luka 13:33 Kadi bed kit meno, myero amedde gira ki wotta, tin ki diki ki diki maca; pien lanebi pe myero oto ka mukene ma pe i Jerucalem.’
Luka 13:34 Jerucalem, Jerucalem, in ma ineko lunebi, ma icelo dano ma gioro boti woko ki got, tyen adi ma nene amito coko litinoni woko, macalo min gweno coko litinone i te bwome, ento wun pe wuye giwu!
Luka 13:35 Nen, doŋ gitenyo otwu botwu. Atito botwu ni, pe wubinena nio ka wubiwacci, ‘Gipwo ŋat ma bino i nyiŋ Rwot.’ ”
Luka 14:1 I ceŋ cabit mo acel, ka Yecu ocito ka cam i ot pa laloc mo ma Laparicayo, gubedo ka kiye matek.
Luka 14:2 Onoŋo tye i nyime dano mo ma twoyo two akwota kom.
Luka 14:3 Yecu openyo lupwony-cik ki Luparicayo ni, “Cik ye ni gicaŋ dano i ceŋ cabit, nyo pe?”
Luka 14:4 Ento guliŋ aliŋa. Yecu omako latwoni, ci ocaŋe, ocike ni ocit gire.
Luka 14:5 Openyogi ni, “Aŋa i kinwu ma ka tye ki kanane nyo twonne ka opoto i waŋ it matut ci pe biywaye woko cutcut i ceŋ cabit?”
Luka 14:6 Dok i lok meno oloyogi woko. Pwony bot welo ki bot lalwoŋo
Luka 14:7 Ka oneno kit ma dano ma gilwoŋogi giyero ki kabedo mabeco, ci obolo botgi carolok ni,
Luka 14:8 “Ka gilwoŋi i karama me nyom, pe icibed i kabedo maber; gwok nyo gilwoŋo bene dano madit makati,
Luka 14:1644 
Luka 14:9 ci lalwoŋ wun aryo ducu bibino, biwaco ni, ‘Wek kabedo bot dano man.’ Ibidok i kabedo mapiny ki lewic madwoŋ.
Luka 14:10 Ento ka gilwoŋi, cit ibed i kabedo mapiny, wek ka dano ma olwoŋi obino en biwacci ni, ‘Larema, nyik i kom mamalo’, ci ibibedo ki deyo i nyim dano ducu ma wubedo kwedgi i dog cam.
Luka 14:11 Pien ŋat ma kette kene ni edit, gibidwoke piny, ŋat ma mwolle kene gibimiye doko dit.”
Luka 14:12 Owaco bene bot dano ma olwoŋe ni, “Ka ilwoŋo dano i cam me dyeceŋ nyo me otyeno, pe ilwoŋ luremi, nyo omegini, nyo watti, nyo lulonyo ma bedo cok ka ŋeti; wek gin bene guwek lwoŋi, wek gucul waŋ lwoŋoni.
Luka 14:13 Ento ka itedo karama, lwoŋ lucan, luŋolo, jo ma komo, ki kutowaŋ,
Luka 14:14 ci ibibedo ki gum, pien pe gitwero culo waŋ lwoŋoni. Culi bibedo i kare ma jo ma kitgi atir bicer iye.” Carolok i kom karama madit (Matayo 22.1-10)
Luka 14:15 Ka ŋat acel ma gubedo kwede i dog cam owinyo lok man, owaco ni, “Tye ki gum dano ma bicamo kwon i ker pa Lubaŋa!”
Luka 14:16 Ento Yecu odokke iye ni, “Dano mo yam otedo karama madit, olwoŋo iye jo mapol.
Luka 14:17 Ka kare me karama oromo, ci en ooro laticce ka poyo wi jo ma gilwoŋogi ni, ‘Wubin, pien doŋ giyubo jami ducu.’
Luka 14:18 Ento gin ducu gucako bako doggi ni gitim kica botgi. Ŋat mukwoŋo owacce ni ‘Awilo poto, myero acit ka nenone alegi itima kic.’
Luka 14:19 Dano me aryo owaco ni, ‘Awilo twoni apar me pur, acito ka ŋiyogi, alegi itima kica.’
Luka 14:20 Ŋat mukene owaco ni, ‘Pud anyomo dako anyoma nyen, pi meno pe atwero bino.’
Luka 14:21 Latic-cu odwogo otito bot laditte kit meno. Kiniga omako won ot, owaco ni, ‘Cit oyotoyot i waŋayo, ki i kin gaŋ, icikel lucan, luŋolo, lutowaŋ ki jo ma komo.’
Luka 14:22 Ci latic owaco ni, ‘Ladit, watimo gin ma iciko, ento kabedo gire pud tye.’
Luka 14:23 Ladit owaco bot laticce-nu ni, ‘Cit i gudo madito ki i ŋet yo, icuk dano ki tek wek gudony i ot, wek odaa opoŋ.
Luka 14:24 Pien atito botwu ni, pe tye ŋatti mo i kin jo ma yam gilwoŋogi ma bibilo karamana.’ ” Lubo Yecu tek (Matayo 10.37-38)
Luka 14:1645 
Luka 14:25 Lwak mapol guwoto kacel ki Yecu, ci Yecu olokke botgi owaco botgi ni,
Luka 14:26 “Ka ŋat mo obino bota, ma kun pe okwero wonne ki minne, dakone ki litinone, omegine ki nyimegine, kadi wa kwone kikome, pe twero bedo lapwonynyena.
Luka 14:27 Ŋat ma pe tiŋo yatariyane, kun luba, pe twero bedo lapwonnyena.
Luka 14:28 Pien aŋa i kinwu ka mito gero ot ma wiye bor, ci pe koŋ kwoŋo bedo piny ka kwano wel lim ma mitte, ka ce etye kwede ma eromo tyekone?
Luka 14:29 Ka pe kumeno, miyo ka ocibo guti, ma tyekone oloye woko, dano ducu ma gibineno gibicako ŋale,
Luka 14:30 kun giwaco ni, ‘Dano man ocako gedo, ento tyekone oloye woko.’
Luka 14:31 Nyo kabaka mene, ma oecito i mony ka lweny ki kabaka mukene, pe koŋ bedo piny poro lok, ka ce etwero tero dano alip apar me romo ki jo alip pyeraryo?
Luka 14:32 Ka pe kumeno, en cwalo kwena ma kabaka ca pud tye ka mabor, pi ribbe kwede ki kuc.
Luka 14:33 Kit meno, dano ducu ma i kinwu ma iye pe twero cayo gin ducu ma etye kwede, pe twero bedo lapwonnyena. Kado mabot (Matayo 5.13; Marako 9.50)
Luka 14:34 “Kado ber; ento ka doŋ odoko bot gibitimo niŋniŋ wek odok mit?
Luka 14:35 Pe doŋ ber me aketa i poto, dano gibolo woko ata. Ŋat ma tye ki it me winyo lok, owiny.”
Luka 15:1 Lujog-mucoro ki lubalo onoŋo yam ginyiko cok ka winyo lok pa Yecu.
Luka 15:2 Luparicayo ki lupwony-cik guŋur kun giwaco ni, “Dano man jolo lubalo dok camo kwedgi.”
Luka 15:3 Omiyo Yecu obolo botgi carolok man ni,
Luka 15:4 “Aŋa i kinwu ma tye ki romi miya acel, ka ŋat acel i kingi orwenyo, pe biweko romi pyeraboŋwen wiye aboŋwen i olet, ci cito ka yenyo en murwenyo-ni, nio waŋ ma onoŋe?
Luka 15:5 Ka onoŋe, ci bolo i wi gwoke, kun cwinye yom.
Luka 15:6 Ka oo paco, lwoŋo lureme ki luwote kacel, ci waco botgi ni, ‘Cwinywu obed yom kacel kweda, pien doŋ anoŋo romona ma yam orwenyo-ni.’
Luka 15:1646 
Luka 15:7 Kit meno atito botwu ni, bibedo yomcwiny madit twatwal i wi polo i kom labalo acel ma oŋut, makato i kom jo pyeraboŋwen wiye aboŋwen ma kitgi atir ma pe mito ŋut. Carolok i kom ciliŋ murwenyo
Luka 15:8 “Nyo dako mene, ma tye ki ciliŋ apar, ka ciliŋ acel orwenyo pe bicwinyo mac tara, ci yweyo ot kun yenyo matek nio waŋ ma onoŋo?
Luka 15:9 Ka doŋ onoŋo, ci lwoŋo lureme ki luwote kacel, kun waco botgi ni, ‘Cwinywu obed yom kacel kweda, pien doŋ anoŋo ciliŋ-ŋa ma onoŋo orwenyo-ni.’
Luka 15:10 Kit meno atito botwu ni, bibedo yomcwiny i nyim lumalaika pa Lubaŋa i kom labalo acel ma oŋut.” Carolok i kom latin murwenyo
Luka 15:11 Dok owaco ni, “Yam tye dano mo ma tye ki awobene aryo.
Luka 15:12 Matidine owaco bot wonne ni, ‘Aba, miya dul lim ma ka mera.’ Wongi opoko limme i kingi.
Luka 15:13 Lacen ka nino okato manoknok, awobi matidi-ni ocoko jamine ducu, ocako wotte me cito i lobo mabor; obalo limme kunnu pi bedo me carocaro.
Luka 15:14 Ka limme doŋ otum ducu, ci kec laparanat matek opoto i lobo meno, awobi-nu ocako mal ata.
Luka 15:15 Ocito odak bot ŋat mo ma i lobo meno; dano nu ocwale i olette ka kwayo opego.
Luka 15:16 Iye oparo yeŋ ki pok cam ma opego camo; pe tye ŋat mo ma omiye gin mo.
Luka 15:17 Ento ka oniaŋ pire kene, ci owaco ni, ‘Lutic pa wora tye adi ma gicamo kwon loyogi, ento an kono ato kec kany!
Luka 15:18 Abia, acito bot wora, abiwacce ni, “Aba, doŋ abalo bot polo ki i nyimi;
Luka 15:19 doŋ pe amyero gilwoŋa ni an a wodi; loka abed macalo ŋat acel i kin liticci.” ‘
Luka 15:20 Ci oa obino bot wonne. Ento ka onoŋo pud tye cen ka mabor, wonne onene. Kica omake i kome, oriŋo okwako ŋute, onoto leme.
Luka 15:21 Wode owacce ni, ‘Aba, doŋ abalo bot polo ki i nyimi, pe doŋ amyero gilwoŋa ni an a wodi.’
Luka 15:22 Ento wonne owaco bot luticce ni, ‘Wukel jor maber makato ducu oyot, wuruk i kome; wurwak agit i lwet ciŋe, ki war i tyene.
Luka 15:23 Wukel bene wod twon mucwe, wuneki, wek wacamu, wabed ki yomcwiny;
Luka 15:24 pien latinna-ni yam oto, koni doŋ kwo; yam orwenyo, doŋ ginoŋe.’ Gucako bedo ki yomcwiny.
Luka 15:1647 
Luka 15:25 “Wode madit onoŋo tye i poto; ka dwogo ma onyiko cok ki ot, owinyo wer ki myel.
Luka 15:26 Olwoŋo ŋat acel i kin lutic, openye ni, ‘Man kono gin aŋo ma tye ka timme-ni?’
Luka 15:27 Latic-cu odokke iye ni, ‘Omeru doŋ odwogo, woru onekke wod twon mucwe, pien ogame ma kome yot kun kwo.’
Luka 15:28 Ento kiniga omake, okwero donyo i ot. Wonne okatti woko obako doge bote,
Luka 15:29 ento en odokke iye ni, ‘Nen, pi mwaka magi mapol ata an atiyo boti, ma naka yam peya akwero winyo cikki, ento peya imiya kadi ma latin dyel mamwa, wek cwinya obed yom ki lurema.
Luka 15:30 Ento latinni man obino ma olanyo limmi ducu i kom mon ma lucoco, in inekke wod twon mucwe!’
Luka 15:31 Wonne ogamo doge ni, ‘Latinna, in nino ducu itye kweda, jamina ducu meri.
Luka 15:32 Ber wacam kun wabedo ki yomcwiny, pien omeruni yam oto, koni doŋ kwo, yam orwenyo, doŋ ginoŋe.’ ”
Luka 16:1 Yecu owaco bot lupwonnyene ni, “Yam tye ŋat mo ma lalonyo, ma tye ki lagwok- jamine. Gidoto danonu bote ni tye ka lanyo jamine.
Luka 16:2 Olwoŋe, openye ni, ‘Lok aŋo mono ma awinyo i komi-ni? Kella wel jami ma ikano, pien pe dok itwero bedo lagwok-jami.’
Luka 16:3 Lagwok-jamine oloko kekene ni, ‘Abitimo gin aŋo? Pien laditta mito kwanya woko ki i tic me gwoko jami. Pe atek ma aromo pur, lewic bene maka ka lego lim alega.
Luka 16:4 Aŋeyo gin ma abitimo, ka giryema woko ki i tic me gwoko jami, wek dano gujola i odigi.’
Luka 16:5 Olwoŋo lubanya pa laditte ki acel acel, owaco bot dano mukwoŋo ni, ‘Wel banya adi pa laditta ma tye boti?’
Luka 16:6 En odokke iye ni, ‘Moo jeituni ma romo agulu miya acel.’ Owacce ni, ‘Kwany waraga banyani, ibed piny oyotoyot, ico pyerabic.’
Luka 16:7 Lacen openyo ŋat mukene ni, ‘In kono itye ki wel banya adi?’ En ogamo ni, ‘Ŋano ma romo dwoŋo miya acel.’ Owacce ni, ‘Kwany waraga banyani, ico pyeraboro.’
Luka 16:8 Laditte opwoyo lagwok-jami ma pe lagen, pien otiyo ki ryeko; pien dano me lobo man giryek i yalwakgi, makato dano me ceŋ.
Luka 16:1648 
Luka 16:9 Atito botwu ni, wumak lurem pi tic ki lim ma pe atir, wek ka bitum, gijolwu i kabedo ma bedo matwal.
Luka 16:10 “Ŋat ma lagen i kom jami matidi mo, bibedo lagen bene i kom jami madwoŋ; ŋat ma pe lagen i kom jami matidi mo, pe bibedo lagen bene i kom jami madwoŋ.
Luka 16:11 Doŋ ka yam pe wubedo lugen i kom lim ma pe atir, aŋa ma bimiyowu lonyo me ada?
Luka 16:12 Ka yam pe wubedo lugen i kom jami pa dano mukene, aŋa ma bimiyowu jamiwu kikome?
Luka 16:13 Pe tye latic mo ma twero tiyo ki rwodi aryo; pien bikwero ŋat acel, bimaro ŋat mukene, nyo bimoko i kom ŋat acel, bicayo ŋat mukene. Pe itwero tic pi Lubaŋa ka dok pi lim bene.” Cik ki ker pa Lubaŋa
Luka 16:14 Luparicayo ma yam lumar lim guwinyo lok man ducu, ci gunyware.
Luka 16:15 Ento Yecu owaco botgi ni, “Wun aye jo ma nyuto kit ma atirwu bot dano, ento Lubaŋa ŋeyo cwinywu; pien gin ma dano dworo, en aye gin me kwer i nyim Lubaŋa.
Luka 16:16 “Cik ki lunebi obedo tye nio wa i kare pa Jon; cakke i kare meno gitito lok me kwena maber i kom ker pa Lubaŋa, dano ducu gitye ka donyo iye ki tek.
Luka 16:17 Ento bedo yot bot polo ki lobo me tum woko, makato ton acel me cik me balle. Lok ma Yecu owpnyo i kom keto nyom (Matayo 19.1-12; Marako 10.1-12)
Luka 16:18 “Dano ducu ma oryemo dakone, ka dok onyomo mukene otimo abor, ki ŋat ma onyomo dako ma cware oryemo bene otimo abor. Lalonyo ki Lajaro
Luka 16:19 “Yam tye dano mo ma lalonyo ma ruko boŋo ma lamar lamar ki kanyi maber me boŋo camanini kun camo cam me wel madwoŋ nino ducu.
Luka 16:20 I dog gaŋŋe lacan mo onoŋo buto iye, nyiŋe Lajaro, ma kome orwato bur,
Luka 16:21 kun iye paro yeŋo ki gin ma oo piny ki i wi meja pa lalonyo-nu; gwogi bene onoŋo gibino ginaŋo waŋ burre.
Luka 16:22 Ka lacan oto, ci lumalaika gutiŋe, gutere i kor Abraim. Lalonyo bene oto, ci giyike woko.
Luka 16:23 Oilo waŋe ki i Lyel kun tye ki can, oneno Abraim tye ka mabor kun Lajaro ojeŋŋe i kore.
Luka 16:24 Odaŋŋe ni, ‘Wora Abraim, tima kica, cwal Lajaro olut lwet ciŋe i pii, okwe ki leba, pien atye ki arem madwoŋ i mac man.’
Luka 16:1649 
Luka 16:25 Ento Abraim odokke iye ni, ‘Woda, po ni, i kare me kwoni gimiyi gin mabeco, ki Lajaro kit meno gimiye gin maraco; ento koni doŋ gikweyo cwinye kany, in kono itye ki arem.
Luka 16:26 Dok bene i kom lok man ducu, i kin wan ki wun giketo iye loŋo matut, wek ka jo ma gimito ŋolo nia ki kany, me bino botwu, pe otwerre, wek ŋat mo bene pe oŋol nia ki kunnu me bino botwa kany.’
Luka 16:27 En owaco ni, ‘Doŋ alegi ba, wora, ore i ot pa abana,
Luka 16:28 pien atye ki omegina abic, wek en ocitit botgi, gin bene guwek bino i kabedo man me can.’
Luka 16:29 Ento Abraim odokke iye ni, ‘Gitye ki Moses ki lunebi; wek guwiny lokgi.’
Luka 16:30 En owaco ni, ‘Pe, wora Abraim; ento ka ŋat mo i kin jo muto ocito botgi, ci gibiŋut.’
Luka 16:31 Abraim owacce ni, ‘Ka pe giwinyo lok pa Moses ki lunebi, ci kadi bed ŋat mo oa ki i kin jo muto bene, pe gibiye lokke.’ ”
Luka 17:1 Yecu owaco bot lupwonnyene ni, “Gin ma miyo dano poto i bal pe bigeŋŋe; ento bineno can ŋat ma kelo gin ma miyo dano poto i bal!
Luka 17:2 Kono obedo ber bot dano meno ka gitweyo kidi rego i ŋute, gibolo kwede i nam, kato ma en weko ŋat acel i kin litino matino magi poto i bal.
Luka 17:3 Wugwokke kenwu; ka omeru obalo, juke, ka oŋut, ci timme kica.
Luka 17:4 Ka otimo bal i komi tyen abiro i nino acel, ce olokke boti tyen abiro, kun legi ni, ‘Aŋut,’ time kica.” Med niyewa (Matayo 17.20)
Luka 17:5 Lukwena guwaco bot Rwot ni, “Med niyewa!”
Luka 17:6 Rwot ogamo ni, “Kono yam wutye ki niye macalo nyig kodi dek karadali, kono wuwaco ki yat man ni, ‘Putte keni, ipitte i dye nam,’ kono owinyo dogwu. Tic pa latic
Luka 17:7 “Aŋa i kinwu ma tye ki laticce ma puro ki kweri dyaŋ nyo kwayo romi, ma ka odwogo ki i poto ci wacce ni, ‘Bin oyotoyot ibed piny ka cam’?
Luka 17:8 Pe koŋ en biwacce ni, ‘Yubba cam me otyeno, itwe pyeri ikella cam, nio ka an acamo, amato, lacen in ibicamo ibimato’?
Luka 17:9 En pwoyo latic-cu pien olubo lok ma gicike kwede?
Luka 17:1650 
Luka 17:10 Pe gire. Wun bene kit meno, ka wutyeko tiyo gin ducu ma gicikowu, myero wuwac ni, ‘Wan lutic ma pe konyo gin mo; watiyo gin ma myero keken.’ ” Yecu olonyo ludobo apar
Luka 17:11 Ka onoŋo Yecu oecito Jerucalem, ci owok ki i waŋ apokki me Camaria ki Galilaya.
Luka 17:12 Ka odonyo i paco mo, ci ludobo guromo kwede, kun gucuŋ ka mabor,
Luka 17:13 gudaŋŋe ni, “Yecu, Ladit, timwa kica.”
Luka 17:14 Yecu onenogi, owaco botgi ni, “Wucit wunyutte kenwu bot ajwagi pa Lubaŋa.” Man pud gitye ka cito, komgi olony.
Luka 17:15 Ŋat acel i kingi ka oneno ni ecaŋ woko, ci odwogo cen kun pako Lubaŋa ki dwan maloŋo;
Luka 17:16 oryebbe piny ka tyen Yecu, kun pwoye. En onoŋo Lacamaria.
Luka 17:17 Yecu openyo ni, “Yam pe gilonyo dano apar? Jo aboŋwen kono gitye kwene?
Luka 17:18 Pe tye ŋat mo i kingi ma odwogo cen ka pako Lubaŋa, ento kono larok man keken?”
Luka 17:19 Owacce ni, “A, icit giri, niyeni ocaŋi.” Bino me ker pa Lubaŋa (Matayo 24.23-28,36-41)
Luka 17:20 Luparicayo gupenyo Yecu ni, “Ker pa Lubaŋa bibino awene?” En odok iye botgi ni, “Ker pe Lubaŋa pe bibino ki lanyut ma gineno.
Luka 17:21 Pe gibiwaco botwu ni, ‘Nen, en ene!’ nyo ni, ‘En ca!’ pien nen, ker pa Lubaŋa doŋ tye i kinwu.”
Luka 17:22 Owaco bot lupwonnyene ni, “Kare bibino ma wubiparo pi neno nino acel mo pa Wod pa dano, ento pe wubineno.
Luka 17:23 Gibiwaco botwu ni, ‘Nen, en ene!’ nyo ni, ‘Nen, en ca!’ Pe wucit iye, pe wulubgi.
Luka 17:24 Pien macalo lutkot wil, ci menyo but lobo tuŋcel nio tuŋcel, Wod pa dano bene bibedo kit meno i ninone.
Luka 17:25 Ento myero koŋ okany can madwoŋ, kun yalwak me kare man gikwere.
Luka 17:26 Macalo yam otimme i kare pa Nua, bitimme kit meno bene i kare pa Wod pa dano.
Luka 17:27 Yam gicamo, gimato, awobegi ki anyira ginyomme, nio i nino ma Nua odonyo kwede i yeya, pii aluka ocorre otyekogi ducu.
Luka 17:28 Kit meno bene i kare pa Lot, onoŋo gicamo, gimato, giwilo jami, gicato jami, gipito ginapita, gigero odi;
Luka 17:1651 
Luka 17:29 ento i nino ma Lot oa woko ki i Codom mac ki gweŋ calfa ma mac oliyo ocwer ki i polo, otyekogi ducu.
Luka 17:30 Bibedo kit meno i kare ma gibinyuto iye Wod pa dano.
Luka 17:31 I nino-nu, ŋat ma tye i wi ot kun jamine tye i ot, pe myero olor piny ka cokogi; kit meno bene ŋat ma tye i poto pe myero odwog paco.
Luka 17:32 Wupo mono i kom dako pa Lot.
Luka 17:33 Ŋat ma mito laro kwone birwenyone, ento ŋat ma rwenyo kwone, bigwoko.
Luka 17:34 Atittiwu ni,, i dyewor meno co aryo bibuto wi kitanda acel, gibikwanyo ŋat acel, gibiweko ŋat acel doŋ.
Luka 17:35 Mon aryo gibibedo ka rego kacel; gibikwanyo ŋat acel, gibiweko ŋat mukene doŋ.
Luka 17:36 Co aryo bibedo i poto, gibikwanyo ŋat acel, gibiweko ŋat acel doŋ.”
Luka 17:37 Gupenye ni, “Kwene, Rwot?” En owaco botgi ni, “Ka ma kom dano muto tye iye, acut bene gicokke kunnu.”
Luka 18:1 Obolo botgi carolok ma pwonyogi ni myero guleg jwijwi, guwek ol.
Luka 18:2 Owaco botgi ni, “Yam tye laŋolkop i gaŋ mo, ma pe lworo Lubaŋa kadi woro dano.
Luka 18:3 I gaŋ meno yam tye iye dato mo ma bino bote jwijwi kun wacce ni, ‘Cul kworra i kom lukworra.’
Luka 18:4 Tyen mapol laŋolkop obedo ka kwero; ento lacen oloko kekene ni, ‘Kadi bed pe alworo Lubaŋa ba, kadi woro dano,
Luka 18:5 ento dato man yela, abiculo kworre; gwok nyo bijonya nono ki bino bota nino ducu.’ “
Luka 18:6 Rwot owaco ni, “Wuwiny lok ma laŋolkop ma pe kite atir owaco.
Luka 18:7 Lubaŋa pe biculo kwor pa jo ma en oyero, ma gikok bote dyeceŋ ki dyewor? En bigalle ma pe timo gin mo i komgi?
Luka 18:8 Atito botwu ni, en biculo kworgi oyotoyot. Ento Wod pa dano ka bibino, tika binoŋo niye i lobo?” Carolok i kom Laparicayo ki lajog-mucoro
Luka 18:9 Dok obolo carolok bot jo ma genne kengi, ni kitgi atir, kun gicayo jo mukene. Owaco ni,
Luka 18:1652 
Luka 18:10 “Jo aryo yam gucito ka lega i ot pa Lubaŋa, ŋat acel Laparicayo, ŋat mukene lajog-mucoro.
Luka 18:11 Laparicayo ocuŋ, olego gire kene kun waco ni, ‘Lubaŋa, apwoyi pien an pe acalo jo mukene, lubuma, jo ma pe genne, lutim abor, pe bene acalo lajogmucoro man.
Luka 18:12 Ari kec kiryo i cabit acel; amiyo dul me apar me jamina ducu ma alimo.’
Luka 18:13 Ento lajog-mucoro ocuŋ ka mabor, onoŋo pe mito ilo waŋe malo i plo, ento en odoŋo kore, kun waco ni, ‘Lubaŋa, tima kica, pien an labalo!’
Luka 18:14 Atito botwu ni, dano man odok i ode kun oloyo kop makato ŋat mukene ca; pien dano ducu ma kette kene ni edit gibidwoke piny, ento ŋat ma mwolle kene gibimiye doko dit.” Yecu omiyo gum i kom litino (Matayo 19.13-15; Marako 10.13-16)
Luka 18:15 Gukelo bote litino matino, wek oket ciŋe i komgi; ka lupwonnyene guneno, gujukogi.
Luka 18:16 Ento Yecu olwoŋogi bote, owaco ni, “Wuwek litino gubin bota, pe wugeŋgi; pien ker pa Lubaŋa tye pi jo macalo gin.
Luka 18:17 Ada awaco botwu ni, ŋat ma pe jolo ker pa Lubaŋa macalo latin matidi, pe bidonyo iye.” Awobi ma lalonyo (Matayo 19.16-30; Marako 10.17-31)
Luka 18:18 Laloc mo openye ni, “Lapwony maber, atim gin aŋo wek alim kwo ma pe tum?”
Luka 18:19 Yecu openye ni, “Piŋo ilwoŋa ni aber? Pe tye ŋat mo maber kono Lubaŋa keken.
Luka 18:20 Iŋeyo cik, ni, ‘Pe itim abor, Pe ineki, Pe ibed caden me goba, Wor woru ki meni.’ “
Luka 18:21 Ogamo ni, “Amako lok magi ducu cakke wa ka tinona.”
Luka 18:22 Ka Yecu owinyo, ci owacce ni, “Pud iweko lok acel; cat jami ducu ma itye kwede, mi limme ki lucan, ci ibibedo ki lwak lonyo ma gikano piri i polo; ka doŋ ibin icak lubo kora.”
Luka 18:23 Ento ka owinyo lok man, okumo, pien onoŋo en lalonyo twatwal.
Luka 18:24 Yecu kun tye ka nene, owaco ni, “Tek mada bot lulonyo me donyo i ker pa Lubaŋa!
Luka 18:25 Pien bedo yot bot kinaga me donyo ki i waŋ libira, kato lalonyo me donyo i ker pa Lubaŋa.”
Luka 18:26 Dano ducu ma guwinyo guwaco ni, “Ci aŋa ma twero larre?”
Luka 18:1653 
Luka 18:27 Ento Yecu owaco ni, “Gin man pe twerre ki bot dano, ento ki bot Lubaŋa twerre.”
Luka 18:28 Petero owaco ni, “Nen, wan waweko pacciwa, walubi.”
Luka 18:29 Owaco botgi ni, “Ada, awacciwu ni, pe tye ŋatti mo ma oweko ode, nyo dakone, nyo omegine, nyo lunyodone, nyo litinone, pi ker pa Lubaŋa,
Luka 18:30 ma pe bilimo makato meno tyen mapol i kare man, ki i kare ma bibino anyim en binoŋo kwo ma pe tum.” Yecu dok onwoyo tito pi tone tyen me adekke (Matayo 20.17-19; Marako 10.32-34)
Luka 18:31 Yecu otero jone apar wiye aryo i muŋ, owaco botgi ni, “Wunen, waecito Jerucalem, lok ducu ma lunebi gucoyo i kom Wod pa dano bicobbe kakare.
Luka 18:32 Pien gibimiye bot Lurok, gibiŋale, gibitimo aranyi i kome, gibiŋulo laa i kome;
Luka 18:33 gibipwode ki del anino, gibineke, i nino me adekke en bicer.”
Luka 18:34 Ento pe guniaŋ lok ma en owaco; gikano te lok man woko botgi, pe gumedo ki ŋeyo lok ma giwaco botgi. Yecu ocaŋo latowaŋ cok ki Jeriko (Matayo 20.29-34; Marako 10.46-52)
Luka 18:35 Ka doŋ gunyiko cok ki Jeriko, latowaŋ mo onoŋo obedo piny i ŋet yo kun lego lim.
Luka 18:36 Ka owinyo lwak tye ka mol ki ka ŋete, ci openyo ni, “Meno kono gin aŋo?”
Luka 18:37 Gititte ni, “Yecu me Najaret aye tye ka kato.”
Luka 18:38 Latowaŋ odaŋŋe ni, “Yecu Lakwar Daudi, tima kica ba!”
Luka 18:39 Dano ma onoŋo gutelo nyim Yecu gujuke ni, “Liŋ, nye;” ento en omedde ameda ki daŋŋe ni, “Lakwar Daudi, tima kica!”
Luka 18:40 Yecu ocuŋ, ociko ni gikele bote. Ka obino cok, Yecu openye ni,
Luka 18:41 “Imito atimmi gin aŋo?” Latowaŋ ogamo ni, “Ladit, amito waŋa onen piny.”
Luka 18:42 Yecu owacce ni, “Nen giri piny, niyeni ocaŋi.”
Luka 18:43 Oyotoyot ocako neno piny, ci olubo kor Yecu kun miyo deyo bot Lubaŋa. Dano ducu ka guneno, ci gupako Lubaŋa.
Luka 19:1 Yecu odonyo i Jeriko kun oekato akata.
Luka 19:1654 
Luka 19:2 Onoŋo tye kunnu dano mo ma nyiŋe Jakayo, lajogmucoro madit, dok lalonyo bene.
Luka 19:3 Oparo pi neno Yecu, ento pe otwero pi lwak, pien en cek.
Luka 19:4 Oriŋo anyim, oito i wi yat olam wek enen, pien Yecu onoŋo oewok ki i yo-nu.
Luka 19:5 Ka Yecu oo i kabedo-nu, oneno malo, owacce ni, “Jakayo, lor piny oyotoyot; pien tin myero abed i odi.”
Luka 19:6 Jakayo olor oyotoyot, ojole ki yomcwiny.
Luka 19:7 Ka dano ducu guneno, ci guŋur kun giwaco ni, “En odonyo i ot ka bedo welo pa dano ma labalo.”
Luka 19:8 Jakayo oa malo, owaco bot Rwot ni, “Nen, Ladit, abimiyo nucu jamina bot lucan; ka abumo ŋat mo i gin mo, abicule waŋ aŋwen.”
Luka 19:9 Yecu owacce ni, “Tin lar obino i ot man, pien en bene lakwar Abraim.
Luka 19:10 Pien Wod pa dano obino ka yenyo ki ka laro jo ma orwenyo.” Carolok i kom ciliŋ alip acel (Matayo 25.14-30)
Luka 19:11 Ka pud giwinyo lok man, Yecu omedde ki lokke, obolo botgi carolok, pien onoŋo doŋ cok ki Jerucalem, dok pien onoŋo gitamo ni ker pa Lubaŋa binen cutcut.
Luka 19:12 Pi meno owaco ni, “Yam tye wod ker mo ma oa ocito i lobo mabor ka limo twerone me loc ka doŋ odwog cen.
Luka 19:13 Olwoŋo luticce apar, opoko botgi ciliŋ alip acel, owaco botgi ni, ‘Wucat ki wil nio waŋ ma an adwogo.’
Luka 19:14 Ento dano me lobone gukwere, gucwalo lukwena i kore ki lok ni, ‘Pe wamito dano man olowa.’
Luka 19:15 Ka doŋ en odwogo, ma doŋ ocamo ker, ociko ni gilwoŋ lutic ma yam emiyogi lim-mi, wek eŋe wel magoba ma gulimo i cato wilgi.
Luka 19:16 Dano mukwoŋo obino i nyime, owaco ni, ‘Ladit, ciliŋ miya ma imiya-ni omedde iye ciliŋ alip acel mukene.’
Luka 19:17 Ogamo ni, ‘Ber, in latic maber! Pien yam ibedo lagen i kom jami matidi mo, ibibedo ki twero i kom gaŋi apar.’
Luka 19:18 Dano me aryone obino, owaco ni, ‘Ladit, ciliŋ miya dok omedde iye ciliŋ miya abic mukene.’
Luka 19:19 Owacce ni, ‘In bene ibibedo ki twero i kom gaŋi abic.’
Luka 19:1655 
Luka 19:20 Ŋat mukene dok obino, owaco mere ni, ‘Ladit, limmi en, agwoko, aboyo i kitambara,
Luka 19:21 pien onoŋo alwori, pien in i dano magwa; ikwanyo gin ma pe ikano, ikayo ka ma pe icoyo.’
Luka 19:22 Owacce ni, ‘Abiŋolo kop loyi kun lubo lok ma oa ki i dogi keni, in latic marac! Yam iŋeyo ni an a dano magwa, akwanyo gin ma pe akano, akayo ka ma pe acoyo,
Luka 19:23 piŋo doŋ pe ikano limma i beŋŋe, wek ka adwogo, anoŋ kun acoko limma ki magobane?’
Luka 19:24 Owaco bot jo ma gucuŋ ka ŋete ni, ‘Wugam ciliŋ miya-ni woko ki bote wumi bot won ciliŋ alip acel-li.’
Luka 19:25 Guwacce ni, ‘Ladit, en doŋ tye ki ciliŋ alip acel!’
Luka 19:26 Ci en owacci, ‘Atito botwu ni, dano ducu ma mere tye gibimedo bote gin mo; ento ŋat ma mere pe, gibikwanyo woko ki bote kadi wa gin ma tye bote.
Luka 19:27 Ento lukworra magi, ma gin gukwera ni pe alogi-ni, wukelgi kany, wunekgi ki pala lucwan i nyima.’ ” Yecu odonyo i Jerucalem calo kabaka (Matayo 21.1-11; Marako 11.1-11; Jon 12.12-19)
Luka 19:28 Ka Yecu otyeko loko lok man, ci owoto anyim kun cito malo i Jerucalem.
Luka 19:29 Ka doŋ onyiko cok ki Betepage ki Betania, i te got ma gilwoŋo Jeituni, Yecu ocako oro jo aryo ki i kin lupwonynyene,
Luka 19:30 kun cikogi ni, “Wucit i gaŋ ma tye i nyimwu. Ka ce wudonyo iye wubinoŋo latin kana ma gitweyo, ma ŋat mo peya oito i wiye; ci wugony, wukel kany.
Luka 19:31 Ka ŋatti mo openyowu ni, ‘Wugonye piŋo?’ wun wubidok iye kit man ni, ‘Rwot aye mito.’ “
Luka 19:32 Kit meno jo ma giorogi gucito, ci gunoŋo kit macalo Yecu otito botgi-ni.
Luka 19:33 Ka gitye ka gonyo latin kana, wegine gupenyogi ni, “Wugonyo latin kana piŋo?”
Luka 19:34 Gudok iye botgi ni, “Rwot aye mito.”
Luka 19:35 Gukelo latin kana bot Yecu. Ka doŋ gupeto ginarukagi i wiye, ci gicibo Yecu i wiye.
Luka 19:36 Ka en oewoto, gipeto ginarukagi i waŋayo.
Luka 19:37 Ma doŋ onyiko cok ki Jerucalem, i luŋ me got Jeituni, lwak lupwonnyene ducu cwinygi obedo yom, gupako Lubaŋa ki dwan maloŋo pi tic madito ma guneno,
Luka 19:38 kun giwaco ni, “Lubaŋa omi gum i kom Kabaka ma bino i nyiŋ Rwot! Kuc obed i wi polo, ki deyo obed i kabedo ma malo twal!”
Luka 19:1656 
Luka 19:39 Luparicayo mogo ma i kin lwak guwacce ni, “Lapwony, juk lupwonnyeni.”
Luka 19:40 Yecu odok iye ni, “Atito botwu ni, ka kono jo-ni guliŋ, godi magi kikomgi kono gudaŋŋe.”
Luka 19:41 Ka doŋ onyiko cok, ma oneno gaŋ, okok pire,
Luka 19:42 kun waco ni, “Tin-ni ka kono iŋeyo lok ma kelo kuc boti, kono ber! Ento koni gikano woko ki boti.
Luka 19:43 Pien kare bibino i komi ma lukworri gibitoro lobo rumi dyere, gibidiri tuŋŋi ki tuŋŋi,
Luka 19:44 gibireti piny, in ki litinoni; pe gibiweko gweŋ mo acel i ii doŋ ma ododde i wi wadi; pien yam pe iŋeyo kare ma gibilimi iye.” Yecu olonyo ot pa Lubaŋa (Matayo 21.12-17; Marako 11.15-17; Jon 2.13-22)
Luka 19:45 Yecu odonyo i ot pa Lubaŋa, ocako ryemo lucat-wil woko ki iye,
Luka 19:46 kun waco botgi ni, “Yam gicoyo ni ‘Oda bibedo ot me lega’; ento wun wuloko odoko boro pa luyak.”
Luka 19:47 Yecu obedo ka pwony i ot pa Lubaŋa nino ducu. Ajwagi madito pa Lubaŋa ki lupwony-cik ki jo madito i kin lwak guyenyo yo me neke;
Luka 19:48 ento pe gunoŋo gin mo ma myero gutim i kome, pien dano ducu guketo cwinygi ka winyo lokke.
Luka 20:1 I nino mo acel ka Yecu tye ka pwonyo dano i ot pa Lubaŋa kun tito lok me kwena maber, ajwagi ki lupwony-cik ki ludoŋo gubino,
Luka 20:2 gupenye ni, “Tit botwa, twer aŋo mumiyo itimo gin magi; nyo aŋa ma omiyoni twero man?”
Luka 20:3 Yecu odok iye botgi ni, “An bene abipenyowu ki peny acel; wudokka iye.
Luka 20:4 Batija pa Jon twerone oa ki i polo nyo ki bot dano?”
Luka 20:5 Guporo lok kekengi kun giwaco ni, “Ka wawacci, ‘Oa ki i polo,’ en bipenyowa ni, ‘Piŋo pe wuye en?’
Luka 20:6 Ento ka wawaco ni, ‘Oa ki bot dano,’ dano ducu bicelowa ki got; pien dano ducu giye atika ni Jon aye lanebi.”
Luka 20:7 Mumiyo gudok iye bot Yecu ni pe giŋeyo ka ma oa iye.
Luka 20:8 Yecu owaco botgi ni, “An bene pe abitito botwu kit twer mumiyo atiyo lok magi.”
Luka 20:1657  Carolok i kom poto olok ki lupur (Matayo 21.33-46; Marako 12.1-12)
Luka 20:9 Yecu ocako bolo carolok man bot lwak ni, “Yam tye dano mo ma opito olok i potone, ci oweko bot lupur, ocito woko wa i lobo mukene, ori kunnu pi kare malac.
Luka 20:10 Ka kare oromo, ci ooro luticce bot lupur ni myero gumine nyig olok mogo; ento lupur gugoye, guryeme ci odok ki ciŋe nono.
Luka 20:11 En dok ooro latic mukene; gin gugoyo en bene, gutimo tim aranyi i kome, guryeme kwede odok ki ciŋe nono.
Luka 20:12 Dok ooro me adekke; guketo ret i kom man, gucwale woko.
Luka 20:13 Lacen won poto olok owaco ni, ‘Abitimo gin aŋo doŋ? Abioro woda ma amaro; gwok nyo gibiwore.’
Luka 20:14 Ento ka lupur gunene, guloko kekengi ni, ‘Man aye doŋ lale lim; waneke woko, wek lim ma en bileyo-ni obed mewa.’
Luka 20:15 Gucwale woko ki i poto olok, guneke. Won poto bitimogi niŋniŋ?
Luka 20:16 En bibino, ci neko lupur meno woko ducu, miyo poto olok bot jo mukene.” Ka guwinyo lok man, guwaco ni, “Pe kumeno!”
Luka 20:17 Ento Yecu ociko waŋe i komgi, owaco ni, “Man kono gin aŋo ma yam gicoyo ni, ‘Got ma lugedo gukwero-ni en aye odoko got madit ma i twok ot’?
Luka 20:18 Dano ducu ma poto i kom got man bitur woko; ento ka got man opoto i kom ŋat mo, binyote woko.”
Luka 20:19 Lupwony-cik ki ajwagi madito pa Lubaŋa gumito make i cawa-nu, ento gulworo lwak; pien guniaŋ ni en obolo carolok man i komgi. Culo mucoro bot Cecar (Matayo 22.15-22; Marako 12.13-17)
Luka 20:20 Giŋiyo kare maber, ci gioro lurot, ma giporo bedo ni gin jo ma genne, wek gimak lok ma a i doge, wek gimiye i te loc ki twero pa laloyo.
Luka 20:21 Gupenye ni, “Lapwony, waŋeyo ni in iloko dok ipwonyo lok ma tye atir, pe ipoko kin dano, ento ipwonyo yo pa Lubaŋa ki ada.
Luka 20:22 Myero wacul mucoro bot Cecar nyo pe?”
Luka 20:23 Ento en oniaŋ ryekogi, openyogi ni,
Luka 20:24 “Koŋ wunyutta lim ma giculo kwede. Cal ki coc ma tye i kome-ni pa aŋa?” Gugamo ni, “Pa Cecar.”
Luka 20:25 Yecu owaco ni, “Wudwok jami pa Cecar bot Cecar, ki jami pa Lubaŋa wudwok bot Lubaŋa.”
Luka 20:1658 
Luka 20:26 Pe gutwero mako lok mo ma oa ki i doge i nyim lwak; ento guuro kit ma en ogamo kwede lok, ci guliŋ aliŋa. Peny i kom cer ki i kin jo muto (Matayo 22.23-33; Marako 12.18-27)
Luka 20:27 Lucadukayo mogo gubino bot Yecu, gin aye jo ma onoŋo giwacci jo muto pe gicer.
Luka 20:28 Gupenye ni, “Lapwony, Moses yam ocoyo botwa ni, ka laco mo oto woko oweko dakone ma pe ki litino, ominne myero olak dako-nu, wek onywal kwede litino ka wi ominne.
Luka 20:29 Yam tye omego abiro; ŋat mukwoŋo onyomo dako, ci oto laboŋo litino;
Luka 20:30 me aryone,
Luka 20:31 ki me adekke bene gulako dako-nu, kit meno gin abiro ducu gubedo ki dako-nu, guto laboŋo litino.
Luka 20:32 Lacen dako-nu bene oto.
Luka 20:33 I kare me cer ki i kin jo muto, dako-nu bibedo dako pa aŋa i kingi? Pien gin co abiro-ni ducu gubedo kwede.”
Luka 20:34 Yecu owaco botgi ni, “Jo me kare man ginyomme;
Luka 20:35 ento jo ma gikwanogi ni myero guo i lobo maca, ki i cer ki i kin jo muto, pe ginyomo, pe gibigero co,
Luka 20:36 pien pe dok gitwero to, doŋ girom ki lumalaika; gin litino pa Lubaŋa, ma gin litino me cer.
Luka 20:37 Ento ni jo muto twero cer, Moses kikome bene onyuto, i dul ma gikwano iye lok i kom caka, ka ma en olwoŋo iye Rwot ni, ‘Lubaŋa pa Abraim, Lubaŋa pa Icaka, ki Lubaŋa pa Yakobo.’
Luka 20:38 Doŋ Lubaŋa pe Lubaŋa pa jo muto, ento Lubaŋa pa jo makwo; pien dano ducu bedo kwo pire.”
Luka 20:39 Jo mogo i kin lupwony-cik gugamo doge ni, “Lapwony, iwaco kakare.”
Luka 20:40 Pien pe dok gudiyo cwinygi me penye ki lok mo. Peny pi lakwar Daudi (Matayo 22.41-46; Marako 12.35-37)
Luka 20:41 Ento Yecu openyogi ni, “Giwaco niŋniŋ ni Kricito ma Lubaŋa oyero en lakwar Daudi?
Luka 20:42 Pien Daudi kikome bene owaco i buk me Jabuli ni ‘Rwot owaco bot Rwoda ni, Bed i kom bada malacuc, i kabedo me deyo
Luka 20:43 nio ka abimiyo lukworri doko kom me teno tyeni.’
Luka 20:1659 
Luka 20:44 Kit meno ka ce Daudi yam olwoŋe ni Rwot, ci dok en bedo lakwarre niŋniŋ?” Yecu otuco pi can ma bipoto i kom lupwony-cik (Matayo 23.1-36; Marako 12.38-40; Luka 11.37-54)
Luka 20:45 I kare ma lwak ducu winyo lokke, Yecu owaco bot lupwonnyene ni,
Luka 20:46 “Wugwokke i kom lupwony-cik ma gimaro wot ma guruko boŋŋi maboco, dok gimito ni dano gubed ka motogi wa i cuk-gu, gimaro bedo i kom pa wa ludito, ka gitye i kacokke, dok gimaro bedo i kabedo me deyo i karama.
Luka 20:47 Gin gimayo odi pa mon-to, dok gibedo ka lego lega maboco me buta keken. Giŋolo kop madit i wigi makato.”
Luka 21:1 Yecu otiŋo waŋe malo, ci oneno lulonyo kun gibolo motgi i canduk lim i ot pa Lubaŋa.
Luka 21:2 Oneno dato mo ma lacan, ma obolo cente aryo ma rom ki cente abic me kare-ni.
Luka 21:3 Owaco ni, “Adada awaco botwu ni, dato man ma lacan-ni obolo lim madwoŋ makato dano ducu;
Luka 21:4 pien gin ducu gugito but limgi madwoŋ-ŋi aye gubolo, ento en i canne-ni, obolo lim ducu ma tye bote, ma konyo kwone.” Yecu otito pi muko ot pa Lubaŋa woko (Matayo 24.1-2; Marako 13.1-2)
Luka 21:5 Ka onoŋo jo mogo i kin lupwonnyene gubedo ka lok pi ot pa Lubaŋa, kit macalo gideyo kwede ki godi mabeco ki gityer ma gimiyo pire, ci Yecu owaco ni,
Luka 21:6 “Gin magi ducu ma wuneno-ni, kare bibino, ma pe gibiweko got acel mo ma ododde i wi wadi ma pe gibicoro woko piny.” Can ma bipoto i lobo (Matayo 24.3-14; Marako 13.3-13)
Luka 21:7 Lupwonnye gupenyo Yecu ni, “Lapwony, man bitimme awene, dok kit gin aŋo ma binyuto ka man doŋ cok timme?”
Luka 21:8 Yecu ogamo ni, “Wugokke, ŋatti mo owek rwenyowu; pien jo mapol gibibino i nyiŋa, ma giwacci, ‘An aye a en!’ dok ni, ‘Kare doŋ onyiko cok!’ Pe wulubgi.
Luka 21:9 Dok ka wubiwinyo pi lweny ki pi arubaruba, pe wubed ki lworo, pien meno koŋ myero otimme, ento agik pe bibino oyotoyot.”
Luka 21:10 Lacen owaco botgi ni, “Rok bilweny ki rok wadi, ker bilweny ki ker wadi;
Luka 21:1660 
Luka 21:11 ki oyeŋyeŋ madoŋo biyeŋo lobo, kec laparanat ki two gemo mapatpat bipoto i kabedo mapol; ki gin ma miyo lworo mako dano, ki lanyut madoŋo bene, bia ki i polo.
Luka 21:12 Ento ma peya gin meno ducu otimme, koŋ gibimakowu, gibilibowu, gibiterowu i nyim kacokke, gibitweyowu i mabuc, gibikelowu i nyim luker ki i nyim luloc pi nyiŋa.
Luka 21:13 Man aye bibedo kare botwu me tito lok me caden i koma.
Luka 21:14 Pi meno, wumok i tamwu ni pe wubitamo con kit ma wubidok iye,
Luka 21:15 pien abimiyowu twero me dok ki ryeko, ma ŋat mo i kin lukworwu pe bitwero ette i kome, kadi pyem kwede.
Luka 21:16 Kadi wa lunyodowu ki omegiwu ki wadiwu ki luremwu bene gibidobowu, jo mogo i kinwu gibinekogi;
Luka 21:17 dano ducu bimon kwedwu pi nyiŋa.
Luka 21:18 Ento yer wiwu acel mo pe birwenyo.
Luka 21:19 Ka wudiyo cwinywu, ci wubilaro kwowu. Yecu otito pi keto Jerucalem (Matayo 24.15-21; Marako 13.14-19)
Luka 21:20 “Ento ka wuneno mony orumo Jerucalem, ci wuŋe ni kare me ketone doŋ onyiko cok.
Luka 21:21 Jo ma tye i Judaya myero guriŋ i wi godi, jo ma tye i gaŋ myero guriŋ woko ki iye, jo ma tye woko i kin paco pe dok gudony i Jerucalem.
Luka 21:22 Pien kare meno bibedo kare me culo kwor, ki cobo lok ducu ma yam gicoyo.
Luka 21:23 Dok mon ma giyac gibineno cam i kare meno, ki mon ma gidoto litino bene! Pien can man madit bipoto i lobo, ki kiniga madwoŋ bipoto i kom jo me rok man.
Luka 21:24 Gibinekogi ki pala lucwan, gibiterogi me bedo opii i kin rok ducu; Lurok gibinyono Jerucalem piny, nio ka kare pa Lurok ocobo kakare. Kit ma Wod pa dano bidwogo kwede (Matayo 24.29-31; Marako 13.24-27)
Luka 21:25 “Lanyut binen i kom ceŋ, i kom dwe ki i kom lakalatwe, rok mapol ma i wi lobo bikumo kun noŋo cwinygi oŋabbe aŋaba pi mor me biamwonyi.
Luka 21:26 Kom dano bimyel ki lworo, ka gibitamo gin ma bipoto i kom lobo; pien twer ducu ma i polo biyeŋŋe.
Luka 21:27 Lacen gibineno Wod pa dano kun bino i wi pol ki tek ki deyo madit.
Luka 21:28 Ka gin magi ocako timme, myero wunen malo, myero wutiŋ wiwu malo, pien kare me kokowu doŋ onyiko cok.”
Luka 21:1661  Pwony i kom yat oduro (Matayo 24.32-35; Marako 13.28-31)
Luka 21:29 Dok obolo carolok botgi ni, “Koŋ wunen yat oduro, ki yadi mukene ducu;
Luka 21:30 ka doŋ olot, wuneno piwu kenwu, ci wuŋeyo ni oro doŋ cok.
Luka 21:31 Kit meno wun bene, ka wuneno gin magi otimme, myero wuŋe ni ker pa Lubaŋa doŋ onyiko cok.
Luka 21:32 Ada awaco botwu ni, yalwak me kare man pe bitum nio waŋ ma lok magi ducu otimme.
Luka 21:33 Polo ki lobo gibitum, ento lokka pe bitum. Wubed ma waŋwu twolo
Luka 21:34 “Ento wugwokke kenwu, cwinywu owek doko nwaŋ pi woro cam, ki mero koŋo, ki pi lok me kwo man ma miyo wubedo ki tam mapol, wek nino-nu pe obin oumwu atura macalo akum;
Luka 21:35 pien bibino i kom jo ducu ma bedo i wi lobo ducu.
Luka 21:36 Ento wubed ma waŋwu twolo i kare ducu, kun wulego ni myero wubed ki tek me bwot ki i lok magi ducu ma bitimme, ki cuŋ i nyim Wod pa dano.”
Luka 21:37 Nino ducu onoŋo Yecu pwonyo i ot pa Lubaŋa dyeceŋ, ento dyewor woto buto i wi got ma gilwoŋo got Jeituni.
Luka 21:38 Odiko con dano ducu gibino bote i ot pa Lubaŋa ka winyo lokke.
Luka 22:1 Nino madito me Mugati ma Tobi Pe Iye ma gilwoŋo Kato (Paska) onoŋo onyiko cok.
Luka 22:2 Ajwagi madito pa Lubaŋa ki lupwony-cik gubedo ka yenyo kit yo ma myero gineke kwede; pien onoŋo gilworo lwak. Juda oye me dobo Yecu (Matayo 26.1-5; Marako 14.10-11)
Luka 22:3 Catan odonyo i cwiny Juda Lakeriot ma en onoŋo dano acel i kin jo apar wiye aryo-ni.
Luka 22:4 Ocito oporo lok ki ajwagi madito pa Lubaŋa ki ludito askari me ot pa Lubaŋa, kit ma myero emiye kwede botgi.
Luka 22:5 Cwinygi obedo yom, gucako cikke me miye lim.
Luka 22:6 Omiyo Juda oye, ci oyenyo kare maber ma myero emiye kwede botgi ma noŋo lwak pe.
Luka 22:1662  Yecu ocamo cam me Kato (Paska) kacel ki lpwonnyene (Matayo 26.17-25; Marako 14.12-21; Jon 13.21-30)
Luka 22:7 Nino me Mugati ma Tobi Pe Iye oromo, ma gitumo iye latin romo me Kato.
Luka 22:8 Yecu ooro Petero ki Jon, kun cikogi ni, “Wucit wuyub cam me Kato piwa, wek wacam.”
Luka 22:9 Gupenye ni, “Imito ni waciyub kwene?”
Luka 22:10 Yecu owaco botgi ni, “Nen, ka wudonyo i gaŋ me Jerucalem, ci laco mo birwatte kwedwu kun oyeyo agulu pii; en aye wulub kore wa i ot ma en bidonyo iye,
Luka 22:11 wutit bot won ot ni, ‘Lapwony penyi ni, Ot welo tye kwene, ka ma abicamo iye cam me Kato kacel ki lupwonnyena?’
Luka 22:12 Ci en binyuto botwu kicika ot malac ma malo ma gipeto, giyubo maber; wuyub kabedo kunnu.”
Luka 22:13 Gucito gunoŋo kit macalo Yecu owaco botgi-ni, guyubo cam me Kato kunnu.
Luka 22:14 Ka cawa oromo, Yecu obedo piny i dog cam, kacel ki lukwena. Acakki lok i kom Cam pa Rwotwa (Matayo 26.26-30; Marako 14.22-26;1 Kor 11.23-26)
Luka 22:15 Yecu owaco botgi ni, “Abedo ka paro mada me camo cam me Kato man kwedwu, ma kun pud peya aneno can;
Luka 22:16 pien awaco botwu ni, pe dok abicamo nio ka ocobo kakare i ker pa Lubaŋa.”
Luka 22:17 Ci otiŋo kikopo, ka doŋ orwoyo owaco ni, “Wumak man, wupok i kinwu;
Luka 22:18 pien awaco botwu ni, nia koni pe dok abimato pig olok nio waŋ ma ker pa Lubaŋa obino.”
Luka 22:19 Omako mugati, ka doŋ opwoyo, ci obaro iye, omiyogi kun wacci, “Man aye koma [ma gimiyo piwu, wutim kuman me po pira.”
Luka 22:20 Kumeno ka gucamo otum otiŋo kikopo, kun wacci, “Kikopo man aye gicikke manyen i remona ma oo piwu.]
Luka 22:21 Ento, nen, ŋat ma bidoba ciŋe tye kacel kweda i dog cam.
Luka 22:22 Pien Wod pa dano cito gire kit macalo yam giciko; ento dano meno ma dobo Wod pa dano bineno can!”
Luka 22:23 Lupwonnye gucako pennye kekengi ni, aŋa i kingi ma bitimo lok man. Pyem pi laro dito
Luka 22:24 Pyem bene ocakke i kin lupwonnye ni aŋa i kingi ma gitamo ni bedo ladit.
Luka 22:25 Yecu owaco botgi ni, “Luker pa Lurok gibwoyo lwakgi ki tek, jo ma tye ki twero i komgi gilwoŋogi ni lutim-ber.
Luka 22:1663 
Luka 22:26 Ento pe kit meno botwu; ŋat madit i kinwu myero odok macalo ŋat matidi, ki latel-wic myero obed macalo ŋat ma tiyo pi dano.
Luka 22:27 Pien aŋa madit, ŋat ma bedo i dog cam, kece mono ŋat ma kelle cam? Pe ŋat ma bedo i dog cam? Ento an abedo i kinwu macalo ŋat ma tiyo pi dano.
Luka 22:28 “Wun aye jo ma wubedo ka ŋeta jwijwi i kare ducu ma gibedo ka tema.
Luka 22:29 Macalo Wora omiya ker, an bene abimiyowu,
Luka 22:30 wek wucam, wumati i dog mejana i kerra, dok wubed i wi komker kun wuŋolo kop ki kaka apar wiye aryo pa jo Icrael. Yecu otito ni Petero bikwere woko (Matayo 26.31-35; Marako 14.27-31; Jon 13.36-38)
Luka 22:31 “Cimon, Cimon, nen Catan otyeko penyo piwu me apyeta macalo bel,
Luka 22:32 ento alego piri ni niyeni pe odok cen. In bene ka doŋ ilokke, myero ijiŋ cwiny utmegini.”
Luka 22:33 Petero owacce ni, “Rwot, doŋ ayubbe me cito kwedi i mabuc ki i to.”
Luka 22:34 Yecu odokke iye ni, “Petero, awacci ni, tin twon gweno pe bikok, nio waŋ ma ikwera tyen adek ni pe iŋeya.” Kicaa lim, opiro, ki pala lucwan
Luka 22:35 Yecu openyo lupwonnyene ni, “I kare ma yam aorowu laboŋo kicaa lim, nyo opiro, kadi war, gin mo oremowu?” Gugamo ni, “Pe.”
Luka 22:36 Ocikogi ni, “Ento koni, ŋat ma tye ki kicaa lim, myero oter, ki opiro bene kit meno. Ŋat ma pe ki pala lucwan myero ocat kanyine, wek owil kwede,
Luka 22:37 pien awaco botwu ni, ginacoya man myero ocobbe kakare i koma ni, ‘Gikwane kacel ki lubalo’; pien lok ma gicoyo i koma tye ka cobbe kakare.”
Luka 22:38 Guwacce ni, “Rwot, nen, pala lucwan tye kany aryo.” En odok iye botgi ni, “Meno romo.” Yecu olego i poto Gececemane (Matayo 26.36-46; Marako 14.32-42)
Luka 22:39 Yecu okato woko, ocito i wi got Jeituni macalo kite tye; lupwonnye gulubo kore.
Luka 22:40 Ka oo i kabedo meno, ci owaco botgi ni, “Wuleg Lubaŋa, wek pe wudony i abita mo.”
Luka 22:41 Opokke kwedgi ma rom ki ka ma gibayo iye lakidi, ci otumo coŋe piny, olego ni,
Luka 22:42 “Wora, ka imito, kwany kikopo man woko ki bota, ento pe obed macalo an amito; gin ma in imito aye myero otimme.”
Luka 22:43 Lamalaika ma oa ki i polo onen bote kun miye tek.
Luka 22:1664 
Luka 22:44 Ka kun onoŋo tye ki kumo twatwal, omedde ki lega matek; omiyo kwok ocorre i kome macalo remo ma ton cwer i ŋom.
Luka 22:45 Ka oa ki ka lega, obino bot lupwonynye, onoŋo gunino woko pi cwercwiny,
Luka 22:46 openyogi ni, “Wunino piŋo? Wua, wuleg Lubaŋa, wek pe wudony i abita mo.” Gimiyo Yecu i ciŋ lumonene ci gumake (Matayo 26.47-56; Marako 14.43-50; Jon 18.3-11)
Luka 22:47 Ka onoŋo Yecu pud tye ka lok, lwak gubino, kun dano ma nyiŋe Juda aye otelo wigi, en ŋat acel i kin jo apar wiye aryo-ni. Onyiko cok bot Yecu wek emote kun enoto leme.
Luka 22:48 Ento Yecu openye ni, “Juda, in idobo Wod pa dano ki noto lem?”
Luka 22:49 Ka jo ma i ŋete guneno gin ma mito timme, ci gupenyo ni, “Rwot, watoŋ dano ki pala lucwan?”
Luka 22:50 Ŋat acel i kingi otoŋo opii pa ajwaka madit pa Lubaŋa, oŋuno ite malacuc woko.
Luka 22:51 Ento Yecu owacci, “Ogik doŋ ki man keken!” Oboŋo ite, ocaŋe.
Luka 22:52 Lacen Yecu owaco bot ajwagi madito pa Lubaŋa ki ludito pa askari me ot pa Lubaŋa, ki ludoŋo ma gubino i kome, ni, “Wubino i koma ki pala lucwan ki odoo- gu me maka macalo wubino i kom layak mo?
Luka 22:53 Yam abedo kwedwu jwijwi i ot pa Lubaŋa, pe wumaka. Ento koni aye karewu ki twero me colpiny.” Petero okwero Yecu (Matayo 26.57-58,69-75; Marako 14.53-54,66-72; Jon 18.12-18,25-27)
Luka 22:54 Ci gumako Yecu, gutere, gukele i ot pa ajwaka madit pa Lubaŋa. Petero olubo kore kun tye ki cen ka mabor.
Luka 22:55 Ka gimoko mac i dyekal, ma gubedo piny kacel, Petero bene obedo piny i kingi.
Luka 22:56 Aŋeca mo onene kun obedo ka ma mac ocaro; ka oŋiye matek, ci owaco ni, “Dano man bene nakanen tye kacel kwede.”
Luka 22:57 Ento Petero okwero woko kun waco ni, “Dako, pe aŋeye gira.”
Luka 22:58 Kare okato manok, ŋat mukene onene, owacci, “In bene i ŋat acel i kingi.” Ento Petero owaco ni, “Nye, an ko!”
Luka 22:59 Ka kare okato ma mito romo cawa acel, ŋat mukene oloko kun moko ni, “Ada, dano man nakanen tye kacel kwede; pien en Lagalilaya.”
Luka 22:60 Ento Petero ogamo ni, “Nye, an akwiya lok ma itye ka wacone-ni.” Cutcut ma pud en waco lok man, twon gweno otugi kok.
Luka 22:61 Rwot olokke oneno Petero. Ci Petero opo lok pa Rwot, kit macalo nene Yecu owacce ni, “Ma noŋo twon gweno peya okok tin, ibikwera woko tyen adek kulu.”
Luka 22:1665 
Luka 22:62 Ci okato woko okok ki cwercwiny madwoŋ. Ginywaro Yecu, gigoye (Matayo 26.67-68; Marako 14.65)
Luka 22:63 Jo ma gumako Yecu gunyware, gugoye;
Luka 22:64 guboyo waŋe woko bene ki kitambara kun gipenye ni, “Ka in lanebi tuci! Aŋa mugoyi?”
Luka 22:65 Guloko lok mukene mapol i kome, kun giyete. Yecu ocuŋ i nyim lukiko ka pido (Matayo 26.59-66; Marako 14.55-64; Jon 18.19-24)
Luka 22:66 Ka piny doŋ oru, ludoŋo pa lwak, kacel ki ajwagi madito pa Lubaŋa ki lupwony- cik, gucokke kacel; gukele i nyim Lukikogi, guwaco ni,
Luka 22:67 “Tit botwa ka ce in aye i Kricito ma Lubaŋa oyero.” Ento Yecu owaco botgi ni, “Ka atito botwu, wun pe wubiye;
Luka 22:68 ka apenyowu wun pe wubidokka iye.
Luka 22:69 Ento nia koni Wod pa dano bibedo piny i kabedo me deyo ka ŋet Lubaŋa Won Twer tuŋ lacuc.”
Luka 22:70 Gin ducu gugamo ni, “Doŋ in i Wod pa Lubaŋa do?” Yecu ogamo ni, “Wun wuwaco ni an a en.”
Luka 22:71 Guwaco ni, “Dok wamito caden me ŋo? Wan doŋ wawinyo piwa kenwa ki i doge kene.”
Luka 23:1 Lwak ducu gutwarre, gutero Yecu i nyim Pilato.
Luka 23:2 Gudote kun giwaco ni, “Dano man wanoŋo tye ka rwenyo rokwa, ogeŋowa ni pe wacul mucoro bot Cecar, kun lwoŋŋe kene ni en Kricito, kabaka.”
Luka 23:3 Pilato openye ni, “In i Kabaka pa Lujudaya bo?” Yecu ogamo ni, “Iwaco kakare gire.”
Luka 23:4 Pilato owaco bot ajwagi madito pa Lubaŋa ki lwak ducu ni, “Pe anoŋo kop marac i kom dano man.”
Luka 23:5 Ento gin gudiye kun giwaco ni, “Dano-nu poyo lwak, kun pwonyo i lobo Judaya ducu, cakke ki i Galilaya nio kwede wa kany.” Yecu ocuŋ i nyim Kerode
Luka 23:6 Ka Pilato owinyo lok man openyo ka gwok nyo Yecu Lagalilaya.
Luka 23:1666 
Luka 23:7 Ka oniaŋ ni en tye i te loc pa Kerode, ci ocwale bot Kerode, ma en kikome bene onoŋo tye i Jerucalem i kare-nu.
Luka 23:8 Ka Kerode oneno Yecu, cwinye obedo yom twatwal, pien onoŋo yam con paro pi nene, pien owinyo pire, dok onoŋo geno ni ebineno lanyut mo ma en bitiyo.
Luka 23:9 Omiyo Kerode openyo Yecu ki peny mapolpol; ento Yecu pe omedo ki dok iye lok mo.
Luka 23:10 Ajwagi madito pa Lubaŋa ki lupwony-cik gucuŋ i ŋete kun gidote ki tek.
Luka 23:11 Kerode ki askarine bene guŋale, gunyware; guruke ki boŋo me deyo, gudwoke kwede bot Pilato.
Luka 23:12 Kerode ki Pilato gudoko lurem i nino meno cut, pien yam con onoŋo gimon kekengi. Giŋolo Yecu kop me to (Matayo 27.15-26; Marako 15.6-15; Jon 18.39–19.16)
Luka 23:13 Pilato olwoŋo ajwagi madito pa Lubaŋa ki luloc ki lwak kacel,
Luka 23:14 owaco botgi ni, “Wun wukelo dano man bota ni en ŋat ma rwenyo lwak, an apenye i nyimwu, ci nen, pe anoŋo kop mo marac i kome i kom lok ducu ma wudote kwede;
Luka 23:15 kadi Kerode bene pe onoŋo, pien Kerode odwoko en botwa. Nen, pe otimo gin mo ma myero gineke pire;
Luka 23:16 pi meno abigoye, ci abigonye. [17I kare me karama, yam mitte ni myero ogony botgi ŋat acel pigi.]”
Luka 23:18 Ento lwak ducu gudaŋŋe lawaŋacel ni, “Tere woko! Gony botwa Baraba!”
Luka 23:19 Baraba kono yam dano ma gitweye i mabuc pi tugo lwak i Jerucalem ki pi nek.
Luka 23:20 Pilato dok oloko botgi, kun mito gonyo Yecu;
Luka 23:21 ento lwak gumedde ki daŋŋe ni “Gure woko i kom yatariya, gure woko i kom yatariya!”
Luka 23:22 Pilato owaco botgi tyen me adekke ni, “Piŋo kaa? Otimo kit gin aŋo marac? An gira pe anoŋo kop mo marac i kome ma myero gineke pire; pi meno abigoye, ci abigonye.”
Luka 23:23 Ento lwak guwo ki daŋŋe kun gidiye ni myero gigure i kom yatariya. Dwangi oloyo.
Luka 23:24 Omiyo Pilato oŋolo kop ni myero gitim Yecu kit macalo gimito.
Luka 23:25 Ogonyo dano ma yam gitweyo i mabuc pi tugo dano ki pi nek, ma lwak gubako doggi bote pire; ento omiyo Yecu botgi wek gutime kit macalo gimito.
Luka 23:1667  Giguro Yecu i kom yatariya (Matayo 27.32-44; Marako 15.21-32; Jon 19.17-27)
Luka 23:26 Ka gitye ka tere doŋ woko, ci gimako Cimon, dano mo me Cirene ma onoŋo donyo i gaŋ kun oa ki i kin paco, gucibo yatariya i kome, wek otiŋ, olub ki kor Yecu.
Luka 23:27 Lwak dano madwoŋ gulube, ki mon mapol ma gikumo kun gikok pire.
Luka 23:28 Ento Yecu olokke botgi owaco ni, “Anyira Jerucalem, pe wukok pira, ento wukok piwu kenwu ki pi litinowu.
Luka 23:29 Pien nen, kare bibino ma gibiwaco ni, ‘Tye ki gum lulur, kiot nyodo ma pe nywal, ki tuno ma pe gidoto!’
Luka 23:30 Lacen dano biwaco bot godi matino ni, ‘Wupot i komwa’; ki bot godi matino ni, ‘Umwa.’
Luka 23:31 Pien ka gitimo man ma yat pud dyak, bibedo niŋniŋ ka yat doŋ otwo?”
Luka 23:32 Jo aryo mukene bene, ma lutim maraco, giterogi wek ginekgi kacel kwede.
Luka 23:33 Ka guo i kabedo ma gilwoŋo Cogo Wic, gigure i kom yatariya kunnu, ki lutim maraco, ŋat acel tuŋ lacuc, ŋat acel tuŋ lacam.
Luka 23:34 Yecu owaco ni, “Aba, wayi tim kica botgi, pien pe giŋeyo gin ma gitye ka tiyone.” Gubolo kwir pi poko ginarukane.
Luka 23:35 Lwak gucuŋ kun gineno; ento luloc guŋale kun giwaco ni, “Yam olaro jo mukene, koŋ olarre kene ka en Kricito pa Lubaŋa, ma en oyero!”
Luka 23:36 Askari bene gunyware, gubino gumine koŋo vino mawac,
Luka 23:37 kun giwaco ni, “Ka in i Kabaka pa Lujudaya, larre keni!”
Luka 23:38 I waraga ma giketo ka wiye, gicoyo nukuta me leb Grik, ki me leb Roma, ki me leb Ibru ni, “Man aye Kabaka pa Lujudaya.”
Luka 23:39 Ŋat acel i kin lutim maraco ma giguro kacel kwede ocaye kun waco ni, “In pe i Kricito ma Lubaŋa oyero ce? Larre keni wa ki wan bene!”
Luka 23:40 Ento lawote-ni ojuke kun waco ni, “In pe ilworo Lubaŋa, ma kun giŋolo kop i komi kwede ma rom?
Luka 23:41 Wan giwa giŋolo kop i komwa kakare; pien watye ka limo cul ma myero, pi timwa; ento dano man pe otimo gin mo marac wacel.”
Luka 23:42 Ci owaco ni, “Yecu, po pira ka ibidonyo i kerri.”
Luka 23:43 Yecu odok iye bote ni, “Ada, awacci ni, tin wabibedo kwedi i Paradic.” Yecu oto (Matayo 27.45-56; Marako 15.33-41; Jon 19.28-30)
Luka 23:1668 
Luka 23:44 Ka cawa doŋ mito romo abicel, piny ocido macol i wi lobo ducu nio wa i cawa aboŋwen,
Luka 23:45 kun waŋ ceŋ oumme woko; boŋo kicika me ot pa Lubaŋa obar, dyere opokke aryo.
Luka 23:46 Yecu odaŋŋe ki dwan matek, owaco ni, “Aba, amiyo cwinya i ciŋi!” Ka owaco lok man, ci oto.
Luka 23:47 Ka ladit ma loyo askari oneno gin ma otimme, opako Lubaŋa kun waco ni, “Ada, dano man kara dano ma kite atir!”
Luka 23:48 Lwak ducu ma gucokke ka nene, ka guneno gin ma otimme, gudok paco kun gidoŋo korgi.
Luka 23:49 Lureme ducu ki mon ma yam gubino kwede nia i Galilaya, gucuŋ ki cen kun gineno gin man. Giyiko kom Yecu i lyel (Matayo 27.57-61; Marako 15.42-47; Jon 19.38-42)
Luka 23:50 I kare-nu onoŋo dano mo ma nyiŋe Yucepu tye kunnu ma oa ki i gaŋ mo pa Lujudaya ma gilwoŋo Arimataya. En onoŋo ŋat acel i kin jo ma bedo i Lukiko, en dano maber, dok kite atir,
Luka 23:51 yam pe ocwako tamgi kadi ki ticgi, ento onoŋo kuro ker pa Lubaŋa.
Luka 23:52 Dano man ocito bot Pilato, olego pi kom Yecu.
Luka 23:53 Okwanye ki i kom yatariya, ci oboye ki boŋo camanini maleŋŋe, ka opyele i lyel ma gikwinyo i got, ka ma peya gipyelo iye kom ŋat mo.
Luka 23:54 Nino-nu onoŋo nino me Yubbe, cabit bene onoŋo doŋ cok cakke.
Luka 23:55 Mon ma yam gubino kwede nia ki i Galilaya, guneno lyelle, ki kit ma gipyelo kwede kome;
Luka 23:56 gudok, guyubo aŋwece ki moo wir. I cabit, guywe kit macalo cik tye.
Luka 24:1 I nino mukwoŋo me cabit, mon gupuk kwarpiny, gubino i wi lyel, kun gikelo aŋwecegi ma guyubo.
Luka 24:2 Gunoŋo ni giloro got woko ki i dog lyel,
Luka 24:3 ento ka gudonyo iye, pe gunoŋo kom Rwot Yecu.
Luka 24:4 Ka onoŋo pud guro lok man, nen, co aryo gucuŋ i ŋetgi ma guruko jor ma ryeny lidaŋdaŋ.
Luka 24:1669 
Luka 24:5 Ka komgi oryaŋŋe, ci guryebbe piny, co-nu gupenyogi ni, “Piŋo wuyenyo dano makwo i kin jo muto? [6En pe tye kany, ento ocer woko.] Wupo lok ma yam en owaco botwu i kare ma pud en tye i Galilaya,
Luka 24:7 ni, Wod pa dano myero gimiye i ciŋ lubalo, gigure i kom yatariya, ki cer woko i nino me adekke.”
Luka 24:8 Gupo lokke,
Luka 24:9 ka gua ki i wi lyel gudok, gutito lok man ducu bot jo apar wiye acel ca, ki bot jo mukene ducu.
Luka 24:10 Jo ma yam gutito lok man bot lukwena gin aye Maliam Lamagdala, Joana, ki Maliam min Yakobo, ki mon mukene ma onoŋo tye kwedgi.
Luka 24:11 Lokdgi obedo calo lok miŋo ki bot lukwena, pe guye lokgi. [12Ento Petero oa, oriŋo wa i wi lyel; ka ocuŋ oneno lyel, oneno boŋŋi camanini ma tye kengi pat; odok paco kun uro gin ma otimme.] Wot me cito Emau (Marako 16.12-13)
Luka 24:13 I nino-nu kikome jo aryo ki i kingi onoŋo nene gicito i paco ma gilwoŋo ni Emau, ma mito romo mairo abiro ki i Jerucalem,
Luka 24:14 kun giboko lok kekengi i kom gin ma otimme.
Luka 24:15 Ka kun giboko lok ma bene gilaro kacel, Yecu kikome onyiko cok, owoto kwedgi.
Luka 24:16 Ento waŋgi oumme woko, pe guŋeye.
Luka 24:17 Owaco botgi ni, “Wularo lok aŋo kekenwu kun wutye ka wot-ti?” Gucuŋ ma waŋgi nen ki can.
Luka 24:18 Ŋat acel i kingi ma nyiŋe Kelopa, odok iye bote ni, “In i welo keni i Jerucalem ce, ma pe iŋeyo lok ma otimme kunnu i kare man?”
Luka 24:19 Yecu openyogi ni “Gin aŋo?” Gudokke iye ni, “Lok i kom Yecu Lanajaret, ma yam obedo lanebi matek i lokke ki i ticce i nyim Lubaŋa, ki i nyim dano ducu,
Luka 24:20 ki kit ma ajwagi madito pa Lubaŋa ki lulocwa gudobe wek giŋol kop i kome me neke, gugure i kom yataria.
Luka 24:21 Ento yam wageno ni en aye ŋat ma bikoko Icrael. Iyo, medo i kom meno ducu, tin doŋ nino me adek nia ma lok man otimme.
Luka 24:22 Mon mogo i kinwa bene gumiyowa ur. Gupuk i wi lyel odiko con,
Luka 24:1670 
Luka 24:23 pe gunoŋo kome; gudwogo cen kun giwaco ni guneno lumalaika ma onyutte botgi, kun giwaco ni en kwo gire.
Luka 24:24 Jo mukene ma onoŋo tye kacel kwedwa gucito i wi lyel, gunoŋo tye kit macalo mon guwaco; ento pe guneno kome.”
Luka 24:25 Yecu owaco botgi ni, “Wun lumiŋ, ki luwackom i cwinywu pi ye lok ducu ma lunebi yam guloko!
Luka 24:26 Pe myero ni Kricito ma Lubaŋa oyero onen can magi, wek odony i deyone?”
Luka 24:27 Cakke wa i kom Moses, ki lunebi ducu, en ogonyo botgi lok ducu ma i ginacoya ma mako kome.
Luka 24:28 Ka gunyiko cok ki paco ma onoŋo gicito iye-ni, Yecu otimo macalo mito kato akata ki wotte,
Luka 24:29 ento gudiye matek kun giwaco ni, “Bed botwa, pien piny doŋ cok yuto, ceŋ bene doŋ cok poto woko.” Odonyo i ot obedo kwedgi.
Luka 24:30 Ka tye i dog cam kacel kwedgi, omako mugati, opwoyo, obaro iye, omiyo botgi.
Luka 24:31 Waŋgi oyabbe, guŋeye; ci cutcut orwenyo woko ki i waŋgi.
Luka 24:32 Gupennye kekengi ni, “Cwinywa nakanen pe obedo ka pukke i kare ma en tye ka lok kwedwa i waŋayo, kun yabbiwa ginacoya?”
Luka 24:33 Gua i cawa-nu, gudok i Jerucalem; gunoŋo jo apar wiye acel ca gucokke kacel, ki jo ma onoŋo tye botgi.
Luka 24:34 Jo-nu guwaco ni, “Rwot ocer ada, onyutte bot Cimon!”
Luka 24:35 Gutito lok ma otimme i waŋayo, ki kit ma giŋeye kwede i kare ma obaro mugati. Yecu onyutte bot lupwonnyene (Matayo 28.16-20; Marako 14.14-18; Jon 20.19-23; Tic 1.6-8)
Luka 24:36 Ka pud gitye ka loko lok man, Yecu kikome ocuŋ i kingi, [owaco botgi ni, “Kuc obed i komwu!”]
Luka 24:37 Ento komgi oto woko lirut, gulworo kun gitamo ni gineno tipo.
Luka 24:38 Yecu openyogi ni, “Piŋo cwinywu opoto? Piŋo wupennye kekenwu i cwinywu?
Luka 24:39 Wunen ciŋa, ki tyena, man an kikoma; wuboŋa, wunena; pien tipo pe tye ki kom ki cogo kit macalo wuneno an atye kwede.” [40Ka doŋ owaco lok man, ci onyuto ciŋe ki tyene botgi.]
Luka 24:41 Ento ka pud peya giye pi yomcwiny, kun giuro, owaco botgi ni, “Wutye ki gin mo kany me acama?”
Luka 24:42 Gumiye but rec ma gubulo,
Luka 24:1671 
Luka 24:43 ogamo, ci ocamo i nyimgi.
Luka 24:44 Lacen owaco botgi ni, “Man aye lokka ma yam aloko botwu i kare ma onoŋo pud atye kwedwu, ni, lok ducu ma gicoyo i koma i cik pa Moses, ki i lunebi, ki i jabuli myero ocobbe kakare.”
Luka 24:45 Oyabo tamgi wek giniaŋ ginacoya,,
Luka 24:46 owaco botgi ni, “Yam gicoyo kit man ni, Kricito ma Lubaŋa oyero myero onen can, ci i nino me adekke myero ocer ki i kin jo muto,
Luka 24:47 dok myero gitit lok i kom ŋut ma kelo weko bal i nyiŋe bot rok ducu kun gicako ki i Jerucalem.
Luka 24:48 Wun wucaden me lok man.
Luka 24:49 Nen, abicwalo botwu gin ma Wora ociko; ento myero wubed i Jerucalem, nio ka gibirukowu ki tek ma a ki i polo.” Yecu ocito i polo (Marako 16.19-20; Tic 1.9-11)
Luka 24:50 Lacen oterogi woko nio wa Betania, otiŋo ciŋe malo olamo gum i komgi.
Luka 24:51 Ma kun pud lamo gum i komgi, ci opokke woko ki botgi, [gitiŋe, gitere i polo.]
Luka 24:52 Guwore, lacen gudwogo i Jerucalem ki yomcwiny madwoŋ,
Luka 24:53 guri i ot pa Lubaŋa jwijwi, kun gipwoyo Lubaŋa.
Luka 24:1672  Jon
Jon 1:1 I acakki piny Lok onoŋo tye, Lok tye bot Lubaŋa, Lok en Lubaŋa.
Jon 1:2 En ceŋ tye bot Lubaŋa i acakki piny;
Jon 1:3 jami ducu en aye ceŋ otiyo, pe tye gin mo ma ceŋ giketo laboŋo en.
Jon 1:4 I en con tye kwo, kwo meno con ceŋ pa dano.
Jon 1:5 Ceŋ oryeny i piny macol, ento piny macol pe ogeŋo ryeny.
Jon 1:6 Yam tye dano mo ma Lubaŋa ooro, nyiŋe Jon.
Jon 1:7 En obino pi bedo caden me tito lok i kom ceŋ, wek dano ducu guye pi lokke.
Jon 1:8 En kikome onoŋo pe ceŋ, ento obino pi tito lok me caden i kom ceŋ.
Jon 1:9 Ceŋ me ada ma menyo dano ducu onoŋo oebino i lobo.
Jon 1:10 En con tye i lobo, en aye ceŋ otiyo lobo, ento lobo pe obedo ki ŋec i kome.
Jon 1:11 En obino tugi, ento jone pe gujole.
Jon 1:12 Ento dano ducu ma ceŋ gujole, ma guye nyiŋe, omiyogi twero me doko litino pa Lubaŋa;
Jon 1:13 ma pe ginywalogi ki remo, kadi pi miti me kom, kadi pi mit pa dano, ento pi miti pa Lubaŋa.
Jon 1:14 Lok odoko dano, obedo i kinwa, kun opoŋ ki kica ki ada; wan waneno deyone, deyo macalo pa latin acel keken ma oa bot Won.
Jon 1:15 Jon obolo lok me caden i kome kun daŋŋe ni, “Man aye ŋat ma yam atittiwu pire ni, ‘Ŋat ma bino i ŋeya kata ki dit, pien en okwoŋo nyima con.’ “
Jon 1:16 Nia i lonyone mapol wan ducu gimiyowa kica i kom kica.
Jon 1:17 Pien cik yam gimiyo kun wok ki bot Moses, ento kica ki ada, Yecu Kricito aye okelo.
Jon 1:18 Pe tye ŋat mo ma yam oneno Lubaŋa; Wod acel keken, ma tye i kor Won, omiyo Won oŋene. Lok me caden ma Jon otito (Matayo 3.1-12; Marako 1.1-8;3.1-18)
Jon 1:19 Man lok me caden ma Jon obolo, ka Lujudaya guoro ajwagi ki jo Levi nia Jerucalem pi penye ni, “In aŋa?”
Jon 1:20 En otuco ka maleŋ, pe omuŋo, otuco ni, “An pe a Kricito ma Lubaŋa oyero.”
Jon 1:1673 
Jon 1:21 Gupenye ni, “In doŋ aŋa? In Elia bo?” En odok iye ni, “Pe.” “In lanebi meno?” En ogamo ni, “Pe”.
Jon 1:22 Dok gupenye ni, “In aŋa kaa? Tittiwa, wek wadwok lok bot jo muorowa. Ilwoŋŋe kekeni ni in aŋa?”
Jon 1:23 En odok iye ni, “An a dwan ŋat ma daŋŋe i tim ni, ‘Wutir yo pa Rwot ocuŋ atir,’ macalo lanebi Icaya owaco.”
Jon 1:24 Jo mogo ma ceŋ gioro nia i kin Luparicayo
Jon 1:25 gupenye ni, “Doŋ piŋo ibatija dano, ka in pe i Kricito ma Lubaŋa oyero, nyo Elia, nyo lanebi meno?”
Jon 1:26 Jon odokkigi iye ni, “An abatija dano ki pii; ento i kinwu ocuŋ ŋatti mo ma wun wukwiya,
Jon 1:27 en aye ŋat ma bino ki i ŋeya, ma an pe amyero ka gonyo del warre.”
Jon 1:28 Lok man ducu otimme i Betania loka Jordan, ka ma Jon yam obedo ka batija iye dano. Latin-romo pa Lubaŋa
Jon 1:29 Orwone Jon oneno Yecu kun woto bino tuŋ bote, owaco ni, “Nen Latinromo pa Lubaŋa ma kwanyo bal me lobo!
Jon 1:30 Man aye ŋat ma yam awaco pire ni, ‘I ŋeya bibino ŋat ma kata ki dit, pien en okwoŋo nyima con.’
Jon 1:31 An kikoma onoŋo pe aŋeye, ento pi lok man omiya abino kun abatija dano ki pii, wek ginyute bot jo Icrael.”
Jon 1:32 Jon otito lok me caden i kome ni, “Ceŋ aneno Cwiny Maleŋ kun bino nia ki i polo macalo amam, opye, obedo i kome.
Jon 1:33 An kikoma yam pe aŋeye; ento ŋat ma oora ka batija dano ki pii-ni owacca ni, ‘Ŋat ma ibineno Cwiny Maleŋ bino, pye, bedo i kome, en aye ŋat ma bibatija dano ki Cwiny Maleŋ.’
Jon 1:34 Doŋ aneno, dok atito lok me caden i kome ni, man en Wod pa Lubaŋa.” Lupwonnye ma gukwoŋo lubo Yecu
Jon 1:35 Orwone doki, Jon ka ocuŋ ki jo aryo i kom lupwonnyene,
Jon 1:36 oneno Yecu kun woto, owaco ni, “Nen Latin-romo pa Lubaŋa!”
Jon 1:37 Lupwonnye meno aryo guwinyo kun waco lok man, ci gulubo Yecu.
Jon 1:38 Yecu olokke, onenogi kun gilube, openyogi ni, “Wuyenyo aŋo?” Gin gupenye ni, “Rabbi (ma te lokke ni, Lapwony) ibedo kwene?”
Jon 1:1674 
Jon 1:39 Odok ki gin ni, “Wubin, wunen.” Gubino, guneno ka ma en onoŋo bedo iye; ci gubedo bote i nino meno, pien cawa doŋ onoŋo cok romo apar.
Jon 1:40 Ŋat acel i kin jo aryo ma yam guwinyo Jon kun loko, ci gulubo Yecu, onoŋo Anderiya, omin Cimon Petero.
Jon 1:41 En okwoŋo noŋo ominne Cimon, owacce ni, “Watyeko noŋo Meciya” (ma te lokke ni, Kricito).
Jon 1:42 En okele bot Yecu. Yecu onene, owacce ni, “In aye Cimon, wod pa Jon? Gibilwoŋi ni, Kepa” (ma te lokke ni, Petero ). Yecu olwoŋo Pilipo ki Natanael
Jon 1:43 Orwone Yecu omito cito i Galilaya. Orwatte ki Pilipo, owacce ni, “Luba.”
Jon 1:44 Pilipo yam Labetecaida, ma gaŋgi kacel ki Anderiya ki Petero.
Jon 1:45 Pilipo onoŋo Natanael, otitte ni, “Watyeko noŋo ŋat ma Moses yam ocoyo pire i cik, ma lunebi bene gucoyo pire, en aye Yecu me Najaret, wod pa Yucepu.”
Jon 1:46 Natanael openye ni, “Gin mo maber twero katti ki i Najaret?” Pilipo odokke iye ni, “Bin, inen.”
Jon 1:47 Yecu oneno Natanael kun bino bote, oloko i kome ni, “Nen Laicrael me ada, ma pe tye ki goba mo i cwinye!”
Jon 1:48 Natanael openye ni, “Iŋeya niŋniŋ?” Yecu odokke iye ni, “Ma peya Pilipo olwoŋi, kun ibedo i te olam, an aneni.”
Jon 1:49 Natanael odokke iye ni, “Lapwony, in giri i Wod pa Lubaŋa. In i Kabaka me Icrael!”
Jon 1:50 Yecu odokke iye ni, “In iye pien awacci ni, ‘Aneni kun ibedo i te olam’? Ibineno lok madito makato magi.”
Jon 1:51 Dok owacce ni, “Adada awacciwu ni, wubineno polo kun oyabbe, kun lumalaika pa Lubaŋa giito dok gilor piny i kom Wod pa dano.”
Jon 2:1 I nino me adekke nyom obedo i Kana, gaŋ mo me Galilaya. Min Yecu onoŋo tye kunnu,
Jon 2:2 Yecu ki lupwonnyene bene gilwoŋogi i nyom.
Jon 2:3 Ka koŋo vino otum, min Yecu otitte ni, “Vinogi doŋ pe.”
Jon 2:4 Yecu odokke iye ni, “Maa, walaro aŋo wan kwedi? Cawana pud peya oromo.”
Jon 2:5 Minne ociko lutic ni, “Wutim gin ducu ma en biwacciwu.”
Jon 2:1675 
Jon 2:6 Onoŋo tye kunnu dak pii me got abicel ma gicibo pi kit me lonnye pa Lujudaya; i dak acel acel twero a iye agulu abic nyo abicel.
Jon 2:7 Yecu owaccigi ni, “Wuony pii i dak” Guonyo opoŋ woko libyeny.
Jon 2:8 Owaccigi ni, “Doŋ wutwom, wuter bot ladit me nyom”; gutero.
Jon 2:9 Ka ladit me nyom obilo pii ma doŋ olokke odoko vino, kun pe oŋeyo ka ma oa iye (ento lutic ma gutwomo pii giŋeyo), ladit me nyom olwoŋo lanyom,
Jon 2:10 owacce ni, “Dano ducu koŋ kwoŋo miyo jo vino mamit; ka doŋ dano gumato oromogi, ka gikelo ma pe mit twatwalle; ento in ikano meri vino maber nio koni.”
Jon 2:11 Lanyut meno mukwoŋo Yecu otiyo i Kana me Galilaya, kun nyuto kwede deyone; lupwonnyene guye en.
Jon 2:12 Ka man otum, Yecu ocito i Kapernaum kacel ki minne ki omegine ki lupwonnyene; guri kunnu pi kare manok. Yecu olonyo ot pa Lubaŋa
Jon 2:13 Kato (Paska) pa Lujudaya onoŋo doŋ tye cok, omiyo Yecu ocito malo i Jerucalem.
Jon 2:14 I ot pa Lubaŋa onoŋo tye iye jo ma cato twoni ki romi ki amam, ki lulok-cente ma gubedo piny.
Jon 2:15 Yecu okedo anino ogwil matino, ci oryemogi ducu woko ki i ot pa Lubaŋa, kacel ki romi ki twoni. Oketo lim pa lulok-cente, oryebo mejagi.
Jon 2:16 Ociko lucat amam ni, “Teru jami magi woko, pe wulok ot pa Abana odok cuk.”
Jon 2:17 Lupwonnyene gupo lok ma yam gicoyo ni, “Arima pi odi mito neka woko.”
Jon 2:18 Pi man Lujudaya gupenye ni, “Lanyut aŋo ma inyuttiwa ma omiyo itiyo jami magi?”
Jon 2:19 Yecu ogamo doggi ni, “Wuket ot pa Lubaŋa man woko, an abigerone pi nino adek.”
Jon 2:20 Lujudaya guwacce ni, “Ot pa Lubaŋa man gigero pi mwaka pyeraŋwen wiye abicel kulu. In ibigerone pi nino adek keken?”
Jon 2:21 Ento en onoŋo loko pi kome ma ot pa Lubaŋani.
Jon 2:22 Ka doŋ gicere ki i kin jo muto, lupwonnyene gupo ni yam owaco lok man; ci guye ginacoya ki lok ma yam Yecu oloko. Yecu ŋeyo dano ducu
Jon 2:23 Ka onoŋo en tye i Jerucalem i nino madit me Kato (Paska), jo mapol guye nyiŋe pi neno lanyut ma en obedo ka tiyogi;
Jon 2:24 ento Yecu kikome pe obedo ki gen i komgi,
Jon 2:1676 
Jon 2:25 pien en ŋeyo jo ducu, pe omito ni ŋat mo otit lok i kom dano mo bote, pien en kikome ŋeyo gin ma tye i cwiny dano.
Jon 3:1 Ceŋ tye dano mo i kin Luparicayo ma nyiŋe Nikodemo, ma en ŋat acel i kin jo madito me Judaya.
Jon 3:2 En obino bot Yecu dyewor, owacce ni, “Lapwony, waŋeyo ni in lapwony ma ia ki bot Lubaŋa; pien pe tye ŋatti mo ma twero tiyo lanyut meno ma in itiyo, ka Lubaŋa pe tye kwede.”
Jon 3:3 Yecu odokke iye ni, “Adada awacci ni, dano ka pe ginywale tyen me aryo pe twero neno ker pa Lubaŋa.”
Jon 3:4 Nikodemo openye ni, “Dano gitwero nywale niŋniŋ ka doŋ oti? Twero donyo doki i ot nyodo pa minne tyen me aryo, ci ginywale?”
Jon 3:5 Yecu odok iye ni, “Adada awacci ni, dano ka pe ginywale ki pii ki Cwiny, pe twero donyo i ker pa Lubaŋa.
Jon 3:6 Ma ginywale ki kom en kom, ma ginywale ki Cwiny en cwiny.
Jon 3:7 Pe iŋur pien awacci ni, ‘Myero ginywalwu tyen me aryo.’
Jon 3:8 Yamo kodo dok ka ma en mito; iwinyo dwane, ento pe iŋeyo ka ma oa iye, nyo ka ma dok iye; dano ducu ma ginywale ki Cwiny tye kameno.”
Jon 3:9 Nikodemo openye ni, “Man twero timme niŋniŋ?”
Jon 3:10 Yecu odokke iye ni, “In lapwony pa Icrael, pe iŋeyo lok man?
Jon 3:11 Adada awacci ni, wan waloko i kom gin ma waŋeyo, wabedo caden i kom gin ma waneno, ento wun pe wuye lok ma watito botwu.
Jon 3:12 Ka attitiwu lok me lobo, wun pe wuye, wubiye niŋniŋ ka atittiwu lok me polo?
Jon 3:13 Pe tye ŋat mo ma yam oito i wi polo, kono en ma ceŋ olor piny nia ki i polo, en aye Wod pa dano, ma bedo i polo.
Jon 3:14 Kit macalo Moses yam otiŋo twol malo i tim-mi, Wod pa dano bene myero gitiŋe malo kumeno,
Jon 3:15 wek dano ducu ma ye en olim kwo ma pe tum.”
Jon 3:16 Pien Lubaŋa con omaro lobo kumeno, omiyo iye Wode acel keken, wek dano ducu ma ye en owek to, ento obed ki kwo ma pe tum.
Jon 3:17 Lubaŋa pe ooro Wode i lobo ni oŋol kop i kom lobo, ento wek lobo olarre pi en.
Jon 3:1677 
Jon 3:18 Ŋat ma ye en pe doŋ giŋolo kop i kome, ento ŋat ma pe ye en, doŋ giŋolo kop oloye con; pien pe oye nyiŋ Wod acel keken pa Lubaŋa.
Jon 3:19 Ŋolo kop tye kit man, ceŋ con obino i lobo, ento dano gumaro piny macol makato ceŋ, pien timgi rac.
Jon 3:20 Pien dano ducu ma timo gin marac dag ceŋ, pe bino i ceŋ, wek timme pe onen ka maleŋ.
Jon 3:21 Ento ŋat ma timo gin me ada bino i ceŋ, wek ticce onen ka maleŋ, ni en tiyo i Lubaŋa. En myero omedde, an myero adok piny
Jon 3:22 Ka man otum, Yecu ocito i lobo Judaya kacel ki lupwonnyene; obedo kwedgi kunnu kun batija dano.
Jon 3:23 Jon bene onoŋo tye ka batija dano i Ainon, cok ki Calim; pien pii onoŋo dwoŋ kunnu, dano gubino, en obatijagi.
Jon 3:24 Onoŋo peya gitweyo Jon i mabuc.
Jon 3:25 Pyem ocakke i kin lupwonnye mogo pa Jon ki Lajudaya mo i kom lok me lonnye.
Jon 3:26 Gubino bot Jon, guwacce ni, “Lapwony, ŋat ma ceŋ itye kwede loka Jordan, ma ceŋ ibolo lok me caden i kome-ni, nen, en tye ka batija dano, jo ducu gibino bote.”
Jon 3:27 Jon odok iye ni, “Dano pe twero noŋo gin mo pire kene, ka pe gimiye nia ki i polo.
Jon 3:28 Wun kikomwu onoŋo wubedo cadenna ni yam atito ni, ‘An pe a Kricito ma Lubaŋa oyero ento giora akwoŋo nyime’.
Jon 3:29 Ŋat ma cuŋ i ŋet nyako aye lanyom; larem lanyom ma cuŋ i ŋete kun winye, cwinye bedo yom twatwal pi winyo dwan lanyom; pi meno an bene cwinya yom kakare.
Jon 3:30 En myero omedde, ento an myero adok piny.” Ŋat ma oa i polo
Jon 3:31 Ŋat ma oa ki malo loyo ducu; ŋat ma oa i lobo en dano me lobo, loko lok me lobo; ŋat ma oa i polo loyo ducu.
Jon 3:32 En bedo caden i kom gin ma oneno ki i kom gin ma owinyo, ento pe tye ŋat mo ma ye lok ma en otito.
Jon 3:33 Ŋat ma ye lokke, nyuto tamme ni, Lubaŋa en me ada.
Jon 3:34 Ŋat ma Lubaŋa ooro loko lok pa Lubaŋa, pien Lubaŋa pe miyo Cwiny kun pimo apima.
Jon 3:1678 
Jon 3:35 Won omaro Wod, ci omiyo jami ducu i ciŋe.
Jon 3:36 Dano ma ye Wod tye ki kwo ma pe tum; ŋat ma pe winyo dog Wod, pe bineno kwo, ento kiniga pa Lubaŋa bedo i kome.
Jon 4:1 Ka Rwot oŋeyo ni Luparicayo guwinyo ni Yecu tye ka loko jo mapol doko lupwonnyene ki batijagi, makato Jon,
Jon 4:2 (kun Yecu kikome pe obatija dano, kono lupwonnyene aye gubatijagi),
Jon 4:3 ci en oa ki i lobo Judaya, odok i Galilaya.
Jon 4:4 Ceŋ myero en oŋol ki i Camaria.
Jon 4:5 Obino i gaŋ mo me Camaria ma nyiŋe Cukar, cok ki poto ma Yakobo yam omiyo bot wode Yucepu.
Jon 4:6 Waŋ it pa Yakobo onoŋo tye kunnu; Yecu ool ki wot, ci obedo piny i ŋet waŋ it. Onoŋo doŋ cawa oromo ka abicel.
Jon 4:7 Dako mo me Camaria obino ka twomo pii. Yecu owacce ni, “Miya pii, amati.”
Jon 4:8 Pien onoŋo lupwonnyene gucito i gaŋ ka wilo cam.
Jon 4:9 Dako Lacamaria openye ni, “In Lajudaya ikwaya pii piŋo, ma kun an a dako me Camaria?” Pien Lujudaya pe gimer ki Lucamaria.
Jon 4:10 Yecu odok iye bot dako ni, “Kono yam iŋeyo mot ma Lubaŋa miyo, dok ka kono iniaŋ i kom ŋat ma kwayi ni, ‘Miya pii, amat-ti’, kono ikwayo en, kono omii pii me kwo.”
Jon 4:11 Dako odokke iye ni, “Ladit, in ipe ki gitwomo, waŋ it bene tut; inoŋo pii me kwo meno ki kwene?
Jon 4:12 In i dit ikato kwarowa Yakobo, ma yam omiyowa waŋ it man, ma omato piine, en ki litinone ki lwak limme?”
Jon 4:13 Yecu odokke iye ni, “Dano ducu ma mato pii man, orwo dok bineke aye;
Jon 4:14 ento dano ma bimato pii ma an abimiye, orwo pe bineke nino ducu. Pii ma an abimiye, bidoko waŋ it ma gunnye i iye nio wa i kwo ma pe tum.”
Jon 4:15 Dako okwaye ni, “Ladit, miya pii meno, wek orwo pe dok oneka, awek bino wa kany ka twomo pii.”
Jon 4:16 Yecu owacce ni, “Cit ilwoŋ cwari, ci idwog kany.”
Jon 4:17 Dako odokke iye ni, “An cwara pe.” Yecu owaco ki dako ni, “Iwaco kakare ni cwari pe.
Jon 4:1679 
Jon 4:18 Yam ibedo ki co abic, man ma koni itye kwede-ni pe cwari; man iwaco kakare.”
Jon 4:19 Dako owacce ni, “Ladit, aneno in giri lanebi.
Jon 4:20 Kwariwa yam giworo Lubaŋa i kom got man, ento wun wuwaco ni kabedo ma myero giwor iye Lubaŋa tye i Jerucalem.”
Jon 4:21 Yecu ogamo dog dako ni, “Dako, ye lokka; kare bibino ma pe wubiworo Won i kom got man, kadi i Jerucalem.
Jon 4:22 Wun wuworo gin ma pe wuŋeyo, wan waworo gin ma waŋeyo, pien larre oa ki bot Lujudaya.
Jon 4:23 Ento kare bibino, dok bene doŋ oo, ma ka jo ma woro i ada gibiworo Won i cwiny ki ada, pien Won yenyo jo macalo meno pi wore.
Jon 4:24 Lubaŋa en cwiny, jo ma wore myero guwore i cwiny ki ada.”
Jon 4:25 Dako owacce ni, “Aŋeyo ni Meciya bibino (en ma gilwoŋo Kricito); en ka bibino, bitittiwa lok ducu.”
Jon 4:26 Yecu odokke iye ni, “An a en ma loko kwedi-ni.”
Jon 4:27 Cutcut lupwonnyene gubino. Ci guuro pien onoŋo en tye ka lok ki dako, ento pe tye ŋat mo i kingi ma owaco ni, “Imito aŋo?” nyo ni, “Piŋo iloko kwede?”
Jon 4:28 Dako oweko agulu piine, ocito i gaŋ, owaco bot dano ni,
Jon 4:29 “Wubin, wunen laco mo-ni ma otitta gin ducu ma yam atiyo. Man mono pe en aye Kricito ma Lubaŋa oyero?”
Jon 4:30 Dano gua ki i gaŋ, gucito bote.
Jon 4:31 I kine-nu lupwonnyene gubako doggi bote kun giwaco ni, “Lapwony, cam ba.”
Jon 4:32 Ento en owaccigi ni, “Atye ki cam ma acamo ma wun pe wuŋeyo.”
Jon 4:33 Omiyo lupwonnyene gupennye kekengi ni, “Ŋatti mo okelle cam?”
Jon 4:34 Yecu owaco botgi ni, “Camma en tiyo gin ma ŋat ma oora mito, ki cobo ticce.
Jon 4:35 Wun pe wuwaco ni, ‘Pud odoŋ dwe aŋwen me cako kac’? Atittiwu ni, wutiŋ waŋwu malo, wunen kit ma doŋ poto ocek kwede me akaya.
Jon 4:36 Ŋat ma kayo limo mucara, coko nyig pi kwo ma pe tum, wek lacoyone ki lakayone igi obed yom kacel.
Jon 4:37 Pien carolok man tye kakare ni, ‘Lacoyo pat, lakayo pat.’
Jon 4:38 Ceŋ aorowu ka kayo gin ma yam pe wucanne iye; jo mukene gucanne iye, wun wudonyo i cannegi.”
Jon 4:39 Lucamaria mapol ma i gaŋ meno guye en pi lok pa dako, ma owaco ni, “Otitta gin ducu ma yam atiyo.”
Jon 4:1680 
Jon 4:40 Ka Lucamaria gubino bote, gukwaye ni koŋ myero obed kwedgi; ci en ori kunnu nino aryo.
Jon 4:41 Jo mukene mapol guye en pi lokke.
Jon 4:42 Guwaco bot dako ni, “Koni pe waye pi lokki keken, pien wawinyo giwa ki itwa, doŋ watyeko niaŋ ni, ada dano man en Lalar me lobo.” Yecu ocaŋo latin pa latic madit i kal pa kabaka
Jon 4:43 Lacen ka nino aryo meno okato, en ocito i Galilaya.
Jon 4:44 Pien Yecu kikome otito ni, “Lanebi mo pe ma giketo deyo kome i lobo tugi.”
Jon 4:45 Ka obino i Galilaya, Lugalilaya gujole, pien guneno gin ducu ma en otiyo i Jerucalem i kare me nino madit, pien gin bene ceŋ gucito pi kwero nino madit.
Jon 4:46 En dok odwogo i Kana me Galilaya ka ma yam oloko iye pii odoko koŋo vino. Yam tye latic mo madit i kal pa kabaka ma kom wode lit i Kapernaum.
Jon 4:47 Ka owinyo ni Yecu oa i Judaya, obino i Galilaya, ocito obako doge bote ni obin ocaŋ wode, pien onoŋo doŋ cok to.
Jon 4:48 Yecu odokke iye ni, “Ka pe wuneno lanyut ki taŋo, ci pe wubiye kadi matidi mo.”
Jon 4:49 Latic i kal owacce ni, “Ladit, bin ma peya latinna oto.”
Jon 4:50 Yecu owacce ni, “Cit giri, wodi bikwo.” Dano meno oye lok ma Yecu owacce, ci ocito.
Jon 4:51 Ka pud tye ka bino i yo, orwatte ki luticce. Guwacce ni, “Latinni doŋ kwo.”
Jon 4:52 En openyogi cawa mene ma twone ocako dok cen. Gin gugamo ni, “Laworo cawa abiro aye lyeto oa ki i kome.”
Jon 4:53 Wonne oniaŋ ni meno aye cawa ma Yecu owacce iye ni, “Wodi bikwo”; omiyo en ki jo ma i ode ducu guye.
Jon 4:54 Man doŋ lanyut me aryo ma Yecu otiyo ka oa ki i Judaya, obino i Galilaya.
Jon 5:1 Lacen ka man otum, Yecu ocito i Jerucalem pi nino madit pa Lujudaya ma onoŋo tye.
Jon 5:2 I Jerucalem, i ŋet dogcel me romo, yam tye iye kut ma gilwoŋo i dog jo Ibru ni Beteceda, ma tye iye bolo abic.
Jon 5:3 Lwak lutwo mapol onoŋo buto iye, lutowaŋ, luŋolo ki lugoro, [ma gikuro twagge me pii.
Jon 5:1681 
Jon 5:4 Pien kare mogo lamalaika pa Rwot bino i kut, rubo pii. Ŋat ma okwoŋo lutte i pii kun pud girubo aruba, caŋ i kom kit two ducu ma yam tye i kome.]
Jon 5:5 Onoŋo tye kunnu laco mo ma twone doŋ ori i kome mwaka pyeradek wiye aboro.
Jon 5:6 Ka Yecu onene kun obuto, dok oŋeyo ni en ori kunnu pi kare malac, openye ni, “Imito icaŋ?”
Jon 5:7 Latwo ogamo ni, “Ladit, pe atye ki ŋat ma bola i kut ka pii orubbe. Ka atye ka komo, ŋat mukene dok kwoŋo leŋŋe iye i nyima.”
Jon 5:8 Yecu odokke iye ni, “A, ikwany gibutoni, iciti.”
Jon 5:9 Oyotoyot dano meno ocaŋ; okwanyo gibutone, ocito gire. Onoŋo ninone ceŋ cabit,
Jon 5:10 omiyo Lujudaya guwaco bot dano ma gicaŋo ni, “tin cabit, cik pe ye ni ikwany gibutoni.”
Jon 5:11 Ento en odok ki gin ni, “Ŋat ma ocaŋa aye owacca ni, ‘Kwany gibutoni, iciti.’ “
Jon 5:12 Gupenye ni, “Dano meno ma owacci ni, ‘Kwany gibutoni, iciti-ni’, en aŋa?”
Jon 5:13 Dano ma gicaŋo pe ŋeyo ŋat ma ocaŋe, pien onoŋo Yecu ocito gire woko, lwak onoŋo opoŋ kunnu.
Jon 5:14 Lacen Yecu onoŋe i ot pa Lubaŋa, owacce ni, “Nen, doŋ icaŋ. Pe dok ibal, wek gin marac makato meno pe opot i komi.”
Jon 5:15 Danonu ocito, otito bot Lujudaya ni, “Yecu aye ocaŋa.”
Jon 5:16 En aye gin mumiyo Lujudaya gulibo Yecu, pien otimo jami magi i cabit.
Jon 5:17 Ento Yecu odokkigi iye ni, “Wora tye ka tic nio koni, an bene atye tic.”
Jon 5:18 En gin mumiyo Lujudaya dok gumedde ka yenyo yo me neke, pe pi turo cabit keken, ento bene pi lwoŋo Lubaŋa ni wonne, ma kun kette kene ni erom ki Lubaŋa. Twer ma Wod pa Lubaŋa tye kwede
Jon 5:19 Yecu odok iye ni, “Adada awacciwu ni, Wod pe twero tiyo gin mo pire kene, ento tiyo gin ma eneno Won tiyo; pien gin ma en tiyo, Wod bene tiyo kit meno.
Jon 5:20 Won maro Wod, ci nyutte gin ducu ma en tiyo; dok binyutte tic madito makato magi, wek wuur.
Jon 5:21 Pien macalo Won cero jo muto, miyogi kwo, kit meno Wod bene miyo kwo bot jo ma en mito.
Jon 5:22 Won pe ŋolo kop i kom dano mo, ento doŋ otyeko miyo twer me ŋolo kop ducu bot Wod,
Jon 5:1682 
Jon 5:23 wek dano ducu oket deyo i kom Wod, macalo giketo deyo i kom Won. Ŋat ma pe keto deyo i kom Wod, pe keto deyo i kom Won ma ceŋ oore.
Jon 5:24 Adada awacciwu ni, dano ma winyo lokka, ma ye ŋat ma oora, tye ki kwo ma pe tum; pe gibiŋolo kop i kome, ento doŋ oa i to, oo i kwo.
Jon 5:25 “Adada awacciwu ni, kare bibino, dok bene doŋ oo, ma jo muto biwinyo iye dwan Wod pa Lubaŋa; jo ma guwinyo bikwo.
Jon 5:26 Pien macalo Won tye ki kwo i iye kene, kit meno en bene omiyo Wod bedo ki kwo i iye kene,
Jon 5:27 dok omine twer me ŋolo kop, pien en Wod pa dano.
Jon 5:28 Pe wuur lok man; pien kare bibino ma jo ducu ma tye i lyel biwinyo iye dwane,
Jon 5:29 ci gibikatti woko. Jo ma ceŋ gutimo maber bidonyo i cer me kwo, jo ma ceŋ gutimo marac bidonyo i cer me ŋolo kop. Caden pa Yecu
Jon 5:30 “An pe atwero tiyo gin mo pira kena; aŋolo kop kit macalo awinyo; kop ma aŋolo tye atir, pien pe ayenyo yo me tiyo gin ma iya mito kena, ento ma ŋat ma ceŋ oora mito.
Jon 5:31 Ka abolo lok i koma kena, lok ma abolo pe bedo me ada.
Jon 5:32 Tye ŋat mukene ma en aye cadenna, aŋeyo ni lok ma en bolo i koma lok me ada.
Jon 5:33 Wun ceŋ wuoro kwena bot Jon, en obolliwu lok me ada me caden.
Jon 5:34 An pe aye lok ma dano bolo i koma; ento awacciwu lok magi wek wularre.
Jon 5:35 En ceŋ tara ma gicwinyo, ma lyel, yam wumito bedo ki yomcwiny pi kare manok i dero macce.
Jon 5:36 Ento atye ki lok me caden ma pire dit makato pa Jon; pien tic ma Won omiya me acoba, tic magi kikomgi ma atye ka tiyogi, bedo caden i koma ni Won aye oora.
Jon 5:37 Doki Won ma ceŋ oora en kikome obedo cadenna. Wun yam pe wuwinyo dwane, pe wuneno wa calle;
Jon 5:38 pe wubedo ki lokke i iwu, pien pe wuye ŋat ma en ooro.
Jon 5:39 Wuyenyo i ginacoya, pien wutamo ni i gin wutye ki kwo ma pe tum, kun gin aye caden ma tito lok i koma;
Jon 5:40 ento wukwero bino bota, wek wulim kwo.
Jon 5:41 An pe alimo deyo ki bot dano,
Jon 5:42 ento aŋeyo ni pe wutye ki mar pa Lubaŋa i iwu.
Jon 5:1683 
Jon 5:43 An abino i nyiŋ Wora, ento wun pe wujola; ka ŋat mukene obino i nyiŋe kene, wun wubijole.
Jon 5:44 Wun wutero ye niŋniŋ, ka ŋat acel limo deyo ki bot lawote, ento pe wuyenyo deyo ma a bot Lubaŋa ma en acel keken?
Jon 5:45 Pe wutam ni abidotowu bot Won; ŋat ma dotowu en Moses, ma wun wugeno.
Jon 5:46 Ka kono wuye Moses, kono wuye an bene; pien en ocoyo lok i koma.
Jon 5:47 Ento ka pe wuye lok ma en ocoyo, wubiye niŋniŋ lok ma an atittiwu?”
Jon 6:1 Ka man otum, Yecu ocito loka nam Galilaya, ma en nam me Tiberia.
Jon 6:2 Lwak madwoŋ olube, pien ceŋ guneno lanyut ma en otiyo i kom lutwo.
Jon 6:3 Yecu oito malo i wi got, obedo piny kunnu kacel ki lupwonnyene.
Jon 6:4 Kato (Paska), ma en nino madit pa Lujudaya, onoŋo doŋ cok.
Jon 6:5 Ka Yecu otiŋo waŋe, oneno lwak madwoŋ kun bino bote, openyo Pilipo ni, “Wabiwilo kwon kwene wek jo man ocam?”
Jon 6:6 En oloko lok man pi teme, pien en kikome onoŋo ŋeyo gin ma ebitiyo.
Jon 6:7 Pilipo odokke iye ni, “Kwon me denari miya aryo pe biromogi, wek ŋat acel acel ogam manok.”
Jon 6:8 Ŋat acel i kin lupwonnyene, en Anderiya omin Cimon Petero, owacce ni,
Jon 6:9 “Latin awobi mo tye kany, ma tye ki mugati abic me cayiri, ki rec aryo; ento magi konyo aŋo bot lwak ma rom man?”
Jon 6:10 Yecu owacci, “Wuwek lwak obed piny.” Lum onoŋo olot twatwal i kabedo meno; dano ma gubedo piny welgi mito romo alip abic.
Jon 6:11 Lacen Yecu okwanyo mugati, opwoyo, opoko bot jo ma gubedo piny, ki rec bene, kit macalo gimito.
Jon 6:12 Ka doŋ guyeŋ, ci owaco bot lupwonnyene ni, “Wucok ŋide ma odoŋ, gin mo owek rwenyo.”
Jon 6:13 Gucoko ŋide, gupoŋo aduku apar wiye aryo ki i kom mugati abic me cayiri ma lwak gucamo odoŋ.
Jon 6:14 Ka lwak oneno lanyut ma en otiyo, guwaco ni, “Ada, man en lanebi meno ma bino i lobo.”
Jon 6:1684 
Jon 6:15 Ka Yecu oniaŋ ni gimito bino ka make tetek pi kete me bedo kabaka, ci olwi, ocito i wi got kene. Yecu owoto i wi nam ki tyene (Matayo 14.22-33; Marako 6.45-52)
Jon 6:16 Ka piny oyuto, lupwonnyene gucito i dog nam,
Jon 6:17 gudonyo i yeya, gucako ŋolo dye nam me cito Kapernaum. Piny onoŋo doŋ col, Yecu onoŋo peya obino botgi.
Jon 6:18 Nam otiŋŋe pi yamo ma onoŋo tye ka kodo.
Jon 6:19 Ka onoŋo doŋ gucero yeya ma romo mairo adek nyo aŋwen, ci guneno Yecu kun woto i wi nam ki tyene. Lworo omakogi,
Jon 6:20 ento en owaccigi ni, “An ennu, gwok wulwor”,
Jon 6:21 omiyo guye odonyo i yeya. Cutcut yeya oo i wi tera ka ma gimito cito iye. Lwak guyenyo Yecu
Jon 6:22 Orwone jo ma yam gudoŋ loka nam tuŋcel guneno ni onoŋo tye yeya acel keken kunnu, dok ni Yecu nene pe oito i yeya kacel ki lupwonnyene, ento lupwonnyene ceŋ gucito kengi.
Jon 6:23 Kadi bed kumeno, yeya mukene ma gia Tiberia gubino cok ki kabedo ka ma dano gucamo iye kwon ma Rwot opwoyo.
Jon 6:24 Ka lwak guneno ni Yecu pe kunnu, kadi wa lupwonnyene bene, gin kikomgi guito i yeya, gucito Kapernaum ka yenyo Yecu. Yecu en kwon me kwo
Jon 6:25 Ka gunoŋe loka nam tuŋ ca, gupenye ni, “Lapwony, ibino kany awene?”
Jon 6:26 Yecu odokkigi iye ni, “Adada awacciwu ni, wutye ka yenya pe ni pien yam wuneno lanyut, ento ni pien wucamo kwon, wuyeŋ.
Jon 6:27 Pe wuti pi cam ma top woko, ento pi cam ma ri nio wa i kwo ma pe tum, ma Wod pa dano bimiyowu; pien Lubaŋa Won oketo lanen mere i kome.”
Jon 6:28 Gin dok gupenye ni, “Myero watim gin aŋo wek wati tic pa Lubaŋa?”
Jon 6:29 Yecu odok iye botgi ni, “Man en tic pa Lubaŋa, ni wubed ki niye i kom ŋat ma en ooro.”
Jon 6:30 Gupenye ni, “Lanyut aŋo ma in itiyo, wek wanen, waye in? Tic aŋo ma in itiyo?
Jon 6:31 Kwariwa yam gucamo manna i tim, macalo gicoyo ni, ‘Omiyogi kwon me acama mua ki i polo.’ “
Jon 6:32 Yecu ogamo doggi ni, “Adada awacciwu ni, pe Moses aye yam omiyowu kwon meno mua ki i polo; ento Wora en aye tye ka miyowu kwon me ada nia ki i polo.
Jon 6:1685 
Jon 6:33 Pien kwon pa Lubaŋa en kwon ma bino piny nia ki i polo, ma miyo kwo ki lobo.”
Jon 6:34 Guwacce ni, “Rwot, miwa kwon meno nino ducu.”
Jon 6:35 Yecu owaco botgi ni, “An a kwon me kwo; ŋat ma bino bota, kec pe bineke; ŋat ma ye an, orwo pe dok bineke matwal.
Jon 6:36 Ento yam atito botwu ni, wun doŋ wunena, ento pe wuye.
Jon 6:37 Dano ducu ma Wora omiya bibino bota; ŋat ma bino bota, pe abiryeme.
Jon 6:38 Pien doŋ alor piny ki i polo, pe ka tiyo gin ma iya mito pira kena, ento ka tiyo gin ma ŋat ma yam oora mito.
Jon 6:39 Man en gin ma ŋat ma oora mito, ni i kom dano ducu ma en omiya awek rwenyo iye ŋatti mo, ento acergi woko ducu i nino me agik.
Jon 6:40 Man en gin ma wora mito, ni, dano ducu ma neno Wod, ma ye en, myero olim kwo ma pe tum; ci an abicere woko i nino me agik.”
Jon 6:41 Lujudaya guŋur i kome pien owaco ni, “An a kwon ma olor piny nia i polo.”
Jon 6:42 Guwaco ni, “Man pe Yecu, wod pa Yucepu, ma wonne ki minne waŋeyo? Piŋo en dok waco ni, ‘An alor piny nia i polo’?”
Jon 6:43 Yecu odok iye ki gin ni, “Pe wuŋur i kinwu kenwu.
Jon 6:44 Dano mo pe twero bino bota, ka Wora ma yam oora pe opeye; ci an bene abicere woko i nino me agik.
Jon 6:45 Gicoyo i buk pa lunebi ni, ‘Lubaŋa bipwonyogi ducu.’ Dano ducu ma owinyo lok ki bot Won, ce omako lokke, bino bota.
Jon 6:46 Pe ni ŋat mo yam oneno Won, kono ŋat ma yam oa bot Lubaŋa, en aye oneno Won.
Jon 6:47 Adada awacciwu ni, ŋat ma ye an tye ki kwo ma pe tum.
Jon 6:48 An a kwon me kwo.
Jon 6:49 Kwariwu yam gucamo manna i tim, guto woko.
Jon 6:50 Man en kwon ma lor piny nia i polo, ma ka dano mo ocamo, pe bito.
Jon 6:51 An a kwon makwo, ma olor piny nia i polo; ka ŋat mo ocamo kwon man, en bibedo kwo nakanaka. Kwon ma abimiyo en koma, ma amiyo wek lobo obed ki kwo.”
Jon 6:52 Lujudaya guero pyem i kingi kekengi, kun giwaco ni, “Dano man twero miyowa kome me acama niŋniŋ?”
Jon 6:53 Yecu owaccigi ni, “Adada awacciwu ni, ka pe wucamo kom Wod pa dano, wumato remone, pe wutye ki kwo i iwu.
Jon 6:1686 
Jon 6:54 Ŋat ma camo koma, ma mato remona, tye ki kwo ma pe tum, ci an abicere woko i nino me agik.
Jon 6:55 Pien koma en cam meada, remona en ginamata meada.
Jon 6:56 Ŋat ma camo koma, ma mato remona, bedo i an, an bene abedo i iye.
Jon 6:57 Macalo Won makwo ceŋ oora, kun an abedo kwo pi Won kit meno ŋat ma cama bikwo pira.
Jon 6:58 Man en kwon ma olor piny nia i polo, pe kit kwon ma yam kwariwu gucamo, guto woko; ŋat ma camo kwon man bibedo kwo nakanaka.”
Jon 6:59 En oloko lok magi i kare ma en pwonyo i kacokke i Kapernaum. Lok me kwo ma pe tum
Jon 6:60 Lupwonnyene mapol ka guwinyo, guwacci, “Man lok matek; aŋa ma twero winyo?”
Jon 6:61 Ento Yecu ka oŋeyo ki i cwinye kene ni lupwonnyene tye ka ŋur i kom lok man, openyogi ni, “Lok man obalo tamwu?
Jon 6:62 Bibedo niŋniŋ ka kono wuneno Wod pa dano kun ito ka ma yam en tye iye con?
Jon 6:63 Gin ma miyo kwo en aye cwiny, kom pe konyo gin mo; lok ducu ma awacciwu gin aye cwiny ki kwo.
Jon 6:64 Ento tye jo mogo i kinwu ma pe giye.” Pien nia i acakki Yecu onoŋo ŋeyo jo meno ma pe ye, ki ŋat ma bidobe.
Jon 6:65 En dok owaco ni, “Man en gin mumiyo ceŋ atittiwu ni, pe tye ŋat mo ma twero bino bota, ka Won pe omiye twer.”
Jon 6:66 Cakke i kare meno, lupwonnyene mapol gudok cen, pe dok gubedo ka wot kacel kwede.
Jon 6:67 Yecu openyo jone apar wiye aryo ni, “Wun bene wumito ket woto?”
Jon 6:68 Cimon Petero ogamo doge ni, “Rwot, wabicito bot aŋa? In itye ki lok me kwo ma pe tum.
Jon 6:69 Wan waye, dok watyeko niaŋ ni, in i ŋat Maleŋ pa Lubaŋa.”
Jon 6:70 Yecu odokkigi iye ni, “Ceŋ pe ayerowu wun apar wiye aryo? Ento acel i kinwu pa Catan.”
Jon 6:71 En onoŋo oloko i kom Juda wod pa Cimon me Keriot, ŋat acel i kin jo-nu apar wiye aryo, ma bidobe.
Jon 7:1687 
Jon 7:1 Ka man otum, Yecu obedo ka wot i kin Galilaya; pe omito cito i Judaya, pien Lujudaya gimito neke.
Jon 7:2 Nino madito me Bolo pa Lujudaya onoŋo cok.
Jon 7:3 Omegine guwacce in, “A ki kany, icit i Judaya, wek lupwonnyeni gunen tic ma in itiyo.
Jon 7:4 Pe tye dano mo ma tiyo tic i muŋ, ka en kikome mito ni dano guŋeye. Ka itiyo tic magi, nyutte keni bot lobo.”
Jon 7:5 Pien kadi omegine kikome bene pe guye en.
Jon 7:6 Yecu owaccigi ni, “Karena pud peya oo, ento karewu nino ducu tye.
Jon 7:7 Lobo pe twero kwerowu, ento okwero an, pien an atuco lok i kome, ni ticce ducu racu.
Jon 7:8 Wun wucit ka kwero nino madito; an pe acito i nino madito, pien karena peya oromo maber.”
Jon 7:9 Ka doŋ oloko lok man botgi, ci odoŋ i Galilaya. Yecu i nino madito me Bolo
Jon 7:10 Ento ka omegine doŋ gutyeko cito pi nino madito, ci en bene ocito, pe atyer, ento i muŋ.
Jon 7:11 Lujudaya gubedo ka yenye i nino madito kun gipenyo ni, “En tye kwene?”
Jon 7:12 Lwak onoŋo giŋur twatwal pire. Jo mukene guwaco ni, “En gire dano maber,” jo mukene ni, “Pe, en rwenyo lwak.”
Jon 7:13 Ento pe tye ŋat mo ma waco nyiŋe ka maleŋ, pien gilworo Lujudaya.
Jon 7:14 Ka doŋ oo i dye nino madito, Yecu ocito i ot pa Lubaŋa, ocako pwonyo dano.
Jon 7:15 Lujudaya guuro, kun giwaco ni, “Dano man oŋeyo nukuta niŋniŋ, kun kono pe okwano?”
Jon 7:16 Yecu odok iye ki gin ni, “Pwony mera pe mera kikoma, ento pa ŋat ma ceŋ oora.
Jon 7:17 Ka ŋat mo mito tiyo gin ma Lubaŋa mito, en biniaŋ ka ce pwony man oa ki bot Lubaŋa, nyo ka aloko pira kena.
Jon 7:18 Ŋat ma loko pire kene yenyo deyone pire kene, ento ŋat ma yenyo deyo pi ŋat ma oore, dano-nu en me ada, gin ma pe atir pe i iye.
Jon 7:19 Moses ceŋ pe omiyowu cik? Ento pe tye ŋat mo i kinwu ma gwoko cik. Piŋo wumito neka?”
Jon 7:20 Lwak odok iye ni, “In giri itye ki cen! Aŋa ma mito neki?”
Jon 7:21 Yecu ogamo doggi ni, “Yam atiyo tic acel, wun ducu wuuro.
Jon 7:1688 
Jon 7:22 Moses ceŋ omiyowu cik me lirre (pe ni oa ki bot Moses, ento ki bot kwaro), wun bene wuliro dano i ceŋ cabit.
Jon 7:23 Ka giliro dano i ceŋ cabit, wek cik pa Moses pe oballe, piŋo iwu waŋ i koma pi caŋo dano i ceŋ cabit?
Jon 7:24 Pe wuŋol kop pi neno ki waŋ, ento wuŋol kop atir.” Man en Kricito
Jon 7:25 Jo mogo me Jerucalem guwaco ni, “Man pe dano ma gimito neko-ni?
Jon 7:26 Ento, nen, en tye ka lok ka maleŋ, gin pe guwacce lok mo. Luloc tika niaŋ ni man en Kricito ma Lubaŋa oyero?
Jon 7:27 Ento wan waŋeyo ka ma dano man oa iye; ka Kricito binen, pe tye dano mo ma biŋeyo ka ma en oa iye.”
Jon 7:28 I kare ma Yecu pwonyo i ot pa Lubaŋa, en odaŋŋe, owaco ni, “Wun wuŋeya, wuŋeyo ka ma aa iye? An pe abino pira kena. Ŋat ma oora en me ada, wun pe wuŋeye.
Jon 7:29 Ento an aŋeye, pien aa ki bote, en aye oora.”
Jon 7:30 Gumito make, ento pe tye ŋat mo ma oketo ciŋe i kome, pien karene peya oromo.
Jon 7:31 Ento jo mapol i kin lwak guye en. Guwaco ni, “Ka Kricito ma Lubaŋa oyero binen, bitiyo lanyut mapol makato ma dano man tiyo?” Gicwalo askari ka mako Yecu
Jon 7:32 Luparicayo guwinyo ka lwak tye ka ŋur i kome, omiyo ajwagi madito pa Lubaŋa ki Luparicayo gucwalo askari ka make.
Jon 7:33 Yecu owaco ni, “Pud dok abibedo kwedwu pi kare manok, lacen abidok bot ŋat ma yam oora.
Jon 7:34 Wubiyenya, ento pe wubinoŋa; ka ma abedo iye, wun pe wutwero o iye.”
Jon 7:35 Lujudaya gupennye kekengi ni, “Dano man mito cito kwene, ma wan pe wabinoŋe-ni? En mito cito bot jo mewa muket ata i kin jo Grik, ka pwonyo jo Grik?
Jon 7:36 Man te lokke niŋo, ni, ‘Wubiyenya, ento pe wubinoŋa,’ dok ni, ‘Ka ma abedo iye, wun pe wutwero o iye’?” Kulu me pii makwo
Jon 7:37 I nino me agikki me nino madito, ma en aye nino madit, Yecu oa malo, odaŋŋe, owaco ni, “Ka orwo neko dano mo, en myero obin omat bota.
Jon 7:38 Ŋat ma ye an, macalo ginacoya owaco, ‘Kulu me pii makwo bimol nia i iye’.”
Jon 7:1689 
Jon 7:39 En yam oloko lok man i kom Cwiny Maleŋ, ma jo ma giye en bilimo; pien onoŋo Cwiny Maleŋ peya gimiyo, pien onoŋo Yecu peya giketo deyo i kome. Apokapoka obedo i kin lwak
Jon 7:40 Ka guwinyo lok magi, jo mogo i kin lwak guwaco ni, “Adada, nye man en lanebi meno.”
Jon 7:41 Jo mukene guwaco ni, “Man gire Kricito ma Lubaŋa oyero.” Jo mukene dok gipenyo apenya ni, “Kricito ma Lubaŋa oyero yam a i Galilaya?
Jon 7:42 Ginacoya pe tito ni, Kricito ma Lubaŋa oyero a ki i anywalli pa Daudi, ki i Beterekem, i gaŋ ma yam Daudi bedo iye?”
Jon 7:43 Kumeno apokapoka obedo i kin lwak pire.
Jon 7:44 Jo mogo i kingi omito make, ento pe tye ŋat mo ma oketo ciŋe i kome. Ludito pe guye Yecu
Jon 7:45 Askari gudwogo bot ajwagi madito pa Lubaŋa ki Luparicayo. Gin gupenyogi ni, “Piŋo pe wukele?”
Jon 7:46 Askari gugamo doggi ni, “Pe tye ŋat mo ma yam oloko macalo dano man.”
Jon 7:47 Luparicayo gudok iye ni, “Wun bene gityeko rwenyowu?
Jon 7:48 Tye ŋat mo i kin luloc nyo i kin Luparicayo ma oye en?
Jon 7:49 Ento lwak man ma kwiya cik doŋ gicenogi.”
Jon 7:50 Nikodemo ma yam obino bote, ma en bene ŋat acel i kingi, openyogi ni,
Jon 7:51 “Cik mewa ŋolo kop i kom dano kun peya giwinyo lok ma a i doge, pi niaŋ i kom gin ma en timo?”
Jon 7:52 Gudokke iye ni, “In bene ia ki i Galilaya? Koŋ iyeny, ibineno ni pe tye lanebi mo ma bia ki i Galilaya.” [53Ŋat acel acel odok i ode.
Jon 8:1 Ento Yecu ocito wa i wi got Jeituni.
Jon 8:2 Odiko con en dok odwogo i ot pa Lubaŋa; jo ducu gucokke bote, en obedo piny, opwonyogi.
Jon 8:3 Lupwonycik ki Luparicayo gukelo dako mo ma gimako ka timo abor. Gukete i dyere,
Jon 8:4 guwacce ni, “Lapwony, dako man gimako ka timo abor, ginoŋe iye kikome.
Jon 8:1690 
Jon 8:5 I cik Moses ocikowa ni, dano macalo man myero gicel woko ki got. I kono iŋolo niŋniŋ?”
Jon 8:6 Guwaco lok man pi teme, wek ginoŋ lok ma gibidote kwede. Ento Yecu okulle piny, ocoyo ŋom ki lwete.
Jon 8:7 Ka gumedde ka penye, en oille malo, owaccigi ni, “Ŋat ma i kinwu ma pe ki bal okwoŋ cele ki got.”
Jon 8:8 En dok okulle piny, ocoyo ŋom ki lwete.
Jon 8:9 Ka guwinyo lok man, ci guket ki acel acel, kun ocakke ki i kom jo madito; ci Yecu odoŋ kene kun dako-nu pud ocuŋ i dyere.
Jon 8:10 Yecu oille, openyo dako ni, “Dako, gin kono gitye kwene? Pe tye ŋat mo ma oŋolo kop loyi?”
Jon 8:11 En ogamo ni, “Pe tye ŋat mo, ladit.” Yecu owaco ni, “An bene pe abiŋolo kop loyi. Cit giri; cakke tin pe dok ibal.”] Yecu en ceŋ me lobo
Jon 8:12 Yecu dok oloko ki gin kun waco ni, “An a ceŋ me lobo; ŋat ma luba pe biwoto i piny macol, ento bibedo ki ceŋ me kwo.”
Jon 8:13 Luparicayo guwacce ni, “In giri ibolo lok me caden i komi keni, lok ma ibolo pe me ada.”
Jon 8:14 Yecu odok iye ni, “Kadi bed abolo lok i koma kena, lok ma abolo me ada, pien aŋeyo ka ma aa iye, ki ka ma acito iye, ento wun pe wuŋeyo ka ma aa iye, ki ka ma acito iye.
Jon 8:15 Wun wuŋolo kop i kit pa dano, ento an pe aŋolo kop i kom ŋat mo.
Jon 8:16 Kadi bed aŋol kop, ŋolo koppa tye atir, pien pe atye kena, ento wan ki ŋat ma oora.
Jon 8:17 I cikwu gicoyo ni, lok pa caden aryo bedo ada;
Jon 8:18 an abolo lok me caden i koma kena, dok Wora ma oora bene cadenna.”
Jon 8:19 Gipenye ni, “Woru tye kwene?” Yecu odok iye ni, “Wun pe wuŋeyo an, kadi Wora. Kono wuŋeya, kono wuŋeyo Wora bene.”
Jon 8:20 En oloko lok man i kare ma pwonyo dano i ot pa Lubaŋa, i ot lim, ento pe tye ŋat mo ma omake, pien karene peya oromo. Ka ma acito iye wun pe wutwero bino iye
Jon 8:21 En dok owaco ki gin ni, “An abicito woko. Wun wubiyenya, wubito i balwu; ka ma acito iye, wun pe wutwero bino iye.”
Jon 8:1691 
Jon 8:22 Lujudaya guwaco ni, “En binekke kene, pien owaco ni, ‘Ka ma acito iye wun pe wutwero bino iye’?”
Jon 8:23 En owaccigi ni, “Wun wua ki piny, an aa ki malo; wun jo me lobo, an pe a dano me lobo.
Jon 8:24 Atyeko wacciwu ni, wubito i balwu; pien wubito i balwu ka pe wuye ni an a en.”
Jon 8:25 Gupenye ni, “In aŋa?” Yecu odok ki gin iye ni, “An a ŋat ma yam atittiwu con nia i acakki.
Jon 8:26 Atye ki lok mapol me aloka i komwu, ki kop mapol me aŋola; ento ŋat ma oora en me ada, atito ki lobo gin ma doŋ awinyo ki bote.”
Jon 8:27 Pe guniaŋ ni en tye ka tittigi pi Lubaŋa Won.
Jon 8:28 Omiyo Yecu owaco ki gin ni, “Ka doŋ wutiŋo Wod pa dano malo, ci wubiniaŋ ni an a en, dok ni pe atiyo gin mo pira kena, ento aloko gin ma Wora opwonya iye.
Jon 8:29 Ŋat ma oora tye kweda; pe oweka kena, pien nino ducu atiyo gin ma iye mito.”
Jon 8:30 Ka oloko lok man, jo mapol guye en. Lok me ada bigonyowu
Jon 8:31 Yecu owaco bot Lujudaya ma guye en ni, “Ka wumoko i lokka, ci wun lupwonnyena adada;
Jon 8:32 miyo wubiŋeyo lok me ada, lok me ada bigonyowu.”
Jon 8:33 Gudokke iye ni, “Wan likwayo pa Abraim; ma naka yam peya wabedo opii pa ŋatti mo. Man doŋ in iwaco niŋniŋ ni, ‘Gibigonyowu’?”
Jon 8:34 Yecu odokkigi iye ni, “Adada awacciwu ni, dano ducu ma timo bal, en opii me bal.
Jon 8:35 Opii pe bedo i ot nakanaka, ento latin anywalli bedo gire nakanaka.
Jon 8:36 Pi meno, ka Wod ogonyowu gibigonyowu atika.
Jon 8:37 Aŋeyo ni wun likwayo pa Abraim; ento wumito neka, pien lokka pe noŋo kabedo i iwu.
Jon 8:38 An aloko gin ma aneno ki bot Wora, wun wutiyo gin ma wuwinyo ki bot wonwu.” Wonwu Catan
Jon 8:39 Gudok iye ni, “Abraim en wonwa.” Yecu owaccigi ni, “Kono wun litino pa Abraim, kono wutiyo macalo Abraim.
Jon 8:40 Ento koni wumito neka, an dano ma atittiwu lok me ada ma awinyo ki bot Lubaŋa; Abraim yam pe otiyo kit meno.
Jon 8:1692 
Jon 8:41 Wun wutiyo gin ma wonwu otimo.” Gidok iye bote ni, “Wan pe ginywalowa i abor; watye ki wonwa acel, en aye Lubaŋa.”
Jon 8:42 Yecu ogamo doggi ni, “Kono Lubaŋa wonwu, kono wumara, pien an aa ki bot Lubaŋa, koni doŋ atye kany; pe abino pira kena, en aye oora.
Jon 8:43 Piŋo pe wuniaŋ lok ma awaco? Pien pe wutwero winyo lokka.
Jon 8:44 Wun wua ki bot wonwu, Catan, wumito cobo gin ma wonwu mito. Nia i acakki piny en con lanek, pe cuŋ i ada, pien lok me ada pe i iye. Ka en loko lok goba, en lok macalo kite tye, pien en lagoba, doki won goba.
Jon 8:45 Ento pe wuye an, pien an aloko lok me ada.
Jon 8:46 Aŋa i kinwu ma nyuto lok me bal i koma ma loya? Ka atito lok me ada, piŋo pe wuye an?
Jon 8:47 Ŋat ma oa bot Lubaŋa winyo lok pa Lubaŋa; gin ma omiyo wun pe wuwinyo, pien pe wua bot Lubaŋa.” Ma Abraim pud pe onoŋo doŋ an atye
Jon 8:48 Lujudaya gudokke iye ni, “Wan pe wawaco kakare ni, in Lacamaria, itye ki cen?”
Jon 8:49 Yecu odok iye ni, “An pe atye ki cen; ento aworo Abana, wun pe wuwora.
Jon 8:50 An pe ayenyo deyona pira kena; tye Ŋat ma yenyo ma kakara, en aye biŋolo kop.
Jon 8:51 Adada awacciwu ni, ka ŋat mo mako lokka, pe bito matwal.”
Jon 8:52 Lujudaya gudokke iye ni, “Koni doŋ waniaŋ ni itye ki cen. Abraim yam oto, ki lunebi bene guto, ento in iwaco ni, ‘Ka ŋat mo mako lokka, ci pe bibilo to matwal’.
Jon 8:53 In i dit ikato kwarowa Abraim, ma ceŋ oto-ni? Lunebi bene guto, do! In ikette ni in aŋa?”
Jon 8:54 Yecu ogamo ni, “Ka aketo deyo i koma kena, deyona mwa; Wora aye keto deyo i koma, en ma wun wuwaco ni Lubaŋawu-ni.
Jon 8:55 Wun pe wuŋeye; ento an aŋeye. Ka kono awaco ni pe aŋeye, kono adoko lagoba macalo wun; ento an aŋeye, amako lokke.
Jon 8:56 Kwarowu Abraim yam obedo ki yomcwiny ni ebineno ninona; ci oneno, cwinye obedo yom matek.”
Jon 8:57 Lujudaya guwacce ni, “In ma mwakani bene peya oromo pyerabic-ci, ineno Abraim?”
Jon 8:58 Yecu ogamo doggi ni, “Adada awacciwu ni, ma Abraim pud pe, onoŋo doŋ an atye.”
Jon 8:1693 
Jon 8:59 Omiyo gukwanyo got me cele; ento Yecu okanne, ci okato woko ki i ot pa Lubaŋa.
Jon 9:1 Ka ceŋ en oekato ki i yo, oneno dano ma ginywale ma waŋe oto.
Jon 9:2 Lupwonnyene gupenye ni, “Lapwony, aŋa ma obalo, laco man, kece nyo jo ma gunywale, ma omiyo ginywale ma waŋe oto?”
Jon 9:3 Yecu ogamo ni, “Laco man pe obalo, kadi jo ma gunywale, ento man otimme wek tic pa Lubaŋa onen i kome.
Jon 9:4 Myero wati tic pa ŋat ma oora ma ceŋ pud tye; dyewor bibino ma ŋat mo pe twero tic.
Jon 9:5 Ka pud atye i lobo, an a ceŋ me lobo.”
Jon 9:6 Ka oloko lok man, oŋulo laa piny, orubo ki ŋom, ci owiro ki waŋ laco-nu.
Jon 9:7 Owacce ni, “Citi, ilwok i kut me Ciloam” (ma te lokke ni, Ma gioro). En ocito olwoko, ci odwogo ma waŋe doŋ neno piny.
Jon 9:8 Luwote ki jo ma yam ginene kun kwayo lim guwaco ni, “Man pe laco ma bedo kun kwayo lim-mi?”
Jon 9:9 Jo mogo guwaco ni, “En kikome”; jo mukene ni, “Pe, ento cal kwede acala.” En ogamo ni, “An ennu, do!”
Jon 9:10 Gupenye ni, “Waŋi oyabbe niŋniŋ?”
Jon 9:11 En ogamo ni, “Dano ma gilwoŋo nyiŋe ni Yecu aye orubo ŋom, owiro ki waŋa, ci ocika ni, ‘Cit ilwok i Ciloam.’ Ci acito, alwoko, acako neno piny.”
Jon 9:12 Dok gupenye ni, “En tye kwene?” Ogamo ni, “Pe aŋeyo.” Luparicayo giyenyo kit ma gicaŋo kwede lawaŋoto
Jon 9:13 Gikelo dano ma yam waŋe oto-ni bot Luparicayo.
Jon 9:14 Nino ma Yecu orubo ŋom iye, oyabo ki waŋe, onoŋo ceŋ cabit.
Jon 9:15 Luparicayo dok gupenye ni, “Waŋi oyabbe niŋniŋ?” En odok ki gin iye ni, “En owiro ŋom i waŋa, alwoko, ci aneno piny.”
Jon 9:16 Luparicayo mogo guwaco ni, “Dano man pe oa ki bot Lubaŋa, pien pe gwoko cabit.” Ento jo mukene guwaco ni, “Dano ma labalo twero tiyo lanyut ma rom man?” Omiyo apokapoka obedo i kingi.
Jon 9:17 Dok gupenyo dano ma yam onoŋo waŋe oto-ni ni, “In itamo lok aŋo i kome, pien oyabo waŋi?” En odok iye ni, “En lanebi.”
Jon 9:1694 
Jon 9:18 Lujudaya pe guye ni en yam obedo lawaŋoto, dok ni giyabo waŋe, nio ka gilwoŋo jo ma gunywalo dano ma giyabo waŋe-ni.
Jon 9:19 Gipenyogi ni, “Man en latinwu ma wuwaco ni ginywale ma waŋe oto? Gin aŋo ma omiyo doŋ en neno piny koni?”
Jon 9:20 Jo ma gunywale gudok iye ni, “Waŋeyo ni man latinwa, dok yam ginywale ma waŋe oto.
Jon 9:21 Ento kit ma en neno ki piny koni, pe waŋeyo; dok wan pe waŋeyo ŋat ma oyabo waŋe. Wupenye; en doŋ dit, en bilok pire kene.”
Jon 9:22 Jo ma gunywale guwaco lok man pien gilworo Lujudaya, pien onoŋo Lujudaya guporo lok kacel ni, ka ŋat mo otuco ni Yecu en Kricito ma Lubaŋa oyero, ci gibiryeme woko ki i kacokke.
Jon 9:23 En aye gin mumiyo jo ma gunywale guwaco ni, “En doŋ dit, wupenye.”
Jon 9:24 Pi lok man omiyo gulwoŋo dano ma yam waŋe oto tyen me aryo, guwacce ni, “Mi deyo bot Lubaŋa; wan waŋeyo ni dano man labalo.”
Jon 9:25 En ogamo ni, “Ka en labalo, pe aŋeyo; gin acel keken ma aŋeyo, en aye ni, yam waŋa oto, ento koni doŋ aneno piny.”
Jon 9:26 Gin gupenye ni, “En otimmi niŋniŋ? Oyabo waŋi niŋniŋ?”
Jon 9:27 En odokkigi iye ni, “Doŋ atittiwu con, wun pe wuwinyo. Piŋo pud wumito winyo? Wun bene wumito doko lupwonnyene, ce?”
Jon 9:28 Ci guyete kun giwaco ni, “In giri aye lapwonnyene ento wan giwa lupwonnye pa Moses.
Jon 9:29 Waŋeyo ni Lubaŋa yam oloko ki Moses, ento dano man pe waŋeyo ka ma oa iye.”
Jon 9:30 Dano ca odok iye ni, “Man lok me aura twatwal! Wun pe wuŋeyo ka ma en oa iye, kun en oyabo waŋa.
Jon 9:31 Waŋeyo ni Lubaŋa pe winyo lubalo, ento ka ŋat ma woro Lubaŋa, dok tiyo gin ma en mito, Lubaŋa winye.
Jon 9:32 Ma naka yam peya owinnye ni ŋat mo oyabo waŋ dano mo ma ginywale ma waŋe oto.
Jon 9:33 Ka kono dano man onoŋo pe oa ki bot lubaŋa, kono pe otwero timo gin mo wa acel.” woko.
Jon 9:34 Gugamo doge ni, “In ma ginywali i bal keken-ni bene ipwonywa?” Ci guryeme To-waŋ me cwiny
Jon 9:35 Yecu ka owinyo ni giryeme woko, onoŋe, openye ni, “In iye Wod pa dano?”
Jon 9:1695 
Jon 9:36 En odok iye ni, “En aŋa, ladit, wek aye en?”
Jon 9:37 Yecu owacce ni, “Doŋ inene, en aye ŋat ma tye ka lok kwedi-ni.”
Jon 9:38 En owaco ni, “Aye, Rwot”; owore.
Jon 9:39 Yecu owacce ni, “An abino i lobo ka ŋolo kop, wek jo ma pe neno piny gunen, jo ma neno gudok luwaŋoto.”
Jon 9:40 Luparicayo mogo ma cok kwede guwinyo lok man. Gupenye ni, “Wan bene waŋwa oto?”
Jon 9:41 Yecu odok iye ni, “Kono ka waŋwu oto, kono pe wutye ki bal; ento wun wuwaco ni, ‘Waneno’; pi meno balwu pud bedo gire.
Jon 10:1 “Adada awacciwu ni, ŋat ma pe donyo i dwol romo ki i doggola, ento ito ki ka mukene, dano meno lakwo ki layak;
Jon 10:2 ento ŋat ma donyo ki i doggola, en lakwat romi.
Jon 10:3 Lagwok-doggola yabbe kika, romi winyo dwane; en lwoŋo romi ki nyiŋgi, ci terogi woko.
Jon 10:4 “Ka doŋ ocwalo mere ducu woko, en woto i nyimgi, romi lube, pien giŋeyo dwane.
Jon 10:5 Pe gilubo welo, ento giriŋo woko ki bote, pien pe giŋeyo dwan welo.”
Jon 10:6 Yecu oloko ki gin carolok man, ento pe guniaŋ lok ma en otito botgi. Yecu en lakwat maber
Jon 10:7 Yecu dok owaco ki gin ni, “Adada awacciwu ni, an a doggola me romi.
Jon 10:8 Jo ducu ma yam obino okwoŋo nyima, gin lukwo dok luyak; ento romi pe owinyo dwangi.
Jon 10:9 An a doggola; ka ŋatti mo odonyo ki bota, en bibwot, bidonyo, bikatti woko, binoŋo cam.
Jon 10:10 Lakwo pe bino pi lok mo mukene, ento kono pi kwalo, pi neko ki pi tyeko; an abino wek gunoŋ kwo, gubed kwede madwoŋ.
Jon 10:11 An lakwat maber. Lakwat maber miyo kwone pi romi.
Jon 10:12 Ŋat ma tiyo pi mucara, ma pe lakwat, ma romi pe mere kikome, ka oneno orudi bino, weko romi, riŋo woko; orudi makogi, keyogi.
Jon 10:13 En riŋo woko pien tiyo pi mucara keken, pe paro pi romi.
Jon 10:14 An lakwat maber; aŋeyo romina, mera bene ŋeya,
Jon 10:1696 
Jon 10:15 macalo Won ŋeya, an bene aŋeyo Won; amiyo kwona pi romi.
Jon 10:16 Atye ki romi mukene bene, ma pe me dwol man; myero akelgi bene, gibiwinyo dwana. Kit meno bibedo lwak acel ki lakwat acel.
Jon 10:17 Gin mumiyo Won mara, pien amiyo kwona wek doki agam.
Jon 10:18 Pe tye ŋatti mo ma mayo ki bota; amiyo gira pira kena. Atye ki twer me miyo kwona, dok atye ki twer me gamo doki; alimo cik man ki bot Wora.”
Jon 10:19 Apokapoka dok obedo i kin Lujudaya pi lok man.
Jon 10:20 Jo mapol ki i kingi guwaco ni, “En tye ki cen, opo apoya; piŋo wuwinyo lokke?”
Jon 10:21 Jo mukene guwaco ni, “Lok man pe pa dano ma tye ki cen. Cen twero yabo waŋ dano ma waŋe oto?” Lujudaya gukwero Yecu
Jon 10:22 I kare meno nino madit me kwero ot pa Lubaŋa obedo i Jerucalem.
Jon 10:23 Onoŋo piny cwir, Yecu onoŋo tye ka wot i ot pa Lubaŋa, i te baraja pa Solomon.
Jon 10:24 Lujudaya gucokke, gurume i dyere, gupenye ni, “Ibimiyo wakalo akala pi kare ma rom mene? Ka in i Kricito ma Lubaŋa oyero, tittiwa atir.”
Jon 10:25 Yecu odokkigi iye ni, “Atyeko tittiwu, wun pe wuye. Tic ma atiyo i nyiŋ Wora gin cadenna.
Jon 10:26 Wun pe wuye, pien pe wutye i kin romina.
Jon 10:27 Romina winyo dwana, an aŋeyogi, gin luba.
Jon 10:28 Amiyogi kwo ma pe tum; gin pe bito matwal, pe tye ŋatti mo ma bimayogi ki i ciŋa.
Jon 10:29 Wora ma omiyogi bota dit makato ducu, pe tye ŋatti mo ma twero mayogi ki i ciŋ Won.
Jon 10:30 An ki Won wan acel.”
Jon 10:31 Lujudaya dok gukwanyo got me cele.
Jon 10:32 Yecu owaccigi ni, “Atyeko nyuttiwu tic mabeco mapol ma oa ki bot Won; wumito cela ki got pi tic mene?”
Jon 10:33 Lujudaya gudokke iye ni, “Pe waceli pi tic mo maber, ento pi yeto Lubaŋa; pien in i dano adana, ikette keni ni in Lubaŋa.”
Jon 10:34 Yecu ogamo doggi ni, “Pe gicoyo i cik mewu ni, ‘An awaco ni wun lubaŋa’?
Jon 10:35 Ka en lwoŋo jo ma lok pa Lubaŋa obino botgi ni gin lubaŋa (ci ginacoya pe twero turre),
Jon 10:1697 
Jon 10:36 wun wuwaco bot ŋat ma Won olonyo, oore i lobo, ni, ‘Iyeto lubaŋa,’ pien an awaco ni, ‘An Wod pa Lubaŋa’?
Jon 10:37 Ka pe atiyo tic pa Wora, ci pe myero wuye an;
Jon 10:38 ento ka atiyo ticce, kadi bed pe wuye an gira, myero wuye tic; wek wuŋe dok wuniaŋ ni Won tye i an, ki an i Won.”
Jon 10:39 Dok gutemo make, ento en opucce woko ki i ciŋgi.
Jon 10:40 En dok ocito loka Jordan, i kabedo ka ma yam Jon okwoŋo batija dano iye, obedo kunnu.
Jon 10:41 Jo mapol gubino bote; guwaco ni, “Jon yam pe otiyo lanyut mo ento lok ducu ma Jon otito i kom dano man obedo me ada.”
Jon 10:42 Jo mapol guye en ki kunnu.
Jon 11:1 Ceŋ tye dano mo ma kome lit i Betania ma nyiŋe Lajaro, i paco pa Maliam ki laminne Marita.
Jon 11:2 En Maliam ma yam owiro Rwot ki moo, dok ojwayo tyene ki yer wiye, aye ominne kome lit-ti.
Jon 11:3 Nyimege gucwalo kwena bote kun giwaco ni, “Rwot, ŋat ma imaro kome lit.”
Jon 11:4 Ento ka Yecu owinyo, owaco ni, “Two man pe obino pi neke, ento pi kelo deyo bot Lubaŋa, wek pire gimi deyo bot Wod pa Lubaŋa.”
Jon 11:5 Yecu yam maro marita ki laminne ki Lajaro.
Jon 11:6 Ka owinyo ni kome lit, ci omedde ki ri doki nino aryo i kabedo ma yam en tye iye.
Jon 11:7 Lacen owaco bot lupwonnyene ni, “Wadoku doki i Judaya.”
Jon 11:8 Lupwonnyene gudokke iye ni, “Lapwony, Lujudaya nene gimito celi ki got, in dok idok kunnu?”
Jon 11:9 Yecu ogamo ni, “Cawa me dyeceŋ pe apar wiye aryo? Ka ŋatti mo woto i dyeceŋ, pe yokke, pien neno ceŋ me lobo man.
Jon 11:10 Ento ka ŋatti mo woto dyewor, yokke, pien ceŋ pe i iye.”
Jon 11:11 En owaco kit man, lacen owaco botgi ni, “Laremwa Lajaro doŋ onino, acito wek acicoye woko ki i waŋ nino.”
Jon 11:12 Lupwonnyene guwacce ni, “Rwot, ka onino, ci bicaŋ.”
Jon 11:13 Yecu onoŋo loko pi to mere, ento gin gitamo ni oloko pi yweyo me nino.
Jon 11:1698 
Jon 11:14 Lacen Yecu otittigi atir ni, “Lajaro doŋ oto;
Jon 11:15 cwinya yom piwu pien onoŋo pe atye kunnu, wek wun wuye. Ci doŋ wacitu bote.”
Jon 11:16 Tomaci (ma te lokke ni, Baŋi) owaco bot lupwonnye luwote ni, “Wan bene wacitu, wek watoyu kacel kwede.” Yecu en nicer ki kwo
Jon 11:17 Ka Yecu oo, onono ni Lajaro doŋ ori i lyel nino aŋwen.
Jon 11:18 Betania onoŋo cok ki Jerucalem, mito romo mairo aryo;
Jon 11:19 jo mapol i kin Lujudaya onoŋo gubino bot Marita ki Maliam pi kweyo cwinygi pi omingi.
Jon 11:20 Ka Marita owinyo ni Yecu oebino, en ocito, oromo kwede, ento Maliam odoŋ, obedo i ot.
Jon 11:21 Marita owaco bot Yecu ni, “Rwot, kono nene itye kany, kono omera pe oto.
Jon 11:22 Dok koni aŋeyo ni gin ducu ma ibilego ki bot Lubaŋa, Lubaŋa bimiyi.”
Jon 11:23 Yecu owacce ni, “Omeru bicer.”
Jon 11:24 Marita ogamo doge ni, “Aŋeyo ni en bicer i cer me nino me agik.”
Jon 11:25 Yecu owacce ki, “An nicer ki kwo; ŋat ma ye an, nadi oto, dok bikwo;
Jon 11:26 dano ducu makwo ma ye an, pe bito matwal. In iye man?”
Jon 11:27 En odok iye ni, “Iyo Rwot; doŋ aye ni in i Kricito ma Lubaŋa oyero, Wod pa Lubaŋa, ma bino i lobo.” Yecu okok ki pig waŋe
Jon 11:28 Ka Marita oloko lok man, ci ocito olwoŋo laminne Maliam, okwille ni, “Lapwony tye kany, lwoŋi.”
Jon 11:29 Ka en owinyo, ci oa oyotoyot, ocito bote.
Jon 11:30 Yecu onoŋo peya oo i gaŋ-ŋu, ento onoŋo pud tye ka ma Marita oromo iye kwede.
Jon 11:31 Ka Lujudaya ma onoŋo gitye bote i ot kun gikweyo cwinye guneno Maliam oa malo oyotoyot, okato woko, gulubo kore, kun gitamo ni en cito i wi lyel ka koko kunnu.
Jon 11:32 Ka Maliam oo ka ma Yecu tye iye, ka onene, ci opoto piny ka tyene, owacce ni, “Rwot, kono nene itye kany, kono omera pe oto.”
Jon 11:33 Ka Yecu onene kun kok, ki Lujudaya ma gubino kwede bene gikok, cwinye opoto, iye owaŋ matek.
Jon 11:1699 
Jon 11:34 Openyo ni, “Wukete kwene?” Gudokke iye ni, “Rwot, bin inen.”
Jon 11:35 Yecu okok ki pig waŋe.
Jon 11:36 Omiyo Lujudaya guwaco ni, “Nen, yam mare mada.”
Jon 11:37 Ento jo mogo i kingi guwaco ni, “En ma ceŋ oyabo waŋ lawaŋoto pe twero geŋo dano man to?” Yecu ocero Lajaro
Jon 11:38 Yecu dok iye owaŋ matek, ojwat, ci obino i lyel; lyel meno onoŋo yam obedo boro got, ma giloro doge ki got.
Jon 11:39 Yecu owaco ni, “Kwanyu got woko.” Marita lamin dano ma oto-ni owaco ni, “Rwot, koni doŋ ŋwe, pien ori nino aŋwen.”
Jon 11:40 Yecu odokke iye ni, “Nakanen pe awacci ni, ka iye, ci ibineno deyo pa Lubaŋa?”
Jon 11:41 Ci gikwanyo got woko. Yecu otiŋo waŋe malo, owaco ni, “Aba, apwoyi pien doŋ iwinya.
Jon 11:42 An aŋeyo con ni iwinya kare ducu, ento awaco lok man pi lwak ma gucuŋ ka ŋeta, wek guye ni in yam iora.”
Jon 11:43 Ka doŋ owaco lok man, ci odaŋŋe ki dwan madit ni, “Lajaro, katti woko!”
Jon 11:44 En ma ceŋ oto-ni okatti woko, kun ciŋe ki tyene giriyo ki boŋo, waŋe giboyo ki kitambara. Yecu ocikogi ni, “Wugonye, wuweke ociti.” Giporo lok me neko Yecu (Matayo 26.1-5; Marako 14.1-2; Luka 22.1-2)
Jon 11:45 Jo mapol i kin Lujudaya ma gubino kacel ki Maliam, ka guneno gin ma Yecu otiyo, guye en.
Jon 11:46 Ento jo mukene i kingi gucito bot Luparicayo, gutittigi gin ma Yecu otiyo.
Jon 11:47 Omiyo ajwagi madito pa Lubaŋa ki Luparicayo gulwoŋo Lukiko, guwaco ni, “Wabitimo gin aŋo? Pien dano man tye ka tiyo lanyut mapol.
Jon 11:48 Ka waweke kit meno, ci dano biye en, Luroma bibino, gibiketo kabedowa maleŋ ki rokwa woko.”
Jon 11:49 Ento ŋat acel i kingi, en Kayapa, ma en ajwaka madit i mwaka meno, owaco ki gin ni, “Wun pe wuŋeyo gin mo kadi matidi mo,
Jon 11:50 dok pe wutamo ni bibedo ber botwu ka dano acel oto pi lwak, wek pe gityek rokwa.”
Jon 11:51 En pe owaco lok man pire kene, ento pi bedo ajwaka madit i mwaka meno ceŋ en otito macalo lanebi ni Yecu bito pi rok meno;
Jon 11:52 pe pi rok meno keken, ento wek ocok litino pa Lubaŋa ma guket ata, gubed acel.
Jon 11:1700 
Jon 11:53 Cakke i nino meno guribo lok me neke.
Jon 11:54 Pi meno Yecu pe dok obedo ka wot ka maleŋ i kin Lujudaya, ento oa ki kunnu, ocito i lobo ma cok ki tim, i gaŋ ma gilwoŋo Epraim; obedo kunnu ki lupwonnyene.
Jon 11:55 Kato (Paska) pa Lujudaya onoŋo doŋ tye cok. Jo mapol gia ki i kin pacci gicito Jerucalem ma peya Kato (Paska) oromo, wek gilonnye kengi.
Jon 11:56 Giyenyo Yecu, kun giloko kekengi ma gicuŋ i ot pa Lubaŋa ni, “Wutamo niŋniŋ? Nyo en pe bibino pi nino madit?”
Jon 11:57 Ajwagi madito pa Lubaŋa ki Luparicayo onoŋo doŋ guciko dano ni, ka ŋat mo oŋeyo ka ma en tye iye, myero onyuttigi, wek gimake.
Jon 12:1 Ka ceŋ odoŋ nino abicel me o i Kato (Paska), Yecu obino i Betania, ka ma Lajaro bedo iye, en ma ceŋ Yecu ocere ki i kin jo muto-ni.
Jon 12:2 Gitedde cam me otyeno kunnu; Marita obedo ka poko cam, Lajaro onoŋo ŋat acel i kin jo ma obedo kwede i dog cam.
Jon 12:3 Maliam okwanyo moo ma ŋwece kur me wel madwoŋ, moo nard magili, ma romo ratili acel, owiro ki tyen Yecu, ojwayo tyen Yecu ki yer wiye; ci ŋwec moo oromo i ot ducu.
Jon 12:4 Ento Juda me Keriot, ŋat acel i kin lupwonnyene, en ma bidobe, openyo ni,
Jon 12:5 “Piŋo moo man pe gicato i wel me ciliŋ miya adek, wek gimi bot lucan?”
Jon 12:6 En owaco lok man, pe ni en paro pi lucan, ento pien en yam lakwo, yam gwoko kicaa lim, ci kwanyo gin ma gibolo iye.
Jon 12:7 Yecu owaco ni, “Wuweke, wek en okan pi nino me yika.
Jon 12:8 Lucan wutye kwedgi nino ducu, ento an pe abibedo kwedwu nino ducu.” Giporo lok me neko Lajaro
Jon 12:9 Ka lwak Lujudaya madwoŋ guniaŋ ni en tye kunnu, ci gubino, pe pi Yecu keken, ento bene pi neno Lajaro ma en ocero ki i kin jo muto.
Jon 12:10 Pi meno ajwagi madito pa Lubaŋa guyubo lok me neko Lajaro bene,
Jon 12:11 pien pire Lujudaya mapol gua woko ki botgi, guye Yecu. Yecu odonyo i Jerucalem macalo kabaka (Matayo 21.1-11; Marako 11.1-11; Luka 19.28-40)
Jon 12:1701 
Jon 12:12 Orwone lwak jo mapol ma yam gubino i nino madit guwinyo ni Yecu bino i Jerucalem.
Jon 12:13 Gukwanyo jaŋ otit, gukato ka jole, kun gidaŋŋe ni, “Ojana! Lubaŋa o mi gum i kom ŋat ma bino i nyiŋ Rwot, ma en Kabaka pa Icrael!”
Jon 12:14 Yecu onoŋo latin kana, obedo i wiye, kit macalo gicoyo ni,
Jon 12:15 “Pe wulwor, wun jo Cion. Nen, kabakawu bino botwu, obedo i wi latin kana!”
Jon 12:16 Lupwonnyene pe guniaŋ man koŋ; ento ka doŋ giketo deyo i kom Yecu, ci gupo ni ceŋ gicoyo lok magi i kome, dok ni gitimo i kome.
Jon 12:17 Lwak ma yam onoŋo tye bote ka en lwoŋo Lajaro ki i lyel me cere ki i kin jo muto gutito pire.
Jon 12:18 En aye mumiyo lwak ocito ka jole, pien guwinyo ni en otiyo lanyut man.
Jon 12:19 Luparicayo guloko kekengi ni, “Doŋ wuneno ni pe wukonyo gin mo. Nen, lobo ducu doŋ owirre ka lube.” Lugrik mogo gumito neno Yecu
Jon 12:20 I kin jo ma yam gucito ka woro Lubaŋa i nino madit onoŋo jo mogo Lugrik.
Jon 12:21 Jo-nu gucito bot Pilipo me Betecaida ma tye i Galilaya, guwacce ni, “Ladit, wamito neno Yecu.”
Jon 12:22 Pilipo ocito, otito bot Anderiya; Anderiya ocito kacel ki Pilipo, gutito bot Yecu.
Jon 12:23 Yecu odokkigi iye ni, “Cawa doŋ oromo me keto deyo i kom Wod pa dano.
Jon 12:24 Adada awacciwu ni, nyig bel ka pe opoto i ŋom, oto, bedo kene; ento ka oto, ci ceko nyige mapol.
Jon 12:25 Ŋat ma maro kwo mere, birwenyone; ŋat ma kwero kwone i lobo man, bigwoko nio i kom kwo ma pe tum.
Jon 12:26 Ka ŋat mo tiyo pira, myero oluba; ka ma an abedo iye, laticca bene bibedo kunnu; ka ŋat mo tiyo pira, ci Won binyuto worone i kome. Wod pa dano myero gitiŋe malo
Jon 12:27 “Cwinya koni oŋabbe aŋaba. Abiwaco lok aŋo? Abana, lara i kom cawa man? Ento pi lok man omiyo ao i kom cawa-ni.
Jon 12:28 Abana, ket deyo i kom nyiŋi.” Dwan oa ki i polo ni, “Doŋ aketo deyo i kome, dok abiketo aye.”
Jon 12:29 Lwak ma gucuŋ ka ŋete guwinyo, ci guwaco ni, “Polo omor.” Jo mukene ni, “Lamalaika oloko kwede.”
Jon 12:30 Yecu ogamo ni, “Dwan man pe obino pira, ento piwu.
Jon 12:31 Koni gitye ka ŋolo kop i kom lobo man; koni lalo lobo man gibibole woko.
Jon 12:1702 
Jon 12:32 An ka gitiŋa malo nia i lobo, ci abipeyo dano ducu bota.”
Jon 12:33 En oloko lok man pi nyuto kit to ma ebito kwede
Jon 12:34 Lwak gugamo doge ni, “Wan wawinyo ki i cik ni Kricito ma Lubaŋa oyero bedo nakanaka. In dok iwaco niŋniŋ ni Wod pa dano myero gitiŋe malo? Wod pa dano man en aŋa?”
Jon 12:35 Yecu owaccigi ni, “Ceŋ pud tye botwu pi kare manok. Wuwot ma kun wutye ki ceŋ, wek piny macol pe oŋukwu. Ŋat ma woto i piny macol pe ŋeyo ka ma ecito iye.
Jon 12:36 Ka pud wutye ki ceŋ, wuye ceŋ, wek wudok litino me ceŋ.” Lujudaya pe guye Yecu Yecu ka oloko lok man, ci opokke ki botgi, okanne woko ki botgi.
Jon 12:37 Kadi bed otiyo lanyut ma rom meno i nyimgi, pe guye en;
Jon 12:38 wek lok pa lanebi Icaya ocobbe kakare, ni, “Rwot, aŋa ma oye lok ma watito? Dok aŋa ma Rwot onyuto tekone bote?”
Jon 12:39 Man en gin mumiyo pe gitwero ye, pien Icaya dok owaco ni,
Jon 12:40 “En oneko waŋgi, omiyo cwinygi odoko nwaŋ, wek pe gunen ki waŋgi, pe bene guniaŋ ki cwinygi, wek omi pe gulokke gudwog bota acaŋgi.”
Jon 12:41 Icaya owaco lok man pien oneno deyo mere, oloko pire,
Jon 12:42 Kadi bed kit meno, jo mapol ma i kin luloc bene guye en, ento pi lworo Luparicayo omiyo pe gituco, wek pe giryemgi woko ki i kacokke;
Jon 12:43 pien gimaro deyo ma dano keto i komgi makato ma Lubaŋa miyo. Lok ma Yecu loko ŋolo kop i kom dano
Jon 12:44 Yecu odaŋŋe, owacci, “Ŋat ma ye an, pe oye an, ento oye ŋat ma oora.
Jon 12:45 Ŋat ma onena, noŋo oneno ŋat ma oora.
Jon 12:46 An abino i lobo pi bedo ceŋ me lobo, wek dano ducu ma ye an owek bedo i piny macol.
Jon 12:47 Ka dano mo winyo lokka ci pe mako, an pe aŋolo kop i kome; pien pe abino ka ŋolo kop i kom lobo, ento abino ka laro lobo.
Jon 12:48 Ŋat ma kwera, ma pe winyo lokka, tye ki ŋat ma biŋolo kop i kome; lok ma aloko biŋolo kop i kome i nino me agik.
Jon 12:49 Pien pe aloko pira kena: Won ma oora, en kikome aye omiya cik, i gin ma myero awaci ki ma myero aloki.
Jon 12:50 Aŋeyo ni cikke en kwo ma pe tum; pi meno gin ma awaco, awaco macalo Won oloko bota.”
Jon 12:1703 
Jon 13:1 Ma peya nino madit me Kato (Paska) oo, Yecu onoŋo ŋeyo ni cawane doŋ oromo me weko lobo man me dok bot Won; yam maro jone ma tye i lobo man; omarogi nio i agik,
Jon 13:2 Ka pud gitye ka camo cam me otyeno, ma doŋ Catan oketo tam i cwiny Juda wod pa Cimon me Keriot me dobe,
Jon 13:3 Yecu onoŋo ŋeyo ni Won otyeko miyo jami ducu i ciŋe, dok ni ea ki bot Lubaŋa, dok edok bot Lubaŋa.
Jon 13:4 Oa malo ki i dog cam, olunyo boŋŋine oketo teŋe, okwanyo taulo, otweyo i pyere.
Jon 13:5 Oonyo pii i becen, ci ocako lwoko tyen lupwonnye, ojwayo ki taulo ma otweyo i pyere.
Jon 13:6 Ka en oo bot Cimon Petero, Petero openye ni, “Rwot, in kulu aye ilwoko tyena?”
Jon 13:7 Yecu odokke iye ni, “In pe iŋeyo gin ma atye ka tiyo, ento ibiniaŋ lacen.”
Jon 13:8 Petero owacce ni, “In pe ibilwoko tyena matwal.” Yecu odokke iye ni, “Ka pe alwoki, noŋo ribbe pe i kinwa.”
Jon 13:9 Cimon Petero owacce ni, “Rwot, pe doŋ tyena keken, ento ciŋa ki wiya bene.”
Jon 13:10 Yecu owacce ni, “Ŋat ma doŋ olwokke, pe doŋ myero olwok kome, ento kono tyene keken, pien noŋo kome ducu leŋ. Wun wuleŋ, ento pe wun ducu.”
Jon 13:11 En onoŋo oŋeyo ŋat ma bidobe; en aye gin mumiyo en owaco ni, “Pe wun ducu wuleŋ.”
Jon 13:12 Ka doŋ olwoko tyengi, okwanyo boŋŋine, odok i kabedone, openyogi ni, “Wuniaŋ gin ma atimo i komwu?
Jon 13:13 Wulwoŋa ni Lapwony dok ni Rwot; meno ber, pien atye kit meno.
Jon 13:14 Ka an a Rwotwu ki Lapwonywu, alwoko tyenwu, wun bene myero wulwok tyenwu kekenwu;
Jon 13:15 pien an anyuttiwu lanen, wek wun bene wutim gin ma an atimo i komwu.
Jon 13:16 Adada awacciwu ni, latic pe bedo dit makato laditte, ŋat ma gioro pe dit kato ŋat ma oore.
Jon 13:17 Ka wuŋeyo lok man, ci wubibedo ki yomcwiny ka wutiyogi.
Jon 13:18 Pe aloko man i komwu ducu; aŋeyo jo ma doŋ ayero; ento wek ginacoya ocobbe kakare, ni, ‘Ŋat ma camo kwon kacel kweda otiŋo opunye i koma.’
Jon 13:19 Koni atittiwu lok man ma peya otimme, wek ka bitime, wuye ni an atye.
Jon 13:1704 
Jon 13:20 Adada awacciwu ni, ŋat ma jolo dano ma an aoro, noŋo ojolo an; ŋat ma jolo an, ojolo ŋat ma oora.” Yecu otito ni gibidobe (Matayo 26.20-25; Marako 14.17-21; Luka 22.21-23)
Jon 13:21 Ka Yecu oloko lok man, ci cwinye opoto, oloko atyer ni, “Adada awacciwu ni, ŋat acel i kinwu bidoba.”
Jon 13:22 Lupwonnye gunenne kekengi, pe guniaŋ ŋat ma en oloko i kome.
Jon 13:23 Ŋat acel i kin lupwonnye, en ma Yecu maro, onoŋo obuto cok ki kor Yecu.
Jon 13:24 Cimon Petero ogwele, owacce ni, “Tucciwa ŋat ma en oloko i kome.”
Jon 13:25 En ma ojeŋŋe i kor Yecu openye ni, “Aŋa, Rwot?”
Jon 13:26 Yecu ogamo ni, “En aye ŋat ma abigweyo dek, amiyo bote.” Ka doŋ ogweyo dek, ci omiyo bot Juda wod pa Cimon me Keriot.
Jon 13:27 Ka doŋ ogamo, ci Catan odonyo i iye. Yecu owacce ni, “Gin ma imito timo, tim oyot.”
Jon 13:28 Pe tye ŋat mo i dog cam ma oniaŋ gin ma omiyo oloko lok man bote.
Jon 13:29 Jo mogo gutamo ni, pien Juda onoŋo gwoko kicaa limgi, mumiyo Yecu owacce ni, “Wil jami ma mitte pi nino madit”; nyo ni myero omi gin mo bot lucan.
Jon 13:30 Ka en doŋ ocamo dek ma gigwene, ci okato woko cut; onoŋo piny doŋ col. Cik manyen ma Yecu omiyo
Jon 13:31 Ka doŋ okato woko, Yecu owaco ni, “Koni doŋ giketo deyo i kom Wod pa dano, dok giketo deyo i kom Lubaŋa pire.
Jon 13:32 Ka giketo deyo i kom Lubaŋa pire, Lubaŋa bene biketo deyo i kome pire kene, biketo deyo i kome oyotoyot.
Jon 13:33 Litino aduno, pud atye kwedwu pi kare manok. Wubiyenya, ento macalo ceŋ atito bot Lujudaya, kit meno atittiwu bene koni ni, ‘Ka ma acito iye, wun pe wutwero bino iye.’
Jon 13:34 Amiyowu cik manyen, ni, wumarre kekenwu; wumarre kekenwu macalo ceŋ amarowu.
Jon 13:35 Pi man dano ducu biŋeyo ni wun lupwonnyena, ka mer tye i kinwu.” Yecu otito ni Petero bikwere (Matayo 26.31-35; Marako 14.27-31; Luka 22.31-34)
Jon 13:36 Cimon Petero openye ni, “Rwot, icito kwene?” Yecu ogamo ni, “Ka ma acito iye, pe itwero luba koni, ento ibiluba lacen.”
Jon 13:37 Petero dok openye ni, “Rwot, piŋo pe atwero lubi koni? Abimiyo kwona piri.”
Jon 13:1705 
Jon 13:38 Yecu ogamo ni, “Ibimiyo kwoni pira? Adada awacci ni, twon gweno pe bikok, nio ka koŋ ikwera tyen adek.
Jon 14:1 “Cwinywu owek ŋabbe aŋaba; wuye Lubaŋa, wuye an bene.
Jon 14:2 I ot pa Abana tye iye kabedo mapol; kono pe kit meno, kono atittiwu ni acito ka yubo ki wun kabedo?
Jon 14:3 Ka acito, ayubo ki wun kabedo, dok abidwogo ka omowu bota, wek ka ma an abedo iye, wun bene wubed iye.
Jon 14:4 Ka ma an acito iye, wun wuŋeyo yone.”
Jon 14:5 Tomaci owacce ni, “Rwot, wan pe waŋeyo ka ma icito iye; watwero ŋeyo yone niŋniŋ?”
Jon 14:6 Yecu odokke iye ni, “An a yo, ki ada, ki kwo: pe tye ŋat mo ma bino bot Won, kono ki i an keken.
Jon 14:7 Kono ceŋ wuŋeya, kono wuŋeyo Wora bene; nia koni wuŋeye, doŋ wunene.”
Jon 14:8 Pilipo ogamo doge ni, “Rwot, nyuttiwa Won, ci biromowa.”
Jon 14:9 Yecu odokke iye ni, “Doŋ ari kwedwu kare malac rom man, pud peya iŋeya, Pilipo? Ŋat ma oneno an doŋ oneno Won: itwero waco niŋniŋ ni, ‘Nyuttiwa Won?’
Jon 14:10 In pe iye ni, an atye i Won, ki Won i an? Lok ma aloko botwu pe aloko pira kena, ento Won ma bedo i an aye tiyo ticce.
Jon 14:11 Wuye ni an atye i Won, ki Won i an; nyo ka pe kit meno, wuye an pi tic keken.
Jon 14:12 “Adada awacciwu ni, ŋat ma ye an, en bene bitiyo tic ma an atiyo; dok bitiyo tic madito makato man, pien acito bot Won.
Jon 14:13 Gin ducu ma wubilego i nyiŋa, abitiyone, wek giket deyo i kom Won pi Wod;
Jon 14:14 ka wubilego gin mo i nyiŋa, abitiyo. Yecu ocikke ni ebicwalo Cwiny Maleŋ
Jon 14:15 “Ka wumara, ci wubigwoko cikka.
Jon 14:16 Abilego Won, en bimiyowu Lacuŋudwar mukene ma bibedo kwedwu nakanaka,
Jon 14:17 en Cwiny me ada, ma lobo pe twero limo, pien lobo pe nene, dok pe ŋeye. Wun wuŋeye, pien en bedo kwedwu, dok bibedo i iwu.
Jon 14:18 “Pe abiwekowu macalo litino kic; abidwogo botwu.
Jon 14:19 Odoŋ kare manok, lobo pe dok binena, ento wun wubinena; pien an akwo, wun bene wubikwo.
Jon 14:1706 
Jon 14:20 I nino meno wubiŋeyo ni an atye i Won, ki wun i an, ki an i wun.
Jon 14:21 Ŋat ma tye ki cikka, ma gwokogi, en aye ŋat ma mara; ŋat ma mara Wora bimare, an bene abimare, abinyutte kena bote.”
Jon 14:22 Juda ma pe me Keriot openye ni, “Rwot, man bibedo niŋniŋ, ni ibinyutte keni botwa, ento pe bot lobo?”
Jon 14:23 Yecu odokke iye ni, “Ka ŋat mo mara, en bimako lok mera; Wora bimare, wabibino bote, wabiyubo kabedo piwa kenwa bote.
Jon 14:24 Ŋat ma pe mara, pe mako lokka; lok ma wuwinyo pe mera, ento pa Won ma ceŋ oora.
Jon 14:25 “Lok man atittiwu kun pud atye botwu.
Jon 14:26 Ento Lacuŋudwar, ma en Cwiny Maleŋ, ma Won bicwalo i nyiŋa, en bipwonyowu jami ducu, en bipoyo wiwu i lok ducu ma yam atittiwu.
Jon 14:27 Awekkiwu kuc, kuc mera amiyo botwu. Amiyowu, pe macalo lobo miyo. Cwinywu owek ŋabbe aŋaba, pe wulwor.
Jon 14:28 Doŋ wuwinyo awacciwu ni, an abicito woko, dok abidwogo botwu. Kono wumara, kono cwinywu yom, pien acito bot Won; pien Won dit kata.
Jon 14:29 Koni atittiwu lok man ma peya otimme, wek ka bitimme, wuye.
Jon 14:30 Pe dok abiduro lwak lok mapol kwedwu, pien lalo lobo man tye ka bino. En pe tye ki twer i koma;
Jon 14:31 ento man timme wek lobo oŋe ni, an amaro Won, atiyo macalo Won ocika. “Ayu, wacitu.
Jon 16:1 “Atyeko tittiwu lok man wek pe komwu oryaŋŋe.
Jon 16:2 Gibiryemowu woko ki i kacokke; kare bibino ma dano ducu ma nekowu bitamo ni etye ka tic pi Lubaŋa.
Jon 16:3 Gibitimo man i komwu pien pe giŋeyo Won, kadi an.
Jon 16:4 Ento atittiwu lok magi wek ka karegi bio, wupo ni yam atittiwu pigi. Tic pa Cwiny Maleŋ “Yam pe atito lok man botwu i acakki, pien onoŋo pud atye kwedwu.
Jon 16:5 Ento koni adok bot ŋat ma ceŋ oora. Pe tye ŋat mo i kinwu ma penya ni. ‘Icito kwene?’
Jon 16:6 Cwinywu opoŋ ki kumu pien atittiwu lok man.
Jon 16:1707 
Jon 16:7 Ento atye ka tittiwu lok ada, ni, bibedo ber botwu ka an acito; pien ka pe acito, ci Lacuŋudwar pe bibino botwu. Ento ka acito, ci abiore botwu.
Jon 16:8 En ka obino, bimiyo lobo niaŋ i kom bal, ki kit ma atir, ki ŋolo kop;
Jon 16:9 i kom bal, pien pe giye an;
Jon 16:10 i kom kit ma atir, pien adok bot Won, pe dok wubinena;
Jon 16:11 i kom ŋolo kop, pien laloc me lobo man doŋ giŋolle kop woko.
Jon 16:12 “Pud atye ki lok mapol me awaca botwu, ento pe wutwero kanyo koni.
Jon 16:13 Ka Cwiny me ada bibino, en bitelowu i ada ducu; pien en pe bilok pire kene, ento gin ducu ma en biwinyo, biwaco botwu, bitittiwu gin ma bitimme anyim.
Jon 16:14 En biketo deyo i koma, pien bikwanyo gin ma tuŋ bota, nyuttiwu.
Jon 16:15 Gin ducu ma Won tye kwede mega; en mumiyo awacciwu ni, en bikwanyo gin ma tuŋ bota, nyuttiwu. Cwercwinygi bilokke doko yomcwiny
Jon 16:16 “Odoŋ kare manok, pe dok wubinena; dok odoŋ kare manok, wubinena.”
Jon 16:17 Lupwonnyene mogo guloko kekengi ni, “Man gin aŋo ma en waco botwa, ni, ‘Odoŋ kare manok, pe wubinena, dok odoŋ kare manok, wubinena’; dok ni, ‘Pien adok bot Won’?”
Jon 16:18 Guwaco ni, “Man kono te lokke niŋo, ni, ‘Odoŋ kare manok’? Pe waniaŋ gin ma en tye ka waco.”
Jon 16:19 Yecu oŋeyo ni gin mito penye, omiyo en owaccigi ni, “Wutye ka pennye kekenwu pi lok ma nen awacciwu, ni, ‘odoŋ kare manok, pe dok wubinena; dok odoŋ kare manok, wabinena’?
Jon 16:20 Adada awacciwu ni, wubikok, wubikumo, ento lobo cwinye bibedo yom; cwinywu bicwer, ento cwercwinywu bilokke doko yomcwiny.
Jon 16:21 Ka mwoc ogoyo dako, kumo, pien cawane doŋ oromo; ento ka doŋ onywal, pe po i can pien noŋo cwinye yom pi nywalo dano i lobo.
Jon 16:22 Koni cwinywu cwer, ento abinenowu doki, ci cwinywu bibedo yom, pe tye ŋat mo ma bikwanyo yomcwinywu ki botwu.
Jon 16:23 I nino meno pe wubipenya lok mo. Adada awacciwu ni, ka wubilego gin mo bot Won, en bimiyowu i nyiŋa.
Jon 16:24 Nio koni yam pe wulego gin mo i nyiŋa; wulegi, wubinoŋo, wek wupoŋ ki yomcwiny. An doŋ aloyo lobo
Jon 16:1708 
Jon 16:25 “Lok man atittiwu i carolok; kare bibino ma pe dok abilok kwedwu i carolok, ento abitittiwu ka maleŋ lok i kom Won.
Jon 16:26 I nino meno wubilego i nyiŋa. Pe awacciwu ni abilego Won piwu,
Jon 16:27 pien Won kikome marowu, pien wun wumara, dok wuye ni an aa bot Won.
Jon 16:28 An aa bot Won, abino i lobo; doki aweko lobo, adok bot Won.”
Jon 16:29 Lupwonnyene guwaco ni, “Nen, koni iloko ka maleŋ, pe i carolok.
Jon 16:30 Koni waŋeyo ni, in iŋeyo gin ducu, dok penyi pe dok mitte; pi man waye ni ia ki bot Lubaŋa.”
Jon 16:31 Yecu odok iye ki gin ni, “Koni doŋ wuye?
Jon 16:32 Kare bibino, bene doŋ oo, ma wubiket woko, ŋat acel acel i pacone, wubiweka kena. Ento pe atye kena, pien Won tye kweda.
Jon 16:33 Awaco lok man botwu wek wubed ki kuc i an I lobo wutye ki can; ento wudi cwinywu, an doŋ aloyo lobo.”
Jon 17:1 Yecu ka oloko man, otiŋo waŋe malo i polo, owaco ni, “Abana, kare doŋ oromo; ket deyo i kom Wodi, wek Wodi bene oket deyo i komi,
Jon 17:2 macalo yam imiye twero i kom gin ducu ma tye ki kom, wek omi kwo ma pe tum bot jo ducu ma ceŋ imiyo bote.
Jon 17:3 Man en kwo ma pe tum, ni giŋe in Lubaŋa acel me ada, ki Yecu Kricito ma yam ioro.
Jon 17:4 Doŋ aketo deyo i komi i lobo, kun acobo tic ma ceŋ imiya me atiya.
Jon 17:5 Doŋ koni, Abana, ket deyo i koma i nyimi, ki deyo ma yam abedo kwede i nyimi ma peya iketo lobo.
Jon 17:6 “Atyeko nyuto nyiŋi bot jo ma ceŋ imiya ki i lobo. Gin ceŋ meri, in imiyogi bota, gin gugwoko lokki.
Jon 17:7 Koni giŋeyo ni jami ducu ma imiya oa ki boti;
Jon 17:8 pien doŋ amiyogi lok ma ceŋ imiya, gin doŋ gujolo, giŋeyo atikatika ni an aa ki boti; dok giye ni in iora.
Jon 17:9 Alego pi gin; pe alego pi lobo, ento pi jo ma ceŋ imiya, pien gin meri.
Jon 17:10 Jamina ducu meri, ki meri ducu mera, alimo deyo pigi.
Jon 17:11 An pe dok abedo i lobo, ento gin gitye i lobo, an abino boti. Won Maleŋ, gwokgi i nyiŋi ma con imiya, wek gibed acel macalo wan acel.
Jon 17:1709 
Jon 17:12 Ka ceŋ atye kwedgi kacel, agwokogi i nyiŋi ma imiya; akurogi, pe tye mo ma orwenyo ki i kingi, kono dano ma myero orweny, wek ginacoya ocobbe kakare.
Jon 17:13 Ento koni abino boti; lok man aloko i lobo, wek gubed ki yomcwiny mera, gupoŋ kwede.
Jon 17:14 Atyeko miyogi lok meri; ci lobo okwerogi, pien gin pe jo me lobo, macalo an pe a dano me lobo.
Jon 17:15 Pe alego ni myero ikwanygi woko ki i lobo, ento ni igwokgi ki i kom gin marac.
Jon 17:16 Gin pe jo me lobo, macalo ceŋ an pe a dano me lobo.
Jon 17:17 Lonygi i ada gibed maleŋ: lokki en ada.
Jon 17:18 Macalo iora i lobo, an bene aorogi i lobo.
Jon 17:19 An alonnye kena pigi, wek gin bene gilonygi i ada.
Jon 17:20 “Pe alego pi jo man keken, ento pi jo ma biye an pi lokgi,
Jon 17:21 ni gin ducu gubed acel macalo in, Abana, ibedo i an, an bene i in, gin ducu gubed i wan, wek lobo oye ni in iora.
Jon 17:22 Deyo ma ceŋ imiya, an amiyo botgi, wek gubed acel macalo wan acel,
Jon 17:23 an i gin ki in i an, gubed acel atika, wek lobo oŋe ni in iora, dok imarogi macalo imara.
Jon 17:24 Abana, amito jo-ni, ma gin mot ma imiya, gibed bota ka ma an atye iye, wek ginen deyo mera ma imiya pi mar meri ma imara kwede ma ocakke ma peya icibo guti me lobo.
Jon 17:25 Ai Won muporre, lobo con pe oŋeyi, ento an aŋeyi; jo man ŋeyo ni in iora.
Jon 17:26 Amiyo nyiŋi oŋene botgi, dok abimiyo ŋene, wek mar ma imara kwede obed i gin, ki an i igi.”
Jon 18:1 Ka Yecu doŋ oloko man, ocito kacel ki lupwonnyene, guŋolo nota me Kidron, ka ma onoŋo tye iye poto; odonyo iye kacel ki lupwonnyene.
Jon 18:2 Juda, ma ceŋ odobe, bene onoŋo ŋeyo kabedo meno, pien Yecu ki lupwonnyene yam gimaro cokke kunnu.
Jon 18:3 Juda ogamo lwak askari ki ludito tic mogo ki bot ajwagi madito pa Lubaŋa ki Luparicayo, gucito kunnu ki tara ki mac raa ki jami lweny.
Jon 18:4 Yecu onoŋo ŋeyo gin ducu ma bitimme i kome; okato botgi, openyogi ni, “Wuyenyo aŋa?”
Jon 18:1710 
Jon 18:5 Gudokke iye ni, “Yecu me Najaret.” Yecu ogamo ni, “An a en.” Juda ma odobe onoŋo ocuŋ kacel kwedgi.
Jon 18:6 Ka Yecu owaco ki gin ni, “An a en,” gujer ki ŋegi, gupoto piny.
Jon 18:7 Dok openyogi ni, “Wuyenyo aŋa?” Gudokke iye ni, “Yecu me Najaret.”
Jon 18:8 Yecu owaco ni, “Atyeko tittiwu ni an a en; ka wuyenya, wuwek jo man guciti.”
Jon 18:9 Man otimme wek lok ma ceŋ en oloko ocobbe kakare, ni, “I kin jo ma ceŋ imiya, pe tye mo ma orwenyo.”
Jon 18:10 Cimon Petero onoŋo tye ki pala lucwan; ci owoto, otoŋo ki opii pa ajwaka madit, oŋuno ite malacuc. Nyiŋ opii meno Maliko.
Jon 18:11 Yecu ociko Petero ni, “Dwok palani i akurane. Kikopo ma Abana omiya pe abimato?” Gitero Yecu i nyim ajwaka madit
Jon 18:12 Lwak askari ki laditgi ki lutic pa Lujudaya gumako Yecu, gutweye.
Jon 18:13 Gukwoŋo tere bot Anac, ma Kayapa onyomo nyare, ma onoŋo en ajwaka madit i mwaka meno.
Jon 18:14 Kayapa en aye ceŋ omiyo tam bot Lujudaya ni ber dano acel oto pi lwak. Petero okwero Yecu (Matayo 26.69-70; Marako 14.66-68; Luka 22.55-57)
Jon 18:15 Cimon Petero olubo kor Yecu, kacel ki lapwonnye meno mukene. Lapwonnye man onoŋo ŋeyo ajwaka madit, omiyo en odonyo i dyekal pa ajwaka madit kacel ki Yecu;
Jon 18:16 ento Petero ocuŋ woko i doggaŋ. Lapwonnye meno ma ajwaka madit ŋeyo ocito, oloko ki aŋeca ma gwoko doggaŋ, ci okelo Petero i gaŋ.
Jon 18:17 Aŋeca ma gwoko doggaŋ openyo Petero ni, “In bene pe itye i kin lupwonnye pa dano man?” En ogamo ni, “An a pe i kingi.”
Jon 18:18 Lutic ki ludito tic onoŋo gumoko mac miri, pien piny onoŋo ŋic, ci gicuŋ kun gioyo mac. Petero bene onoŋo ocuŋ kacel kwedgi ka oyo mac. Ajwaka madit openyo Yecu (Matayo 26.59-66; Marako 14.55-64; Luka 22.66-71)
Jon 18:19 Ajwaka madit openyo Yecu pi lupwonnyene, ki i kom lok ma en pwonyo.
Jon 18:20 Yecu odokke iye ni, “Yam aloko ka maleŋ bot lobo; nino ducu abedo ka pwony i kacokke ki i ot pa Lubaŋa, ka ma Lujudaya ducu gicokke iye. Pe aloko lok mo i muŋ.
Jon 18:21 Ipenya piŋo? Peny jo ma yam guwinyo lok ma awaco botgi; gin ŋeyo lok ma awaco.”
Jon 18:1711 
Jon 18:22 Ka oloko lok man, ci ŋat acel i kin ludito tic ma ocuŋ i ŋete odoŋo lem Yecu, kun waco ni, “Igamo dog ajwaka madit kumeno?”
Jon 18:23 Yecu ogamo ni, “Ka aloko marac, nyut caden me gin marac; ento ka aloko maber, ci idoŋa piŋo?”
Jon 18:24 Lacen Anac ocwale bot Kayapa, ajwaka madit, kun pud gitweye. Petero dok okwero Yecu (Matayo 26.71-75; Marako 14.69-72; Luka 22.58-62)
Jon 18:25 Cimon Petero onoŋo ocuŋ kun oyo mac. Gupenye ni, “In bene pe i ŋat acel i kin lupwonnyene?” En okwero woko, owaco ni, “An ko.”
Jon 18:26 Ŋat acel i kin opii pa ajwaka madit, wat pa dano ma Petero oŋuno ite-ni, openye ni, “Nanen pe aneni kacel kwede i poto?”
Jon 18:27 Petero dok okwero; ci twon gweno otugi kok cut. Yecu i nyim Pilato (Matayo 27.1-2,11-14; Marako 15.1-5; Luka 23.1-5)
Jon 18:28 Lacen gikwanyo Yecu ki i ot pa Kayapa, gitere i Praitorion. Onoŋo piny doŋ cok ru. Gin kikomgi pe gudonyo i Praitorion, pien pe gimito balle, ento koŋ gicam Kato (Paska).
Jon 18:29 Pi man omiyo Pilato okato woko botgi, openyogi ni, “Wudoto dano man pi kop aŋo?”
Jon 18:30 Gudokke iye ni, “Kono dano man pe latim marac, kono pe wakele boti.”
Jon 18:31 Pilato owaccigi ni, “Wun kikomwu wutere, wuŋolle kop kun wulubo cikwu.” Lujudaya gudokke iye ni, “Pe giye wan wanek dano mo.”
Jon 18:32 Man otimme wek lok ma Yecu owaco ocobbe kakare, kun nyuto kit to ma ebito kwede.
Jon 18:33 Pilato dok odonyo i Praitorion, olwoŋo Yecu, openye ni, “In i Kabaka pa Lujudaya?”
Jon 18:34 Yecu ogamo ni, “In iwaco lok man piri keni, kece mono jo mukene aye gutitti?”
Jon 18:35 Pilato odok iye ni, “An Lajudaya? Rokki ki ajwagi madito pa Lubaŋa gukeli bota. In itimo gin aŋo?”
Jon 18:36 Yecu ogamo ni, “Kerra pe me lobo man. Kono kerra me lobo man, kono jona gulwenyo pira, wek pe gimiya i ciŋ Lujudaya; ento kerra pe me lobo man.”
Jon 18:37 Pilato openye ni, “In doŋ i kabaka, bo?” Yecu ogamo ni, “In iwaco ni an a kabaka. Ginywala pi man, abino i lobo bene pi man, pi bedo caden me lok ada. Dano ducu me ada winyo dwana.”
Jon 18:38 Pilato openye ni. “Ada en gin aŋo?”
Jon 18:1712  Giŋolo ki Yecu kop me to (Matayo 27.15-31; Marako 15.6-20; Luka 23.13-25) Ka owaco lok man, ci okato woko bot Lujudaya, otittigi ni, “An gira pe anoŋo kop mo i kome.
Jon 18:39 Ento wun wutye ki kitwu ni myero agonnyiwu ŋat acel i kare me Kato (Paska). Wumito agonnyiwu Kabaka pa Lujudaya?”
Jon 18:40 Gin dok guwo ni, “Pe en, ento Baraba.” Baraba kono ceŋ layak.
Jon 19:1 Pilato otero Yecu, ogoye ki anino.
Jon 19:2 Askari gucweyo lalukana okuto, gurwako i wiye, dok guruke ki boŋo makwar.
Jon 19:3 Gibino bote kun guwaco ni, “Amoti, Kabaka pa Lujudaya!” gidoŋe.
Jon 19:4 Pilato dok okato woko botgi, owaco ki gin ni, “Nen, akelo en botwu, wek wuŋe ni pe anoŋo kop mo i kome.”
Jon 19:5 Yecu okatti woko botgi kun oruko lalukana okuto ki boŋo makwar. Pilato owaccigi ni, “Nenu dano man.”
Jon 19:6 Ka ajwagi madito pa Lubaŋa ki ludito tic gunene, guwo ni. “Gure kom yat! Gure kom yat!” Pilato owaco botgi ni, “Wun wutere, wugure kom yat, pien an gira pe anoŋo kop mo i kome.”
Jon 19:7 Lujudaya gugamo doge ni, “Wan watye ki cik; pi cik meno en myero oto, pien okette kene ni en Wod pa Lubaŋa.”
Jon 19:8 Ka Pilato owinyo lok man, lworo omedde i kome.
Jon 19:9 Dok odok i Praitorion, openyo Yecu ni, “In ia ki kwene?” Ento Yecu pe ogamo doge.
Jon 19:10 Omiyo Pilato owacce ni, “Pe igamo doga? Pe iŋeyo ni atye ki twer me gonyi, ki twer me guri kom yatariya?”
Jon 19:11 Yecu odokke iye ni, “Kono nene pe gimiyi twer ma oa ki malo kono pe ibedo ki twer i koma; pi meno ŋat ma omiya boti tye ki bal madit makato.”
Jon 19:12 Nia i kare meno Pilato ocako yenyo yo me gonye, ento Lujudaya guwo ni, “Ka igonyo dano man, ci in pe larem Cecar. Dano ducu ma kette kene bedo kabaka, noŋo pyem ki Cecar.”
Jon 19:13 Ka Pilato owinyo lok man, okelo Yecu woko, obedo i wi kom me ŋolo kop i kabedo ma gicano iye got; i leb Ibru gilwoŋo ni, Gabbata.
Jon 19:14 Onoŋo nino ca nino me Yubbe me Kato (Paska), cawa cok romo abicel. En owaco bot Lujudaya ni, “Nenu, Kabakawu en!”
Jon 19:1713 
Jon 19:15 Dano guwo ni, “Tere woko! Tere woko! Gure i kom yatariya!” Pilato openyogi ni, “Agur kabakawu i kom yatariya?” Ajwagi madito pa Lubaŋa gudok iye ni, “Wan pe watye ki kabaka, kono Cecar keken.”
Jon 19:16 Omiye botgi wek gigure i kom yatariya. Giguro Yecu i kom yatariya (Matayo 27.32-34; Marako 15.21-32; Luka 23.26-43)
Jon 19:17 Gitero Yecu, okato woko kun tiŋo yatariyane, ocito i kabedo ma gilwoŋo Cogo Wic; i leb Ibru gilwoŋo ni, Golgota.
Jon 19:18 Gigure i kom yatariya kunnu, ki jo mukene aryo kacel kwede, acel tuŋcel, acel tuŋcel, kun Yecu tye i dyere.
Jon 19:19 Pilato ocoyo lok, oguro i wi yatariya; gicoyo ni, “Yecu me Najaret, Kabaka pa Lujudaya.”
Jon 19:20 Lujudaya mapol gukwano lok man, pien ka ma giguro iye Yecu onoŋo tye cok ki gaŋ, dok gicoyo i leb Ibru, i leb Roma ki i leb Grik.
Jon 19:21 Ajwagi madito pa Lubaŋa pa Lujudaya guwaco bot Pilato ni, “Pe ico ni, ‘Kabaka pa Lujudaya,’ ento ni, ‘Dano man owaco ni, An Kabaka pa Lujudaya.’ “
Jon 19:22 Ento Pilato odok iye ni, “Gin ma acoyo, doŋ acoyo.”
Jon 19:23 Ka askari gutyeko guro Yecu i kom yatariya, gukwanyo ginarukane, gupoko i dul aŋwen, dul acel pi askari acel acel; ki kanyine bene. Kanyine onoŋo pe gikwoyo akwoya, ento gicweyo acweya, cakke ki malo.
Jon 19:24 Guloko kekengi ni, “Pe myero wayecu, ento wabol kwir iye, wek wanen ŋat ma bitero.” Man otimme wek ginacoya ocobbe kakare, ni, “Gipoko ginarukana i kingi, gibolo kwir i kom boŋona.”
Jon 19:25 Askari gutimo man; ento min Yecu ki lamin minne, Maliam dako pa Kelopa, ki Maliam Lamagdala onoŋo gucuŋ i te yatariyane.
Jon 19:26 Ka Yecu oneno minne, ki lapwonnye meno ma en maro kun gucuŋ i ŋete, owaco bot minne ni, “Maa, nen wodi!”
Jon 19:27 Ka dok owaco bot lapwonnye meno ni, “Nen meni.” Nia i cawa meno lapwonnye meno otere paco, ogwoke. Yecu oto (Matayo 27.45-56; Marako 15.33-41; Luka 23.44-49)
Jon 19:28 Lacen ka man otum, Yecu oŋeyo ni ducu doŋ otum; wek ginacoya ocobbe kakare, owaco ni, “Orwo neka.”
Jon 19:29 Agulu koŋo vino mawac onoŋo gicibo kunnu; girwako amor ma opoŋ iye koŋo vino mawac i wi anyero, giketo i doge.
Jon 19:1714 
Jon 19:30 Ka Yecu doŋ omato koŋo vino mawac, owaco ni, “Doŋ otum.” Okulo wiye, omiyo cwinye. Gicobo lakŋet Yecu
Jon 19:31 Nino meno obedo ceŋ me Yubbe, omiyo Lujudaya gukwayo Pilato ni myero gitur tyen dano ma gigurogi, gitergi woko, wek komgi pe ori i wi yat i ceŋ cabit, pien cabit meno en nino madit.
Jon 19:32 Askari gubino, guturo tyen dano mukwoŋo, ki tyen dano me aryone ma ceŋ giguro kacel kwede;
Jon 19:33 ento ka guo i kom Yecu, guneno ni doŋ otyeko to woko, ci pe dok guturo tyene.
Jon 19:34 Ento ŋat acel i kin askari ocobo lakŋete ki toŋ; ci oyotoyot oa iye remo ki pii.
Jon 19:35 Ŋat ma ceŋ oneno obedo caden, lok ma en obolo tye ada, en ŋeyo ni ebolo lok ada, wek wun bene wuye.
Jon 19:36 Pien meno ducu otimme wek ginacoya ocobbe kakare, ni, “Cogone mo pe gibituro.”
Jon 19:37 Dok dul ginacoya mukene owaco ni, “Gibineno ŋat ma gicobo.” Giyiko kom Yecu i lyel (Matayo 27.57-61; Marako 15.42-47; Luka 23.50-56)
Jon 19:38 Ka man otum, Yucepu me Arimataya, ma onoŋo en lapwonnye pa Yecu, ento i muŋ, pi lworo Lujudaya, olego Pilato ni myero eter kom Yecu; ci Pilato oye. Obino, otero kome.
Jon 19:39 Nikodemo bene, ma yam ocito bot Yecu dyewor, obino kun okelo murra ma girubo ki atakarac, ma pekke mito romo ratili miya.
Jon 19:40 Gutero kom Yecu, guboyo ki boŋo camanini, kacel ki aŋwece, macalo kit me yik pa Lujudaya tye.
Jon 19:41 Ka ma gigure iye onoŋo tye poto, i poto meno onoŋo tye iye lyel manyen ka ma yam peya giyiko iye ŋat mo.
Jon 19:42 Pi ceŋ me Yubbe pa Lujudaya, dok pien lyel meno obedo cok, omiyo giyiko Yecu kunnu.
Jon 20:1 I nino mukwoŋo me cabit, Maliam Lamagdala opuk i lyel odiko con ma piny pud col oneno ni gikwanyo got woko ki i dog lyel.
Jon 20:2 En oriŋo, ocito bot Cimon Petero, ki bot lapwonnye meno mukene ma Yecu maro, otittigi ni, “Gikwanyo Rwot woko ki i lyel, pe waŋeyo ka ma gikete iye.”
Jon 20:1715 
Jon 20:3 Petero ki lapwonnye meno mukene gumako yo, gucito i lyel.
Jon 20:4 Gin aryo ducu guriŋo kacel, lapwonnye meno oyomo Petero ki ŋwec, okwoŋo o i lyel.
Jon 20:5 Oguŋo, oŋiyo iye, oneno boŋŋi camanini ma giboye kwede gudoŋ kakare; ento pe odonyo iye.
Jon 20:6 Cimon Petero obino kun lube, odonyo i lyel, oneno boŋŋi camanini gudoŋ kakare,
Jon 20:7 ki kitambara ma ceŋ tye i wiye, pe tye kacel ki boŋŋi camanini, ento odolle, tye kene pat.
Jon 20:8 Lacen lapwonnye meno mukene ma okwoŋo o i lyel bene odonyo iye; oneno, ci oye.
Jon 20:9 Pien ceŋ peya giniaŋ ginacoya, ni myerone ocer ki i kin jo muto.
Jon 20:10 Lupwonnye meno gudok paco. Yecu onyutte bot Maliam me Magdala (Matayo 28.9-10; Marako 16.9-11)
Jon 20:11 Ento Maliam ocuŋ i ŋet lyel kun kok; ka tye ka koko, ci oguŋo, oŋiyo i lyel.
Jon 20:12 Oneno lumalaika aryo ma rukgi tar, kun gubedo ka ma gipyelo kom Yecu iye, acel tuŋ wiye, acel tuŋ tyene.
Jon 20:13 Gupenye ni, “Dako, ikok piŋo?” Odok iye ki gin ni, “Gikwanyo Rwoda woko, pe aŋeyo ka ma gikete iye.”
Jon 20:14 Ka doŋ oloko lok man, ci olokke, oneno Yecu kun ocuŋ i ŋeye, ento pe oŋeyo ni en Yecu.
Jon 20:15 Yecu openye ni, “Dako, ikok piŋo? Iyenyo aŋa?” Otamo ni gwok nyo en lapur- poto, owacce ni, “Ladit, ka in aye itere, titta ka ma ikete iye, wek acikwanye.”
Jon 20:16 Yecu olwoŋe ni, “Maliam.” En olokke, owacce i leb Ibru ni, “Rabboni!” ma te lokke ni, Lapwony.
Jon 20:17 Yecu owacce ni, “Wek maka, pien peya acito bot Won. Ento cit bot utmega, itittigi ni, acito bot Wora ki bot Wonwu, bot Lubaŋa na ki bot Lubaŋawu.”
Jon 20:18 Maliam Lamagdala ocito, owaco bot lupwonnye ni. “Aneno Rwot”; otittigi ni en owaco lok man bote. Yecu onyutte bot lupwonnyene (Matayo 28.16-20; Marako 16.14-15; Luka 24.36-49)
Jon 20:19 Otyeno me nino meno, ma en nino mukwoŋo me cabit, ma kun gicego doggola ka ma lupwonnye gucokke iye, pi lworo Lujudaya, Yecu obino, ocuŋ i dyegi, owaco ki gin ni, “Kuc obed botwu.”
Jon 20:1716 
Jon 20:20 Ka owaco lok man, ci onyuttigi ciŋe ki lakŋete. Lupwonnye cwinygi obedo yom ka guneno Rwot.
Jon 20:21 Yecu dok owaco ki gin ni, “Kuc obed botwu. Macalo Won ceŋ oora, an bene aorowu.”
Jon 20:22 Ka en owaco man, ci oywe i komgi, owaco ki gin ni, “Wugam Cwiny Maleŋ.
Jon 20:23 Ka wugonyo bal pa ŋat mo, ci doŋ gigonyo; ka pe wugonyo bal pa ŋat mo, ci doŋ pe gigonyo.” Tomaci okwero ye
Jon 20:24 Tomaci, ŋat acel i kin jo apar wiye aryo, ma gilwoŋo ni Baŋi, onoŋo pe botgi i kare ma Yecu obino.
Jon 20:25 Lupwonnye mukene gutitte ni, “Waneno Rwot.” Ento en odok iye ki gin ni, “Ka pe aneno poyo me cumar i ciŋe, ki keto nyig ciŋa i waŋ poyo me cumar, ki keto ciŋa i lakŋete, pe abiye kadi matidi mo.”
Jon 20:26 Ka nino aboro okato, lupwonnyene doki gubedo i ot, Tomaci bene onoŋo tye kwedgi. Onoŋo gucego doggola, ento Yecu obino, ocuŋ i dyegi, owaco ni, “Kuc obed botwu.”
Jon 20:27 Lacen owaco bot Tomaci ni, “Cwal nyig ciŋi kany, inen ciŋa; rye ciŋi, iket i lakŋeta; iwek bedo ma pe iye, ento ma ye.”
Jon 20:28 Tomaci ogamo ni, “In i Rwoda ki Lubaŋana”
Jon 20:29 Yecu openye ni, “Pien inena omiyo iye? Tye ki gum dano ma pe guneno, ma guye.” Lok mumiyo gicoyo buk man
Jon 20:30 Yecu otiyo lanyut mapol i nyim lupwonnyene, ma pe gicoyogi i buk man.
Jon 20:31 Ento magi gicoyo wek wuye ni, Yecu en Kricito ma Lubaŋa oyero, Wod pa Lubaŋa, ci ka wuye, wek wubed ki kwo i nyiŋe.
Jon 21:1 Ka man otum, Yecu dok onyutte bot lupwonnyene i dog nam Tiberia, onyutte kit man.
Jon 21:2 Cimon Petero, Tomaci ma gilwoŋo ni Baŋi, Natanael me Kana me Galilaya, litino pa Jebedayo ki jo aryo mukene i kin lupwonnyene onoŋo gitye kacel.
Jon 21:3 Cimon Petero owaco ki gin ni, “Acito ka mako rec.” Gugamo doge ni, “Wan wacito kwedi.” Gucito, gudonyo i yeya; ento i dyewor meno pe gumako gin mo.
Jon 21:1717 
Jon 21:4 Ka piny pud oru aruya, Yecu ocuŋ i wi tera, ento lupwonnyene pe giŋeyo ni en Yecu.
Jon 21:5 Yecu openyogi ni, “Litino, wunoŋo dek mo twal?” Gudokke iye ni, “Pe”.
Jon 21:6 En owaccigi ni, “Wubol obwo tuŋ malacuc me yeya, ci wubinoŋo.” Gubolo, tiŋo obwo oŋayogi pi pol rec.
Jon 21:7 Lapwonnye meno ma Yecu maro owaco ki petero ni, “Meno Rwot!” Ka Cimon Petero owinyo ni meno Rwot, oruko boŋŋine, pien onoŋo ogonyogi woko pi tic, okworre i nam.
Jon 21:8 Ento lupwonnye mukene gubino i yeya, kun giywayo obwo ma opoŋ ki rec, pien onoŋo pe gibor ki wi tera, mito romo tyen miya acel.
Jon 21:9 Ka doŋ gukatti woko i wi tera, guneno mac miri kunnu, ma giketo rec i wiye, ki mugati.
Jon 21:10 Yecu owaccigi ni, “Wukel rec mogo ma pud wumako amaka-ni.”
Jon 21:11 Cimon Petero oito i yeya, oywayo obwo, okelo i wi tera, kun opoŋ ki rec madito, miya acel ki pyerabic wiye adek. Kadi bed gipol ento obwo pe oyec.
Jon 21:12 Yecu owaccigi ni, “Wubin ka cam.” Pe tye ŋat mo i kin lupwonnye ma odiyo cwinye me penye ni, “In aŋa?” Pien giŋeyo ni en Rwot.
Jon 21:13 Yecu obino, okwanyo mugati, opokkigi, ki rec bene kit meno.
Jon 21:14 Man doŋ tyen me adekke ma Yecu onyutte kwede bot lupwonnyene, ma doŋ en ocer ki i kin jo muto. Kwa romina
Jon 21:15 Ka doŋ gicamo otum, Yecu openyo Cimon Petero ni, “Cimon wod pa Jon, in imara makato jo-ni?” En ogamo ni, “Iyo, Rwot, in iŋeyo an amari.” Ocike ni, “Kwa litino romina.”
Jon 21:16 Openye tyen me aryo ni, “Cimon wod pa Jon, in imara?” En ogamo ni, “Iyo Rwot, in iŋeyo an amari.” Ocike ni, “Gwok romina.”
Jon 21:17 Dok openye tyen me adekke ni, “Cimon wod pa Jon, in imara?” Petero okumo pien openye tyen me adekke ni, “Imara?” Owacce ni, “Rwot, in iŋeyo jami ducu; in iŋeyo an amari.” Yecu ocike ni, “Kwa romina.
Jon 21:18 Adada awacci ni, ka ceŋ in pud awobi, itweyo boŋoni keni, iwoto ka ma imito; ento ka doŋ iti, ibiryeyo badi, ci ŋat mukene bitweni boŋoni, biteri ka ma pe imito.”
Jon 21:19 Owaco man pi nyuto kit to ma en biketo kwede deyo i kom Lubaŋa. Ka oloko lok man, owacce ni, “Luba.” Lapwonnye ma Yecu maro
Jon 21:1718 
Jon 21:20 Petero olokke, oneno lapwonnye meno ma Yecu maro kun lubogi, en aye ŋat ma ceŋ ojeŋŋe i kor Yecu i dog cam me otyeno, ma owaco ni, “Rwot, aŋa ma bidobi?”
Jon 21:21 Ka Petero onene, openyo Yecu ni, “Rwot, danoni kono?”
Jon 21:22 Yecu owacce ni, “Ka amito ni en ori nio ka abidwogo, ilaro aŋo iye? In luba.”
Jon 21:23 Lok man oywek i kin utmego, ni lapwonnye man pe bito; ento Yecu ceŋ pe owaco ni en pe bito, ento ni, “Ka amito ni en ori nio ka abidwogo, ilaro aŋo iye?”
Jon 21:24 Man aye lapwonnye ma obedo caden i kom lok magi, dok ocoyogi; wan bene waŋeyo ni lok ma en obolo obedo ada. Lok me agikki
Jon 21:25 Tye bene gin mukene mapol ma Yecu otiyo; ka kono gicoyogi ki acel acel, atamo ni kadi lobo kulu pe twero romo buk ma gicoyo.
Jon 21:1719  Tic Pa Lukwena Tic Pa Lukwena 1 Lubaŋa ociko pi bino pa Cwiny Maleŋ
Jon 21:1 I buk mukwoŋo; Teopilo, acoyo iye lok ducu ma yam Yecu ocako tiyo ki pwonyone,
Jon 21:2 nio kwede wa i nino ma gitere kwede i polo, i ŋe miyo cik i tek pa Cwiny Maleŋ bot lukwenane ma yam oyerogi.
Jon 21:3 Obedo ka nen botgi tyen mapol pi moko ni etye makwo lacen ki i ŋe tone. Obedo ka nen botgi pi nino pyeraŋwen,
Jon 21:4 kun pwonyogi ki lok i kom ker pa Lubaŋa. I kare ma obedo kwedgi, ocikogi ni pe gua ki i Jerucalem, ento gukur gin ma Lubaŋa Won ociko pire, kun wacci, “En gin ma con wuwinyo ki bota-ni.
Jon 21:5 Jon yam batija dano ki pii, ento odoŋ nino manok ma wun gibibatijawu ki Cwiny Maleŋ.” Yecu ocito i polo
Jon 21:6 Ka gucokke kacel, ci gupenye ni, “Rwot, i kare man en aye ibidwoko iye ker bot jo Icrael bo?”
Jon 21:7 En ogamo ni, “Pe wun aye myero wuŋe kare wa nino ma yam Lubaŋa Won omoko i te twero mere.
Jon 21:8 Ento wun wubilimo tek ka Cwiny Maleŋ bibino i komwu, ci wubibedo lucadenna i Jerucalem ki i Judaya ducu ki i Camaria, wa i agikki lobo ducu.”
Jon 21:9 Ka doŋ otyeko loko lok meno, ci gitiŋe malo, ma gin bene gineno, ka pol ogame woko ki i nyimgi.
Jon 21:10 Ka giciko waŋgi malo i kore ma kun en cito, ci nen, jo aryo gucuŋ ka ŋetgi ma guruko kanyi matar,
Jon 21:11 ma giwaco ni, “Wun Lugalilaya, piŋo wucuŋ wuneno malo i polo? Yecu man ma doŋ gitiŋo malo ki botwu gitere i polo, bidwogo doki kit macalo wuneno gitere kwede i polo-ni.” Giyero dano ma myero ole ka tyen Juda
Jon 21:12 Ka doŋ gucako dok i Jerucalem ki i wi got Jeituni, ma cok ki Jerucalem, rom ki wot me ceŋ cabit.
Jon 21:13 Ka gudonyo i gaŋ ci gucito i kicika ma malo, ka ma yam gibedo iye-nu, gin aye Petero ki Jon ki Yakobo ki Anderiya, Pilipo ki Tomaci, Bartolomayo ki Matayo, Yakobo wod pa Alipayo, Cimon ma yam obedo i kin jo ma gimito locken, ki Juda wod pa Yakobo.
Jon 21:1720 
Jon 21:14 Gin ducu gumine ka lega ki cwiny acel, kacel ki mon ki Maliam min Yecu ki omegine. kun wacci,
Jon 21:15 I kare meno Petero ocuŋ i kin lwak utmego ma giromo miya acel ki pyeraryo
Jon 21:16 “Utmego, lok ma yam gicoyo myero ocobbe kakare, macalo yam Cwiny Maleŋ oloko ki i dog Daudi i kom Juda ma otelo wi jo ma gumako Yecu ca.
Jon 21:17 Pien yam gikwano en i kinwa, en bene obedo i dog tic man.”
Jon 21:18 Dano meno owilo poto ki lim ma onoŋo pi tim aranyine, ka opoto aryeba cwiny ci iye otyer obar woko, cin iye owukke woko ducu.
Jon 21:19 Lok man oŋene bot jo ducu ma gibedo i Jerucalem, ci poto meno gilwoŋo ki i lebgi ni Akel-dama, en aye Poto me Remo.
Jon 21:20 Petero omedo lokke kun wacci, “Lokke gicoyo i buk me Jabuli ni, ‘Wek kabedone obakke woko, wek ŋatti mo pe obed iye’; dok ni, ‘Ticce ŋat mukene oter.’
Jon 21:21 Myero giyer ki i kin jo man ma gubedo kwedwa i kare ducu ma Rwot Yecu obedo ka wirre i kinwa,
Jon 21:22 ma gucako nia wa i kom batija pa Jon nio wa onyoo ma doŋ gitiŋe kwede malo ki i kinwa; wek ŋat acel i kin jo man gikwan kwedwa me bedo lacaden me cerre.”
Jon 21:23 Ci gukelo dano aryo. Yucepu ma gilwoŋo Barcaba ma nyiŋe mukene Yucito, ki Matiya.
Jon 21:24 Ka gucako lega kun giwaco ni, “Rwot ma iŋeyo cwiny dano ducu, nyut botwa i kin jo man aryo-ni ŋat ma in doŋ iyero,
Jon 21:25 me leyo kabedo me tic man ki tero kwenane, ma yam Juda oweko ci olokke odok cen, odok gire i kabedone.”
Jon 21:26 Gubolo kwir pigi, ci kwir opoto i kom Matiya, ka giketo en i kom wel lukwena apar wiye acel-li. Bino pa Cwiny Maleŋ Tic Pa Lukwena 3 Petero ocaŋo laput i doggola ot pa Lubaŋa
Jon 21:1 I nino mo Petero ki Jon guito malo i ot pa Lubaŋa i cawa me lega, cawa aboŋwen
Jon 21:2 Onoŋo tye dano mo laput nia i kare ma ginywale ma gitiŋo ci giketo i doggola ot pa Lubaŋa ma gilwoŋo Maber, pi lego kony bot jo ma gidonyo i ot.
Jon 21:3 Ka oneno Petero ki Jon gimito donyo i ot pa Lubaŋa, ci openyogi ni gumiye kony.
Jon 21:4 Petero kacel ki Jon guciko waŋgi i kome, ci Petero owacci, “Nen komwa.”
Jon 21:1721 
Jon 21:5 Ci oketo cwinye ka nenogi, kun geno ni gibimiye gin mo.
Jon 21:6 Ento Petero owacci, “Pe atye ki lim mo, ento amii gin ma atye kwede; i nyiŋ Yecu Kricito Lanajaret, woti.”
Jon 21:7 Ka omako bade lacuc ci otiŋe kwede malo; ci tyene ki odilo tyene omoko woko matek cut.
Jon 21:8 Oa, otirre ocuŋ, owoto odonyo kwedgi i ot pa Lubaŋa, ma woto kun pye, dok pako Lubaŋa.
Jon 21:9 Lwak jo mapol ducu gunene ka woto kun pako kwede Lubaŋa,
Jon 21:10 ci guniaŋ ni en dano ma yam lego kony i doggola Maber-ri. Guuro matek ma doggi otwo woko pi gin ma otimme i kome-ni. Lok ma Petero otito i te baraja pa Solomon
Jon 21:11 Ka pud omoko i kom Petero ki Jon, ci lwak dano ducu guriŋo gucokke botgi i te baraja ma gilwoŋo ni pa Solomon.
Jon 21:12 Ka Petero onenogi, ci owaco bot lwak ni, “Wun jo Icrael wuuro lok man piŋo? Piŋo wuciko waŋwu i komwa macalo wan aye ma watimo lok man ki tekwa, nyo ni pien wan jo ma lworo Lubaŋa omiyo dano-ni owoto?
Jon 21:13 Lubaŋa pa Abraim, ki pa Icaka ki pa Yakobo, Lubaŋa pa kwarowa, yam oketo deyo i kom laticce Yecu ma wun wumiyo i ciŋ Pilato kun wukwere woko i kare ma Pilato oyubbe me gonyo en.
Jon 21:14 Ento wun wukwero en Ŋat Maleŋ ki ma Kite Atir-ri, kun wulego ni omi botwu lanek,
Jon 21:15 ci wuneko Won Kwo. Ento Lubaŋa ocere woko ki i kin jo muto, wan lucaden i kom lok man.
Jon 21:16 Pi nyiŋe, ki pi ye nyiŋe, en aye omiyo kom laco man odoko tek macalo wuneno dok wuŋeyo; pi ye Yecu omiyo laco man olimo yotkom i nyimwu ducu.
Jon 21:17 “Iyo, utmega, aŋeyo ni yam wutimo man ma onoŋo wukwiya, macalo luditowu bene.
Jon 21:18 Ento macalo yam Lubaŋa oloko i dog lunebine ducu ni Kricito mere myero onen can, ci doŋ omiyo ocobbe kakare kumeno.
Jon 21:19 Iyo, wuŋut, wudwog cen, wek balwu gijwa woko, wek nino me yweyo ma a ki bot Rwot obin botwu,
Jon 21:20 wek en ocwal Kricito ma oyero piwu, en Yecu,
Jon 21:21 ma myero gijole i polo nio ka kare oromo me dwoko jami ducu kakare, ma yam Lubaŋa oloko pire i dog lunebine maleŋ nia wa con.
Jon 21:1722 
Jon 21:22 Moses yam owacci, ‘Rwot Lubaŋa bicwalo lanebi mo piwu ma bia ki i kin utmegiwu macalo ocwalo an. Wubiwinyo en i lok ducu ma bititowu.
Jon 21:23 Dok ka obinen dano mo ma pe biwinyo lanebi meno, waŋe birwenyo woko ki i kin lutugi.’
Jon 21:24 Ki lwak lunebi ducu ma yam guloko, cakke wa i kom Camuel ki jo ma gulubo kore, gutito bene pi kare man.
Jon 21:25 Wun likwayo pa lunebi, ki lule gicikke ma yam Lubaŋa omiyo bot kwarowu, kun waco bot Abraim ni, ‘Rok ducu gibilimo gumgi ki i kom likwayi.’
Jon 21:26 Ka doŋ Lubaŋa otyeko keto laticce, okwoŋo cwale botwu pi kelliwu gum ma miyo ŋat acel acel lokke weko timo bal.” Tic Pa Lukwena 4 Gitero Petero ki Jon i nyim lukiko
Jon 21:1 Ka pud gitye ka lok ki dano, ci ajwagi ki ladit askari me ot pa Lubaŋa ki Lucadukayo gubino botgi,
Jon 21:2 ma gujul woko, pien onoŋo gipwonyo lwak kun gitito pi cer pa Yecu ki i kin jo muto atyer.
Jon 21:3 Ka gumakogi ci guketogi i mabuc nio wa odiko, pien onoŋo piny doŋ oyuto woko.
Jon 21:4 Ento lwak jo mapol i kin jo ma guwinyo lokgi guye, wel dano omedde oo alip abic.
Jon 21:5 Ka piny oru, ci luloc ki ludoŋo ki lupwony-cik gucokke i Jerucalem,
Jon 21:6 kacel ki Anac, ajwaka madit, ki Kayapa ki Jon ki Alegijanda, ki lwak ducu ma gitye i doggola pa ajwagi madito.
Jon 21:7 Ka giketogi i dyere, gupenyogi ni, “Wun wutiyo man pi kit tek aŋo, nyo pi nyiŋ aŋa?”
Jon 21:8 Ka Petero opoŋ ki cwiny Maleŋ, ci owaco botgi ni, “Wun lulo lwak ki ludoŋo,
Jon 21:9 ka tin gipenyowa lok mudok i kom gin maber ma otimme i kom laput, ki kit ma dano man ocaŋ kwede,
Jon 21:10 wek oŋene botwu ducu ki bot lwak jo Icrael ducu ni, pi nyiŋ Yecu Lanajaret, ma wun wuguro i kom yatariya, ma Lubaŋa ocero woko ki i kin jo muto-ni aye laco man ocuŋ i nyimwu ma kome yot.
Jon 21:11 Man aye got ma wun lugedo wukwero woko ento ma odoko got madit me twok ot.
Jon 21:1723 
Jon 21:12 Pe tye larre mo i ŋat mukene, pien pe tye nyiŋ mo mukene i wi lobo man ma gimiyo ki wan dano ma myero walarre iye.”
Jon 21:13 Ka doŋ guneno tekcwiny pa Petero ki Jon, ma guniaŋ bene ni gin jo mogo ata ma pe gupwonnye, ci guuro; ka doŋ guniaŋ ni gin yam gubedo kacel ki Yecu.
Jon 21:14 Ento ka guneno laco ma gicaŋo-ni ocuŋ ka ŋetgi, lok mo ma myero guwac doŋ obedo pe.
Jon 21:15 Ka gucikogi ni koŋ gukat woko ki i Lukiko, ci guyubo lok kekengi,
Jon 21:16 kun giwaco ni, “Jo man wabitimogi niŋniŋ? Pien gutyeko tiyo lanyut ma kome nen bot dano ducu ma gibedo i Jerucalem, wan bene pe watwero kwerone.
Jon 21:17 Ento pi kit me juko wek pe oket orom kin dano, ber wajukugi ni pe gimedde ki tito bot ŋat mo pi nyiŋ man.”
Jon 21:18 Ci gulwoŋogi gucikogi ni pe gutit kadi pwonyo lok mo i nyiŋ Yecu kadi matidi mo.
Jon 21:19 Ento Petero ki Jon gugamo ni, “Wun wuŋol ka ce nen ber i waŋ Lubaŋa me winyowu makato winyo Lubaŋa;
Jon 21:20 pien wan pe watwero weko tito pi gin ma yam waneno ki ma wawinyo.”
Jon 21:21 Ka doŋ guburogi matek, ci guwekogi gucito; pe gunoŋo yo me keto can i komgi pi lwak dano, pien gin ducu gubedo ka pako Lubaŋa pi gin mutimme-ni.
Jon 21:22 Dano ma lanyut me twer me caŋo dano otimme i kome-ni onoŋo doŋ dit ma mwakane kato ka pyeraŋwen woko. Jo muye Yecu gulego Lubaŋa ni omigi tekcwiny
Jon 21:23 Ka gigonyogi ci gucito bot luremgi ka gutito botgi gin ma ajwagi madito pa Lubaŋa ki ludoŋo guwaco botgi.
Jon 21:24 Ka guwinyo, ci gutiŋo dwangi malo kacel bot Lubaŋa kun giwaco ni, “Ai Rwot Lubaŋa, in ma con iketo polo ki lobo ki jami ducu ma tye i igi,
Jon 21:25 con iloko i dog kwarowa Daudi ma laticci i tek pa Cwiny Maleŋ ma owaco ni, ‘Piŋo Lurok gitye ka wo kacel, dok piŋo rok mapol gipiro lok ma konnye pe?
Jon 21:26 Luker me lobo gurye i tyeŋ, ki luloc bene gucokke gugurre kacel i kom Rwot ki i kom ŋat ma en oyero ka doŋ owiro.’
Jon 21:27 “Adada gucokke gugurre kacel i gaŋ man i kom laticci maleŋ twal Yecu, en ma in iwiro ki moo, gin Kerode ki Pontio Pilato, kacel ki Lurok ki jo Icrael ducu,
Jon 21:28 pi tiyo ducu ma yam iyubo pi tweroni ki mitti ni myero otimme.
Jon 21:29 Iyo, Rwot, doŋ inen bura megi, ci imi wan luticci watit lokki ki tekcwiny laboŋo lworo mo,
Jon 21:1724 
Jon 21:30 kun in iryeyo ciŋi me caŋo dano, wek lanyut ki taŋo mapol otimme i nyiŋ laticci Yecu maleŋ twal.”
Jon 21:31 Ka gutyeko lega, ci kabedo ma gugurre iye-ni oyeŋŋe, gin ducu gupoŋ ki Cwiny Maleŋ, ci gutito lok pa Lubaŋa ki tekcwiny laboŋo lworo. Gunywako jami ducu kacel
Jon 21:32 Lwak jo muye ducu gubedo ki cwiny acel ki tam acel, kun pe tye ŋat mo ma waco ni lim ma etye kwede-ni mere kene, ento gunywako jami ducu kacel.
Jon 21:33 Lukwena gubolo lok i kom cer pa Yecu ki tek, ci gum madit opoto i komgi ducu.
Jon 21:34 Pe tye ŋat mo i kingi ma gin mo orem bote, pien jo ma gitye ki pottigi nyo odigi gucatogi woko, ka gukelo lim mua iye,
Jon 21:35 guketo ka tyen lukwena, ka gupoko kit ma mitte bot ŋat acel acel.
Jon 21:36 Kit meno Yucepu ma nyiŋe me aryone lukwena gucako ni Barnaba (ma te lokke ni ŋat ma jiŋo cwiny dano), Lalevi ma ginywalo i Caiprac,
Jon 21:37 ocato potone ma en tye kwede, ci okelo limme oketo ka tyen lukwena. Tic Pa Lukwena 5 Anania ki Capira
Jon 21:1 Ento laco mo ma nyiŋe Anania ki dakone Capira gucato jamigi,
Jon 21:2 ci en okano dul lim mogo woko ma dakone bene ŋeyo, ka okelo dul acel, ci oketo ka tyen lukwena.
Jon 21:3 Ento Petero owacce ni, “Anania, piŋo Catan opoŋo cwinyi, omiyo itemo bwolo Cwiny Maleŋ kun ikano dul lim ma oa i loboni?
Jon 21:4 Ka nene pe icato, kono pe obedo meri giri? Dok ka doŋ icato, pe onoŋo tye giri i te twerri? Piŋo itamo lok macalo meno i cwinyi? Pe ibwolo dano ento ibwolo Lubaŋa giri.”
Jon 21:5 Ka Anania owinyo lok meno, ci opoto piny oto woko cut, ci lworo madit omako jo ducu ma guwinyo pire.
Jon 21:6 Litino awobe gua ci guboyo kome, ka gutere woko ka yike.
Jon 21:7 Lacen ka cawa okato kine ka adek, ci dakone obino odonyo, kun pe ŋeyo gin mutimme-ni.
Jon 21:8 Petero owacce ni, “Titta ka onoŋo wucato lobowu i wel ma rom meno.”
Jon 21:9 Ento Petero owacce ni, “Piŋo wun aryo ducu wuribbe ka bwolo Cwiny pa Rwot? Nen, tyen jo muyiko cwari ka tye i doggola, in bene gibiteri woko.”
Jon 21:10 Ci dako opoto piny ka tyene, oto woko cut, ka litino awobe gubino gudonyo i ot, ci gunoŋo en oto, ci gutere woko, guyike ka ŋet cware.
Jon 21:1725 
Jon 21:11 Lworo madit omako lwak jo muye Yecu ducu, ki jo ducu ma guwinyo lokke. Lanyut ki taŋo mapol otimme
Jon 21:12 Lwak lanyut ki taŋo mapol otimme i kin dano ki i ciŋ lukwena. Onoŋo gin ducu gibedo kacel i te baraja pa Solomon.
Jon 21:13 Pe tye ŋat mo ma oette me ribbe kwedgi, ento onoŋo dano guketo deyo madit i komgi.
Jon 21:14 Lwak jo mapol ma guye gumedde bot Rwot, co wa ki mon,
Jon 21:15 mumiyo gikelo lutwo wa i yo, gipyelogi i wi kitanda ki i wi gibuto, wek ka Petero kato ka ŋetgi, ci tipone owok i kom jo mogo i kingi.
Jon 21:16 Lwak dano bene gua ki i gaŋ murumo Jerucalem, gucokke kun gikelo lutwo ki jo ma cen marac yelogi, ci gin ducu gucaŋ. Giuno lukwena
Jon 21:17 Ento ajwaka madit oa kacel ki jo ma gitye kwede, ma gin aye dul pa Lucadukayo, ma nyeko omakogi matek,
Jon 21:18 gumako lukwena guketogi i mabuc.
Jon 21:19 Ento i dyewor lamalaika pa Rwot oyabo dog ot mabuc, ci okelogi woko kun waco ni,
Jon 21:20 “Wucit wucuŋ i ot pa Lubaŋa, wutit bot dano lok me Kwo man ducu.”
Jon 21:21 Ka guwinyo lok man, ci gudonyo i ot pa Lubaŋa okogweno gubedo ka pwonyo dano. Ka ajwaka madit obino ki jo ma onoŋo gitye kwede, ci gucoko Lukiko kacel ki ludoŋwo ducu pa jo Icrael, ka gucwalo kwena ka omogi ki i mabuc.
Jon 21:22 Ento ka ludito pa askari gucito, pe gunoŋogi i buc, ka gudwoko lok ni,
Jon 21:23 “Wanoŋo ot kol giloro maber, kun lukur-piny bene gucuŋ i doggola, ento ka wayabo ci pe wanoŋo ŋat mo iye.”
Jon 21:24 Ka ladit pa askari me ot pa Lubaŋa ki ajwaka madit guwinyo lok meno, ci tamgi ocuŋ woko, kun gipennye kekengi kit ma lokke bitum kwede.
Jon 21:25 Ka ŋat mo obino otittigi ni, “Jo ma wuketogi i ot kol-li, gitye gucuŋ i ot pa Lubaŋa ka pwonyo dano.”
Jon 21:26 Ci ladit ki askarine gucito gukelogi, ento pe ki tek mo, pien onoŋo gilworo ni lwak celogi ki got.
Jon 21:27 Ka doŋ gukelogi, ci guketogi i nyim lukiko, ka ajwaka madit openyogi,
Jon 21:28 kun waco ni, “Wan wacikowu matek ni pe wupwony lok mo i nyiŋ man ento koni wupoŋo i Jerucalem woko pi pwonywu-ni, dok wumoko tamwu me kelo remo pa dano man i komwa.”
Jon 21:1726 
Jon 21:29 Ento Petero ki lukwena mukene gudok iye ni, “Myero wawiny Lubaŋa makato dano.
Jon 21:30 Lubaŋa pa kwarowa ocero Yecu ma wun wuneko ku wuŋabe i kom yat.
Jon 21:31 Lubaŋa otiŋe malo i ŋete yo tuŋ acuc i kabedo me deyo pi bedo Laker ki Lalar, wek jo Icrael gunoŋ kare me ŋut ci en owek balgi.
Jon 21:32 Wan aye lucaden me lok meno, kacel ki Cwiny Maleŋ ma Lubaŋa omiyo bot jo ma giwinye.” Lok pa Gamaliel
Jon 21:33 Ka guwinyo lok man, ci gutugge ki akeca ma gimito nekogi.
Jon 21:34 Ento Laparicayo mo ma i lukiko ma nyiŋe Gamaliel, lapwony-cik ma dano ducu giworo, oa malo ci ociko ni koŋ gicwalgi woko pi kare manok.
Jon 21:35 Ka owaco bot jo mucokke ni, “Jo Icrael, ber wugwokke i gin ma wutimo i kom jo man.
Jon 21:36 Pien yam con i kare ca Teyuda otuc ci omine kene ni en e dano madit, ki jo mogo ma giromo ka miya aŋwen guribbe kwede; ento gineke woko ki jo ma gilube ducu guket woko ata.
Jon 21:37 Dok i ŋeye Juda ma Lagalilaya dok otuc io kare me kwano wel dano, ci otero jo mukene ma gilube; en bene oto, jo ma gilube bene guket woko ata.
Jon 21:38 Iyo, i lok ma tye kombeddi atito botwu ni cwinywu oa woko i kom jo man, wuwek gubedi; pien ka ce yub man nyo tic man pa dano, ci bigik ata,
Jon 21:39 ento ka pa Lubaŋa, ci pe wubiloyogi, wun bene wubinen macalo wulwenyo i kom Lubaŋa!”
Jon 21:40 Ci gujolo tamme, ka gilwoŋo lukwena gudwogo, ci gugoyogi kun gicikogi ni pe gulok i nyiŋ Yecu, ka doŋ giwekogi gucito.
Jon 21:41 Gua woko ki i nyim Lukiko ma onoŋo cwinygi yom pien Lubaŋa otamo ni gimyero pi dit man me noŋo lewic pi nyiŋ Yecu.
Jon 21:42 Dok nino ducu pe guweko pwonyo dano ki tito lok me kwena maber ni Yecu en aye Kricito ma Lubaŋa oyero i ot pa Lubaŋa ki i paco pa dano. Tic Pa Lukwena 6 Giyero lukony abiro
Jon 21:1 I kare meno ka lupwonnye welgi omedde, ci Lujudaya ma giloko leb Grik gubedo ki ŋuro i kom Lujudaya ma giloko leb Ibru, ni pien nino ducu ka gipoko lim pe giparo pi mon togi.
Jon 21:2 Ka lukwena apar wiye aryo gulwoŋo lwak lupwonnye kacel ci guwaco botgi ni, “Pe myero wabwot tito lok pa Lubaŋa pi tic i kom meja.
Jon 21:1727 
Jon 21:3 Pienno, utmego, wuyer i kinwu jo ma giloko nyiŋgi maber, jo ma gupoŋ ki Cwiny Maleŋ ki ryeko, ma myero waketgi i dog tic man.
Jon 21:4 Ento wan wabimine ka lega ki tito lok.”
Jon 21:5 Lokgi oyomo cwiny lwak ducu, ci guyero Citefano, en dano ma opoŋ ki niye ki Cwiny Maleŋ, ki Pilipo, ki Porokulo, ki Nikanori, ki Timon, ki Parmena, ki Nikolao ma en aye dano me Antiokia ma doŋ gigamo i dini pa Lujudaya.
Jon 21:6 Ci giketogi i nyim lukwena, ka gulego ci guketo ciŋgi i komgi.
Jon 21:7 Ci lok pa Lubaŋa omedde; ki wel lupwonnye bene omedde madwoŋ twatwal i Jerucalem, ki lwak ajwagi pa Lubaŋa mapol bene gujolo niye. Gimako Citefano
Jon 21:8 Ka Citefano opoŋ ki kica pa Lubaŋa ki tek, ci obedo ka tiyo taŋo ki lanyut i kin lwak.
Jon 21:9 Ci jo mogo ma gua ki i kacokke ma gilwoŋo ni kacokke pa jo ma gigonyogi ki i opii, kacel ki jo mogo me Cirene ki me Alegijanderia, ki jo ma gua Cilicia ki Acia, gubedo ka pyem ki Citefano.
Jon 21:10 Ento ryekone oloyogi, ki Cwiny Maleŋ ma en loko kwede.
Jon 21:11 Ci gupiyo dano i muŋ kun giwaco ni, “Wawinyo en ka loko kun yeto Moses ki Lubaŋa.”
Jon 21:12 Ci gutugo lwak ki ludoŋo ki lupwony-cik, ka gubino gumake ci gutere i nyim Lukiko,
Jon 21:13 kun gikelo lucaden me goba ma giwaco ni, “Laco man pe weko loko lok marac ma kemo kabedo man maleŋ ki cik pa Moses,
Jon 21:14 pien wabedo ka winyo en ka loko ni Yecu man me Najaret bimuko ot man woko, ka dok biloko kit ma yam Moses omiyowa me aluba.”
Jon 21:15 Jo ducu ma gubedo i Lukiko guciko waŋgi i kome, ci guneno waŋe calo wan lamalaika. Pido pa Citefano i nyim lukiko Tic Pa Lukwena 7
Jon 21:1 Ka ajwaka madit openye ni, “Lok tye kit meno?”
Jon 21:2 Ci Citefano ogamo ni, “Utmega ki utwora, wuwiny ya. Lubaŋa me deyo yam onyutte bot kwarowa Abraim ma onoŋo pud tye wa i Mecopotamia, ma peya obedo i Karan,
Jon 21:3 kun wacce ni, ‘A woko ki i lobowu ki i kin watwu, icit i lobo ma abinyutti.’
Jon 21:1728 
Jon 21:4 Ka doŋ oa woko ki i lobo pa jo Kaldaya, ci obedo i Karan, ka lacen wonne oto, ci Lubaŋa okwanyo en ki kunnu, okele wa i lobo man ma koni wubedo iye-ni.
Jon 21:5 Ento pe omiye oleyo gin mo kany, kadi wa dul lobo mo ma rom ki tyen dano, ento ocikke me miyo bote me bedo lobone ki pa likwaye ma gibilube, kadi onoŋo latinne mo pud pe.
Jon 21:6 Ci Lubaŋa owaco ni likwaye gibibedo i lobo pa jo mukene ma gibilokogi gubedo opiigi, gitimogi marac pi mwaka miya aŋwen.
Jon 21:7 Ka Lubaŋa owacci, ‘Abiŋolo kop i kom jo ma giyelogi, ci lacen gibia ki kunnu, ci gibiwora i kabedo man.’
Jon 21:8 Ci omiyo ki Abraim gicikke me lirre. Kit meno Abraim onywalo Icaka ci oliro en i nino me aboro me ditte; ki Icaka onywalo Yakobo, ki Yakobo onywalo kwarowa apar wiye aryo.
Jon 21:9 “Nyeko omako kwarowa i kom Yucepu, ci gucate woko i Ejipt, ento Lubaŋa onoŋo tye kwede,
Jon 21:10 ci olare ki i can ducu, omiye gum ki ryeko i nyim Parao, kabaka me Ejipt, ma oketo en me bedo laloyo ma loyo lobo Ejipt ki ot pa kabaka ducu.
Jon 21:11 I kare ma kec opoto i lobo Ejipt ducu ki i Kanaan, okelo can madwoŋ ma omiyo kit me noŋo cam oloyo kwarowa woko.
Jon 21:12 Ento ka Yakobo owinyo ni kal tye i Ejipt, ci ocwalo kwarowa kunnu tyen mukwoŋo.
Jon 21:13 Ka gudok tyen me aryo, ci Yucepu onyutte kekene bot omegine ci gitito bot Parao pi kaka pa Yucepu.
Jon 21:14 Ka Yucepu ocwalo dano ka lwoŋo wonne ki wadigi ducu, ma gin jo pyerabiro wiye abic,
Jon 21:15 Yakobo ocito i Ejipt, ci oto woko, en kikome ki kwarowa ducu,
Jon 21:16 ci gitiŋo komgi gidwoko cen i Cekem ci giyikogi i lyel ma yam Abraim owilo ki lim ryal ki bot awobe pa Kamor i Cekem.
Jon 21:17 “Ento ka kare ma giciko onyiko cok, ma yam Lubaŋa omiyo bot Abraim, ci dano gumedde ki nya i Ejipt,
Jon 21:18 nio ka giketo kabaka mukene ma pe ŋeyo Yucepu.
Jon 21:19 En otimo aranyi i kom jo me rokwa, ci oruyo kwarowa ni myero gubol litinogi woko wek pe gubed makwo.
Jon 21:20 I kare meno en aye ginywalo iye Moses. Yam onoŋo mwonya mada i waŋ Lubaŋa, ci gibedo ka pite i ot pa wonne dwe adek.
Jon 21:1729 
Jon 21:21 I kare ma gikane woko i dog kulu, ci nya pa Parao oloke obedo latinne, opite macalo wode kikome.
Jon 21:22 Ci Moses gipwonyo ki ryeko ducu pa Luejipt; yam con onoŋo en laco adada i lokke ki i ticce.
Jon 21:23 “Ka doŋ mwaka me ditte oromo pyeraŋwen, ci tam obino i cwinye me limo utmege, likwayo pa Icrael.
Jon 21:24 Ka oneno ŋat acel i kingi gitimo marac, ci okonyo dano ma gibwoyo-ni, ka oculo kwor ogoyo Laejipt.
Jon 21:25 En yam otamo ni gwok nyo omegine giŋeyo ni Lubaŋa oyubo ni bimiyo gilarre pi ticce, ento pe guniaŋ.
Jon 21:26 Dok orwone otuc botgi ma onoŋo daa tye i kingi; onoŋo en mito ribo kingi, ci owaco botgi ni, ‘Wun omego, piŋo wutimme marac kekenwu?’
Jon 21:27 Ento latim lawote marac-ci ocwale cen kun wacci, ‘Aŋa ma oketo in me bedo laŋolkop ki lalowa?
Jon 21:28 In imito neka kit ma laworo ineko Laejipt-ti?’
Jon 21:29 Ci Moses oriŋo woko pi lok meno, ka ocito odoko labedo i lobo Midian, onywalo iye litino awobe aryo.
Jon 21:30 “Ka mwaka okato pyeraŋwen, ci lamalaika onen bote i tim ma i ŋet got Cinai i leb mac ma lyel i caka.
Jon 21:31 Ka Moses oneno, ouro kite; ka onyiko cok ka neno, ci dwan obino,
Jon 21:32 ni, ‘An Lubaŋa pa kwarowu, Lubaŋa pa Abraim, ki pa Icaka, ki pa Yakobo.’ Ci kom Moses omyel, lworo ogeŋe nenone.
Jon 21:33 Ka Rwot owaco bote ni, ‘Luny war woko ki i tyeni, pien kabedo ma in icuŋ iye- ni ŋom maleŋ.
Jon 21:34 An doŋ aneno adada atwom pa jona ma gitye i Ejipt, awinyo wa cur megi, an doŋ alor piny ka larogi. Bin doŋ acwali i Ejipt.’
Jon 21:35 “Moses man onoŋo yam gukwero woko kun gipenyo ni, ‘Aŋa muketo in me bedo lalowa ki laŋolkopwa?’ Lubaŋa ocwale macalo laloc ki lalar ki i ciŋ lamalaika ma onen bote i cakani.
Jon 21:36 Okwanyogi woko ki i Ejipt kun tiyo taŋo ki lanyut mapol i Ejipt ki i Nam Makwar ki i tim mwaka pyeraŋwen.
Jon 21:37 Moses man aye ceŋ otitc bot jo Icrael ni, ‘Lubaŋa bicwalo lanebi piwu ma bia ki i kin utmegiwu macalo ocwalo an-ni.’
Jon 21:1730 
Jon 21:38 Man aye ŋat ma onoŋo yam tye i kin lwak ma i tim kacel ki lamalaika ma oloko kwede i got Cinai, ma oloko bene ki kwarowa; kunnu olimo iye lok makwo me akela botwa.
Jon 21:39 Kwarowa yam gukwero winyo lokke ento gucwale woko cen, dok cwinygi odok woko cen i Ejipt,
Jon 21:40 kun giwaco bot Aron ni, ‘Tim ki wan lubaŋa ma bitelo wiwa, pien Moses man ma okwanyowa woko ki i lobo Ejipt, pe doŋ waŋeyo ka ma odok iye,’
Jon 21:41 Ci gitimo cal wod twon i kare meno, gucako tyero gitum bot cal lubaŋa-nu, ma cwinygi obedo yom i kom tic me ciŋgi.
Jon 21:42 Ci Lubaŋa olokke omiyogi kare me woro mony me polo, kit ma yam gicoyo i buk pa lunebi ni, ‘Wun jo me ot pa Icrael, yam koŋ wunekka lee me gitum pi mwaka pyeraŋwen i tim? Pe kumeno.
Jon 21:43 Yam wutiŋo kema pa jok Molok, ka cal lakalatwe pa lubaŋa ma nyiŋe Repan, ma gin cal jogiwu ma wupayogi me awora. Pi meno an bene abikobowu woko wa i ŋe Babilon.’
Jon 21:44 “Kwarowa yam gitye ki kema lok me caden i tim, ma Lubaŋa ma yam loko ki Moses ociko ni otim kun lubo cal ma en oneno.
Jon 21:45 Kwarowa bene gukelo ka gubino ki Yocwa i kare ma gicamo lobo pa rok mapol ma Lubaŋa oryemogi woko ki i nyim kwarowa. Con tye botgi nio kwede wa i kare pa Daudi,
Jon 21:46 ma olimo gum mua ki bot Lubaŋa dok openyo ni giwek eyeny kabedo pi Lubaŋa pa Yakobo.
Jon 21:47 Ento Solomon aye ogero ot pire.
Jon 21:48 Kadi bed kumeno, en Ŋat Mamalo Twal pe bedo i ot ma gitiyo ki ciŋ; macalo yam lanebi owaco ni,
Jon 21:49 ‘Polo aye komkerra, man Rwot aye ma owaco, lobo obedo kom me teno tyena. Kit ot aŋo ma wubigero pira? Ka yweyona kono onoŋo bedo kwene?
Jon 21:50 Pe ciŋa aye otiyo lwak jami-ni ducu?’
Jon 21:51 “Wun jo ma ŋutwu tek, jo ma pe wulirre i cwinywu, ma itwu bene odiŋ, wun wulwenyo ki Cwiny Maleŋ jwijwi; macalo yam kwarowu gutiyo, wun bene wutiyo kit meno.
Jon 21:52 Lanebi mene ma yam kwarowu pe gulibo? Dok guneko jo ma yam gutuco con pi bino pa Ŋat ma Kite Atir-ri ma wun wuketo roro i kome ci wuneko woko,
Jon 21:53 wun jo ma gimiyowu cik pa Lubaŋa ma lumalaika yam gukelo, ci pe wulubo.” Gicelo Citefano ki got
Jon 21:1731 
Jon 21:54 Ka guwinyo lok meno, ci gutugge ma gukayo lakgi woko likiŋ
Jon 21:55 Ento Citefano noŋo opoŋ ki Cwiny Maleŋ, ci ociko waŋe i polo oneno deyo pa Lubaŋa, kun Yecu ocuŋ i ŋet Lubaŋa yo tuŋ acuc,
Jon 21:56 ci owacci, “Nen, aneno polo oyabbe ki Wod pa dano ocuŋ i ŋet Lubaŋa yo tuŋ acuc.”
Jon 21:57 Ci gudaŋŋe, guwo ki dwangi matek ma gidino itgi woko, ci gucorre i kome kacel.
Jon 21:58 Ka gubole woko i ŋe gaŋ, ci gucele ki got, ka lucaden gupyelo ginarukagi ka tyen awobi mo ma nyiŋe Caulo.
Jon 21:59 I kare ma gitye ka celo Citefano ki got, en olego ni, “Rwot Yecu, gam cwinya,”
Jon 21:60 Ka orumo coŋe piny, ci odaŋŋe ki dwane matek ni, “Rwot, pe iket bal man i komgi.” Ka otyeko lok kit man, ci oto. Tic Pa Lukwena 8
Jon 21:1 Caulo bene opwoyo tone apwoya. Caulo ouno lwak muye Yecu I kare meno ayelayela madwoŋ opoto i kom jo muye Yecu ma i Jerucalem; ci gin ducu guket woko ata i lobo ducu me Judaya ki Camaria, lukwena keken aye gudoŋ.
Jon 21:2 Jo ma giworo Lubaŋa aye guyiko Citefano, kun gikoke matek twatwal.
Jon 21:3 Ento Caulo onoŋo mito ni etyek lwak jo muye Kricito woko ducu; donyo i ot ki ot ci ywayo co wa ki mon ka tweyogi i mabuc. Gituco lok me kwena maber i lobo Camaria
Jon 21:4 Jo ducu ma guket ata guwoto kun gitito lok me kwena maber.
Jon 21:5 Pilipo ocito i gaŋ mo me lobo Camaria ci otuco botgi pi Kricito ma Lubaŋa oyero.
Jon 21:6 Ci lwak ma gucokke gujolo lok ma Pilipo otito botgi ki cwiny acel i kare ma guwinyo, kun gineno bene lanyut ma en otiyo.
Jon 21:7 Pien jo mapol ma cen marac omakogi, cen oa woko ki i komgi kun gidaŋŋe ki koko matek; ki lwak lutwo akweya ki lugoro bene gucaŋ woko.
Jon 21:8 Kit meno yomcwiny obedo dwoŋ i gaŋ meno.
Jon 21:9 Ento yam onoŋo tye dano mo i gaŋ meno ma nyiŋe Cimon ma en lajok. En miyo rok pa jo Camaria giuro mada kun en wacce kekene ni en e dano madit.
Jon 21:10 Gin ducu giketo cwinygi i lok ma en waco, litino wa ludito bene, kun giwaco ni, “Man aye dano ma tye ki tek pa Lubaŋa ma gilwoŋo ni Madit-ti”
Jon 21:1732 
Jon 21:11 Gibedo ka keto cwinygi ka winyo lokke, pien obedo kwedgi pi kare malac kun miyo giuro tim jokjokke.
Jon 21:12 Ento ka guye lok me kwena maber ma Pilipo otito i kom ker pa Lubaŋa ki i kom Yecu Kricito, ci gibatijagi, co wa ki mon.
Jon 21:13 Kadi wa Cimon bene oye, ka gibatija en ci omedde obedo kacel ki Pilipo kun neno lanyut ki taŋo madito ma en tiyo, ci ouro mada.
Jon 21:14 Ka lukwena ma gitye i Jerucalem guwinyo ni Lucamaria guye lok pa Lubaŋa, ci gucwalo botgi Petero ki Jon.
Jon 21:15 Gin bene ka gucito kunnu, ci gulego pigi wek gulim Cwiny Maleŋ;
Jon 21:16 pien onoŋo peya obino i kom ŋat mo i kingi, ento yam gibatijagi i nyiŋ Yecu keken.
Jon 21:17 Ka guketo ciŋgi i komgi, ci gulimo Cwiny Maleŋ.
Jon 21:18 Ka Cimon oneno ni gulimo Cwiny Maleŋ pi keto bad pa lukwena, ci okelo lim botgi
Jon 21:19 kun waco ni, “Wumiya tek man bene, wek an bene ka aketo ciŋa i kom dano mo olim Cwiny Maleŋ.”
Jon 21:20 Ento Petero owacce ni, “Centeni myero orweny woko matwal, kacel ki in, pien itamo pi wilo mot pa Lubaŋa ki lim!
Jon 21:21 In pe itye ki gin mo nyo dul mo i lok man, pien cwinyi pe leŋ i nyim Lubaŋa.
Jon 21:22 Doŋ iŋut i kom balli man, dok ileg Rwot, wek ka twerre lok ma tye i cwinyi gitimi iye kica.
Jon 21:23 Pien aneno cwinyi kec calo keda, bal otweyi woko idoko lamabucce.”
Jon 21:24 Ci Cimon odok iye ni, “Wuleg Rwot pira wek gin ma wuwaconi pe opot i koma.”
Jon 21:25 Ka gutyeko tito lok me caden ki tuco lok pa Rwot, ci gudok i Jerucalem, kun gitito lok me kwena maber i paco mapol ma i Camaria. Pilipo ki latic mo madit me Etiopia
Jon 21:26 Ento lamalaika pa Rwot owaco ki Pilipo ni, “A iwot idok tuŋ acuc i yo ma a Jerucalem dok piny i Gaja.” Yo ma kunnu wok ki i tim.
Jon 21:27 Ci oa ocito. Nen, laco mo Laetiopia, ma gikolo, oa ka woro Lubaŋa i Jerucalem. En onoŋo latic madit pa Kandake, kabaka ma dako me lobo Etiopia, ladit ma lakan jamine ducu.
Jon 21:28 I kare ma dok i lobogi, obedo i gadigadine kun kwano buk pa lanebi Icaya.
Jon 21:29 Cwiny Maleŋ owaco bot Pilipo ni, “Nyik cok, irwatte ki gadigadi man.”
Jon 21:1733 
Jon 21:30 Ka Pilipo oriŋo bote, ci owinyo en ka kwano buk pa lanebi Icaya, ci openye ni, “In iniaŋ lok ma ikwano-ni?”
Jon 21:31 En ogamo ni, “Aniaŋ niŋniŋ kono, ka ŋat mo pe okonya?” Ci olwoŋo Pilipo ni obed kwede kacel.
Jon 21:32 Dul ma en obedo ka kwanone obedo kit man: “Calo romo ma gitero ka nekone, nyo latin romo ma oliŋ i nyim lanyar yerre, kit meno en pe oŋamo doge ka lok.
Jon 21:33 Pi mwolo mere pe giŋolle kop ma atir. Aŋa ma twero yeko kit likwaye? Pien kwone doŋ gikwanyo woko ki i lobo.”
Jon 21:34 Ci laco ma gikolo owaco bot Pilipo ni, “Alegi, titta, lanebi oloko lok man i kom aŋa, i kome kene nyo i kom ŋat mukene?”
Jon 21:35 Ci Pilipo ocako lok; ocako ki lok man ma yam gicoyo kun tito lok me kwena maber i kom Yecu.
Jon 21:36 Ka guwoto kacel i yo, ci guo ka ma pii tye iye. Laco ma gikolo owacci, “Nen pii doŋ ene! Gin aŋo ma geŋa limo batija?” [37Ci Pilipo owacce ni, “Ka iye ki cwinyi ducu ci itwero.” En odok iye ni, “An aye Yecu Kricito, ni en Wod pa Lubaŋa.”]
Jon 21:38 Ci ociko ni gadigadi myero ocuŋ; gin ducu gulor i pii, Pilipo ki laco ma gikolo, ci Pilipo obatija en.
Jon 21:39 Ka gukatti woko ki i pii, Cwiny pa Rwot otiŋo Pilipo, otero woko, laco ma gikolo-ni pe dok onene, ci owoto wotte ki yomcwiny.
Jon 21:40 Ento Pilipo otuc wa i Ajota kun wirre ka tuco lok me kwena maber i gaŋi ducu nio ka obino wa i Cecaria. Tic Pa Lukwena 9 Caulo olokke oye Yecu (Tic 22.6-16;26.12-18)
Jon 21:1 Ento Caulo onoŋo pud buro lupwonnye pa Rwot kun mito nekogi, ci ocito bot ajwaka madit pa Lubaŋa,
Jon 21:2 olege waraga me cito kwede i Damaciko, wek ka enoŋo dano ma lubo Yo ma gitye kunnu, co wa ki mon, ci etwegi, ekelgi i Jerucalem.
Jon 21:3 I kare ma en tye ka wot, ma doŋ onyiko cok ki Damaciko, ci dero oa ki i polo oryeny ocaro kome.
Jon 21:4 Ka opoto piny ci owinyo dwan ma waco bote ni, “Caulo, Caulo, iyela piŋo?”
Jon 21:5 Ogamo ni, “In aŋa, Rwot?” Ci owacce ni, “An aye Yecu, ma itye ka yelone-ni.
Jon 21:6 Ento a idony i gaŋ, ci gibititti gin ma myero iti.”
Jon 21:1734 
Jon 21:7 Jo ma yam guwoto kwede gucuŋ laliŋ, ma kun giwinyo dwan ento pe gineno ŋat mo.
Jon 21:8 Caulo oa malo ki ka ma opoto iye piny i ŋom-mi, ento ka oyabo waŋe, ci pe oneno gin mo. Gipeye ki ciŋe gikele i Damaciko.
Jon 21:9 Obedo nino adek ma pe neno piny pe camo dok pe mato bene.
Jon 21:10 Onoŋo tye lapwonnye mo i Damaciko ma nyiŋe Anania. Rwot owacce i waŋ lek ni, “Anania.” En ogamo ni, “An atye en, Rwot.”
Jon 21:11 Ci Rwot owaco bote ni, “A ilub yo ma gilwoŋo ni Atir, ipeny i ot pa Juda laco mo ma nyiŋe Caulo me Taruco; en bene noŋo tye ka lega.
Jon 21:12 En oneno dano mo i waŋ lek ma nyiŋe Anania ka donyo bote kun keto ciŋe i kome wek waŋe oyabbe.”
Jon 21:13 Ento Anania odok iye ni, “Rwot, yam awinyo lok i kom dano man ki bot jo mapol pi kit ma otimo kwede joni marac i Jerucalem.
Jon 21:14 En obino kany bene ki twero pa ajwagi madito me tweyo jo ducu ma gilwoŋo nyiŋi.”
Jon 21:15 Ento Rwot owacce ni, “Citi, pien en aye gin ticca ma doŋ ayero pi tero nyiŋa i nyim Lurok ki luker ki jo Icrael.
Jon 21:16 An kikoma abinyutte can madwoŋ ma en myero ocir pi nyiŋa.”
Jon 21:17 Ci Anania oa ocito odonyo i ot. Oketo ciŋe i kome kun waco ni, “Ominwa Caulo, Rwot Yecu ma onyutte boti i waŋa yo ma ibino iye-ni ocwala boti wek waŋi oyabbe, wek ipoŋ bene ki Cwiny Maleŋ.”
Jon 21:18 Ci gin macalo atura opoto woko ki i waŋe cut, ocako neno piny. Ka oa ci gibatija en,
Jon 21:19 ka lacen ocamo cam ci olimo tek. Caulo otito lok i kom Yecu i Damaciko Obedo kunnu pi kare manok ki lupwonnye ma i Damaciko.
Jon 21:20 Ocako tuco lok i kom Yecu i kacokke cut kun waco ni, “En Wod pa Lubaŋa.”
Jon 21:21 Ci jo ducu ma guwinyo lokke guuro, kun giwaco ni, “Man pe en aye laco ma yam omito tyeko jo ma gikwoŋo nyiŋ man i Jerucalem-mi? Dok en bene obino kany pi lok meno, pi tweyo dano wek etergi bot ajwagi madito.”
Jon 21:22 Ento teko pa Caulo omedde ameda, omiyo lewic omako Lujudaya ma gibedo i Damaciko, pien en onyuto atir ni Yecu en aye Kricito ma Lubaŋa oyero. Caulo obwot ki i ciŋ Lujudaya
Jon 21:23 Ka nino okato mapol, ci Lujudaya gucokke, gupiro lok me neke.
Jon 21:1735 
Jon 21:24 Ento Caulo owinyo pi lok ma giyubo. Onoŋo gikuro en i dogcel me Damaciko dyeceŋ ki dyewor wek gineke woko;
Jon 21:25 ento lupwonnyene gutiŋe ki aduku i dyewor, ci gucwale piny ki i wi cel. Caulo ocito Jerucalem
Jon 21:26 Ka Caulo obino oo i Jerucalem ci otemo ribbe ki lupwonnye; ento gin ducu guwore, pien onoŋo peya guye ni en lapwonnye pa Yecu.
Jon 21:27 Ento Barnaba otere, ci okele bot lukwena, ka otito botgi kit ma en oneno kwede Rwot i yo, oloko kwede, dok obedo i Damaciko ka tito lok ki tekcwiny laboŋo lworo i nyiŋ Yecu.
Jon 21:28 Ci doŋ en obedo kacel kwedgi, obedo ka wirre kwedgi i Jerucalem,
Jon 21:29 kun tito lok i nyiŋ Rwot ki tekcwiny laboŋo lworo. Oloko bene ki Lujudaya ma giloko leb Grik, kun pyem kwedgi; ento gin guyenyo yo me neke.
Jon 21:30 Ka utmego guŋeyo lokke, ci gularo kwede i Cecaria, ci gucwale i Taruco.
Jon 21:31 Lwak muye Yecu ma i Judaya ducu ki Galilaya ki Camaria doŋ gubedo ki kuc, ci gudoŋo gucuŋ matek, kun gilworo Rwot i kwogi me nino ducu. Cwiny Maleŋ obedo ka jiŋo cwinygi, welgi bene medde ameda. Petero ocaŋo Ainea
Jon 21:32 I kare meno Petero obedo ka wirre i kingi ducu, ci ocito piny bot jo pa Lubaŋa ma gibedo i Lida.
Jon 21:33 Kunnu en onoŋo iye dano ma nyiŋe Ainea, ma yam obuto i wi kitanda mwaka aboro pi two akweya.
Jon 21:34 Ci Petero owaco bote ni, “Ainea, Yecu Kricito ocaŋo twoni woko; a malo ipet kabutoni.” Ci otugi a malo oyot.
Jon 21:35 Jo ducu ma gibedo i Lida ki Caron gunene, ci gulokke bot Rwot. Petero ocero Tabica
Jon 21:36 Yam tye i Jopa lapwonnye ma dako ma nyiŋe Tabica, ma i leb Grik gilwoŋo ni Dorka, te lokke Lajwa. En yam tiyo tic mabeco mapol mada, dok konyo lucan.
Jon 21:37 I kare meno two omake ci oto woko. Ka gityeko lwoko kome ci gupyelo i kicika ma malo.
Jon 21:38 Macalo Lida cok ki Jopa, ka lupwonnye guwinyo ni Petero tye kunnu, ci gucwalo dano aryo bote, gulege ni, “Tim ber, ibin oyot botwa, pe iru.”
Jon 21:39 Petero oa, owoto kwedgi; ka oo, gutere i kicika ma malo. Mon-to ducu gucuŋ kun gikok ka ŋete, ma ginyuto koti ki boŋŋi mukene ma Dorka okwoyo ma onoŋo pud tye botgi.
Jon 21:1736 
Jon 21:40 Ento Petero ocwalogi ducu woko, ka orumo coŋe piny ocako lega. Lacen olokke bot lato kun wacci “Tabica, a malo.” Ci Tabica oyabo waŋe; ka oneno Petero ci oa obedo abeda.
Jon 21:41 Petero omako ciŋe, ka otiŋe malo. Ka olwoŋo jo pa Lubaŋa ki mon-to, ci omiye botgi makwo.
Jon 21:42 Pire oywek i Jopa ducu, kun jo mapol guye Rwot.
Jon 21:43 Petero obedo i Jopa pi nino mapol tuŋ pa dano mo ma nyiŋe Cimon, lanyoŋ pyen. Petero gin ki Kornelio Tic Pa Lukwena 10
Jon 21:1 Yam onoŋo tye laco mo i Cecaria ma nyiŋe Kornelio, ladit me dul askari ma gilwoŋo ni me Itali,
Jon 21:2 laco ma woro Lubaŋa, en ki jo ma i ode ducu. En yam miyo jami mapol me konyo dano bot Lujudaya, kun lego Lubaŋa jwijwi.
Jon 21:3 I kin cawa aboŋwen me dyeceŋ oneno lamalaika pa Lubaŋa kun bino donyo bote, ma owacce i waŋ lek ni, “Kornelio”
Jon 21:4 En ociko waŋe i kome ki lworo madit, ci owaco ni, “Gin aŋo ba, ladit?” Ci owaco bote ni, “Legani ki motti me kony oito malo obedo gin me po i komi i nyim Lubaŋa.
Jon 21:5 Kombeddi doŋ icwal dano i Jopa, wek oom Cimon ma gilwoŋo Petero.
Jon 21:6 En otiro bot Cimon lanyoŋ pyen, ma ode cok ki dog nam.”
Jon 21:7 Ka lamalaika ma oloko kwede-ni otyeko wot, ci Kornelio olwoŋo luticce aryo ki askari acel ma woro Labaŋa ki i kin jo ma gitiyo bote-ni.
Jon 21:8 Ka otyeko tito botgi lok ducu, ci oncwalogi i Jopa.
Jon 21:9 Orwone ka guwoto guo cok ki gaŋ ma gicito iye-ni, ci Petero oito i wi ot malo ka lega i kin cawa abicel.
Jon 21:10 Kec ocako neke, kun mito ni ecam gin mo, ento onoŋo pud giyubo cam ayuba; ci owille woko,
Jon 21:11 oneno ka polo oyabbe, ki jami mo olor piny, macalo cuka madit, kun bino piny ma tye ki twoke aŋwen.
Jon 21:12 Onoŋo tye iye kit kwa lee ducu, wa kwa anyai ducu ki winyo me polo.
Jon 21:13 Ci dwan obino bote ma wacci, “Petero, a ineki wek icam.”
Jon 21:14 Ento Petero ogamo ni, “Pe, Rwot, peya acamo jami ata me kwer.”
Jon 21:1737 
Jon 21:15 Dwan dok obino bote tyen me aryone ni, “Gin ma Lubaŋa olonyo in pe ilwoŋ ni obedo me kwer.”
Jon 21:16 Man otimme tyen adek, ci jami meno gidwoko woko i polo.
Jon 21:17 I kare meno Petero iye obedo ka kalo akala kun tamo ni gin ma eneno i waŋ lek man nyuto gin aŋo? Nen, jo ma Kornelio ocwalogi gubedo ka penyo pi ot pa Cimon, kun gucuŋ i dog ot,
Jon 21:18 gilwoŋo lwoŋo matek kun gipenyo ka nyo Cimon ma gilwoŋo Petero otiro kenyo.
Jon 21:19 I kare ma Petero iye tye ka lwodo pi lek man, Cwiny Maleŋ owacce ni, “Nen, jo adek gitye ka yenyo in.
Jon 21:20 A, ilor piny iwot kwedgi kun pe ikalo akala, pien an aye acwalogi.”
Jon 21:21 Ci Petero olor piny bot jo meno kun waco ni, “An aye ŋat ma wun wuyenyoni. Wun wubino kany piŋo?”
Jon 21:22 Gugamo ni, “Kornelio ma ladit me askari en dano ma cwinye atir, lalwor Lubaŋa, ma rok Lujudaya ducu giloko ki nyiŋe maber; lamalaika maleŋ aye ocike ni ocwal dano boti wek icit wa i ode, wek owiny gin ma ibiwaco.”
Jon 21:23 Ci olwoŋogi oterogi i ot, gubedo welone. Orwone en oa ci ocito kwedgi, ki utmego mogo ma gibedo i Jopa gunywako kwede yo.
Jon 21:24 Ka orwone mukene gudonyo i Cecaria, Kornelio obedo ka kurogi ma olwoŋo lutugi ki lureme ma gicokcok kwede ci gucokke bote.
Jon 21:25 Ka Petero oo i dog ot, ci Kornelio oromo kwede, opoto oryebbe piny i te tyene kun wore.
Jon 21:26 Ento Petero oile malo, kun waco ni, “A malo icuŋ; an bene adano adana.”
Jon 21:27 Ka oloko kwede ci odonyo i ot, onoŋo lwak dano gucokke iye.
Jon 21:28 Owaco botgi ni, “Wun wuŋeyo ni bedo me kwer bot Lujudaya me ribbe kwedwu, kadi wa limo larok mo. Ento Lubaŋa otyeko nyuto bota ni pe alwoŋ dano mo ni dano ata nyo ni me kwer.
Jon 21:29 Mumiyo ka gilwoŋa ci abino laboŋo pyem mo. An dok apenyo aye ni wulwoŋa piŋo?”
Jon 21:30 Kornelio ogamo ni, “Tin nino me aŋwenne i kin cawa man, onoŋo atye ka lega i oda i cawa me aboŋwen, ci nen ba, laco mo ocuŋ i nyima ma oruko boŋo ma ryeny,
Jon 21:31 kun waco ni, ‘Kornelio, legani otyeko winnye, ki motti me kony bene gipo pigi i nyim Lubaŋa.
Jon 21:1738 
Jon 21:32 Mumiyo in icwal dano i Jopa gupeny pi Cimon ma gilwoŋo Petero; en tye otiro i ot pa Cimon lanyoŋ pyen i dog nam.’
Jon 21:33 Kit meno acwalogi boti cut, ci in bene itimo ber ibino. Kombeddi wan ducu watye kany i nyim Lubaŋa pi winyo lok ma Rwot ociki kwede ducu.” Lok ma Petero otito i ot pa Kornelio
Jon 21:34 Petero ocako lok ci owacci, “Adada aniaŋ atir ni Lubaŋa pe poko kin dano,
Jon 21:35 ento en jolo dano ma i rok ducu ma gilworo en ki ma gitiyo gin ma tye atir.
Jon 21:36 Wun wuŋeyo lok ma Lubaŋa ocwalo bot jo Icrael, kun tito lok me kwena maber me kuc ma Yecu Kricito okelo; en aye Rwot pa dano ducu.
Jon 21:37 Lok man yam gituco oromo lobo Judaya ducu kun ocakke i Galilaya i ŋe kare ma Jon otito lok i kom batija.
Jon 21:38 Wuŋeyo kit ma Lubaŋa owiro kwede Yecu Lanajaret ki Cwiny Maleŋ ki tek; kit macalo en yam wirre kwede kun tiyo gin maber dok caŋo jo ducu ma Catan yelogi; pien onoŋo Lubaŋa tye kwede.
Jon 21:39 Dok wan lucadenne i kom gin ma en otiyo ducu i lobo Judaya ki i Jerucalem. Yam gineke kun giŋabe i kom yat,
Jon 21:40 ento Lubaŋa ocere woko i nino me adekke, onyute bot dano;
Jon 21:41 pe bot dano ducu, ento bot wan jo ma yam Lubaŋa oyero pi bedo lucaden. Wan wacamo dok wamato kwede kacel i kare ma doŋ ocer woko ki i kin jo muto.
Jon 21:42 Dok ocikowa ni watiti lok ki dano kun wamiyo caden ni, man aye ŋat ma yam Lubaŋa oyero me bedo laŋolkop pa jo makwo ki jo muto.
Jon 21:43 Lunebi ducu gubedo caden ni, dano ducu ma ye en gibiweko balgi woko pi nyiŋe.” Lurok gulimo Cwiny Maleŋ
Jon 21:44 I kare ma Petero pud tye ka loko lok meno, Cwiny Maleŋ opye i kom jo ducu ma gubedo ka winyo lokke.
Jon 21:45 Lujudaya ma guye Yecu ma onoŋo gubino ki Petero guuro mada pien mot me Cwiny Maleŋ doŋ gionyo wa i kom Lurok.
Jon 21:46 Guwinyo gin bene ka gidumo leb mapatpat kun gipako Lubaŋa. Petero openyo ni,
Jon 21:47 “Ŋat mo tye ma twero geŋo kelo pii wek pe gibatija jo man, kun noŋo doŋ gulimo Cwiny Maleŋ macalo wan-ni?”
Jon 21:48 Ci ociko ni gibatijagi i nyiŋ Yecu Kricito. Gin gulege ni obed kwedgi pi kare mo. Tic Pa Lukwena 11
Jon 21:1739  Petero odwoko lok bot jo Muye Yecu ma bedo i Jerucalem
Jon 21:1 I kare meno lukwena ki utmego ma gitye i Jerucalem guwinyo ni Lurok bene doŋ guye lok pa Lubaŋa.
Jon 21:2 Ka Petero ocito i Jerucalem, ci dul pa jo ma mito ni jo muye Kricito myero koŋ gilirgi gucako ŋono en,
Jon 21:3 kun giwaco ni, “Piŋo nene icito bot jo ma pe gilirogi ci icamo kwedgi?”
Jon 21:4 Ento Petero ogamo, ocako tito botgi ki kore kun wacci,
Jon 21:5 “I kare ma abedo i gaŋ me Jopa ma abedo ka lega, ci awille woko. Aneno gin mo ma lor piny macalo cuka madit ki i waŋ lek, kun bino piny ma tye ki twoke aŋwen, ci olor wa piny i nyima.
Jon 21:6 Ka aŋiyo kome cok, ci aneno iye lee, ki ŋuu ma camo riŋo, ki kwa anyai ducu ki winyo me polo.
Jon 21:7 Ci awinyo dwan ma wacca ni, ‘Petero, a malo inek wek icam.’
Jon 21:8 Ento agamo ni ‘Pe, Rwot, pien peya jami ata ki me kwer odonyo i doga.’
Jon 21:9 Ento dwan odok iye ki i polo ni, ‘Gin ma Lubaŋa olonyo in pe ilwoŋ ni obedo me kwer.’
Jon 21:10 Man otimme tyen adek, ci jami meno gidwoko woko i polo.
Jon 21:11 I kare meno kikome en aye jo adek ma gicwalogi bota ki i Cecaria guo kwede i ot ma yam watye iye-ni.
Jon 21:12 Cwiny Maleŋ otitta ni awot kwedgi, ma pe apoko kin dano. Anywako wot ki utmego man abicel, ka wadonyo i ot pa dano meno.
Jon 21:13 Ci en otito botwa kit ma oneno ki lamalaika ocuŋ kwede i ode kun wacce ni, ‘Cwal kwena i Jopa wek guom Cimon ma gilwoŋo Petero;
Jon 21:14 en aye bititti lok ma bilaro in ki jo ma i odi ducu.’
Jon 21:15 I kare ma acako lok, ci Cwiny Maleŋ opye i komgi kit ma con okwoŋo pye i komwa-ni,
Jon 21:16 ci apo lok ma yam Rwot owaco, ni, ‘Jon yam obatija dano ki pii, ento wun gibibatijawu ki Cwiny Maleŋ.’
Jon 21:17 Ka ce Lubaŋa omiyogi mot ma rom ki ma omiyowa i kare ma waye iye Rwot Yecu Kricito, ci an aŋa ma atwero pyem ki Lubaŋa?”
Jon 21:18 Ka guwinyo lok man, ci guliŋ litik, ka gucako pako kun giwaco ni, “Lurok bene Lubaŋa doŋ omiyogi ŋut me donyo i kwo.” Lwak jo muye Kricito ma gubedo i Antiokia
Jon 21:1740 
Jon 21:19 Jo ma yam guket i kare me libo ma ocakke i kom Citefano-ni guwoto nio wa Poiniki ki Caiprac ki Antiokia, kun pe gitito lok bot ŋat mo, kono bot Lujudaya keken.
Jon 21:20 Ento jo mukene i kingi, jo me Caiprac ki me Cirene, ka guo i Antiokia ci guloko ki Lugrik bene kun gitito pi Rwot Yecu.
Jon 21:21 Rwot oketo ciŋe i komgi, ci lwak jo mapol gulokke bote.
Jon 21:22 Lok man owinynye bot jo muye Kricito ma i Jerucalem, ci gucwalo Barnaba i Antiokia.
Jon 21:23 Ka oo ci oneno tic me kica pa Lubaŋa, cwinye obedo yom iye. Ocuko cwinygi me moko i kom Rwot matek ki cwinygi ducu.
Jon 21:24 Onoŋo en dano maber ma opoŋ ki Cwiny Maleŋ ki niye. Ci lwak jo mapol gumedde bot Rwot.
Jon 21:25 Barnaba ocito Taruco ka yenyo Paulo;
Jon 21:26 ka onoŋe ci okele i Antiokia. Gubedo kacel ki jo muye Kricito pi mwaka kulu kun gipwonyo lwak jo mapol. Nyiŋ lupwonye gikwoŋo lwoŋo ni Jo pa Kricito ki i Antiokia.
Jon 21:27 I kare meno lunebi mogo gua ki i Jerucalem gucito i Antiokia.
Jon 21:28 Ŋat acel i kingi ma nyiŋe Agabo ocuŋ ci otito lok pi Cwiny Maleŋ ma onyutte lok ma i anyim, ni waŋ mo kec bipoto i lobo ducu; ci otimme i kare pa Kalaudio ma laloc madit.
Jon 21:29 Pieno lupwonynye gumoko ni ŋat acel acel omi kony ki utmego ma gibedo i Judaya macalo twero;
Jon 21:30 ci gutimo kit meno, ka gucwalo bot ludoŋo kun Barnaba ki Caulo aye gitero. Tic Pa Lukwena 12 Gineko Yakobo, gitweyo Petero i mabuc
Jon 21:1 I kare meno kabaka Kerode oketo ciŋe i kom jo mogo i kin jo muye Kricito.
Jon 21:2 Oneko Yakobo omin Jon ki pala lucwan;
Jon 21:3 ka doŋ oneno ni oyomo cwiny Lujudaya, ci omako Petero bene. Man otimme i kare me nino madito me mugati ma Tobi pe Iye.
Jon 21:4 Ka doŋ omake, ci okete i mabuc, omiye bot lukur-piny aŋwen aŋwen wek gukure, kun mito ni gipid lok i kome i ŋe nino madito me Kato (Paska.)
Jon 21:5 Gibedo ka kuro Petero i ot mabuc kit meno; ento lwak jo muye Kricito gubedo ka lego Lubaŋa pire matek. Lubaŋa olaro Petero ki i mabuc
Jon 21:1741 
Jon 21:6 I dyewor ma Kerode mito kele iye woko-ni, onoŋo Petero obuto onino i kin askari aryo, ma gitweye woko ki nyor aryo, ki lukur-piny bene onoŋo gitye ka kuro dog ot mabuc.
Jon 21:7 Nen, lamalaika pa Rwot onen, ci dero ocaro i kicika. Ogoyo but Petero ocoye woko, kun waco bote ni, “A malo oyot.” Ci nyor opoto woko ki i ciŋe.
Jon 21:8 Lamalaika owacce ni, “Ruk ginarukani, irwak war i tyeni,” ci otimo kit meno. Dok owacce ni, “Dwal boŋoni i komi ci ilub kora.”
Jon 21:9 Ci okato woko, olubo kore. En pe oŋeyo ni gin ma lamalaika timo-ni bedo me ada; en tamo ni etye ka lek.
Jon 21:10 Ka doŋ gukato lukur-piny mukwoŋo ki me aryone, ci guo i dog ot ma giloro ki nyonyo ma gikato kwede woko i dye gaŋ. Doggola oyabbe kene, ci gukato gucito woko, gulubo yo acel, ka lamalaika oweke woko.
Jon 21:11 Petero ocako niaŋ pire kene kun waco ni, “Doŋ atyeko niaŋ kombeddi ni Rwot ocwalo lamalaikane olara woko ki i ciŋ Kerode ki i kom gin ducu ma Lujudaya gigeno ni bitimme i koma-ni.”
Jon 21:12 Ka doŋ oniaŋ, ci ocito i ot pa Maliam min Jon ma nyiŋe mukene Marako, ka ma jo mapol gucokke gugurre iye, ma gitye ka lega.
Jon 21:13 Ka odwoŋo dog gaŋ ma i yo, ci aŋeca ma nyiŋe Roda obino ka niaŋ i kome.
Jon 21:14 Ka oniaŋ dwan Petero, yomcwiny ogeŋe yabo dog gaŋ woko, ento oriŋo omwomme i ot owacci, “Petero tye ocuŋ woko i dog gaŋ.”
Jon 21:15 Guwacce ni, “In lapoya.” Ento en orido ni tye ada. Gugamo ni, “Meno lamalaikane!”
Jon 21:16 Ento Petero dok omedde ki dwoŋone, ka guyabo, ci guneno en, ci guuro.
Jon 21:17 Ka ojukogi ki ciŋe ni guliŋ, ci otito botgi kit ma Rwot okwanye kwede ki i mabuc, kun waco ni, “Wupor lok man bot Yakobo ki bot utmego.” Ka oa woko ki kenyo, ocito woko ka mukene.
Jon 21:18 Ka piny oru, ci piny ocako lyetti woko ki bot askari, ni Petero man otimme niŋniŋ.
Jon 21:19 Ka Kerode oyenye ci pe onoŋe, ka openyo askari ma lukur-piny, ci ociko ni ginekgi woko. Ka en oa ki i Judaya ocito i Cecaria, obedo kunnu. To pa Kerode
Jon 21:20 Kiniga omako Kerode i kom jo Turo ki Cidon; ci gucokke gubino bote ma onoŋo gimer ki Blacito, ladit ma loyo ot pa kabaka. Gupenyo ni gimito kuc, pien lobogi limo cam ma a ki i lobo pa kabaka.
Jon 21:21 I kom nino ma giciko, Kerode oruko iye jor me kerre, oito obedo kwede i wi komker, oyabo lok botgi.
Jon 21:1742 
Jon 21:22 Ci lwak guwo matek ni, “Dwan Lubaŋa, pe dwan dano!”
Jon 21:23 Lamalaika pa Lubaŋa ogoye woko cut, pien pe omiyo deyo bot Lubaŋa; ci kwidi ocamo kome ci oto woko.
Jon 21:24 Ento lok pa Lubaŋa onya omedde ameda.
Jon 21:25 Ka Barnaba ki Caulo gudwogo ki i Jerucalem ma doŋ gucobo tic ma giorogi iye, ci gukelo Jon ma nyiŋe mukene Marako. Tic Pa Lukwena 13 Gioro Barnaba ki Caulo ka tito lok pa Lubaŋa
Jon 21:1 I kare meno lwak jo muye Yecu ma tye i Antiokia onoŋo doŋ gitye ki lutit lok pa Lubaŋa ki lupwony, Barnaba, Cimeon ma gilwoŋo Niga, Lukia me Cirene, ki Manaen ma odoŋ kacel ki Kerode laloyo, ki Caulo.
Jon 21:2 I kare ma gitye ka miyo woro bot Rwot ki ri kec, ci Cwiny Maleŋ owaco ni, “Wukwannya Barnaba ki Caulo pi tic ma alwoŋogi pire-ni.”
Jon 21:3 Lacen ka doŋ gutyeko lega ki ri kec, ci guketo ciŋgi i komgi ka gucikogi. Lukwena gutito lok pa Lubaŋa i Caiprac
Jon 21:4 Ka Cwiny Maleŋ ocwalogi, ci gucito i dog nam i Celeukia; ka gua ki kunnu gukwaŋ gucito i Caiprac.
Jon 21:5 Ka guo i Calamic, gutuco iye lok pa Lubaŋa i kacokke ducu pa Lujudaya; onoŋo gitye kacel ki Jon ma lakonygi.
Jon 21:6 Ka guwoto gurumo i cula ducu nio wa i Papo, ci gurwatte ki laco mo ma obedo latyet, lanebi ma lagoba ma Lajudaya, ma nyiŋe Bar-Yecu.
Jon 21:7 En obedo kacel ki laloyo, Cergio Paulo, en laco ma laryeko. Laloyo olwoŋo Barnaba ki Caulo bote kun noŋo mito winyo lok pa Lubaŋa.
Jon 21:8 Ento Elima ma latyet (meno aye te lok me nyiŋe) ocako pyem kwedgi kun mito ŋako laloyo woko ki i niye.
Jon 21:9 Ento Caulo ma gilwoŋo bene ni Paulo, ka opoŋ ki Cwiny Maleŋ, ociko waŋe i kome,
Jon 21:10 ci owacce ni, “In latin pa Larac, in lamerok me kit ducu ma tye atir, ipoŋ ki lok me bwola, labal wi dano, in pud ibimedo ka dwanyo yo pa Rwot mucuŋ atir-ri?
Jon 21:11 Kombeddi ciŋ Rwot opoto i komi; waŋi bicor woko, pe ibineno ceŋ kare mo” Lupu ocido waŋe oyotoyot, ci opaŋŋe pi yenyo dano wek omak bade opeye kwede.
Jon 21:12 Laloyo oye Yecu ka oneno gin ma otimme-ni, pien obedo ka uro kit pwony ma gimiyo i kom Rwot.
Jon 21:1743  Gitito lok i Antiokia me lobo Picidia
Jon 21:13 Lacen Paulo ki luwote gukwaŋ gua ki i Papo, gucito i Perga i lobo Pampulia. Jon owekogi odok woko i Jerucalem.
Jon 21:14 Ento gin gua ki i Perga gucito i Antiokia me lobo Picidia, ci gudonyo i kacokke i nino me cabit, gubedo piny.
Jon 21:15 Ka doŋ gityeko kwano cik pa Moses ki lok pa lunebi, ci ludito me kacokke gucwalo lok botgi kun gipenyogi ni, “Utmego, ka wutye ki lok mo me cuko cwiny dano, ci wuwaci.”
Jon 21:16 Ka Paulo ocuŋ ci ojukogi ki ciŋe kun waco ni, “Jo Icrael, ki wun dano ma wulworo Lubaŋa, wuwiny.
Jon 21:17 Lubaŋa pa rok man, jo Icrael, yam oyero kwarowa, ci omiyo dano gunya madwoŋ i kare ma gubedo i Ejipt, ci oryeyo bade okwanyogi woko ki kunnu ki tek mere.
Jon 21:18 Odiyo cwinye i komgi i tim mwaka pyeraŋwen.
Jon 21:19 Doŋ ka otyeko rok abiro ma i lobo Kanaan-ni woko, ci omiyogi lobo meno me bedo megi pi mwaka ma romo miya aŋwen ki pyerabic.
Jon 21:20 Lacen omiyogi luŋolkop o wa i kom Camuel ma lanebi.
Jon 21:21 Dok gupenyo pi kabaka; ci Lubaŋa omiyo botgi Caulo wod pa Kic, laco ma i kaka pa Benjamin, pi mwaka pyeraŋwen.
Jon 21:22 Ka doŋ okwanye woko, ci dok otiŋo Daudi, oketo me bedo kabakagi. Otito pi Daudi kun waco ni, ‘Atyeko noŋo Daudi wod pa Yece; en laco ma yomo cwinya, ma bitiyo gin ma amito ducu.’
Jon 21:23 Lubaŋa okelo Lalar bot jo Icrael ki i kin likwayo pa laco meno, macalo yam, ociko, en Yecu.
Jon 21:24 I kare ma peya obino, Jon otito lok i kom batija me ŋut bot jo Icrael ducu.
Jon 21:25 I kare ma Jon cobo ticce, owacci, ‘Wun wutamo ni an aŋa? An pe a dano ma wukuro-ni; ento dano ma bibino ma lubo kora, an pe amyero me gonyo war tyene.’
Jon 21:26 “Utmego, wun likwayo ma i kaka pa Abraim, ki jo mukene ma i kinwu ma gilworo Lubaŋa, wan aye gicwalo botwa lok man me larre.
Jon 21:27 Ento jo ma yam gibedo i Jerucalem, ki luditogi, onoŋo pe giniaŋ i kome, pe bene guniaŋ lok ma yam lunebi gutito ki ma gikwano nino ducu i ceŋ cabit. Ci gucobo lok pa lunebi kun giŋolo ni kop oloyo Yecu.
Jon 21:28 Giŋolle kop me to, kadi pe gunoŋo bal mo i kome, ka dok gulego Pilato wek oye gineke.
Jon 21:1744 
Jon 21:29 Ka doŋ gutyeko cobo lok ma yam gicoyo i kome ducu, ci gukwanye woko ki i kom yat, gupyelo kome i lyel.
Jon 21:30 Ento Lubaŋa ocere woko ki i kin jo muto;
Jon 21:31 ci obedo ka nen pi nino mapol bot jo ma yam gua kwede ki i Galilaya gubino kwede i Jerucalem, ma koni gin aye cadenne bot lwak.
Jon 21:32 Wan bene wakelo botwu lok me kwena maber ni, gin ma yam Lubaŋa ociko pire bot kwariwa,
Jon 21:33 en ocobo bot wan likwayogi pi cero Yecu, macalo yam gicoyo bene i jabuli me aryo ni, ‘In i Woda, tin doŋ anywali.’
Jon 21:34 “Lok i kom cero en ki i kin jo muto, ma pe kome dok bitop woko, yam oloko kit man ni, ‘Abimini gum maleŋ ki ma genne ma yam aciko pi Daudi.’
Jon 21:35 Dok owaco bene i jabuli mukene ni, ‘Pe ibiweko kom danoni ma geni top woko.’
Jon 21:36 Pien ka Daudi yam otyeko tic kun cobo yub pa Lubaŋa, en oto, ci giyiko kacel ki kwarine, kome otop woko.
Jon 21:37 Ento ŋat ma Lubaŋa ocero woko-ni kome pe otop.
Jon 21:38 Utmego, myero wuŋe ni, pi dano man en aye Lubaŋa weko bal pa dano,
Jon 21:39 kun kwanyo i kom ŋat acel acel ma oye en bal ducu ma pe gitwero kwanyo i komwu i te cik pa Moses.
Jon 21:40 Ber doŋ wugokke, wek gin ma yam lunebi guloko pire-ni pe opot i komwu. Guwacci,
Jon 21:41 ‘Nen ba, wun luŋala, wuur matek, ci wubirwenyo woko matwal; pien atye ka tiyo tic mo i karewu-ni ma pe wun wubiye kadi matidi mo, kadi ŋat mo otuco pire botwu.’ ”
Jon 21:42 I kare ma gikato woko, lwak gulego ni lok man myero gitit botgi odoco i cabit ma bino.
Jon 21:43 Ka lwak ma gubedo i kacokke doŋ guket woko, ci lwak Lujudaya ki jo mulokke ma luworo i dini pa Lujudaya bene gulubo kor Paulo ki Barnaba, ci gin gubedo ka lok kwedgi kun gicuko cwinygi ni myero gumedde i kica pa Lubaŋa.
Jon 21:44 I cabit ma olubo pol dano ma i gaŋ meno gucorre gugurre kacel pi winy lok pa Lubaŋa.
Jon 21:45 Ento ka Lujudaya guneno lwak, ci nyeko omakogi, gucako pyem ki lok ma Paulo tito, ci guyete bene.
Jon 21:46 Paulo ki Barnaba guloko ki tekcwiny laboŋo lworo, kun giwaco ni, “Onoŋo myero koŋ kikwoŋ tito lok pa Lubaŋa botwu. Ento macalo doŋ wucwalo woko
Jon 21:1745  cen-ni, doŋ wuŋolo giwu kenwu ni pe wumyero pi noŋo kwo ma pe tum. Doŋ wunen, walokke giwa bot Lurok.
Jon 21:47 Pien Rwot yam ocikowa kun wacci, ‘Aketo in me bedo ceŋ bot Lurok, wek imi larre oo wa i agikki piny ducu.’ ”
Jon 21:48 Ka Lurok guwinyo lok man, ci cwinygi obedo yom, gucako pilo wi lok pa Lubaŋa; ci jo ducu ma myero gunoŋ kwo ma pe tum guye Yecu.
Jon 21:49 Lok i kom Rwot omedde oromo lobo meno ducu.
Jon 21:50 Ento Lujudaya gurubo i mon ma giworo Lubaŋa ma gitye i rwom me dito ma malo, kacel ki ludito me gaŋ ma giloyo dano, ci gubalo cwinygi woko; gucako yelo Paulo ki Barnaba ka guryemogi woko ki i lobogi.
Jon 21:51 Ento guguteŋo apwa woko ki i tyengi me bedo caden i komgi, ka gucito i Ikonio.
Jon 21:52 Lupwonnye cwinygi obedo yom dok gupoŋ ki Cwiny Maleŋ. Tic Pa Lukwena 14
Jon 21:1 Ka doŋ gitye i Ikonio, gudonyo i kacokke pa Lujudaya i kit acel-lu, ci doŋ pi kit ma guloko kwede omiyo lwak dano mapol guye Rwot, Lujudaya wa ki jo Grik bene.
Jon 21:2 Ento Lujudaya ma pe guye gutugo Lurok kun gumiyo cwinygi odoko kec i kom utmego.
Jon 21:3 Gubedo kunnu pi kare malac kun giloko pi Rwot ki tekcwiny laboŋo lworo, Rwot bene omiyogi twero me tiyo lanyut ki taŋo mapol ma omoko kwede lok ma gitito i kom kicane.
Jon 21:4 Ento jo Ikonio igi opokke woko; dul mogo gudok kom Lujudaya, ki dul mogo i kom lukwena.
Jon 21:5 Ka Lurok ki Lujudaya guyutte kacel ki lulocgi pi bino ka timogi marac ki celogi ki got,
Jon 21:6 ka gugwilo lokke ci gupucce woko wa i Licitra ki Derube, gaŋi ma i lobo Likaonia ki i lobo ma orumo kenyo;
Jon 21:7 gubedo ka tuco lok me kwena maber kunnu. Paulo ki Barnaba i Licitra ki Derube
Jon 21:8 I Licitra onoŋo tye laco mo ma bedo abeda kun pe woto ki tyene; con en laput nia i kare ma ginywale, pe omedo ki wot.
Jon 21:9 En obedo ka winyo ka Paulo loko, ci Paulo ociko waŋe onene, ci oniaŋ ni en tye ki niye ma romo miye caŋ maber.
Jon 21:1746 
Jon 21:10 Owacce matek ni, “A malo, icuŋ ki tyeni atir.” Ci oleŋŋe malo opye, ka cako wot.
Jon 21:11 Ka lwak guneno gin ma Paulo otiyo, ci gudaŋŋe matek i leb Likaonia kun giwaco ni, “Lubaŋa gulor piny botwa macalo dano!”
Jon 21:12 Gulowoŋo Barnaba ni Jeuc ki Paulo ni Ermec, pien en aye lalok makato.
Jon 21:13 Ajwagi pa Jeuc ma gitye ki ot woro jokgi i nyim gaŋ gukelo twon ma gideyo ki ature i dog gaŋ gimito tyero gitum kacel ki lwak.
Jon 21:14 Ento ka lukwena Barnaba ki Paulo guwinyo pire, ci guyeco boŋŋigi kun gibaro dye lwak ki daŋŋe ni,
Jon 21:15 “Wun co, wutimo kuman piŋo? Wan bene wa dano, ma kitwa rom ki mewu. Wakelo botwu lok me kwena maber, wek wun wua woko ki bot gin ma konnye pe, wulokke bot Lubaŋa makwo ma yam oketo polo ki lobo ki nam ki jami ducu ma tye iye.
Jon 21:16 Yam i kare macon en oye ni rok ducu gulub yogi kengi.
Jon 21:17 Kadi bed kumeno, kare ducu en bedo ki cadenne ma nyuto ni en tye. En otimowu ber kun cwalo botwu kot mucwer ki i polo, dok miyowu kit cam mapatpat ma cek ka karegi oromo ma miyo wuyeŋ ki cam, cwinywu bene bedo yom.”
Jon 21:18 Kadi bed guloko lok meno, juko lwak wek pe gutyer gitum botgi obedo tek twatwal.
Jon 21:19 Ento Lujudaya mogo gucito kunnu ma gua ki i Antiokia ki i Ikonio. Gupiyo lwak, ka gucelo Paulo ki got ci guywayo woko gutere i ŋe gaŋ, kun gitamo ni doŋ oto woko.
Jon 21:20 Ento ka lupwonnye gucokke bote, ci oa malo odonyo i gaŋ. Orwone guwoto gin ki Barnaba wa i Derube. Gudok cen i Antiokia ma i lobo Ciria
Jon 21:21 Ka doŋ gutuco lok me kwena maber i gaŋ meno, ki noŋo lwak lupwonnye mapol, ci gudok cen i Licitra ki Ikonio ki Antiokia ma i lobo Picidia,
Jon 21:22 kun gijiŋo cwiny lupwonnye, kun gicuko cwinygi ni gumedde i niye, ma giwaco ni, myero wadony i can madoŋo ka wakat kwede i ker pa Lubaŋa.
Jon 21:23 I lwak jo muye Yecu i kabedo acel acel guketo ludoŋo ma ka-kagi ki lega ki ri kec, ci gumiyogi i ciŋ Rwot ma yam guye-ni.
Jon 21:24 Ka guwoto gukato ki i Picidia, ci gubino wa i lobo Pampulia.
Jon 21:25 Ka gutyeko tito lok pa Lubaŋa i Perga ci gucito piny i Atalia,
Jon 21:26 ka gua ki kunnu gukwaŋ nio i Antiokia, ka ma yam gimiyogi iye i ciŋ Lubaŋa wek en okonygi ki kicane i kom tic ma doŋ gutyeko cobone-ni.
Jon 21:1747 
Jon 21:27 Ka guo i Antiokia, gucoko lwak muye Yecu kacel, ci gutuco gin ducu ma doŋ Lubaŋa otyeko tiyo kacel kwedgi, ki kit ma oyabo kwede doggola me niye bot Lurok.
Jon 21:28 Ci gubedo kunnu ki lupwonnye pi kare malac. Tic Pa Lukwena 15 Lukiko madit ma obedo i Jerucalem
Jon 21:1 Ento jo mogo gubino ki i Judaya ma gupwonyo utmego ni, “Ka pe gilirowu macalo kit pa Moses tye, pe wutwero larre.”
Jon 21:2 Mumiyo Paulo ki Barnaba gubedo ka laro lok ki pyem kwedgi matek. Ci giyero Paulo ki Barnaba ki jo mukene, gicwalogi Jerucalem bot lukwena ki ludoŋo pi lok man.
Jon 21:3 Kit meno ka lwak muye Yecu gutyeko lwokogi ci guwok ki i Poiniki ki lobo Camaria kun gitito kit ma Lurok gulokke kwede bot Kricito ci gukelo yomcwiny madwoŋ bot utmego ducu.
Jon 21:4 Ka guo i Jerucalem, lwak muye Kricito, kacel ki lukwena ki ludoŋo, gujologi maber, ci gutuco gin ducu ma Lubaŋa obedo ka tiyone kwedgi.
Jon 21:5 Ento jo mogo ma guye ma gitye i dul pa Lubaparicayo gua malo bene kun giwaco ni, “Myero koŋ gilirgi, ki cikogi ni gumak cik pa Moses.”
Jon 21:6 Lukwena ki ludo jo gucokke gugurre ka laro lok man.
Jon 21:7 Ka pyem doŋ obedo dwoŋ, ci Petero oa malo owaco botgi ni, “Utmego, wun wuŋeyo ni yam con Lubaŋa oyero an ki i kinwu ni Lurok gibiwinyo lok me kwena maber ki i doga ka guye.
Jon 21:8 Dok Lubaŋa ma ŋeyo cwiny dano ducu obedo cadengi pi miyogi cwiny Maleŋ macalo yam omiyo botwa.
Jon 21:9 En pe oketo nipoko i kinwa ki gin, ento olonyo cwinygi pi niye.
Jon 21:10 Piŋo wun wutemo i Lubaŋa ma wumito riyo okol mapek i ŋut lupwonynye ma tiŋone oloyo kwarowa kadi wa wan bene?
Jon 21:11 Ento wan waye ni wabilarre pi kica pa Rwotwa Yecu, ki gin bene kit meno.”
Jon 21:12 Ka doŋ jo mucokke ducu guliŋ mot, kun giwinyo ka Barnaba ki Paulo gitito kit lanyut ki taŋo ma Lubaŋa obedo ka tiyogi ki ciŋgi i kin Lurok.
Jon 21:13 Ka doŋ gutyeko lokgi, ci Yakobo ogamo ni, “Utmego, wuwinya.
Jon 21:14 Cimeon doŋ otito kit ma Lubaŋa okwoŋo nyuto kwede ni eparo pi Lurok kun okwanyo ki i kingi lwak ma gilwoŋo ki nyiŋe.
Jon 21:15 Man aye lok ma yam lunebi gucwako, macalo gicoyo ni,
Jon 21:1748 
Jon 21:16 ‘I ŋe meno abidwogo ci abigero aduc pa Daudi ma yam opoto piny-nyi, abigero odoco ka ma yam oballe, abiroco odoco amiyo cuŋ maber,
Jon 21:17 wek jo mudoŋŋe guyeny Rwot, kacel ki Lurok ducu ma gilwoŋogi ki nyiŋa.
Jon 21:18 Meno Rwot aye ma owaco ma omiyo lok meno oŋene nia wa con.’
Jon 21:19 Mumiyo an aŋolo ni, pe myero wayelu Lurok ma gulokke bot Lubaŋa,
Jon 21:20 ento myero wacoyu warag botgi ni pe gucam gin mo ma gityero i nyim jogi, pien odoko gin me kwer, pe gutim tim tarwaŋ, pe gucam riŋo lee ma gideyo adeya, pe gucam remo.
Jon 21:21 Pien cakke i kare macon Moses tye ki jo ma gitito lokke i gaŋ ducu, kun gikwano cikke i kacokke i ceŋ cabit ducu.” Waraga bot Lurok ma guye Yecu
Jon 21:22 Ka doŋ lukwena ki ludoŋo, kacel ki lwak muye Kricito ducu, gutamo ni ber giyer dano ki i kingi, gicwalgi i Antiokia kacel ki Paulo ki Barnaba. Ci gucwalo Juda ma gilwoŋo Barcaba, ki Cira, gin aye jo ma gidito i kin utmego,
Jon 21:23 gumiyogi waraga ma kwanne kit man ni, “Bot utmego ma Lurok ma i Antiokia ki Ciria ki Cilicia. Wan utmegiwu ma lukwena ki ludoŋo wamotowu mada.
Jon 21:24 Wawinyo ni dano mogo ma gua ki botwa gubedo ka yelowu ki lok mapol, ki rubo tamwu woko, kadi bed wan pe wacikogi ki kit lok macalo meno.
Jon 21:25 Pi meno wan ka wacokke waneno ni ber wayer dano wacwalgi botwu kacel ki Barnaba ki Paulo, ma wamarogi twatwal,
Jon 21:26 gin jo ma doŋ gudyero kwogi pi Rwotwa Yecu Kricito.
Jon 21:27 Mumiyo wacwalo botwu Juda ki Cira, gin bene kikomgi gibititowu lok ki doggi ma rom ki man ma wacoyo-ni.
Jon 21:28 Cwiny Maleŋ oneno ni ber, kacel ki wan bene, pe waket yec mapek twatwal i komwu makato lok magi ma pigi tego:
Jon 21:29 pe wucam gin ma gityero bot jogi, pe wucam remo ki riŋo lee ma gideyo adeya, pe wutim tim mo me tarwaŋ. Ka wugwokke i kom meno ducu, ci wubitimo ber. Doŋ wubed maber.”
Jon 21:30 Kit meno ka gicwalogi, ci gin gucito i Antiokia; ka doŋ gucoko lwak kacel, ka gimiyogi waraga.
Jon 21:31 Ka jo kunnu gutyeko kwano, ci cwinygi obedo yom i kom lok ma gicoyo iye me cuko cwinygi.
Jon 21:32 Juda kacel ki Cira, ma gin bene lutit lok pa Lubaŋa, gucuko cwiny utmego ki lwak lok mapol ma miyogi teko.
Jon 21:1749 
Jon 21:33 Ka gutyeko nino mapolpol kunnu, ci gulwokogi ki kuc i kare ma gidok bot utmego ma yam gucwalogi-ni. [34Ento Cira otamo ni ber edoŋo kunnu.]
Jon 21:35 Ento Paulo ki Barnaba gudoŋ i Antiokia, kun gipwonyo dano ki tito lok pa Rwot, kacel ki jo mukene mapol bene. Paulo ki Barnaba gupokke woko
Jon 21:36 I kare mo Paulo owaco ki Barnaba ni, “Bin wek wadok ka limo utmego ma i gaŋ ducu ma yam watuco iye lok pa Rwot, wanen kit ma gitye kwede.”
Jon 21:37 Ci Barnaba onoŋo mito ni giwot ki Jon ma nyiŋe mukene Marako,
Jon 21:38 ento Paulo otamo ni pe dok ber me tero dano ma yam oa owekogi i Pampulia, pe woto kwedgi i dog tic.
Jon 21:39 Ci gubedo ka laro lok magwa, nio ka kingi opokke woko. Barnaba owoto ki Marako ci gukwaŋo nam gucito i Caiprac,
Jon 21:40 ento Paulo oyero Cira ci gua ka doŋ utmego gumiyogi i ciŋ Rwot wek okonygi ki kicane.
Jon 21:41 Owoto obaro i Ciria ki Cilicia kun miyo tekcwiny bot lwak muye Kricito. Tic Pa Lukwena 16 Temceo onywako wot ki Paulo ki Cira
Jon 21:1 Ka dok oo wa i Derube ki Licitra, lapwonnye mo onoŋo tye kunnu ma nyiŋe Temceo, wod pa dako mo ma Lajudaya ma oye Kricito, ento wonne aye Lagrik.
Jon 21:2 Utmego ma i Licitra ki Ikonio giloko ki nyiŋ Temceo maber.
Jon 21:3 Paulo omito ni ewot kwede; ka otere, ci olire pi Lujudaya ma gitye kunnu, pien gin ducu onoŋo giŋeyo ni wonne Lagrik.
Jon 21:4 I kom wotgi ducu ma giwoto iye i gaŋi mapatpat gubedo ka miyo bot dano ma guye Kricito cik me aluba ma yam lukwena ki ludoŋo gumako i Jerucalem.
Jon 21:5 Kit meno lwak muye Kricito i kabedo acel acel gumoko matek i niye, gubedo ka medde mapol nino ducu. Gin ma Paulo oneno i Teroa i waŋ lek
Jon 21:6 Ka guwoto gubaro i lobo Perugia ki Galatia, ci Cwiny Maleŋ ogeŋogi ni pe gulok lok pa Lubaŋa i Acia.
Jon 21:7 Ka guo ma gukemo Micia, ci gutemo dok tuŋ Bitinia, ento Cwiny pa Yecu pe oye ki gin,
Jon 21:8 mumiyo gukato ki i Micia, gucito piny i Teroa.
Jon 21:1750 
Jon 21:9 Paulo oneno gin mo i waŋ lek dyewor, laco mo me Makedonia noŋo ocuŋ i nyime, obako doge bote kun waco ni, “Kwaŋ nam ibin i Makedonia ikonywa.”
Jon 21:10 Ka otyeko neno man i waŋ lek, ci oyotoyot wayubbe me cito i Makedonia, kun watamo ni Lubaŋa aye olwoŋowa pi tito lok me kwena maber bot jo kunnu. Ludia olokke bot Kricito
Jon 21:11 Wacako kwaŋo nam ki i Teroa, wakwaŋ atir nio wa i Camotrake, ci orwone wao i Neapoli.
Jon 21:12 Ki kunnu wacito i Pilipi gaŋ pa jo Roma ma en aye gaŋ madit makato ma i lobo Makedonia. Ci wabedo i gaŋ meno pi kare manok.
Jon 21:13 I ceŋ cabit wacito woko i ŋe doggaŋ i kabedo mo ma i dog kulu, ma watamo ni gwok nyo ka lega tye kunnu; ci wabedo piny ka lok mon ma gugurre.
Jon 21:14 Ŋat acel ma obedo ka winyo lokwa en aye dako ma nyiŋe Ludia ma oa ki i gaŋ ma gilwoŋo Tuatira. En lacat boŋo ma lamar lamar, dano ma woro Lubaŋa. Rwot oyabo tamme omiyo oketo cwinye ka winyo lok ma Paulo waco.
Jon 21:15 Ka doŋ gibatija en kacel ki jo ma i ode, en obako doge botwa kun waco ni, “Ka wuneno ni an lagen bot Rwot, ci wubin wubed i oda,” nio ka en oridowa, wadoko welone. Gitweyo Paulo-gi i mabuc i Pilipi
Jon 21:16 Ka ceŋ wacito i kabedo me lega, ci warwatte ki nyako mo ma aŋeca ma tyeto tyet ki jok ma bedo bote, kun kelo lwak lim mapol bot luditone pi lok ma en tyeto.
Jon 21:17 En obedo ka lubo korwa, kun daŋŋe ni, “Jo man gin aye lutic pa Lubaŋa Mamalo Twal ma gituco botwu yo me larre.”
Jon 21:18 En timo kit meno nino ducu. Ento kiniga omako Paulo, ci olokke owaco ki jok ni, “Aciko in i nyiŋ Yecu Kricito, a woko ki i kome.” Ci oa woko i kome i cawa meno cut.
Jon 21:19 Ento ka luditone guneno ni gen me noŋo lim doŋ oa woko, gumako Paulo ki Cira guywayogi guterogi wa i cuk i nyim luloc,
Jon 21:20 ka guketogi i nyim luŋolkop, ci guwaco ni, “Jo man gin Lujudaya, ci gurubo gaŋwa woko.
Jon 21:21 Gin gipwonyo kit mogo ma cikwa pe ye ni wagam nyo walubgi, pien wan Luroma.”
Jon 21:22 Ci lwak guribbe ka lweny i komgi; luŋolkop bene guyeco ginarukagi ki i komgi ci guciko ni gipwodgi ki odoo.
Jon 21:23 Ka gityeko pwodogi matek, ci gucwalogi i mabuc, kun giciko lalo mabuc ni ogwokgi maber.
Jon 21:1751 
Jon 21:24 Ka doŋ owinyo cik ma kit meno, oketogi i kicika ma i tyelo, oroyo okol i tyengi.
Jon 21:25 Ento i cwiny dyewor Paulo ki Cira gubedo ka lega ki ka wero wer bot Lubaŋa ma lumabuc bene giwinyogi.
Jon 21:26 Ci lobo ocako yeŋŋe matek, guti me ot mabuc oyeŋŋe, ci doggola ducu guyabbe woko cut, ki nyor pa ŋat acel acel ogony woko.
Jon 21:27 Ka lalo mabuc oco ci onoŋo ni dog ot mabuc oyabbe woko tye twolo, owoto pala lucwanne kun mito nekke kekene, pien otamo ni lumabuc gulwi woko.
Jon 21:28 Ento Paulo odaŋŋe ki dwane matek ni, “Pe itimme kekeni marac, wan ducu watye kany.”
Jon 21:29 Lalo ot mabuc ociko ni gikel mac, ci odonyo i tyelo oyot kun kome myel ki lworo, oryebbe piny i nyim Paulo ki Cira.
Jon 21:30 Ka en okelogi woko ci owaccigi ni, “Luditona, myero atim aŋo wek alarre?”
Jon 21:31 Guwaco bote ni, “Ye Rwot Yecu, ci ibilarre, in ki jo ma i odi ducu.”
Jon 21:32 Ci guloko lok pa Rwot bote ki bot jo ducu ma i ode.
Jon 21:33 I dyewor i cawa meno kikome oterogi olwoko waŋ retgi, ci gibatija en cut ki jo me ode ducu.
Jon 21:34 Ka oterogi i ode, omiyogi cam; cwinye obedo yom ki jo me ode ducu, pien doŋ otyeko ye Lubaŋa.
Jon 21:35 Ka piny oru, ci luŋolkop gucwalo askari ka waco ni, “Wek jo meno doŋ guciti.”
Jon 21:36 Ci lalo mabuc otito ki Paulo ni, “Luŋolkop gucwalo lok ni myero wuciti. Wukat woko kombeddi wuwot ki kuc.”
Jon 21:37 Ento Paulo owaco botgi ni, “Gityeko goyowa i nyim lwak, ma peya giŋolliwa kop, ma wan Luroma, doŋ gitweyowa i i mabuc, ka kombeddi dok gigonyowa muŋ? Pe; wek gin aye gubin gugonywa pigi kengi.”
Jon 21:38 Ci askari gutito lok man bot luŋolkop, ci gubedo ki lworo ka guwinyo ni gin Luroma.
Jon 21:39 Ka gubino gubako doggi botgi, ka gukwanyogi woko, gucikogi ni gua woko ki i gaŋ meno.
Jon 21:40 Ka gukato woko ki i mabuc, gucito i ot pa Ludia; ka doŋ gutyeko neno utmego, ci gucuko cwinygi, ka gucito. Tic Pa Lukwena 17 Woo ma obedo i Tecalonika
Jon 21:1 Ka doŋ gutyeko wok ki i Ampipoli ki Apolonia, ci gubino i Tecalonika, ka ma kacokke pa Lujudaya tye iye.
Jon 21:1752 
Jon 21:2 Paulo odonyo iye macalo kite tye, ori kunnu pi cabit adek kun obedo ka laro lok kwedgi i kom lok ma i ginacoya.
Jon 21:3 Obedo ka tito lok kikore ma moko ni Kricito myero onen can ki cer woko ki i kin jo muto, kun waco ni, “Yecu man ma atito botwu-ni en aye Kricito ma Lubaŋa oyero.”
Jon 21:4 Ci jo mukene i kingi lok ocobo cwinygi, guribbe i kom Paulo ki Cira, ki lwak jo Grik mapol ma giworo Lubaŋa, kacel ki mon madito madwoŋ.
Jon 21:5 Ento Lujudaya nyeko omakogi, gukelo jo ma tubo kin dano atata, ci gucoko dano gukelo woo matek i gaŋ gurumo ot pa Yacon kun giyenyo Paulo ki Cira pi kelogi woko bot lwak ki tek.
Jon 21:6 Ka nojogi oloyogi, ci guywayo Yacon ki utmego mogo guterogi i nyim luloc me gaŋ kun gidaŋŋe ni, “Jo man gitito gin mapat, gitye ka loko tam pa dano me lobo woko, gubino kwede wa kany.
Jon 21:7 Yacon aye ojologi; gin gitye ka balo cik pa Cecar ma giwaco ni tye kabaka mukene, en Yecu.”
Jon 21:8 Ka lwak dano ki luloc me gaŋ guwinyo lok man, ci gucako tugge.
Jon 21:9 Luloc gumiyo Yacon ki utmego mukene guculo lim me lajeŋ, ka lacen guwekogi gucito. Lukwena gucito Berea
Jon 21:10 Utmego gucwalo Paulo ki Cira gucito woko i dyewor meno wa i Berea cut; ka guo ci gucito i kacokke pa Lujudaya.
Jon 21:11 Lujudaya ma kunnu onoŋo yam gin jo ma kitgi beco makato jo ma i Tecalonika. Gujolo lok ma gitito botgi ki ciŋgi aryo, kun giŋiyo ginacoya ma yam gicoyo nino ducu pi neno ka lok ducu tye kit meno ada.
Jon 21:12 Mumiyo lwak jo mapol guye Yecu, ki lwak mon madito ma Lugrik ki co mapol.
Jon 21:13 Ento ka Lujudaya ma i Tecalonika guwinyo ni Paulo ki Cira gitye ka tuco lok pa Lubaŋa i Berea bene, gin bene gubino kunnu, gurubo dano dok gutugo lwak.
Jon 21:14 Utmego gucwalo Paulo woko oyot i yo ma cito i dog nam, ento Cira ki Temceo gudoŋ.
Jon 21:15 Jo ma gulwoko Paulo-ni gutere wa i Atene; ka ocikogi pi Cira ki Temceo ni gucit bote oyotoyot, ka gua, gudok. Paulo i Atene
Jon 21:16 I kare ma Paulo tye ka kurogi i Atene, ka oneno gaŋ meno opoŋ ki cal jogi, ci olyeto cwinye mada.
Jon 21:1753 
Jon 21:17 Obedo ka laro lok ki Lujudaya ki jo ma giworo Lubaŋa i kacokkegi, ki i cuk bene ki jo ma en rwatte kwedgi jwijwi.
Jon 21:18 Luryeko mogo me dul pa Luepikurea ki Lucitoiki bene gurwatte kwede. Jo mukene guwacci, “Lalok atata-ni temo tito lok i kom gin aŋo?” Jo mukene guwacci, “En nen calo tito lok i kom jogi mogo ma welo,” pien noŋo en tye ka tito lok me kwena maber i kom Yecu ki i kom cer i kin jo muto.
Jon 21:19 Ci gimake gitere i nyim cokke ma yam rwatte i wi got ma gilwoŋo Areopago, kun giwaco ni, “Wamito ŋeyo kit pwony manyen ma ikelo-ni,
Jon 21:20 pien in dok ikelo lok ma welo twatwal i itwa, ci wamito niaŋ tere.”
Jon 21:21 I kare meno lwak jo Atene ducu ki welo ma gibedo kunnu gityeko karegi ducu ka tito lok ki winyo lok i kom gin manyen.
Jon 21:22 Ka Paulo ocuŋ i dye cokke me Areopago, ci owaco ni, “Wun jo Atene, aniaŋ ni i kit ducu wun ludini mada,
Jon 21:23 pien i kare ma awoto i dye gaŋ aneno keno tyer mo ma gicoyo i kome ni, ‘Pa lubaŋa ma pe ŋene.’ Gin ma wuworo ma pe wuŋeyo, man aye atuco botwu-ni.
Jon 21:24 Lubaŋa ma yam ocweyo lobo ki jami ducu ma tye iye-ni, en aye Rwot me polo ki lobo, pe bedo i ot ma dano gutiyo ki ciŋgi,
Jon 21:25 pe bene mito ni dano guwore ki gin ma gutiyo atiya ki ciŋgi, macalo gin mo orem bote, pien en kikome aye miyo kwo ki dano ducu wa ki yweyo ki jami ducu.
Jon 21:26 En yam ocweyo rok ducu nia ki i kom dano acel wek gubed i wi lobo ma onoŋo en omoko kare kikome ma myero gubed iye, ki waŋ apokki lobo me kabedogi,
Jon 21:27 wek gubed ka yenyo Lubaŋa, wek ka giboŋo aboŋa gwok nyo gugud kome ci ginoŋe, pien en pe tye cen ka mabor ki bot ŋat acel acel i kinwa.
Jon 21:28 ‘Wakwo i en, wawoto i en, wabedo i en’, macalo ŋat mo ocoyo. Ŋat acel i kin lucocwu bene ocoyo ni, ‘Wan bene wan litinone.’
Jon 21:29 Kit meno ka wan litino pa Lubaŋa, pe myero watamu ni Lubaŋa cal ki cal mo me jabu nyo ryal nyo got ma gipayo ki diro ki tam pa dano.
Jon 21:30 I kare me kwiya piny Lubaŋa yam pe oyaro pire, ento i kare man en doŋ ociko ni dano ducu myero guŋut i kom balgi,
Jon 21:31 pien en doŋ otyeko moko nino ma en biŋolo iye kop i kom dano ducu ma i lobo i kit ma atir, kun doŋ oyero dano ma myero oŋol kop ma ka-kare, omiyo bene lanen ma nyuto ni man bitimme pi cero dano meno ki i kin jo muto.”
Jon 21:32 Ka guwinyo Paulo ka loko lok i kom cer ki i kin jo muto, jo mogo gucako caye ki jo mukene guwacci, “Wamito imed tito lok man botwa kare mukene.”
Jon 21:33 Ka Paulo okato woko ki botgi, owoto gire.
Jon 21:1754 
Jon 21:34 Ento jo mukene gumako i kome, guye lokke. I kingi onoŋo tye Dionecio ma Laareopago, ki dako mo ma nyiŋe Damali, ki jo mukene bene. Tic Pa Lukwena 18 Tic pa Paulo i Korint
Jon 21:1 Ka meno otum, Paulo oa ki i Atene, ocito Korint.
Jon 21:2 Kunnu en onoŋo Lajudaya mo ma nyiŋe Akwila ma ginywalo i Ponto, ma pud obino kenyo abina nia ki i Itali kacel ki dakone Pricikila, pien laloc madit Kalaudio onoŋo ociko ni Lujudaya ducu myero gua woko ki i Roma. Paulo ocito ka limogi ci obedo botgi,
Jon 21:3 pien gin ducu gitiyo kit tic acel, ci gucako tic, pien gin lutim kema.
Jon 21:4 En obedo ka laro lok i kacokke i nino me cabit ducu, kun temo loyo tam pa Lujudaya ki jo Grik.
Jon 21:5 Ka Cira ki Temceo gua ki i Makedonia, gunoŋo Paulo ogeto ka tito lok kun tito ki Lujudaya ni Kricito ma Lubaŋa oyero-ni aye Yecu.
Jon 21:6 Ka gilulo i kome, giyete, ka oteŋo ginarukane, owaco botgi ni, “Remowu obed i wiwu! An iya gira leŋ. Cakke tin abicito bot Lurok.”
Jon 21:7 Ka oa ki kunnu ci ocito i ot pa laco mo ma nyiŋe Titio Yucito, lawor Lubaŋa ma ode tye cok ki kacokke pa Lujudaya.
Jon 21:8 Kuricipo, ladit me kacokke, oye Rwot ki jo ma i ode ducu; ki lwak jo mapol ma i Korint ma giwinyo lok pa Paulo guye bene, ci gibatijagi.
Jon 21:9 Rwot onen bot Paulo i waŋ lek dyewor owacce ni, “Pe ibed i ki lworo, ento bed ka lok, pe iliŋ;
Jon 21:10 pien an atye kwedi, pe tye ŋat mo ma bitubbe i komi ki timi marac, pien atye ki lwak jo mapol i gaŋ man.”
Jon 21:11 Ci obedo kunnu mwaka acel ki dwe abicel kun pwonyo lok pa Lubaŋa i kingi.
Jon 21:12 Ento i kare ma Galio aye obedo laloyo me lobo Akaya, ci Lujudaya gucokke gutube i kom Paulo, ŋukele wa i nyim kom me ŋolo kop,
Jon 21:13 kun giwaco ni, “Laco man tye ka bito dano ni guwor Lubaŋa i yo ma pe lubo cik.”
Jon 21:14 Ento i kare ma Paulo mito ŋamo doge ka lok, Galio owaco ki Lujudaya ni, “Ka onoŋo lok man ocuŋ i kom tim mo marac, nyo kom bal mo marac, onoŋo myero awiny kokowu, wun Lujudaya.
Jon 21:15 Ento kit macalo obedo pyem i kom lok mogo nyo nyiŋ mogo ma dok i kom cik ma mewu-ni, wun aye wunen giwu kite; an akwero bedo laŋolkop i lok macalo meno.”
Jon 21:1755 
Jon 21:16 Ci oryemogi woko ki i nyim kom me ŋolo kop.
Jon 21:17 Ka gin ducu gumako Cocitene, ladit me kacokke, ci gigoye i nyim kom me ŋolo kop. Ento Galio pe oketo iye cwinye. Paulo odok cen i Antiokia
Jon 21:18 Ka man otum, ci Paulo dok odikke kunnu, ka oweko utmego ci okwaŋo nam ocito i lobo Ciria kun Pricikila ki Akwila gunywako kwede yo. Ci olyelo wiye i Cenkeria, pien onoŋo okwoŋo kwoŋ.
Jon 21:19 Ka gucito i Epeco, ci oweko Pricikila ki Akwila kunnu; ento en ocito i kacokke, olaro lok ki Lujudaya.
Jon 21:20 Ka gulego ni koŋ obed kunnu kare malac, ci okwero woko.
Jon 21:21 Ento i kare ma en cikogi owacci, “Abidwogo botwu ka Lubaŋa biye,” ci ocako kwaŋ nia ki i Epeco.
Jon 21:22 Ka doŋ otyeko o i Cecaria, ci ocito i Jerucalem ka moto jo muye Kricito, ka doŋ olor piny i Antiokia.
Jon 21:23 Odikke koŋ kunnu, ka lacen dok oa olimo kabedo ducu ma i lobo Galatia ki Perugia kun jiŋo cwiny lupwonnye ducu. Apolo otito lok i Epeco
Jon 21:24 Lajudaya mo ma nyiŋe Apolo ma ginywalo i Alegijanderia yam obino i Epeco. En laco ma lalok twatwal, tye ki ŋec matut i ginacoya.
Jon 21:25 Onoŋo yam gibedo ka pwonye yo pa Rwot, ma lok okur i cwinye, kun pwonyo lok i kom Yecu atir mupye, kun kono ŋeyo lok me batija pa Jon keken.
Jon 21:26 En yam loko ki tekcwiny laboŋo lworo i kacokke, ento ka Pricikila ki Akwila guwinyo lokke, ci gutere gumiye pwony matut i kom Lubaŋa ma niaŋe makato.
Jon 21:27 I kare ma en mito kwaŋ cito i Akaya, utmego gujiŋo cwinye, ka gucoyo waraga bot lupwonnye wek gujole,. Ka ceŋ oo kunnu, ci okonyo jo ma yam gulimo gum me niye mada,
Jon 21:28 pien oloyo tam pa Lujudaya atyer i nyim lwak kun nyuto ki i ginacoya ni Kricito ma Lubaŋa oyero aye Yecu. Tic Pa Lukwena 19 Paulo i Epeco
Jon 21:1 Ka Apolo tye i Korint, Paulo orabo piny ki malo ka obino i Epeco. Onoŋo lupwonnye mogo kunnu,
Jon 21:2 ci openyogi ni, “Wun yam wulimo Cwiny Maleŋ i kare ma wuye Kricito?” Gugamo ni, “Pe, wan peya wawinyo ni Cwiny Maleŋ tye.”
Jon 21:1756 
Jon 21:3 Owaco botgi ni, “Con gibatijawu ki kit batija aŋo?” Gugamo ni, “Ki batija pa Jon.”
Jon 21:4 Paulo ogamo ni, “Jon yam batija dano pi ŋut i kom balgi, kun tito bot dano ni guye ŋat ma bibino lubo kore-ni, meno en Yecu.”
Jon 21:5 Ka guwinyo lok man, ci gibatijagi i nyiŋ Rwot Yecu.
Jon 21:6 Ka Paulo oketo ciŋe i komgi, ci Cwiny Maleŋ obino i komgi; gucako dumo leb mapatpat kun gitito lok pa Lubaŋa.
Jon 21:7 Gin ducu welgi romo ka apar wiye aryo.
Jon 21:8 Paulo odonyo i kacokke kun loko ki tekcwiny laboŋo lworo pi dwe adek, kun laro lok ki bolo lok i kom ker pa Lubaŋa.
Jon 21:9 Ento jo mogo ma pe guye ma gudiŋ gucako loko lok marac i kom Yo meno i nyim lwak, ci Paulo opokke woko kwedgi, kun woto kacel ki lupwonynye, obedo ka laro lok nino ducu i cukul pa Tirano.
Jon 21:10 Man omedde otyeko mwaka aryo, mumiyo jo ma gibedo i Acia guwinyo lok pa Rwot, Lujudaya ki Lugrik ducu. Awobe pa Cekewa
Jon 21:11 Ci Lubaŋa otiyo taŋo madoŋo ki i ciŋ Paulo.
Jon 21:12 Wa kitambarane nyo boŋŋine me tic yam gikwanyo woko ki bote ka gitero bot lutwo, ci two caŋ woko, ki cen bene a woko ki i kom dano.
Jon 21:13 Lujudaya mogo ma lumalgaŋ, ma gin luryem cen, gucako tuco nyiŋ Rwot Yecu i nyim jo ma cen omakogi kun giwaco ni, “Akwoŋowu ki nyiŋ Yecu ma Paulo tito pire-ni.”
Jon 21:14 Yam tye Lujudaya mo ajwaka madit ma nyiŋe Cekewa, ma awobene abiro gitimo kit meno.
Jon 21:15 Ento cen marac odok iye botgi ni, “Yecu aŋeyo, ki Paulo bene aŋeyo; ento wun aŋagi?”
Jon 21:16 Ci laco ma cen marac omako-ni okato i komgi ci obwoyogi woko, oryemogi, ci gumwomme woko ki i ot kun gitye munero ki ret omakogi bene.
Jon 21:17 Lok man oŋene bot jo ma gibedo i Epeco ducu, Lujudaya ki Lugrik bene; lworo omakogi ducu, ci giworo nyiŋ Rwot Yecu.
Jon 21:18 Ki lwak jo ma koni doŋ guye Yecu gubino kun gituco ci giyeko te tyetgi ducu.
Jon 21:19 Ki jo ma yam lujogi gukelo buk tyetgi guguro kacel guwaŋogi woko i nyim lwak ducu. Ka gikwano welgi ci ginoŋo romo lim ryal alip pyerabic kulu.
Jon 21:20 Kit meno lok pa Rwot odoŋo omedde ki twero madwoŋ. Tubo dano ma otimme i Epeco
Jon 21:1757 
Jon 21:21 Lucen ka meno otum ci Paulo otamo ki i cwinye me cito i Makedonia ki i Akaya ka ekat kwede i Jerucalem, kun waco ni, “Myero acit anen wa Roma bene.”
Jon 21:22 Ci ocwalo lukonnye aryo i Makedonia, Temceo ki Eracto; en kikome odoŋ i Acia pi kare manok.
Jon 21:23 I kare meno atubatuba magwa ocakke i kom Yo pa Kricito.
Jon 21:24 Laco mo ma nyiŋe Demetrio latet ryal, yam teto ryal timo kwede cal jok ma dako ma nyiŋe Atemi ci kelo kwede lim madwoŋ bot ludiro tic.
Jon 21:25 En ocokogi ogurogi kacel ki jo mukene ma gitiyo kit tic acel-lu, ci owaco botgi ni, “Lutuwa, wun wuŋeyo ni lonyowa a i tic man.
Jon 21:26 Doŋ wuneno dok wuwinyo bene ni Paulo man tye ka bito dano, pe i Epeco keken ento oromo i Acia ducu. Tye ka loko jo mapol me lubo kore, kun titogi ni lubaŋa-gu ma gitiyo ki ciŋ pe gin lubaŋa.
Jon 21:27 Doŋ gin marac onen, pe i kom ticwa man keken ma gilanyo pire, ento wa ot me woro lubaŋawa madit, Atemi, bene pire doŋ biboto woko, ki deyone bene gibikwanyo woko, en ma dano i lobo Acia ki me lobo ducu giworo-ni.”
Jon 21:28 Ka guwinyo lok man ci gutwarre malo ki kiniga gucako wo matek ni, “Atemi pa jo Epeco dit mada.”
Jon 21:29 Kit meno gaŋ iye orubbe woko; gin ducu guriŋo i ka poro tuko kun giywayo Gayo ki Aristako, Lumakedonia ma yam guwoto kacel ki Paulo.
Jon 21:30 Paulo onoŋo mito cito ka donyo i dye lwak, ento lupwonnye pe guye.
Jon 21:31 Ludito me lobo Acia mogo bene ma gin lureme gucwalo lok bote ni pe otem donyo i ka poro tuko.
Jon 21:32 Jo mogo gidaŋŋe mapat ki jo mogo giloko pat, pien lwak mucokke ducu doŋ gukeco woko, pol pa dano bene pe giŋeyo lok ma ogurogi kacel.
Jon 21:33 Jo mogo ma i lwak gutamo ni lokke otiko Alegijanda, pien Lujudaya gukete i nyim cokke, ci Alegijanda ojukogi ki ciŋe kun mito pido lok i nyim lwak.
Jon 21:34 Ento ka guniaŋ ni en Lujudaya, gucako wo awoya ci gudaŋŋe ki dwan acel pi cawa aryo kulu ni, “Atemi pa Jo Epeco dit mada.”
Jon 21:35 Lacen ladit ma en aye karan me gaŋ ojuko dano ci owaco botgi ni, “Wun jo Epeco, aŋa ma pe ŋeyo ni gaŋ Epeco aye lagwok ot woro Atemi madit, ki got maleŋ ma yam opoto ki i polo-ni?
Jon 21:36 Lok man pyem mo pe iye, wun doŋ myero wubed mot, pe wutim gin mo ki kurokuro.
Jon 21:37 Wun wukelo jo man ma pe guyako gin mo ki i ot jok, pe bene guyeto lubaŋawa ma dako-ni.
Jon 21:1758 
Jon 21:38 Ka ce Demetrio ki lutet gitye ki lok adot i kom ŋat mo, lukiko tye, luloyo bene gitye; wek gupidde ki kunnu.
Jon 21:39 Ento ka tye lok mukene ma wumito, meno gibityekone i cokke me nino ducu macalo cik tye.
Jon 21:40 Pien watwero poto i can pi gin ma otimme tin-ni kun giwacci watimo bwami, pien pe tye tyen lok mo ma watwero nyuto pi kit woo ma otimme tin.”
Jon 21:41 Ka otyeko loko lok man, ci oketo cokke woko. Tic Pa Lukwena 20 Paulo ocito i Makedonia ki i lobo pa jo Grik
Jon 21:1 Ka doŋ atubatuba ogik, Paulo olwoŋo lupwonnye bote, ka otyeko cuko cwinygi, ci ocikogi, ocito woko i Makedonia.
Jon 21:2 Owok i dye lobo meno kun cuko cwiny dano ki lok mapol, ka oo i lobo pa jo Grik.
Jon 21:3 Otyeko dwe adek kunnu, ento ka oyubbe me kwaŋo nam pi cito i Ciria, Lujudaya gupiro lok i kome, ci Paulo omoko ni doŋ ebidok ewok ki i Makedonia.
Jon 21:4 Copater wod pa Piro olwoke, kacel ki Lutecalonika Aristako ki Cekundo, ki Gayo Laderube, ki Temceo, kacel ki jo Acia, Tukiko ki Tropimo.
Jon 21:5 Gin gucito anyim, gukurowa i Teroa.
Jon 21:6 Wan wakwaŋ waa ki i Pilipi ma nino madito me Mugati ma Tobi Pe Iye doŋ okato, ka wakwaŋ pi nino abic ci wao botgi i Teroa, watyeko kunnu nino abiro. Paulo ociko jo Teroa
Jon 21:7 I kom nino mukwoŋo me cabit, ka wacokke ka baro mugati, Paulo obedo ka lok kwedgi pien onoŋo mito wot woko odiko; ci oloko kare malac nio wa i cwiny dyewor.
Jon 21:8 Mac tara mapol obedo ka lyel i kicika ka ma wacokke iye-ni.
Jon 21:9 Onoŋo tye awobi mo ma nyiŋe Yutiko ma obedo i waŋ dirica. I kare ma Paulo ori ka lok, ka nino onuro awobi-nu mada, ci opoto piny nia ki i ot me adekke, gitiŋe ma oto woko.
Jon 21:10 Ka Paulo olor piny, ci oryebbe i kome okwake, owaco ni, “Pe cwinywu opoti, kwone pud tye.”
Jon 21:11 Ka Paulo oito odok malo, ka obaro i mugati ci gucamo. Obedo ka lok kwedgi nio kwarpiny, ka opokke kwedgi.
Jon 21:12 Gucito ki awobi meno makwo, cwinygi obedo yom matek. Paulo oa i Teroa ocito Mileto
Jon 21:1759 
Jon 21:13 Wan watelo yo wadonyo i mel, ci wakwaŋ wao i Acco ma wageno ni Paulo bidonyo i mel kunnu, pien onoŋo en ociko kumeno kun mito ni ewok ki i wi tura.
Jon 21:14 Ka oromo kwedwa i Acco, ci wagamo en i mel, wacito kwede wa i Mitulene.
Jon 21:15 Ka wakwaŋ waa ki kunnu ci orwone wakemo Kioc; ka orwone mukene wao wa Camoc, i ŋe nino meno wao i Mileto.
Jon 21:16 Pien Paulo onoŋo omoko ni ebikwaŋ ewok kun ekato Epeco akata, wek pe etyek kare i Acia, pien onoŋo nene rune wek ebed i Jerucalem ka twerre i nino me Pentekote. Paulo oloko ki ludoŋo me Epeco
Jon 21:17 I kare ma en tye i Mileto ci ocwalo kwena i Epeco pi lwoŋo ludoŋo pa lwak muye Kricito gubin bote.
Jon 21:18 Ka guo bote, ci owaco botgi ni, “Wun kikomwu wuŋeyo kit ma yam abedo kwede i kinwu wun ducu, nia i kare ma tyena okwoŋo nyono lobo Acia,
Jon 21:19 kun atiyo ki Rwot ki mwolo ducu, ki pig waŋ, ki ayela mupoto i koma pi Lujudaya ma gupiro lok i koma.
Jon 21:20 An yam pe aŋuny adok ki ŋeya aweko tuco lok mo botwu ma twero konyowu, kun apwonyowu i dye lwak ki i ot ki ot.
Jon 21:21 Atito atyer bot Lujudaya ki bot jo Grik bene ni myero guŋut i kom balgi, gudwog cen bot Lubaŋa, ci guye Rwotwa Yecu Kricito.
Jon 21:22 Kombeddi an doŋ abecito i Jerucalem, ma an lamabuc pa Cwiny Maleŋ, kun pe aŋeyo gin ma bipoto i koma kunnu.
Jon 21:23 Kono Cwiny Maleŋ aye bedo ka titta ki i gaŋ ducu ni twec ki can madwoŋ aye tye ka kura.
Jon 21:24 Ento kwona doŋ pe obedo gin me wel ki tuŋ bota, pe pire doŋ dit ki bota, ento myero an doŋ acob ŋwecca keken ki dog tic ma alimo ki bot Rwotwa Yecu, me tito lok me kwena maber me kica pa Lubaŋa.
Jon 21:25 Kombeddi doŋ aŋeyo ni wun ducu ma yam abedo ka wot i kinwu kun apwonyowu ki lok i kom ker pa Lubaŋa pe doŋ wubineno waŋa.
Jon 21:26 Mumiyo atito botwu tin atyer ni, ka kwo pa ŋat mo i kinwu orwenyo, aliine pe tye i wiya,
Jon 21:27 pien pe aŋuny adok ki ŋeya aweko tuco botwu gin ducu ma Lubaŋa oyubo.
Jon 21:28 Wugwokke kekenwu ki dwol romiwu ducu ma Cwiny Maleŋ oketowu me bedo lugwokone, wek wukwa lwak pa Lubaŋa ma en owilogi ki remo me wel madwoŋ pa Wode.
Jon 21:1760 
Jon 21:29 Aŋeyo ni ka apokke woko kwedwu, orudi mager bidonyo i kinwu ci pe gibitimo kica bot romi.
Jon 21:30 Dok i kin wun kikomwu bene bia iye jo ma gibiloko lok ma ŋako dano ci gibwolo lupwonnye miyo gilubo korgi.
Jon 21:31 Mumiyo acikowu ni wugwokke, kun wupo ni yam abedo ka pwonyo ŋat acel acel i kinwu ma pe aliŋ pi mwaka adek kulu dyeceŋ ki dyewor kun akok ki pig waŋa.
Jon 21:32 Kombeddi doŋ amiyowu, i ciŋ Lubaŋa ki i lokke me kica ma twero, miyo wudoŋo wubedo matek, miyo wunoŋo dulwu ki i kom gin ma Lubaŋa oyubbe me miyo bot jo ducu ma en olonyogi gudoko maleŋ.
Jon 21:33 An yam cwinya pe opukke i kom lim pa ŋat mo kadi ki ginarukane.
Jon 21:34 Wuŋeyo kekenwu ni anoŋo gin ducu ma mitte pira ki pi jo ma atye kwedgi ki tic ma atiyo ki ciŋa en-ni.
Jon 21:35 I kare ducu atyeko nyuto botwu ni pi tiyo tic matek macalo meno myero wakony lugoro kun wapo lok pa Rwotwa Yecu ma yam owaco ni, ‘Miyo mot kelo gum makato gamo agama.’ ”
Jon 21:36 Ka otyeko loko lok meno, ci orumo coŋe piny olego kwedgi ducu.
Jon 21:37 Gin ducu gukok kun gikwako ŋut Paulo ki mot me mar.
Jon 21:38 Gin mucwero cwinygi twatwal makato ducu obedo lok ma en owaco botgi ni pe dok gibineno waŋe. Ci gulwoke wa i mel. Tic Pa Lukwena 21 Paulo omedde ki wotte oo i Jerucalem
Jon 21:1 Ka doŋ opokke kwedgi, wacako kwaŋ wakemo yo atir nio wa i Koc. Orwone wao i Rodec, ka dok waa kunnu wao i Patara.
Jon 21:2 Ka wanoŋo mel ki kunnu ma cito Poiniki, ci wadonyo iye, wacako wot.
Jon 21:3 Ka doŋ wao ka ma waneno Caiprac, ci warabo ŋete kun waweko odoŋ tuŋ lacam, wacito wa i lobo Ciria ka wakato woko i wi tura i Turo, pien onoŋo myero gikwany yec woko ki i mel ki kunnu.
Jon 21:4 Wayenyo lupwonnye ci wari kunnu nino abiro. Cwiny Maleŋ omiyo gujuko Paulo ni pe ocit i Jerucalem.
Jon 21:5 Ka doŋ watyeko karewa, wapokke kwedgi ci wamedde ki wotwa. Gin ducu gulwokowa, wa mon ki litino, gukelowa wa i ŋe gaŋ; ka warumo coŋwa i dog nam, walego, wacikke kwedgi.
Jon 21:6 Lacen wan wadonyo i mel, ci gin gudok paco.
Jon 21:1761 
Jon 21:7 Ka watyeko kwaŋ nia ki i Turo, ci wao i Potolemai; ka wamoto utmego, ci wabedo kwedgi nino acel.
Jon 21:8 Orwone wapokke kwedgi, wacito i Cecaria, ci wadonyo i ot pa Pilipo latuc lok me kwena maber, ma yam en ŋat acel i kom jo abiro ca, wabedo bote.
Jon 21:9 Yam en tye ki anyirane aŋwen ma pe ginyomogi, ma yam gitito lok pa Lubaŋa.
Jon 21:10 Ka wadikke kunnu pi nino mapolpol, lanebi mo ma nyiŋe Agabo obino kunnu nia ki i Judaya.
Jon 21:11 Ka obino botwa okwanyo del pyer Paulo otweyo ki tyene ki ciŋe kene, ci owaco ni, “Cwiny Maleŋ owaco kit man ni, Lujudaya ma i Jerucalem gibitweyo won del pyer man kit man, ci gibimiye i ciŋ Lurok.”
Jon 21:12 Ka wawinyo lok man, wan ki jo ma kunnu walego Paulo ni pe ocit i Jerucalem.
Jon 21:13 Paulo odok iye ni, “Wun wumito gin aŋo, ma wukok wubalo ki cwinya-ni? An pe ayubbe pi mabuc keken, ento wa pi to i Jerucalem pi nyiŋ Rwot Yecu.”
Jon 21:14 Ka doŋ pe oye, ci waweko kun wawaco ni, “Gin ma Rwot mito myero otimme.”
Jon 21:15 Ka kare meno otum, wayubbe ci wacito i Jerucalem.
Jon 21:16 Wawoto ki lua pwonnye mogo ma guwoto kwedwa nia ki i Cecaria ci guterowa i ot pa Munacon dano me Caiprac ma yam odoko lapwonnye wa con, ka ma myero wagony iye. Paulo olimo Yakobo
Jon 21:17 Ka wao i Jerucalem, utmego gujolowa ki yomcwiny.
Jon 21:18 Orwone Paulo ocito kwedwa bot Yakobo ma onoŋo ludoŋo ducu gitye.
Jon 21:19 Ka doŋ omotogi, Paulo otito kikore gin mapol ma Lubaŋa otiyo i kin Lurok pi ticce.
Jon 21:20 Ka guwinyo, gupako Lubaŋa. Ci guwaco bote ni, “Koŋ inen, ominwa, tye Lujudaya alip adi ma gitye i kin jo ma doŋ guye Kricito. Gin ducu giryek twatwal i kom cik pa Moses.
Jon 21:21 Gin gubedo ka winyo lok i komi ni ipwonyo Lujudaya ducu ma gitye i kin Lurok ni gubwot cik pa Moses woko, dok bene ni itito lok botgi kiloŋ ni pe gulir litinogi, pe gulub kitwa.
Jon 21:22 Gin aŋo doŋ ma myero watim? Pien gin gibiwinyo ni ibino.
Jon 21:23 Mumiyo doŋ itim gin ma waciki. Watye ki jo aŋwen kany ma yam gukwoŋo kwoŋ.
Jon 21:24 Ter jo meno ci ilonnye kwedgi kacel, ci icul lim ma mitte pigi, wek gulyel wigi. Kit meno dano ducu gibiŋeyo ni lok ma gibedo ka loko i komi pe kakare, ento in bene itye ka gwoko cik.
Jon 21:1762 
Jon 21:25 Ento ki tuŋ bot Lurok ma guye Rwot watyeko cwalo waraga botgi ki lok ma waŋolo ni, pe gucam gin ma gityero bot jogi, pe gucam remo, ki riŋo lee ma gideyo adeya, gukwer bene tim tarwaŋ.”
Jon 21:26 Paulo otero jo meno ci orone olonnye kacel kwedgi ka gucito i ot pa Lubaŋa pi nyuto kare ma nino me lonynye megi doŋ bitum, wek gutyer tyer pi gin ki acel acel. Gimako Paulo i ot pa Lubaŋa
Jon 21:27 Ka onoŋo nino abiro me lonnyegi doŋ cok tum, Lujudaya ma gua ki i Acia guneno Paulo i ot pa Lubaŋa, ci gutugo lwak ducu, gumake,
Jon 21:28 kun gidaŋŋe matek ni, “Wun jo Icrael, wumi kony. Man aye laco ma tye ka pwonyo dano i kabedo ducu marac, kun kwero rokwa ki cikwa wa ki kabedo man bene. Ki makato ducu en okelo Lugrik bene i ot pa Lubaŋa, opyedo kabedo man maleŋ woko.”
Jon 21:29 Pien onoŋo guneno Tropimo ma Laepeco ma gitye kacel kwede i gaŋ, ci gutamo ni Paulo okele i ot pa Lubaŋa.
Jon 21:30 Ci gaŋ ducu otwarre woko, ka dano guriŋo kacel. Gumako Paulo, guywaye woko ki i ot pa Lubaŋa, ci giloro doggola woko cut.
Jon 21:31 Gimito neke woko, ento lok oo bot kapten me mony ni Jerucalem doŋ otugge woko.
Jon 21:32 En olaro kunnu ki ŋwec ki lumony mapol kacel ki luditogi ma loyo dano miya miya, gujuko lugo Paulo. Ka lwak guneno kapten ki lumony, guweko goyo Paulo.
Jon 21:33 Kapten ocito ka make, ka ociko ni gitweye ki nyor aryo. Ka openyo ni en aŋa, dok obalo gin aŋo?
Jon 21:34 Jo mogo ma i kin lwak gudaŋŋe ni pi man, ki mukene ni pi man. Ka kapten doŋ pe oniaŋ i kom lok kikome pi woo ma obedo madwoŋ, ociko ni gitere i gogo.
Jon 21:35 Ka guo i rwom me ito malo, lumony gutiŋo Paulo atiŋa pi gero pa lwak,
Jon 21:36 pien lwak dano ma otubbe gilubo korgi kun gidaŋŋe ni, “Wuneke woko!” Paulo opido i nyim lwak
Jon 21:37 I kare ma onoŋo gidonyo ki Paulo i gogo, Paulo owaco bot kapten ni, “Ber koŋ alok boti lok mo?” Ci ogamo ni, “In iŋeyo leb Grik?
Jon 21:38 Pe in aye Laejipt ma yam otubo dano ci otero lunek alip aŋwen woko i tim?”
Jon 21:39 Paulo ogamo ni, “An Lajudaya, ginywala i Taruco ma i Cilicia, gaŋ ma ŋene mada. Alegi miya alok ki lwak.”
Jon 21:40 Ka oye, Paulo ocuŋ i rwom ci ojuko lwak ki ciŋe. Ka piny oliŋ litik, ocako lok kwedgi i leb Ibru kun waco ni,
Jon 21:1763  Tic Pa Lukwena 22
Jon 21:1 “Utmego ki wego, wuwiny pido ma akelo i nyimwu.”
Jon 21:2 Ka guwinyo en ka loko kwedgi i leb Ibru, gumedde ki liŋ mot. En owacci,
Jon 21:3 “An Lajudaya, ginywala i Taruco i Cilicia, ento adoŋo i gaŋ man, lapwonynya obedo Gamaliel. Gipwonya ki cik pa kwarowa kun gimiyo agwokke twatwal; abedo ki nyeko pi Lubaŋa macalo wun bene wutye kwede tin.
Jon 21:4 Abedo ka libo jo me Yo ma, anekogi bene. Atweyogi, aterogi i mabuc, co wa ki mon;
Jon 21:5 ajwaka madit pa Lubaŋa ki kacokke pa ludoŋo gin aye cadenna i kom lok man. Alimo waraga ki botgi pi utmego, ci acako wot i Damaciko ka mako jo ma gitye kunnu ki tweyogi me akela kany i Jerucalem wek giket can i komgi. Paulo otito kit ma en olokke oye kwede Yecu (Tic 9.1-19;26.12-18)
Jon 21:6 “I kare ma atye ka wot ma doŋ anyiko cok ki Damaciko, cwiny dyeceŋ, ci dero madit oa ki i polo, oryeny ocaro koma.
Jon 21:7 Ka apoto piny, awinyo dwan ma wacca ni, ‘Caulo, Caulo, piŋo itye ka yela?’
Jon 21:8 An agamo ni, ‘In aŋa, Rwot?’ Ci owacca ni, ‘An aye Yecu ma itye ka yela-ni.’
Jon 21:9 Jo ma guwoto kweda guneno dero, ento pe guwinyo dwan ŋat ma tye ka lok kweda-ni.
Jon 21:10 Ci agamo ni, ‘Atim gin aŋo, Rwot?’ Ci Rwot owacca ni, ‘A malo idony i Damaciko, ci gibititti ki kunnu gin ducu ma yam giyubo ni myero iti.’
Jon 21:11 Ka pe doŋ aneno piny pi dero meno ma ocaro waŋa, ci jo ma gitye kweda gupeya ki ciŋa nio wa i Damaciko.
Jon 21:12 “Ŋat mo ma nyiŋe Anania, dano ma woro Lubaŋa kun lubo cikke ducu, ma Lujudaya ducu ma gitye kunnu giloko nyiŋe maber,
Jon 21:13 obino bota, ci ocuŋ ka ŋeta, owacca ni, ‘Ominwa Caulo, wek waŋi doŋ oyabbe!’ Ci waŋa oyabbe woko i cawa meno cut, ka aneno kome.
Jon 21:14 Ci owacca ni, ‘Lubaŋa pa kwarowa oyero in wek iŋe gin ma en mito, inen Ŋat ma Kite Atir, iwiny bene ka en loko ki doge;
Jon 21:15 pien in ibibedo cadenne bot dano ducu pi gin ma ineno ki ma iwinyo.
Jon 21:16 Man dok pud ikuro aŋo? Doŋ ia malo gibatija in, gilwok balli woko kun ilwoŋo nyiŋe.’ Lubaŋa ooro Paulo bot Lurok
Jon 21:17 “Ka atyeko dwogo i Jerucalem, ka atye ka lego i ot pa Lubaŋa, awille woko,
Jon 21:1764 
Jon 21:18 ci anene. En owacca ni, ‘Rune oyot, ia woko ki i Jerucalem, pien pe gibiye lok me caden ma itito pira.’
Jon 21:19 Agamo ni, ‘Rwot, gin kikomgi giŋeyo ni i kacokke acel acel abedo ka pwodo dano ma guye in, atweyogi bene i mabuc.
Jon 21:20 Dok i kare ma gineko lacadenni Citefano an onoŋo acuŋ kunnu apwoyo gin ma otimme, agwoko bene boŋo pa jo ma guneke.’
Jon 21:21 Ci owacca ni, ‘A woko ki kany, pien abicwali ka mabor bot Lurok.’ ”
Jon 21:22 Gubedo ka winyo nio wa i lok man; ento ka doŋ oloko, gucako daŋŋe ki dwan maloŋo ni, “Wutere, wuneke woko! Dano macalo meno pe romo bedo i lobo!”
Jon 21:23 Gubedo ka daŋŋe matek, ma giteŋo boŋŋigi, gidunyo apwa malo.
Jon 21:24 Kapten ociko ni giter Paulo i gogo, ci gipenye kun gipwode ki del wek eniaŋ gin mumiyo gidaŋŋe i kome kit meno.
Jon 21:25 Ento ka doŋ gityeko tweye ki del, Paulo oloko ki ladit ma loyo dano miya ma ocuŋ ka ŋete ni, “Cik ye ni gipwod dano ma Laroma ma peya giŋolo kop oloye bo?”
Jon 21:26 Ka ladit meno owinyo, ci ocito bot kapten, owacce ni, “Man ibitimo niŋniŋ? Dano man Laroma.”
Jon 21:27 Ci kapten obino bote openye ni, “In Laroma?” Ogamo ni, “Iyo.”
Jon 21:28 Kapten owaco ni, “An awilo dit man ki lwak lim mabup.” Paulo owaco ni, “Ento an ginywala kwede anywala.”
Jon 21:29 Jo ma gubedo ka penye-ni gugwarre gucito woko cut. Kapten bene obedo ki lworo, pien oniaŋ ni Paulo bene Laroma ma onoŋo etweyo-ni. Paulo i nyim lukiko madit pa Lujudaya
Jon 21:30 Orwone omito ni eniaŋ tyen lok kikome ma Lujudaya gudoto iye Pauloni, ci ogonye woko, ka ociko ni ajwagi madito ki lumemba me Lukiko ducu myero gugurre kacel, ka otero Paulo oketo i nyimgi. Tic Pa Lukwena 23
Jon 21:1 Paulo ociko waŋe i kom lumemba me Lukiko mucokke ci owacci, “Utmego, an abedo ma cwinya leŋ i nyim Lubaŋa nio wa i kare man.”
Jon 21:2 Ka owaco man, Anania, ajwaka madit, ociko jo ma gucuŋ ka ŋet Paulo ni gudoŋ doge.
Jon 21:3 Paulo owaco bote ni, “Lubaŋa bene bidoŋi, in kor ot ma gipuyu matar-ri! In ibedo ka ŋolla kop i te cik, dok iciko ni gidoŋa laboŋo lubo cik?”
Jon 21:4 Jo ma gucuŋ ka ŋete guwacci, “In iyeto ajwaka madit pa Lubaŋa?”
Jon 21:1765 
Jon 21:5 Paulo ogamo ni, “Utmego, pe onoŋo aŋeyo ni en ajwaka madit; pien gicoyo ni, ‘Pe ilok marac i kom ladit ma loyo lwak.’ ”
Jon 21:6 Ento ka Paulo oniaŋ ni dul acel i kingi Lucadukayo ki dul mukene i kingi Luparicayo, ci odaŋŋe i lukiko ni, “Utmego, an Laparicayo, wod pa Luparicayo. Lok opoto i koma pi geno cer pa jo muto.”
Jon 21:7 Ka owaco lok man, pyem opoto i kin Luparicayo ki Lucadukayo, nio ka Lukiko iye opokke woko.
Jon 21:8 Pien Lucadukayo giwaco ni cer pa jo muto pe, kadi lamalaika, kadi cwiny mo; ento Luparicayo giye ducu.
Jon 21:9 Ka pyem omedde matek, lupwonycik ma i dul pa Luparicayo gutwarre malo ka guwaco ni, “Pe wanoŋo kop mo ma dano-ni, obalo. Ka cwiny nyo lamalaika aye oloko kwede, ci timo aŋo?”
Jon 21:10 Ka pyem otedde magwa, kapten olworo ni gibiyeco Paulo woko atata, ka ociko lumony ni gulor piny gukwanye woko ki i kingi ki tek, gukete i gogo.
Jon 21:11 Orwone dyewor, Rwot ocuŋ ka ŋet Paulo, owacce ni, “Di cwinyi. Macalo ibedo ka tito lok i koma i Jerucalem, kit meno bene myero ibed cadenna bene wa i Roma.” Giyubo lok me neko Paulo
Jon 21:12 Ka piny oru, Lujudaya gutudo doggi kacel kun gikwoŋo ni pe gibicamo cam kadi wa mato pii nio ka gineko Paulo.
Jon 21:13 Onoŋo tye jo makato pyeraŋwen ma gukwoŋo kwoŋ kit meno.
Jon 21:14 Ka gucito bot ajwagi madito ki ludoŋo guwacci, “Wan watyeko kwoŋŋe matek ma watweyo ni pe wabibilo cam mo nio ka waneko Paulo.
Jon 21:15 Pi meno wun ki Lukiko wucwal lok kombeddi bot kapten wek okele piny botwu macalo wubicito ka ŋiyo kop i kome kikore. Noŋo wan wayubbe me neke ma peya oo botwu.”
Jon 21:16 Ento okeyo Paulo owinyo kit ma gikiye kwede, ci ocito odonyo i gogo otito ki Paulo.
Jon 21:17 Paulo olwoŋo ladit mony acel lalo dano miya, owacce ni, “Ter awobi man bot kapten. En tye ki lok mo ma mito tito bote.”
Jon 21:18 Otere bot kapten ci owacce ni, “Paulo ma lamabuc-ci olwoŋa ci olega ni akel awobi man boti, pien tye ki lok mo ma mito tito boti.”
Jon 21:19 Kapten omako ciŋe, otere cen i muŋ ka openye ni, “Gin aŋo ma onoŋo imito tito bota?”
Jon 21:20 Ogamo ni, “Lujudaya guyubbe me penyi wek iter Paulo botgi i Lukiko, ma nen calo gimito ni gimed penyo lok i kome wek guniaŋ iye maber.
Jon 21:1766 
Jon 21:21 Ento pe iye legagi, pien dano makato pyeraŋwen gubuto ka kiye. Gukwoŋŋe ni pe gibicamo gin mo kadi mato pii nio ka gineko Paulo. Kombeddi doŋ guyubbe, gikuro cik ma a ki boti.”
Jon 21:22 Kapten ocwalo awobi-nu kun cike ni, “Pe dok itit bot ŋat mo ni itito lok man bota.” Gicwalo Paulo bot Pelici ma laloyo
Jon 21:23 Ci olwoŋo lumony aryo ma lulo dano miya miya, owaco botgi ni, “Wuyubbe i kin cawa adek me dyewor ki askari miya aryo, ki wegi aguragura pyerabiro, ki wegi toŋ miya aryo wek gucit Cecaria.
Jon 21:24 Dok inoŋ aguragura bene pi Paulo wek oriŋ kwede wek itere ki kuc bot Pelici laloyo.”
Jon 21:25 Ci ocoyo waraga ma kwanne kit man:
Jon 21:26 “An Kalaudio Licia amoto in Laloyo Maber Pelici.
Jon 21:27 Laco man Lujudaya aye gumako, onoŋo doŋ gicok neke woko, ka acito botgi ki lumony alare ki i ciŋgi, pien onoŋo aniaŋ ni en Laroma.
Jon 21:28 Pi mito niaŋ i kom lok ma gidote iye atere i Lukikogi.
Jon 21:29 Ci anoŋo ni gidote ki adot ma dok i kom cikgi, pe onoŋo tye lok mo ma romo ŋolo kop me to iye i kome, kadi mabuc bene.
Jon 21:30 Ka gikwilla lok ni tye dano ma gitye ka kiyo laco man, acwale woko oyot kun aciko ludote-gu gutit adotgi ma i kome i nyimi.”
Jon 21:31 Lumony gutero Paulo kit ma gicikogi kwede. Gukwanye dyewor gutere wa i Antipatric.
Jon 21:32 Orwone gudwogo i gogo, kun giweko wegi aguragura gumedde ki wot kwede.
Jon 21:33 Ka guo Cecaria gumiyo waraga bot laloyo, ka gutero Paulo bene i nyime.
Jon 21:34 I kare ma laloyo doŋ okwano waraga, openye ni en oa i lobo mene. Ka oniaŋ ni oa i lobo Cilicia,
Jon 21:35 ci owacci, “Abiwinyo lokki ka ludoti guo.” Ociko ni gigwoke i ot madit pa Kerode Tic Pa Lukwena 24 Lok ma gipido ki Paulo
Jon 21:1 Ka nino abic okato, ajwaka madit Anania obino ki ludoŋo mogo, kacel ki laplida mo ma nyiŋe Tertulo, ci gutero adotgi i nyim laloyo pi doto Paulo.
Jon 21:1767 
Jon 21:2 Ka doŋ gilwoŋe, Tertulo ocako adotte kun waco ni, “Laloyo Maber, ladit Pelici, wabedo ki kuc piri nia wa con, dok itamo pi rokwa, ikelo alokaloka mapol ma okonyowa
Jon 21:3 i kit yo ducu ki i kabedo ducu, wan bene wajolo ki yomcwiny madwoŋ, ladit.
Jon 21:4 Ento pe doŋ agal wii, abako doga boti pi kicani iwiny lokwa macegocego-ni.
Jon 21:5 Wanoŋo ni dano man lanek piny, en aye lakel jemo i kin Lujudaya ducu ma i lobo ducu, en latel wi dul pa Lunajaret.
Jon 21:6 En bene otemo pyedo wa ot pa Lubaŋa maditte, ci wamake woko. [Onoŋo wamito ŋolo kop i kome kun walubo cikwa-ni,
Jon 21:7 ento kapten Licia obino omaye woko ki i ciŋwa tektek,
Jon 21:8 ci ociko ni ludote myero guo i nyimi.] Ka in kikomi ipenye, ibiniaŋ ki bote lok ducu ma wadote iye.”
Jon 21:9 Luyudaya bene guribbe i adot meno, kun gimoko ni lok man ducu tye kit meno. Paulo opido lokke i nyim Pelici
Jon 21:10 Ka laloyo ocime ni oloki, Paulo odok iye ni, “Ladit, aŋeyo ni ibedo ka ŋolo kop i rok man pi mwaka malac, mumiyo apido lokka i nyimi ki yomcwiny.
Jon 21:11 Macalo ni bene itwero noŋo ka ipenyo dano, wel nino ma okato nia i kare ma acito i Jerucalem ka woro Lubaŋa peya okato apar wiye aryo.
Jon 21:12 Pe ginoŋo ni atye ka pyem ki dano mo, nyo tubo lwak, kadi i ot pa Lubaŋa, nyo i kacokke me lega, nyo i dye gaŋ.
Jon 21:13 Dok bene pe gitwero nyuto ni lok ma gikelo i koma kombeddi tye kakare.
Jon 21:14 Ento aye lok man boti ni, aworo Lubaŋa pa kwarowa kun alubo kit Yo ma gin gilwoŋo ni dul. Aye lok ducu ma gicoyo i cik pa Moses ki i buk pa lunebi.
Jon 21:15 Pi niyena i kom Lubaŋa atye ki gen ni dano gibecer woko, jo ma kitgi atir wa ki jo ma kitgi pe atir, ci gin bene gitye ki kit gen acel-lu.
Jon 21:16 Pi meno an bene atemo mada kare ducu wek abed ma cwinya leŋ i nyim Lubaŋa ki i nyim dano.
Jon 21:17 “Ma doŋ abedo cen pi mwaka mapolpol acito i Jerucalem ka tero mot bot jo me rokka pi konyo lucan, ki ka tyero gitum.
Jon 21:18 I kare ma atye ka tiyo man, gunoŋa i ot pa Lubaŋa ma doŋ atyeko lonnye woko i kit ma mitte. Pe abedo ki lwak mo, woo bene obedo pe. Ento Lujudaya mogo ma gua ki i Acia,
Jon 21:19 gin aye kono myero gubed kany i nyimi gukel adotgi, ka gitye ki lok mo i koma.
Jon 21:1768 
Jon 21:20 Nyo wek jo man kikomgi gunyut gin marac ma gunoŋo i koma i kare ma acuŋ i nyim Lukiko.
Jon 21:21 Tye lok man keken, i kare ma acuŋ i kingi adaŋŋe ni, ‘Pi lok kom cer pa jo muto aye omiyo wutye ka ŋolo lok i koma tin.’ ”
Jon 21:22 Ento Pelici obedo ki ŋec muromo i kom Yo pa Rwot, ci pe otyeko lok woko cut. Owacci, “Abiŋolo kopwu ka kapten Licia bibino kany.”
Jon 21:23 Ka ociko ladit mony ma loyo dano miya ni myero ogwok Paulo i buc ento obed laboŋo ayela mo, pe gigeŋ lureme ka gimito mine kony. Paulo i nyim Pelici ki Drucila
Jon 21:24 Ka kare okato manok,, Pelici obino ki dakone Drucila ma anyira Judaya. Olwoŋo Paulo, ci obedo ka winyo ka loko i kom niye i kom Kricito Yecu.
Jon 21:25 I kare ma en tye ka lok i kom kit ma atir ki gwokke kekene, ki ŋolo kop ma bibedo i kare me anyim, lworo omako Pelici omiyo owacci, “Koŋ doŋ iciti; ka dok anoŋo kare ci abilwoŋi.”
Jon 21:26 Onoŋo bene en geno ni Paulo bimiye lim, pienno obedo ka lwoŋe jwijwi ci boko lok kwede.
Jon 21:27 Ento ka mwaka aryo okato, Porcio Festo oleyo ka tyen Pelici. Pelici onoŋo mito ni Lujudaya gupwoye, omiyo oweko Paulo i mabuc. Tic Pa Lukwena 25 Paulo okoko apil ni myero giter lokke i nyim laloc madit
Jon 21:1 I kare ma Festo obino i lobo ma gimiye ni en olo, i ŋe nino adek, oa i Cecaria, ocito i Jerucalem.
Jon 21:2 Ajwagi madito pa Lubaŋa ki ludito me lobo Judaya gutitte pi lok i kom Paulo, ci gubako doggi bote,
Jon 21:3 ni otim ber oye cwale i Jerucalem, kun onoŋo guyubo ni dano gibikiye ci gineke woko i waŋa yo.
Jon 21:4 Ento Festo ogamo ni gitye ka gwoko Paulo i Cecaria, en bene emito cito kunnu i kare macok-ki.
Jon 21:5 Ci owacci, “Pi meno, jo ma i kinwu ma gitye ki twero myero gucit kweda. Ka onoŋo tye roc mo i kom laco meno, wek gudote bota.”
Jon 21:6 Obedo i Jerucalem pi nino aboro nyo apar, ka odok i Cecaria. Orwone obedo i kom me ŋolo kop, ci ociko ni gikel Paulo.
Jon 21:7 Ka doŋ obino, Lujudaya ma gua i Jerucalem gucuŋ ma gurume dyere, gudote ki lwak adot mapol mapek ma pe gitwero moko kite.
Jon 21:1769 
Jon 21:8 Paulo opido ni, “Peya abalo lok mo i kom cik pa Lujudaya kadi ot pa Lubaŋa, kadi wa bot laloc madit Cecar.”
Jon 21:9 Ento Festo onoŋo mito ni Lujudaya gupwoye, ci owaco bot Paulo ni, “Imito giteri i Jerucalem wek aŋol kop i komi pi adot magi ki kunnu?”
Jon 21:10 Paulo ogamo ni, “Acuŋ kany i nyim kom me ŋolo kop pa Cecar, en aye ka ma myero giŋolla iye kop. Pe abalo bal mo bot Lujudaya, meno in bene iŋeyo maber.
Jon 21:11 Ka abalo bal ma romma to, lok mo pe, gitwero neka, pe akwero; ento ka adotgi i koma tere pe, ci pe tye ŋat mo ma twero miya i ciŋgi. Abolo pi Cecar.”
Jon 21:12 Ka Festo otyeko poro lok ki lukikone, odok iye ni, “Ibolo pi Cecar; ibicito bot Cecar.” Paulo i nyim Agripa ki Bernike
Jon 21:13 Ka nino okato manok, kabaka Agripa ki Bernike guo i Cecaria ka jolo Festo.
Jon 21:14 Ka gudikke kunnu pi kare malac, Festo oketo adot i kom Paulo i nyim kabaka kun wacci, “Tye laco mo kany ma Pelici oweko i mabuc.
Jon 21:15 I kare ma atye i Jerucalem, ajwagi madito pa Lubaŋa ki ludoŋo pa Lujudaya gutitta lok i kome, ci gulega ni aŋol ni kop oloye.
Jon 21:16 Adok iye botgi ni, pe kitwa wan Luroma me miyo dano mo i ciŋ ludote ma peya gimiye kare me cuŋ i nyimgi waŋ ki waŋ wek opid pidone i kom lok ma gidote iye.
Jon 21:17 Ka gubino kany, ci an bene pe adikke, ento orwone abedo i kom me ŋolo kop ci aciko ni kigele.
Jon 21:18 Ka ludote gua ka lok, pe gukelo adot mo i kome ma mako bal mo marac, macalo yam atamo;
Jon 21:19 ento gubedo ka laro lok kwede ma dok i kom dinigi, ki i kom ŋat mo ma nyiŋe Yecu ma yam oto, ma Paulo waco ni tye makwo.
Jon 21:20 Yeko te lok macalo meno oloya, mumiyo apenye ka en mito cito i Jerucalem wek giciŋol lokke ki kunnu.
Jon 21:21 Ento Paulo okoko apil ni myero gigwoke i mabuc pi kuro ŋolo kop pa laloc madit ma won deyo-ni. Ci aciko ni gigwoke nio ka abicwale bot Cecar.”
Jon 21:22 Agripa owaco bot Festo ni, “An kikoma amito winyo lok pa danonu ka twerre.” Ogamo ni, “Diki ibiwinyo lokke.”
Jon 21:23 Orwone Agripa ki Bernike gucito ki deyo madwoŋ, ci gudonyo i kicika me winyo ŋolo kop kacel ki kapten mogo me mony ki jo ma giŋene ma i gaŋ meno. Ka Festo ociko, ci gikelo Paulo.
Jon 21:1770 
Jon 21:24 Festo owacci, “Kabaka Agripa ki wun ducu ma wutye kwedwa kany, wun doŋ wuneno dano man ma lwak Lujudaya ducu gubako doggi bota pire i Jerucalem wa ki kany bene, kun gidaŋŋe ni pe myero obed kwo.
Jon 21:25 Ento an pe anoŋo otimo gin mo ma romo miyo giŋolle kop me to. Doŋ macalo en aye gire okoko apil pi laloc madit, an bene amoko ni abicwale.
Jon 21:26 Ento peya atye ki lok mo kikome ma myero aco i kome bot rwoda, en gin mumiyo akele i nyimwu, ki makato i nyimi, in Kabaka Agripa, wek ka wabipenye abed ki lok mo me acoya.
Jon 21:27 Pien aneno ni kony mo pe me cwalo lamabuc ka pe ginyuto lok ma i kome.” Tic Pa Lukwena 26 Paulo opido lokke i nyim Agripa
Jon 21:1 Agripa owaco bot Paulo ni, “Giye ni ilok giri piri keni.” Ci Paulo oryeyo bade ka ocako pidone kun wacci,
Jon 21:2 “Ladit, tin koma gum mada me cuŋ i nyimi, in Kabaka Agripa, pi pido lokka i kom kop ducu ma Lujudaya gudota iye.
Jon 21:3 Makato ducu pien in iŋeyo maber twatwal kit pa Lujudaya ducu ki lok ma gilaro i kingi kengi; pi meno alegi ni idi cwinyi wek iwiny lokka mot ma cwinyi opye.
Jon 21:4 “Lujudaya ducu giŋeyo kit kwona nia ka tinona. Pi kwona ducu, cakke i acakkine, abedo i kin rokwa ki i Jerucalem bene.
Jon 21:5 Giŋeyo nia wa con, ka giye tucone, ni abedo ka lubo kit pa lugwok dini matek makato ma i kinwa, ma gin aye Luparicayo.
Jon 21:6 Kombeddi acuŋ kany ka pido koppa pi geno cikke ma Lubaŋa omiyo bot kwarowa,
Jon 21:7 pi geno gin ma kakawa apar wiye aryo ducu gigeno ni gibinoŋo, kun giworo Lubaŋa ki cwinygi ducu dyewor ki dyeceŋ. Lujudaya gitye ka pida pi gen man, ai kabaka, macalo obedo bal!
Jon 21:8 Piŋo pe wutwero ye ni Lubaŋa cero jo muto?
Jon 21:9 “Won an kikoma yam atamo ni myero ati matek pi lweny ki nyiŋ Yecu me Najaret.
Jon 21:10 Yam atimo kit meno i Jerucalem; atweyo jo pa Lubaŋa mapol i mabuc kun atiyo ki twer ma anoŋo ki bot ajwagi madito. Ka ginekogi, abolo kwir ni myero gito.
Jon 21:11 Tyen mapol aketo can i komgi i kacokke ducu, kun atemo miyogi yeto nyiŋ Kricito; agerre i komgi, ayelogi wa i gaŋi pa lurok. Paulo otito kit ma en olokke kwede bot Kricito (Tic 9.1-19;22.6-16)
Jon 21:1771 
Jon 21:12 “Kit meno awoto Damaciko kun atye ki twero ki cik ma ajwagi madito gumiya.
Jon 21:13 I cwiny dyeceŋ, kabaka, aneno ki i waŋa yo ka dero a ki i polo ma ryeny matar makato ceŋ; oryeny oboyo koma dyere ki jo ma guwoto kweda bene.
Jon 21:14 Wan ducu wapoto piny, ci awinyo dwan ma loko kweda i leb Ibru ni, ‘Caulo, Caulo, iyela piŋo? Itye ka keto ret i komi keni, macalo twon ka gweyo dim.’
Jon 21:15 Agamo ni, ‘In aŋa, Rwot?’ Ci Rwot owaco ni, ‘An aye Yecu ma itye ka yela-ni.
Jon 21:16 Ento a icuŋ, pien anen boti pi lok man pi keti ibed laticca ki lacaden pi gin ma ineno ma dok i koma, ki pi gin ma ibineno ka dok anyutte boti i kare me anyim.
Jon 21:17 Abilari ki bot jo me rokwu, ki bot Lurok bene ma abiori botgi.
Jon 21:18 Ibiyabo waŋgi wek gua woko ki i colpiny, gubed i ceŋ, gua woko ki i te twer pa Catan, gulokke bot Lubaŋa, wek owek balgi ci gunoŋ kabedo i kin jo ma Lubaŋa olonyogi gudoko jone, pi niyegi i koma.’ Paulo otito pi ticce
Jon 21:19 “Kumeno, Kabaka Agripa, pe akwero winyo cik ma gimiya mua ki i polo,
Jon 21:20 ento acako tuco lok, mukwoŋo i Damaciko, ka lacen i Jerucalem ki lobo Judaya ducu ki bot lurok bene, kun atito botgi ni myero guŋut i kom balgi, gulokke gudwog cen bot Lubaŋa, dok guti kit tim ma nyuto ni doŋ guŋut.
Jon 21:21 Pi tyen lok man aye omiyo Lujudaya gumaka i ot pa Lubaŋa, gutemo neka woko.
Jon 21:22 Nio wa i kare man abedo ka limo kony ma a ki bot Lubaŋa; kombeddi doŋ acuŋ kany pi miyo caden bot jo matino ki bot ludito. Lok ma aloko en gin ma lunebi wa ki Moses bene guwaco ni bitimme keken, pe lok mo mapat,
Jon 21:23 ni Kricito ma Lubaŋa oyero, myero onen can, dok ni en bikwoŋo cer ki i kin jo muto wek otit bot rokwa ki bot Lurok bene pi ceŋ ma biryeny menyogi.” Paulo otemo ywayo tam pa Agripa wek oye Yecu
Jon 21:24 Ka doŋ otyeko pidone kit meno, Festo ogerre ki lok ni, “Paulo, in lapoya. Kwano lok mapol mada omiyo ipo apoya.”
Jon 21:25 Ento Paulo ogamo ni, “Pe an lapoya, ladit Festo, ento atye ka loko lok me ada keken kun wiya tye ka tic.
Jon 21:26 Kabaka Agripa ŋeyo lok man ducu, atwero lok bote laboŋo lworo mo. Aŋeyo ni pe tye lok mo ma okato ite, pien lokke pe otimme i muŋ.
Jon 21:27 Kabaka Agripa, in iye lok pa lunebi? Aŋeyo ni iye lokgi.”
Jon 21:28 Agripa owaco bot Paulo ni, “Itamo ni iloka adok lalub Kricito pi kare manok mo kuman?”
Jon 21:1772 
Jon 21:29 Paulo ogamo ni, “Kadi pi kare manok nyo madwoŋ, kono alego Lubaŋa ni idok macalo an, pe in keken ento wa dano ducu ma gitye ka winyo lokka tin, ento laboŋo nyor-ri aye.”
Jon 21:30 I ŋe meno kabaka ki laloyo ki Bernike ki jo ma gubedo kwedgi gua malo.
Jon 21:31 Ka doŋ gucito woko, guloko kekengi ni, “Laco man pe otimo gin mo ma romme to, kadi bedo i mabuc.”
Jon 21:32 Ci Agripa owaco bot Festo ni, “Kono dano-ni pe obolo pi Cecar, kono gitwero gonye woko.” Tic Pa Lukwena 27 Paulo ocako wot i Roma kun kwaŋo nam
Jon 21:1 Ka doŋ gimoko ni doŋ wakwaŋ wacit i Itali, gimiyo Paulo ki lumabuc mukene i ciŋ ladit mo ma nyiŋe Julio ma lalo dano miya i kin dul mony ma gilwoŋo ni pa Augucito.
Jon 21:2 Wadonyo i mel mo ma oa ki i Adramitio ma doŋ cok kwaŋ dok tuŋ waŋwat mogo ma i dog nam me lobo Acia. Wanywako yo ki Aristako, Lamakedonia ma gaŋgi Tecalonika.
Jon 21:3 Orwone wao i Cidon, ci Julio otimo Paulo maber mada, oyene me wot ka limo lureme wek gugwoke.
Jon 21:4 Waa ki kunnu, wakwaŋ warabo ŋet Caiprac, pien yamo okemowa,
Jon 21:5 ka doŋ waŋolo nam atir i ŋet lobo Cilicia ki Pampulia, wao i Mira ma i lobo Licia.
Jon 21:6 Ki kunnu ladit mony onoŋo mel mua ki i Alegijanderia ma cito Itali, ci omiyo wadonyo iye.
Jon 21:7 Wakwaŋ pi nino mapol, ci wao i Kunida ki tek. Yamo ogeŋowa wot anyim atir, mumiyo warabo ŋet Kurete cok ki Calamone.
Jon 21:8 Warabo ŋet Kurete ki tek ka wao i kabedo ma gilwoŋo ni Waŋ Wat Mabeco, ma cok ki gaŋ ma nyiŋe Lacea.
Jon 21:9 Kare malac onoŋo doŋ oballe, omiyo wot i nam doŋ odoko rac pien nino madit me ri kec bene doŋ okato woko, ci Paulo omiyo botgi ryeko,
Jon 21:10 owacci, “Ludito, aneno ni wotwa-ni bibedo rac ci kelo lannye me jami mapol, pe me yec ma gitiŋo i mel keken, ento wa mel kikome kadi wa kwowa bene.”
Jon 21:11 Ento ladit mony oketo cwinye i lok pa ladit ma loyo mel ki lok pa won mel, makato lok ma Paulo owaco.
Jon 21:12 Waŋwat meno pe romo maber me tiro iye i kare me koyo, pi meno pol pa dano gutamo ni ber gua ki kunnu wek ka twerre guo Poinike, ma en aye waŋwat me
Jon 21:1773  Kurete ma neno tuŋ wokceŋ tuŋ acam ki tuŋ wokceŋ tuŋ acuc, wek guri kunnu pi kare me koyo. Yamo otago nam marac twatwal
Jon 21:13 Ka yamo ma a tuŋ acuc ocako kodo mot mupye, gutamo ni doŋ orwatte ki tamgi. Guywayo lajuk mel woko ki i pii, gucako kwaŋ gurabo Kurete ma cok ki tura.
Jon 21:14 Ento ka kare okato manok keken, yamo lapiru mager twatwal ocoro, ma gilwoŋo ni Yurakwilo, okodo nia ki i wi tura.
Jon 21:15 Omako mel, opaŋo wiye ma pe doŋ twero kemo yamo, ci waweko mel doŋ woto ka ma yamo oterowa.
Jon 21:16 Ka warabo ŋet latin cula mo ma nyiŋe Kauda watemo ki tek me laro yeya.
Jon 21:17 Ka lukwaŋ doŋ guywayo yeya gutiŋo ki i pii, gukelo i mel, ci guywayo tol mogo gutweyo te mel piny ki i te pii. Lacen guywayo boŋo ma malo piny, wek yamo pe omi mel owot oyot twatwal, pien gilworo ni gwok nyo gibidonyo i kweyo me Cirtic i dog nam me Libya, ci guweko yamo otero mel kumeno.
Jon 21:18 Ka doŋ biamwonyi twago pii matek, ci orwone lutic mel gucako kwanyo jami ma i mel gubolo woko i pii.
Jon 21:19 I nino me adekke gucako bolo jami tic me mel woko i pii ki ciŋgi.
Jon 21:20 Wari pi nino mapol ma pe waneno ceŋ nyo lakalatwe, yamo bene obedo ka kodo mager twatwal, ci lacen pe doŋ wabedo ki gen mo ni wabilarre.
Jon 21:21 Ka doŋ guri pi kare malac ma pe gicamo cam mo, Paulo obino ocuŋ i dyegi ci owacci, “Luditona, kono yam wuwinyo doga ma pe wua ki I Kurete, kono pe wapoto i can man ki lannye pa jami.
Jon 21:22 Ento koni acikowu ni wudi cwinywu pien kwo pa ŋat mo i kinwu pe birwenyo, ento mel aye.
Jon 21:23 Pien tin i dyewor man lamalaika pa Lubaŋa ma an a danone, ma an aworo-ni, obino ocuŋ ka ŋeta,
Jon 21:24 ci owacca ni, ‘Paulo, pe ibed ki lworo. In myero icuŋ i nyim Cecar; nen Lubaŋa doŋ omiyo boti dano ma iwoto kwedgi ducu.’
Jon 21:25 Pi meno wudi cwinywu, pien an ageno Lubaŋa, aŋeyo ni bitimme kit ma giwaco bota-ni.
Jon 21:26 Ento myero mel oyokke i cula mo aye.”
Jon 21:27 Ka nino oromo apar wiye aŋwen, ma yamo terowa i dye nam me Adria, i cwiny dyewor, lukwaŋ gutamo ni tye lobo mo ma cok kwedwa.
Jon 21:1774 
Jon 21:28 Ka giporo oromo futi miya acel ki pyeraryo. Ka doŋ gidirre manok, dok giporo oromo futi pyeraboŋwen.
Jon 21:29 Gulworo ni gwok nyo mel bicorre i kom got, ci gubolo lajuk mel aŋwen i pii ki tuŋ tere, ci gulego ni piny myero koŋ oru.
Jon 21:30 Lukwaŋ guyenyo yo me lwi woko ki i mel, ento ka doŋ gucwalo yeya i nam kun gitimo macalo gimito bolo lajuk yo tuŋ nyime,
Jon 21:31 Paulo owaco bot ladit mony ki bot lumony ni, “Ka pe jo man gubedo i mel; pe wubilarre.”
Jon 21:32 Ka lumony guŋolo tol yeya, guweko yeya okwaŋ ocito.
Jon 21:33 Ka piny doŋ mito ru, Paulo odiyogi wek gin ducu gucam cam mo, ci owaco ni, “Tin doŋ nino me apar wiye aŋwenne ma wubedo ka ri kec ma cwinywu oŋabbe aŋaba, pe wucamo gin mo.
Jon 21:34 Pi meno abako doga botwu ni wucam cam mo wek wunoŋ tek; pien kadi wa yer i kinwu.”
Jon 21:35 Ka doŋ owaco lok man, okwanyo mugati, omiyo pwoc bot Lubaŋa i nyimgi ducu ci ocako camone.
Jon 21:36 Ka gin ducu cwinygi odoko tek ci gucamo cam pigi kengi.
Jon 21:37 Onoŋo wan ducu ma wabedo i mel waromo dano miya aryo ki pyerabiro wiye abicel. nam.
Jon 21:38 Ka doŋ gucamo guyeŋ, ci doŋ guyako jami woko ki i mel kun gibolo ŋano woko i Mel otur woko
Jon 21:39 Ka piny doŋ oru, lukwaŋ pe guŋeyo lobo ma guo iye, ento guneno gul nam ma kweyo tye iye ci gutamo ni ka twerre myero gikel mel i dog tura kunnu.
Jon 21:40 Guŋolo tol ma mako lajuk ducu, guweko odoŋ i nam; i kare meno bene gugonyo tol ma onoŋo gutweyo ki pol ma giwiro ki mel, ka doŋ guŋabo boŋo matidi ki tuŋ nyime wek yamo omaki, ci guweko mel omol owoto kun kemo tura.
Jon 21:41 Ento ka guo ka ma tol pii mager aryo oromo iye, ci nyim mel otomme ki lobo ma i te pii, ogeto woko likiŋ, te mel bene pii otugge oturo woko.
Jon 21:42 Askari guyubo ni ginek lumabuc woko ducu, wek acel mo pe okwaŋ oriŋ woko matwal,
Jon 21:43 ento ladit mony omito laro Paulo, ci ojukogi pe oye ni gulub tamgi-nu. Ociko ni jo ma giŋeyo kwaŋ gukworre i pii wi ati gucak kwaŋ wek gukat i wi tura,
Jon 21:44 ka lacen jo ma gudoŋ gulub korgi i wi bao mogo nyo i wi dul mel. Kit meno gin ducu gukonnye kekengi gukato i wi tura.
Jon 21:1775  Tic Pa Lukwena 28 Paulo i cul nam ma gilwoŋo Molta
Jon 21:1 Ka doŋ watyeko larre, ci waniaŋ ni cula meno gilwoŋo Molta.
Jon 21:2 Wegi lobo meno gutimowa tim me kica ma pe nen atata; gumoko mac, gujolowa ducu, pien onoŋ kot ocako cwer ki koyo bene onoŋo ŋic.
Jon 21:3 Paulo ogwaro rido yen, obolo i mac, ci twol lacocodo omwomme woko pi lyeto ka orine i ciŋe.
Jon 21:4 Ka wegi lobo-nu guneno twol mulyerre ki i bade, gucako lok kekengi ni, “Ada, laco man lanek. Kadi ka olarre ki i nam, laŋolkop atir pe ye ni obed kwo.”
Jon 21:5 Ento Paulo oyeŋo bade obolo kwede twol i mac ma pe otime gin mo marac.
Jon 21:6 Gukuro kun gitamo ni bade bikwot woko nyo bipoto piny ci to woko cut; ento ka doŋ gukuro pi kare malac ci guneno ni gin mo marac pe otimme i kome, guloko tamgi, gucako waco ni ebedo lubaŋa mo.
Jon 21:7 Ladit ma loyo cula meno, laco ma nyiŋe Publio, onoŋo tye ki pottine cok ki kunnu, ci ojolowa, ogwokowa pi nino adek.
Jon 21:8 Won Publio onoŋo two kun obedo ka winyo lyeto, cado bene. Paulo olime, olego pire kun keto ciŋe i kome, ci ocaŋe.
Jon 21:9 Ka man otimme, lutwo mukene ducu ma i cula-nu gubino bote ci gucaŋ.
Jon 21:10 Gumiyowa mot mapol; ka doki i kare ma wacako wot guketo jami ma mitte pi konyowa i mel. Paulo oo i Roma
Jon 21:11 I ŋe dwe adek wamedo wotwa i mel mo mua ki i Alegijanderia ma tye ki cal Rudi i nyime, ma odikke i cula meno pi kare me koyo.
Jon 21:12 Wakwaŋ wao i Cirakuca, wadikke kunnu nino adek.
Jon 21:13 Waa ki kunnu, warabo piny nio i Regio. Ka nino okato acel, yamo ma a tuŋ acuc okodo, orwone wao i Puteoli.
Jon 21:14 Wanoŋo utmego kunnu, ci gulwoŋowa, wabedo botgi nino abiro, ci wao i Roma.
Jon 21:15 Ka utmego ma i Roma guwinyo piwa, gubino wa i Cuk pa Appio, ki i kabedo ma gilwoŋo Ot Welo Adek pi jolowa. Ka Paulo onenogi, opwoyo Lubaŋa ci cwinye odoko tek.
Jon 21:16 Ka doŋ wao i Roma, giye ni Paulo obed i ode kene ki askari ma gwoke. Paulo otito lok pa Lubaŋa i Roma
Jon 21:1776 
Jon 21:17 Ka nino okato adek, olwoŋo ludito pa Lujudaya ma gibedo kunnu. Ka gucokke bote, owaco botgi ni, “Utmego, kadi bed pe atimo gin mo marac i kom rokwa nyo i kom kit pa kwarowa, ento gimaka, i Jerucalem gitweya, gimiya i ciŋ Luroma.
Jon 21:18 Ka Luroma gutyeko ŋiyo lokka, gumito ni gigonya woko, pien onoŋo pe tye tyen kop mo ma romo neka.
Jon 21:19 Ento ka Lujudaya gucerre iye, meno omiyo abolo pi Cecar, pien yo mukene doŋ onoŋo pe, kadi bed pe atye ki adot mo ma apido ki rokka.
Jon 21:20 Meno aye gin mumiyo amito ni anenwu ci alok kwedwu, pien gitweya ki nyor man pi gin ma gen pa jo Icrael ocuŋ iye.”
Jon 21:21 Gugamo ni, “Pe walimo waraga ma oa ki i Jerucalem ma loko komi, pe tye ŋat mo i kin omegiwa mua kunnu ma okelo lok mo i komi, nyo ma oloko lok mo marac i komi.
Jon 21:22 Ento wamito waniaŋ tammi ki boti, pien waŋeyo ni i kabedo ducu giloko lok marac i kom dul man ma icwako-ni.”
Jon 21:23 Guciko nino ci gubino bote i ot ma en bedo iye, mapol makato tyen mukwoŋo ca, ci oyeko lok ducu kikore cakke odiko nio wa otyeno kun tito lok kom ker pa Lubaŋa atyer ci otemo ywayo tamgi wek guye Yecu ki lok ma okwanyo ki i cik pa Moses ki i buk pa lunebi.
Jon 21:24 Jo mukene guye lok ma otitoni ento jo mukene gukwero ye.
Jon 21:25 Ci gucako ket woko ma kingi opokke woko kumeno ka doŋ Paulo oloko lok acel ni, “Cwiny Maleŋ yam oloko kakare bot kwarowu ki i dog lanebi Icaya ni,
Jon 21:26 ‘Cit iwac ki rok man ni, Winyone mere wubiwinyo, ento pe wubiniaŋ te lokke; nenone wubineno, ento pe wubiŋeyo gin ma tye.
Jon 21:27 Pien jo me rok man cwinygi odoko nwaŋ, itgi bene odiŋ woko, dok gumiyo waŋgi woko wek pe ginen ki waŋgi, pe bene giwiny ki itgi, pe bene giniaŋ iye ki cwinygi, pe gilokke gidwog bota acaŋgi.’
Jon 21:28 Myero doŋ wuŋe ni, larre man ma Lubaŋa omiyo doŋ gicwalo woko bot Lurok; gin gibiwinyo.” [29Ka owaco lok meno, Lujudaya guket woko kun gitye ka pyem matek i kingi kekengi.]
Jon 21:30 Paulo obedo kunnu pi mwaka aryo kun kwo ki limme kene ci jolo lwak jo ducu ma bino bote.
Jon 21:31 Obedo ka tito lok me ker pa Lubaŋa, pwonyo bene lok kom Rwot Yecu Kricito atyer ma pe gijuko.
Jon 21:1777  Jo Roma Jo Roma 1
Jon 21:1 Waraga man oa ki bot Paulo ma en latic pa Yecu Kricito, ma Lubaŋa olwoŋo me bedo lakwena, ka doŋ gimiye tic me tito lok me kwena maber ma oa ki bot Lubaŋa.
Jon 21:2 Lok me kwena maber onoŋo yam Lubaŋa ociko pire con i lok ma lunebi yam gutito, dok bene onoŋo gicoyo woko i ginacoya maleŋ.
Jon 21:3 Lok me kwena man maber-ri gicoyo okemo Wode. I kit me kom, Wode-nu yam ginywale i kin likwayo pa Daudi,
Jon 21:4 ento pi Cwiny Maleŋ Lubaŋa onyuto en obedo Wode i tic matek ma ocere kwede ki i kin jo muto, en aye Yecu Kricito Rwotwa.
Jon 21:5 Pire omiyo wan walimo kica pa Lubaŋa, ki tic me bedo lukwena wek wami dano ma i rok ducu gulub niye pi nyiŋe;
Jon 21:6 ma wun bene wutye i kingi, wun dano ma doŋ gilwoŋowu me bedo jo pa Yecu Kricito.
Jon 21:7 Bot wun jo ducu ma wutye i Roma ma Lubaŋa marowu, dok olwoŋowu me bedo jone kikome: Lubaŋa Wonwa ki Rwotwa Yecu Kricito omiwu kica ki kuc. Paulo mito cito i Roma
Jon 21:8 Mukwoŋo apwoyo Lubaŋana i Yecu Kricito pi wun ducu, pien niyewu doŋ gituco pire oromo wi lobo woko ducu.
Jon 21:9 Lubaŋa ma aworo ki i cwinya kun bene atito lok me kwena maber i kom Wode, en aye cadenna ma ŋeyo ni atuco nyiŋwu i legana i kare ducu ma pe akeŋ.
Jon 21:10 Alego ni ka twerre, ka Lubaŋa oye, olo myero anoŋ yo me bino botwu i kare-ni.
Jon 21:11 Atye ka paro me nenowu mada, wek apok botwu mot mogo me cwiny me jiŋowu wek wubed matek.
Jon 21:12 Gin ma aloko en aye ni wun kacel ki an wabikonnye lawaŋacel; en aye ni niyena bikonyowu, ki niyewu bene bikonya.
Jon 21:13 Gin ma amito wuŋe, utmegina, en aye ni onoŋo abedo ka tamo tyen mapol ni myero abin botwu, wek omiya anoŋ jo mogo ki i kinwu. Lurok mukene ducu, ento meno pe otwerre; kadi wa onyoo bene pud gigeŋa woko.
Jon 21:14 Atye ki banya bot Lugrik ki bot lurok ma gikwiya piny, bot luryeko ki bot lumiŋ;
Jon 21:15 en aye gin mumiyo atye ki miti me tito lok me kwena maber botwu bene wun jo ma wubedo i Roma. Teko me lok me kwena maber
Jon 21:1778 
Jon 21:16 Lewic pe maka pi lok me kwena maber, ma en aye teko pa Lubaŋa me laro jo ma tye ki niye, mukwoŋo Lujudaya, ka doŋ Lugrik bene.
Jon 21:17 Pien lok me kwena maber nyuto kit ma Lubaŋa kwano ni dano bedo ma kite atir, ma man timme pi niye keken, cakke ki acakkine o kwede wa i agikkine. Kit macalo gicoyo ni, “Dano ma kite atir pi niye bibedo kwo.” Bal pa dano
Jon 21:18 Pien doŋ ginyuto akemo pa Lubaŋa woko ki i polo pi tim pa jo maraco ducu ma pe giworo Lubaŋa, ma gitye ka geŋo lok ada ni pe oti tic, pi timgi maraco.
Jon 21:19 Pien gin ma dano twero ŋeyone i kom Lubaŋa doŋ onen woko ka maleŋ botgi, Lubaŋa doŋ onyuto botgi.
Jon 21:20 Cakke i kare ma giketo lobo, kit pa Lubaŋa ma onoŋo pe nen doŋ onen, kun giŋeye i jami ducu ma en otiyo, en aye tekone ma pe gik, ki dit ma en Lubaŋa tye kwede. Mumiyo dano doŋ pe gitye ki lok mo ma myero gupid pi geŋo ŋegi;
Jon 21:21 pien kadi bed onoŋo yam giŋeyo Lubaŋa, ento pe guwore macalo Lubaŋa, pe bene gupwoye, ento tamgi odwokogi i gin ma pe konyo, ki tam ma i cwinygi me miŋomiŋo bene doŋ ocido woko odoko col.
Jon 21:22 Gulwoŋŋe kengi ni gin luryeko, ento gulokke dok gudoko lumiŋ.
Jon 21:23 Ci guloko deyo pa Lubaŋa ma pe to woko, kun giporo ki cal pa dano ma to, nyo ki cal pa winyo, nyo me pa lee, nyo me pa twol-gu.
Jon 21:24 En mumiyo Lubaŋa otenyogi woko liyak i miti me caro ma tye i cwinygi, wek gubal kwede deyo me komgi kekengi.
Jon 21:25 Guloko lok ada i kom Lubaŋa guwilo woko ki goba, kun giworo dok gitiyo bot ginaketa, ma ka woro ki tic bot Ŋat ma oketogi, ma gipwoyo nakanaka. Amen.
Jon 21:26 Pi tyen lok man omiyo Lubaŋa otenyogi i tamgi mugom ma gitamo ma kelo lewic. Kadi wa mongi bene guweko bedo ki co i kit ma ginywalogi ni gubed kwede-ni, ento dok gucako tiyo gin mapat.
Jon 21:27 Ki co bene kit meno guweko bedo ki mon woko i kit ma ginywalogi ni myero gubed kwed-ni, ento mitigi dok ocako waŋo komgi calo mac, kun gimito ni gibed ki luwotgi, kun co buto ki co wadgi, ma meno tim me lewic mada, ento gilimo can malit i komgi pi kit balgi-nu.
Jon 21:28 Doŋ kit macalo gin pe guneno gin mo ma konyogi i ŋeyo Lubaŋa-ni, Lubaŋa bene otenyogi woko i tamgi ma konnye pe, wek doŋ gutim gin ma pe myero.
Jon 21:29 Onoŋo yam gupoŋ ki kwa bal mapol ducu, tim maraco, woro me lim, raccwiny. Onoŋo bene gupoŋ ki cwiny me nyeko, nek, daa, goba, ki kwarcwiny. Onoŋo bene gubedo lukwot dano,
Jon 21:1779 
Jon 21:30 luyet dano, dok jo ma dag Lubaŋa. Gubedo luŋala, jo ma lyerre, jo ma wakke, lurot kit me timo tim maraco, jo ma pe winyo lunyodogi,
Jon 21:31 jo ma kwiya piny, jo ma pe genne, pe gitye ki mar i cwinygi, kica bene pe makogi i kom dano.
Jon 21:32 Kadi bed giŋeyo cik pa Lubaŋa ni jo ma timo gin macalo meno gibito, ento gin pe gitimo jami macalo meno atima keken, gipwoyo bene jo ma tye ka timone. Jo Roma 2 Lubaŋa ŋolo kop atir
Jon 21:1 Pi meno, gin mo ma myero ipid pire doŋ pe, in dano, kadi in aŋa, ka iŋolo kop i kom dano lawoti; pien pi kop ma iŋolo i kom dano mukene ca, noŋo doŋ iŋolo kop oloyi woko, pien in laŋolkop kikomi bene itimo kit gin acel-lu.
Jon 21:2 Wan waŋeyo ni Lubaŋa ŋolo kop atir dok kakare ka oŋolo kop oloyo jo ma gitimo gin macalo meno.
Jon 21:3 Doŋ in dano ma iŋolo kop i kom jo mukene ma gitimo gin macalo meno-ni, kun in kikomi bene itimo, itamo ni ibibwot ki ŋolo kop pa Lubaŋa?
Jon 21:4 Nyo icayo lonyo me kica pa Lubaŋa ki kit ma en jukke kwede pi bal pa dano, ki kit ma en diyo kwede cwinye. Adada in iŋeyo ni Lubaŋa lakica, pien teli wek iŋut i kom balli.
Jon 21:5 Ento pi tek cwinyi, en cwinyi ma idag ŋut kwede-ni, meno itye ka kano giri mono me akemo pa Lubaŋa piri keni pi kuro nino me akemo, en kare ma gibinyuto iye ŋolo kop ma atir pa Lubaŋa.
Jon 21:6 En biculo dano acel acel kun lubo kit tic ma dano mo-ni otiyo.
Jon 21:7 Jo ma diyo cwinygi kun gicanne me tiyo gin maber, ma giyenyo deyo ki woro, ki kwo ma pe to, en bimiyo botgi kwo ma pe tum.
Jon 21:8 Ento dano ma gilaro dito, ma pe gilubo lok ada, ento gilubo gigi kit marac, Lubaŋa biculogi kun timogi ki akemo dok ki kiniga mager atika.
Jon 21:9 Can ki remcwiny bidiyo dano ducu ma timo gin marac, mukwoŋo Lujudaya ka doŋ jo Grik bene.
Jon 21:10 Ento dano ducu ma timo gin maber binoŋo deyo ki woro ki kuc, mukwoŋo Lujudaya ka doŋ jo Grik bene;
Jon 21:11 pien Lubaŋa gire pe leŋŋe tuŋ bot dano mo pi kit ma en tye kwede.
Jon 21:12 Jo ma gutimo bal laboŋo cik pa Moses, gibito laboŋo cik bene; ento jo ma gutimo bal i te cik, gibiŋolo kop i komgi kun lubo cik.
Jon 21:1780 
Jon 21:13 Man pe te lokke ni jo ma winyo lok me cik awinya ki itgi gin aye jo ma kitgi atir i nyim Lubaŋa; ento jo ma tiyo gin ma cik mito aye gibikwanogi ni gin jo ma kitgi atir.
Jon 21:14 Ka Lurok ma gipe ki cik gitiyo gin ma cik mito pi kitgi ma ginywalogi kwede, meno noŋo doŋ gin kikomgi gudoko wegi cik, kadi bed cik pa Moses pe botgi.
Jon 21:15 Ginyuto ni gin ma cik mito doŋ gicoyo woko i cwinygi, dok ŋec ma gitye kwede ma nyuto botgi balgi bene aye bedo caden kacel kwedgi, kun tamgi bedo ka yokke ayoka; mogo ŋolo ni kop oloyogi, ki mogo noŋo cwakogi acwaka.
Jon 21:16 Bibedo kumeno i nino meno ma Lubaŋa biŋolo kop i kom dano pi gin ma gitiyo i muŋ, ma miyo Yecu Kricito aye ŋolo, kun lubo lok me kwena maber ma atye ka titone-ni. Lujudaya ki cik pa Moses
Jon 21:17 Ento ka ilwoŋŋe keni ni in Lajudaya kono? Noŋo i jeŋŋe i kom cik, kun iwakke bene pi Lubaŋa,
Jon 21:18 dok bene iŋeyo gin ma en mito, dok ipwoyo gin maber makato, pien doŋ gipwonyi woko ki cik.
Jon 21:19 Doŋ ki tuŋ boti, in iŋeyo ni in latel lutowaŋ, in i ceŋ ma ryeny menyo dano ma gitye i piny macol,
Jon 21:20 dok bene in aye ma tiro lumiŋ, in lapwony pa litino, pien i cik itye ki ŋec ki lok ada kikome.
Jon 21:21 Doŋ in lapwony ma ipwonyo jo mukene, pe ipwonnye kekeni bo? Itito lok ni, “Pe ikwal”, in kono ikwalo kwo?
Jon 21:22 Itito ni, “Pe itim abor”, in kono itimo abor? Cwinyi dag woro jogi, ento ikwalo gin ma tye i ot jok?
Jon 21:23 Iwakke pi cik, ento ituro cik kun icayo Lubaŋa?
Jon 21:24 Tye kit macalo yam gicoyo i ginacoya ni, “Giyeto nyiŋ Lubaŋa i kin Lurok piwu.”
Jon 21:25 Lirre konyo ka ce ilubo cik, ento ka ituro cik, dwoki cen ibedo calo pe onoŋo giliri.
Jon 21:26 Doŋ ka inen dano ma pe giliro olubo gin ma giciko ma tye i cik, dano ma pe giliro-nu pe gibikwane calo ŋat ma giliro?
Jon 21:27 Meno miyo dano ma pe gilirogi, ma gilubo cik, biŋolo kop loyi, pien itye ki cik ma yam doŋ gicoyo woko acoya, dok bene giliri, ento pud ituro cik.
Jon 21:28 Pien dano ma nen Lajudaya ki woko keken meno pe Lajudaya kikome; dok bene lirre ma nen ki woko i kom, meno pe lirre kikome.
Jon 21:1781 
Jon 21:29 Lajudaya kikome aye dano ma bedo Lajudaya ki i cwinye, dok bene lirre me ada aye lirre ma dano bedo kwede ki i cwinye, ma en aye tic pa Cwiny Maleŋ, pe nukuta ma gicoyo acoya. Doŋ ŋat macalo meno kadi bed dano pe gipwoye, ento Lubaŋa pwoye. Jo Roma 3
Jon 21:1 Ka doŋ tye kit meno, ci Lajudaya kato jo mukene-gu ki ŋo? Nyo kony me lirre kono gin aŋo?
Jon 21:2 Konyo matek i yo ducu. Mukwoŋo, Lujudaya yam gimiyo botgi lok pa Lubaŋa ma pire tek kun gigenogi ni gibigwoko.
Jon 21:3 Lok man bedo niŋniŋ ka jo mogo i kingi onoŋo yam gin pe lugen? Kit macalo gin pe genne-ni, man bene twero miyo Lubaŋa doko ŋat ma pe genne?
Jon 21:4 Pe kumeno! Waket Lubaŋa obed me ada, kadi bed dano ducu lugoba, kit macalo gicoyo ni, “Wek gin ma iloko onyut ni kiti atir, dok bene wek ilo lok ka giŋolo kop i komi.”
Jon 21:5 Ento ka kitwa ma pe atir nyuto kit ma atir ma Lubaŋa tye kwede, ci wan dok wabiwaco lok aŋo? Wabiwaco ni Lubaŋa pe kite atir pi keto akemone i komwa? (Man atye ka lok i kit pa dano.)
Jon 21:6 Pe kumeno! Ka tye kit meno, ci Lubaŋa twero ŋolo kop i kom dano ma gibedo i wi lobo niŋniŋ?
Jon 21:7 Ka ce gobana-ni miyo ada pa Lubaŋa medde ameda kun bene kelo deyo bote, ci piŋo pud dok giŋolo kop i koma calo an labalo?
Jon 21:8 Piŋo pe watimo gin marac wek gin maber oa iye? Pien tye jo mogo ma gicoko dogwa ki lok goba ma giwacci wan waloko kumeno. Ka giŋolo kop oloyo jo macalo meno noŋo giŋolo kakare. Ŋat mo ma kite atir pe
Jon 21:9 Gin aŋo doki? Wan Lujudaya watye maber makatogi woko? Pe wacel; pien doŋ anyuto woko i lokka me adot ni, Lujudaya ki jo Grik ducu bal doŋ oloyogi,
Jon 21:10 kit macalo yam gicoyo ni, “Ŋat mo ma kite atir pe, pe kadi ki acel;
Jon 21:11 ŋat mo ma niaŋ bene pe, ŋat mo ma yenyo Lubaŋa bene pe.
Jon 21:12 Gin ducu doŋ guŋak woko, gudoko jo ma kitgi raco; pe tye ŋat mo ma tiyo gin maber, pe, kadi ki acel.”
Jon 21:13 “Guŋamo doggi calo lyel ma twolo, kun giloko lok mamit me bwolo dano.” “Lok ma giloko obedo calo kwir pa ororo.”
Jon 21:14 “Lokgi ducu ma giloko obedo lok makec ma giceno ki dano acena.”
Jon 21:15 “Tyengi yot giriŋo kwede madwir ka neko dano,
Jon 21:1782 
Jon 21:16 balle me lobo ki cwercwiny keken aye tye i yo gudogi ducu,
Jon 21:17 pe giŋeyo yo me kuc.”
Jon 21:18 “Pe gineno gin ma miyo gilworo Lubaŋa.”
Jon 21:19 Waŋeyo ni gin ma cik oloko, loko bot jo ma tye i te cik, wek dano ducu guliŋ woko pe guŋam doggi ka lok, ki wi lobo ducu myero obed i tye ŋolo kop pa Lubaŋa.
Jon 21:20 Pien pe gibikwano dano mo ni kite atir i nyim Lubaŋa pi cobo cik; cik ticce aye me niaŋo dano wek guŋe bal. Lubaŋa kwano dano ni kite atir pi niye
Jon 21:21 Ento kombeddi kit ma Lubaŋa kwano ki dano ni kite atir pe pi lubo cik doŋ onen woko ka maleŋ. Cik pa Moses ki pa lunebi bene yam otito pire;
Jon 21:22 en kit ma Lubaŋa kwano ki dano ni kite atir pi niyene i kom Yecu Kricito, dok bene tye pi jo ducu ma ye en. Apokapoka mo pe iye;
Jon 21:23 pien dano ducu gubalo, pe gio i kom deyo pa Lubaŋa.
Jon 21:24 Lubaŋa kwanogi ni kitgi atir nono, miyogi macalo mot pi kicane pi kit ma Yecu okokogi kwede.
Jon 21:25 Lubaŋa okete me bedo gin-kok me kwanyo bal ki remone, pi jo ma ye en, wek enyut kwede kite ma atir-ri, pien Lubaŋa yam ojukke kene, pe otimo gin mo i kom bal ma yam dano gutimo con,
Jon 21:26 wek enyut kit ma atir i kare man, ni, en kikome kite atir, dok ekwano dano ni kite atir pi ye Yecu.
Jon 21:27 Ka wakkewa kono doŋ tye kwene? Doŋ gigeŋo woko. Pi cik mene? Pi cik me tic? Pe kumeno gire, ento pi cik me niye.
Jon 21:28 Mumiyo wamoko tamwa ni dano gikwano ni kite atir pi niyene, ento pe pi tic me cobo cik.
Jon 21:29 Lubaŋa mono tye pi Lujudaya keken? Pe en bene Lubaŋa pa Lurok? Iyo, ada, en bene Lubaŋa pa Lurok,
Jon 21:30 pien Lubaŋa tye acel, en bikwano dano ma gilirogi ni kitgi atir pi niyegi, dok bene bikwano jo ma pe gilirogi ni kitgi atir pi niyegi.
Jon 21:31 Wan mono watye ka bolo cik pa Moses woko pi man? Pe kumeno wacel, wan giwa wamoko cik amoka. Jo Roma 4 Lanyutte aye Abraim
Jon 21:1783 
Jon 21:1 Wan mono wabiwaco lok aŋo i kom Abraim, ma en aye kwarowa i kit me kom- mi?
Jon 21:2 Kono yam gikwano Abraim ni kite atir pi tic ma en otiyo, kono en tye ki gin mo ma en otiyo, kono en tye ki gin mo ma en nyatte pire, ento pe i nyim Lubaŋa.
Jon 21:3 Doŋ coc ma yam gicoyo i ginacoya waco lok aŋo? Ginacoya waco ni, “Abraim onoŋo oye Lubaŋa, mumiyo kikwane ni en dano ma kite atir.”
Jon 21:4 Dano ma tiyo tic pe gimiye mucarane macalo mot, ento gimiye macalo jami ma en otiyo pire.
Jon 21:5 Ento dano ma pe tiyo, ma ye Ŋat ma kwano jo ma pe lworo Lubaŋa ni kitgi atir, kit dano macalo meno gikwano ni kite atir pi niyene.
Jon 21:6 I kit acel-lu, Daudi bene yam oloko pi gum ma dano tye kwede, ka Lubaŋa okwane ni en dano ma kite atir laboŋo tic mo ma en otiyo, macalo yam gicoyo ni,
Jon 21:7 “Jo ma doŋ giweko balgi gitye ki gum, ma balgi bene doŋ gikwanyo woko;
Jon 21:8 dano ma Rwot doŋ pe kwano bal mo i kome tye ki yomcwiny.”
Jon 21:9 Gum man mono tye pi jo ma gilirogi, nyo pi jo ma pe gilirogi bene? Wawaco ni, pi niye omiyo gikwano Abraim ni kite atir.
Jon 21:10 Onoŋo mono yam gikwano i kome niŋniŋ? Onoŋo gikwane ma pud pe gilire, nyo lacen ma onoŋo doŋ gityeko lire woko? Pe ma doŋ gityeko lire, ento ma pud peya gilire.
Jon 21:11 Gimiye lirre macalo lanyut anyo lanen ma nyuto ni gikwano ni kite atir pi niyene ma onoŋo peya gilire. Meno miyo Abraim bedo kwaro dano ducu ma giye ma peya gilirogi, wek gin bene gikwangi ni kitgi atir,
Jon 21:12 dok bene en kwaro pa jo ma gilirogi bene, pe pa dano ma gilirogi alira keken, ento pa jo ma gilirogi ma gilubo bene niye ma yam kwarowa Abraim obedo kwede ma onoŋo pud pe gilire. Cikke bicobbe pi niye
Jon 21:13 Cikke ma onoŋo yam Lubaŋa ociko bot Abraim ki likwaye, ni, wi lobo ducu bibedo megi, gin mumiyo ociko, pe ni Abraim yam ocobo cik, ento pein en onoŋo oye Lubaŋa, ka doŋ gikwane ni kite atir.
Jon 21:14 Ka ce jo ma cobo cik gin aye jo ma wi lobo-ni ducu bedo megi, kono niye doŋ konnye pe, ki cikke bene kono konnye pe.
Jon 21:15 Pien cik miyo akemo mako Lubaŋa i kom dano, ento ka ma cik pe iye, turo cik bene pe.
Jon 21:16 Meno aye gin mumiyo cikke pa Lubaŋa ocuŋ i kom niye, wek obed me kica, dok pi moko cikkene bot likwayo pa Abraim ducu, pe bot jo ma lubo cik keken, ento kadi wa bot jo ma gibedo ki niye macalo Abraim. Pien en kwarowa ducu,
Jon 21:1784 
Jon 21:17 macalo yam gicoyo ni, “Doŋ aketi wek ibed kwaro rok mapol.” Cikke man doŋ gimoko i nyim Lubaŋa ma yam Abraim oye-ni, en Lubaŋa ma miyo kwo i kom jo muto, dok bene ma lwoŋo gin mogo ma yam komgi pe gibedo tye.
Jon 21:18 Abraim yam oye, kun onoŋo oketo genne i kom gin ma nen calo pe gitwero geno, omiyo en odoko kwaro rok mapol, kit macalo yam gicoyo ni, “Likwayu bibedo kit meno.”
Jon 21:19 En pe obedo nyap i niye i kare ma obedo ka paro pi kome kekene, ma onoŋo yam rom aroma ki gin ma oto, pien mwaka me ditte onoŋo doŋ cok romo miya acel kulu, dok bene medo i kom meno, dakone Cara onoŋo lalur.
Jon 21:20 Niyene pe odok cen, pe obedo ka cabbe acaba i tamme i kom cikke pa Lubaŋa, ento niyene omedde ameda odoko matek, kun en miyo deyo bot Lubaŋa,
Jon 21:21 ma onoŋo lok donyo matut i cwinye ni, Lubaŋa twero tiyo gin ma ocikke pire.
Jon 21:22 “Pi niyene omiyo gikwane ni en dano ma kite atir.”
Jon 21:23 Ento lok man ni, “Yam gikwane” onoŋo pe gicoyo pi en kene,
Jon 21:24 ento gicoyo pi wan bene. Wan bene gibikwanowa ni kitwa atir, wan jo ma doŋ waye Lubaŋa ma yam ocero Rwotwa Yecu Kricito ki i kin jo muto-ni,
Jon 21:25 en ŋat ma yam gineko pi balwa, ci Lubaŋa ocere woko wek gikwanwa ni kitwa atir. Jo Roma 5 Gin mua ki i kwano dano ni kite atir
Jon 21:1 Pi meno, kit macalo gikwanowa ni kitwa atir pi niye, watye doŋ ki kuc i nyim Lubaŋa, pi Rwotwa Yecu Kricito.
Jon 21:2 Pire omiyo giyabo botwa yo me limo kica man ma ocuŋ pi niye-ni, kun wabedo ki yomcwiny pi gen ma watye kwede me nywako deyo pa Lubaŋa.
Jon 21:3 Makato meno, wabedo ki yomcwiny i can mogo mapatpat ma opoto i komwa, kun waŋeyo ni bedo ki can kelo diyo cwiny me ciro can,
Jon 21:4 diyo cwiny i ciro can weko gipwoyo kitwa, ka doŋ pwoyo kitwa-ni miyowa bedo ki gen.
Jon 21:5 Genwa meno pe kelo botwa cwercwiny, pien Cwiny Maleŋ doŋ omiyo gionyo mar pa Lubaŋa woko i cwinywa.
Jon 21:6 Pien i kare ma yam pud wagoro, ma kare doŋ oromo, Kricito oto pi dano ma pe gilworo Lubaŋa.
Jon 21:7 Kadi pi ŋat ma kite atir, bedo tek twatwal bot dano mo me to pire. Gwok nyo ka obedo dano ma kite ber, ŋat mo twero diyo cwinye me to pire.
Jon 21:1785 
Jon 21:8 Ento Kricito yam oto piwa i kare ma pud wan lubalo; meno nyuto kit mar ma Lubaŋa marowa kwede.
Jon 21:9 Macalo wan i kare man gikwanowa ni kitwa atir pi remone, makato twatwal-le wabilarre pire ki i kom akemo pa Lubaŋa.
Jon 21:10 I kare ma onoŋo wan pud lukwor pa Lubaŋa, en odwokowa cen bote, pi to pa Wode; ka kit meno, ma gidwokowa cen bote, wabilarre twatwal-le pi kwo pa Wode.
Jon 21:11 Pe meno keken, ento wabibedo ki yomcwiny i Lubaŋa pi Rwotwa Yecu Kricito, pien en aye ma omiyo gidwokowa cen bot Lubaŋa. Adam ki Kricito
Jon 21:12 Pi meno, kit macalo bal yam obino i lobo kun wok ki i dano acel, ka doŋ to obino pi bal, kit meno bene to onya oromo kin dano ducu, pien dano ducu gubalo.
Jon 21:13 Bal onoŋo tye i lobo con ma peya gimiyo cik, ento ka ma cik pe iye, bal bene pe gikwano i wi ŋat mo.
Jon 21:14 Ento to ocako loc ki i kom Adam oo kwede wa i kom Moses, ci oloyo jo ma yam pe gutimo bal marom ki bal pa Adam, ma yam oturo cik ma gimiye. Adam aye lanyut ma cimo ŋat ma mito bino-ni.
Jon 21:15 Ento mot me kica ma Lubaŋa omiyo pe rom ki bal pa Adam; pien kadi bed dano mapol yam guto pi bal pa ŋat acel ca, ento kica pa Lubaŋa ki mot me nono ma obino pi kica pa dano acel-li, Yecu Kricito, obedo dit makato, onya oromo lwak dano mapol ata.
Jon 21:16 Dok mot me nono pe rom ki bal pa dano acel ca, pien pi bal pa ŋat acel ca omiyo giŋolo kop oloyo dano ducu, ento tic me kica ma olubo bal mapol okelo loyo kop.
Jon 21:17 Ka ce pi bal pa dano acel omiyo to obedo ka loc pi dano acel ca en Adam, makatone jo ma gulimo kica mabup, ki mot me nono ma omiyo gikwanogi ni kitgi atir, gibibedo kwo kun noŋo gitye ka loc, pi dano acel-lu bene, en Yecu Kricito.
Jon 21:18 Doŋ kit macalo bal pa ŋat acel omiyo kop oloyo dano ducu, kit meno bene tic me kit ma atir pa dano acel okelo loyo kop ki kwo pi jo ducu.
Jon 21:19 Pien macalo pi dano acel ma pe obedo ki winy omiyo dano mapol ata gudoko lubalo, kit meno bene pi winy pa dano acel jo mapol ata gibikwanogi ni kitgi atir.
Jon 21:20 Cik onoŋo odonyo iye me nyayo bal; ento ka ma bal onya iye, en bene ka ma kica onya iye makato ducu-ni.
Jon 21:21 Kit meno, kit macalo bal yam oloyo loc i to, kica bene myero olo loc pi kwano dano ni kitgi atir, wek omi gunoŋ kwo ma pe tum, pi Yecu Kricito Rwotwa. Jo Roma 6 Jo ma guto ki tuŋ bot bal gin jo makwo ki tuŋ bot Kricito
Jon 21:1786 
Jon 21:1 Wan mono doki wabiwaco aŋo? Myero wamedde ki timo bal wek kica onya?
Jon 21:2 Pe kit meno! Ci wan ma doŋ yam wato tuŋ bot bal dok watwero bedo kwo iye niŋniŋ?
Jon 21:3 Pe wuŋeyo ni wan ducu ma gityeko batijawa me donyo i Kricito onoŋo gibatijawa me donyo i tone?
Jon 21:4 Giyikowa kacel ki Kricito i tone i batija ma walimo, wek wabed calo en. En yam ocer woko ki i kin jo muto pi deyo pa Wonne, wek wan bene doŋ walub kit kwo manyen-nu.
Jon 21:5 Pien ka doŋ waribbe kacel kwede i to mo ma cal ki tone-ni, kit meno bene wabiribbe kwede i cer ma cal ki cer ma gicero en kwede-ni.
Jon 21:6 Pien waŋeyo man, ni, kwowa macon yam giguro kwede kacel i kom yatariya, wek kwo me bal ma onoŋo watye kwede oto woko, wek wan doki pe wadok opii me bal.
Jon 21:7 Pien ŋat ma oto, balle doŋ gik woko.
Jon 21:8 Ento ka doŋ wato kacel ki Kricito, waye ni wabibedo kwo kacel kwede bene.
Jon 21:9 Pien waŋeyo ni Kricito ma yam doŋ ocer ki i kin jo muto-ni pe doki bito; to doŋ pe ki loc mo i kome.
Jon 21:10 To ma en oto, oto pi bal, tyen acel keken, ento kwo ma en kwo kwede, kwo tuŋ bot Lubaŋa.
Jon 21:11 Wun bene kit meno, myero wutam i komwu kekenwu ni, wun jo muto tuŋ bot bal, ento wubedo kwo tuŋ bot Lubaŋa.
Jon 21:12 Pe wuwek bal olo komwu ma to-ni, wek pe gumi wubed ka lubo mitigi.
Jon 21:13 Pe dok wumi dul komwu mapatpat i timo bal, macalo jami tic me tiyo gin marac; ento wumine kenwu bot Lubaŋa calo jo ma gua woko ki i to, ma doŋ guo i kwo. Wumi dul komwu ducu bot Lubaŋa me tiyo gin ma tye atir.
Jon 21:14 Pien bal pe doki bibwoyowu, pien wun doŋ pe wutye i te cik, ento wutye i te kica pa Lubaŋa. Opii me kit ma atir
Jon 21:15 Gin aŋo doki? Dok watimu bal, pi te lokke ni wan pe watye i te cik ento i te kica? Pe kumeno gire!
Jon 21:16 Pe wuŋeyo ni ka doŋ wumine kenwu bot ŋat mo calo opii me winyo gin ma en loko, doŋ bene wudoko opii pa ŋat ma wuwinyo lokke-ni? Nyo wudoko opii me bal ma terowu i to, nyo wudoko opii me winyo lok pa Lubaŋa, ma telowu i kit ma atir.
Jon 21:1787 
Jon 21:17 Ento myero wupwo iye Lubaŋa, pien yam wubedo opii me bal, ento doŋ wutye ka lubo kit pwony ma gipwonyowu kwede ni wulube ki cwinywu ducu.
Jon 21:18 Doŋ gityeko gonyowu woko ki i opii me bal, wudoko opii me kit ma atir.
Jon 21:19 Atye ka lok i kit pa dano, pi gorowu ma ginywalowu kwede. Pien macalo yam wumiyo dul komwu ducu me bedo opii me tim caro ki tim maraco, omiyo doŋ wudoko lutim maraco, kombeddi doŋ wumi dul komwu ducu gubed opii me kit ma atir, wek wudok jo maleŋ.
Jon 21:20 I kare ma onoŋo pud wubedo opii me bal, onoŋo pe wubedo i te loc me kit ma atir.
Jon 21:21 Yam wunoŋo gin aŋo i gin ma lewicce kombeddi tye ka makowu-ni? Agikki pa jami macalo meno ducu aye to.
Jon 21:22 Kombeddi doŋ gigonyowu woko ki i opii me bal, doŋ wudoko opii pa Lubaŋa; gin ma wunoŋo en aye ni wudoko doŋ jo maleŋ, agikkine en kwo ma pe tum.
Jon 21:23 Pien mucara me bal en to, ento mot ma Lubaŋa miyowa nono, en aye kwo ma pe tum i Yecu Kricito Rwotwa. Jo Roma 7 Lanyut ma gikwanyo i kom nyom
Jon 21:1 Utmegina, atye ka lok ki jo ma ŋeyo cik; pe wuŋeyo ni cik mako dano ka pud kwo keken?
Jon 21:2 Dako ma ginyomo bene cik tweyo i kom cware ka cware pud kwo, ento ka cware doŋ oto, en gonnye woko i cik pa cware.
Jon 21:3 Mumiyo ka cware pud kwo, ce dako-nu oa okobo woko bot laco mukene, gibilwoŋe ni latim abor. Ento ka cware doŋ oto, en noŋo ogonnye woko i cik meno; ka dok onyomme ki laco mukene noŋo pe otimo abor.
Jon 21:4 Kumeno, utmegina, wun bene yam wuto tuŋ bot cik pi Kricito ma wuribbe i kome-ni, wek wudok bot ŋat mukene, en aye ŋat ma yam gicere woko ki i kin jo muto, wek wanyak nyig pi Lubaŋa.
Jon 21:5 Pien i kare ma yam pud watye i kwo me anywalli, gin maraco me bal ma cik doŋ otugo woko onoŋo tye ka tic i dul komwa mapatpat me nyako nyige pi to.
Jon 21:6 Ento kombeddi doŋ gigonyowa woko i kom cik, doŋ wato ki tuŋ bot gin ma con omakowa. Omiyo wan doŋ watye ka tic i yo manyen me Cwiny, pe dok i yo macon ca me lubo cik ma yam gicoyo acoya. Bal ma bedo i iwa
Jon 21:7 Wabiwaco lok aŋo mono? Cik mono bal? Pe kumeno gire! Ento kono yam cik pe obedo tye, onoŋo kono gira pe aŋeyo bal. Ka kono yam cik pe owaco ni, “Cwinyi
Jon 21:1788  pe opukke i kom jami pa ŋat mukene,” kono onoŋo bene pe abedo ki miti macalo meno.
Jon 21:8 Ento bal onoŋo kare odonyo i cik ca, ka doŋ ocako kelo kwa miti ducu me pukke cwiny i cwinya. Pien ka cik pe, ci bal to woko.
Jon 21:9 Yam onoŋo abedo kwo laboŋo cik mogo, ento i kare ma cik ca obino, bal ocako bedo kwo, an ato woko.
Jon 21:10 Cik ca-ni kikome onoŋo myero okel kwo, ento dok okelo to bota.
Jon 21:11 Pien bal onoŋo kare odonyo i cik, obwola, ka doŋ oneka woko.
Jon 21:12 Pi meno, cik leŋ, ki gin ma giciko bene leŋ, tye atir, dok ber bene.
Jon 21:13 Gin ma yam ber ca aye dok okelo to i koma? Pe kumeno! Bal aye onoŋo mumiyo ato, kun tiyo ki gin maber, wek omi onen woko ka maleŋ ni meno bal ennu. Kit meno gin ma giciko ca omiyo bal odoko marac mukato kare.
Jon 21:14 Waŋeyo ni cik obedo gin me cwiny; kun an dano me kom ma gicato woko macalo opii i te bal.
Jon 21:15 Gin ma atiyo-gu ducu pe aniaŋ iye. Pien gin ma amito pe atiyo, ento dok atiyo gin mogo ma pe amito-ni.
Jon 21:16 Doŋ ka atiyo gin ma pe amito, noŋo aye ni cik ber.
Jon 21:17 Meno doŋ pe an aye ma atiyo, ento bal ma bedo i iya aye ma tiyo gire.
Jon 21:18 Pien aŋeyo ni gin mo maber pe ma bedo i iya, ma en aye i koma ma ginywala kwede. Atwero mito gin ma atir, ento pe atwero tiyone.
Jon 21:19 Pien pe atiyo gin maber ma amito-ni, ento gin marac ma pe amito-ni aye dok atiyo.
Jon 21:20 Ci ka atiyo gin ma pe amito-ni, meno doŋ noŋo pe an aye ma atiyo, ento noŋo bal ma bedo i iya aye tiyo.
Jon 21:21 Mumiyo doŋ onen bota macalo cik ni, ka amito tiyo gin ma atir, ci gin marac nyiko cok kweda.
Jon 21:22 Pien amaro kwano cik pa Lubaŋa, kun alwodo lokke ki iya.
Jon 21:23 Ento dok aneno cik mukene i dul koma ducu, kun tye ka lweny ki cik ma i tamma, tera i opii i te cik me bal ma bedo i dul koma ducu.
Jon 21:24 An ma koma kec kuman-ni, aŋa ma bilara ki i kom man ma to woko-ni?
Jon 21:25 Apwoyo Lubaŋa pi Yecu Kricito Rwotwa! Doŋ an kikoma aworo cik pa Lubaŋa ki tamma, kun i koma ma ginywala kwede aworo cik me bal. Jo Roma 8
Jon 21:1789  Kwo me Cwiny
Jon 21:1 Pi meno, kombeddi pe dok giŋolo kop loyo jo ma gibedo i Kricito Yecu.
Jon 21:2 Pien cik pa Cwiny me kwo ma tye i Kricito Yecu doŋ ogonya woko ki i te cik me bal ki to.
Jon 21:3 Gin ma onoŋo cik pe twero tiyo, pien kwowa ma ginywalowa kwede onoŋo oloko odoko goro, Lubaŋa aye ma doŋ otiyo. En ooro Wode kikome me bino i kit kom ma cal ki mewa ma bal obwoyo wokoni, macalo gitum ma gityero bot Lubaŋa pi bal. Kombeddi doŋ en oŋolo kop oloyo bal ma tye i komwa ma ginywalowa kwede,
Jon 21:4 wek gin ma cik mito ocobbe i komwa, wan jo ma pe doŋ walubo kit me kom ma ginywalowa kwede, ento walubo yo pa Cwiny Maleŋ.
Jon 21:5 Pien jo ma gibedo i kit pa dano, giketo tamgi bene i kom gin ma lubo kit pa dano; ento jo ma gibedo kun gilubo kit pa Cwiny Maleŋ giketo tamgi bene i kom gin me Cwiny.
Jon 21:6 Tam ma lubo kit pa dano kelo to, ento tam ma lubo kit pa dano kelo to, ento tam ma lubo kit pa Cwiny Maleŋ miyo kwo ki kuc.
Jon 21:7 Pien tam ma giketo i kit pa dano ki tuŋ bot Lubaŋa en kwor, pien pe winyo cik pa Lubaŋa, pe bene twero winyone.
Jon 21:8 Jo ma gibedo kun gilubo kit pa dano pe gitwero yomo cwiny Lubaŋa.
Jon 21:9 Ento wun pe wutye i kit pa dano, wun wutye i Cwiny, ka ce Cwiny pa Lubaŋa bedo i iwu. Ŋat mo ma pe ki Cwiny pa Kricito, noŋo en pe dano pa Kricito.
Jon 21:10 Ento ka Kricito tye i iwu, kadi bed komwu to pi bal, ento cwinywu bedo kwo, pien yam doŋ gikwanowu woko ni kitwu atir.
Jon 21:11 Ka ce Cwiny pa ŋat ma ocero Yecu ki i kin jo muto-ni bedo i iwu, en Ŋat ma ocero Kricito Yecu ki i kin jo muto-ni bene bimiyo kwo kadi wa i komwu ma doŋ oto woko, pi Cwiny mere ma bedo i iwu-ni.
Jon 21:12 Mumiyo utmegina, watye ki banya, ento pe me kit pa dano, me lubo kit pa dano.
Jon 21:13 Pien ka wubedo kun wulubo kit pa dano wubito; ento ka wuneko tic me kom woko pi Cwiny Maleŋ, ci wubibedo jo makwo.
Jon 21:14 Pien jo ducu ma Cwiny pa Lubaŋa telogi, gin aye litino pa Lubaŋa.
Jon 21:15 Yam pe onoŋo wugamo cwiny me bedo opii, wek wudok cen i lworo; ento wugamo cwiny me bedo litino me paco. Mumiyo wakok ni, “Abba! Wora!”
Jon 21:16 Cwiny Maleŋ kikome ribbe ki cwinywa kun tuco ni, wan litino pa Lubaŋa.
Jon 21:1790 
Jon 21:17 Ka doŋ wan litino, ci wan lule jami, wan lule jami pa Lubaŋa kun wanywako lonyone kacel ki Kricito, ka ce waciro can kacel kwede, wek bene walim deyo kacel kwede. Deyo ma binen i anyim
Jon 21:18 Atamo ni can me kare man pe myero gipor ki deyo ma gibinyuto botwa.
Jon 21:19 Pien ginaketa ducu gitye ka kuro nyuto litino pa Lubaŋa ki miti madwoŋ mukato kare.
Jon 21:20 Ginaketa ducu onoŋo yam giketogi i te twero me gin ma tere pe, pe pi mitgi kengi, ento pi mit pa Lubaŋa ma yam oketo i te twero meno; kun gen tye ni,
Jon 21:21 ceŋ mo gibigonyo ginaketa woko ki i opii me bedo gin ma top, wek gunoŋ kuc ki deyo ma gimiyo ki litino pa Lubaŋa.
Jon 21:22 Waŋeyo ni jami ducu ma giketogi aketa, gubedo ka cur acura ki arem nio wa i kare-ni.
Jon 21:23 Pe gin keken, wan bene ma gimiyowa Cwiny Maleŋ macalo mot mukwoŋo, ma nyuto gin ma gibimiyowa i anyim, wan bene watye ka cur acura ki i iwa kun wakuro kare me lokowa wek wadok litino me paco, en aye me koko komwa.
Jon 21:24 Pien yam gilarowa pi bedo ki gen man. Pi meno gen ma kome nen noŋo pe doŋ gen. Aŋa ma geno gin ma en neno kome?
Jon 21:25 Ento ka ce watye ki gen me noŋo gin ma pe waneno kome, ci wakuro gin meno kun wadiyo cwinywa.
Jon 21:26 I kit acel-lu Cwiny Maleŋ bene konyowa ka ma wagoro iye. Pe waŋeyo lego Lubaŋa i kit ma myero waleg kwede, ento Cwiny kikome bako doge ma ka-kawa, kun cur laliŋliŋ.
Jon 21:27 Ŋat ma ŋiyo cwiny dano ŋeyo tam pa Cwiny Maleŋ, pien Cwiny Maleŋ bako doge pi jo pa Lubaŋa kun lubo gin ma Lubaŋa mito.
Jon 21:28 Waŋeyo ni i gin ducu Lubaŋa tiyo pi kelo gin maber ki jo ducu ma gimare jo ma en olwoŋogi kit macalo en oyubo.
Jon 21:29 Jo ma yam en oŋeyogi con, omoko bene ni myero gunywak cal pa Wode, wek omi Wode obed latin kayo i kin utmego mapol.
Jon 21:30 Jo ma yam en omoko tamme i komgi con, gin aye bene en olwoŋogi, jo ma en olwoŋogi, okwanogi ni kitgi atir; jo ma doŋ okwanogi ni kitgi atir omiyo deyo botgi. Mar pa Lubaŋa ma tye i Kricito
Jon 21:31 Wabiwaco aŋo mono doki i kom lok man? Ka Lubaŋa tye tuŋ botwa, ci aŋa ma lakworwa?
Jon 21:1791 
Jon 21:32 En yam pe oweko Wode kikome, ento omiye pi wan ducu. Pe bene doŋ bimiyowa jami ducu kacel kwede?
Jon 21:33 Aŋa mono ma bipido ki jo ma Lubaŋa doŋ otyeko yerogi? Lubaŋa aye ma kwanogi ni kitgi atir.
Jon 21:34 Aŋa ma twero ŋolo kop loyogi? Kricito Yecu aye yam oto, dok makato meno yam gicere woko. En bene tye obedo i kabedo me deyo ka ŋet Lubaŋa yo tuŋ acuc, en aye ma bako doge piwa.
Jon 21:35 Aŋa ma bipokowa ki i kom mar pa Kricito? Neno can, nyo kumo, nyo ayelayela, nyo kec, nyo bedo munero, nyo gin marac, nyo pala lucwan?
Jon 21:36 Kit macalo yam gicoyo ni, “Gibedo ka nekowa dyeceŋ jwi piri, gikwanowa macalo romi me aneka.”
Jon 21:37 Ento gin magi ducu watye ka loyogi matek pi ŋat ma ceŋ omarowa-ni.
Jon 21:38 Pien aŋeyo ada ni, kadi to, kadi kwo, kadi lumalaika, kadi luloc, kadi gin ma tye i kare man, kadi gin ma mito bino, kadi teko,
Jon 21:39 kadi gin ma tye malo, kadi gin ma tye piny, kadi ki gin mo keken i kom ginaketa ducu, pe bibedo ki twero mo me pokowa woko ki i kom mar pa Lubaŋa ma tye i Kricito Yecu Rwotwa. Jo Roma 9 Lubaŋa yam oyero jo Icrael
Jon 21:1 Atye ka loko lok ada i Kricito, pe aloko goba; ŋec ma i cwinya ma nyuto balla bota bene bedo caden kacel ki Cwiny Maleŋ,
Jon 21:2 ni, atye ki cwercwiny madit kun cwinya rem mada ma pe jukke.
Jon 21:3 Pi mitta kekena, kono yam giceno an kikoma woko, wek gikwanya woko ki bot Kricito, pi utmegina, ma gin wadina me rokka.
Jon 21:4 Gin jo Icrael, jo ma Lubaŋa olokogi gudoko litinone me paco, omiyogi deyone ki gicikke ducu, omiyogi bene cik ki kit yo ma myero guwore kwede, dok bene yam onoŋo ocikke pigi, ni ebimiyo botgi gin mogo mabeco.
Jon 21:5 Kwarowa macon ducu yam obedo megi, dok Kricito bene ginywalo i kingi i kit pa dano. Myero gipwo Lubaŋa ma loyo jami ducu nakanaka. Amen.
Jon 21:6 Ento pe awacci, lok pa Lubaŋa pe otiyo gin mo; pien jo ma ginywalo i kin jo Icrael pe gin ducu jo Icrael,
Jon 21:7 dok bene gin ducu pe litino pa Abraim, pien gin likwaye; ento yam gicoyo ni, “Litino pa Icaka aye gibilwoŋogi ni likwayu.”
Jon 21:1792 
Jon 21:8 Man te lokke ni, pe litino ma ginywalogi i kit pa dano ma gin aye gibedo litino pa Lubaŋa, ento litino ma ginywalogi pi cikke pa Lubaŋa aye gilwoŋogi ni gin likwayo.
Jon 21:9 Pien man aye gin ma cikke oloko ni, “Abidwogo i kare macalo man, ka doŋ Cara binywalo latin awobi.”
Jon 21:10 Pe meno keken, ento i kare ma Labeka bene oyac ki laco acel, ma en aye kwarowa Icaka,
Jon 21:11 ento ma pud peya onywalo litinone, dok bene ma peya gutiyo gin mo maber nyo marac, wek omi yub pa Lubaŋa me yer omedde, pe pi tic ento pi lwoŋone,
Jon 21:12 giwaco bot Labeka ni, “Latin matidi biloyo latin kayo.”
Jon 21:13 Kit macalo gicoyo ni, “Yam amaro Yakobo, ento akwero Ecau.”
Jon 21:14 Wan doki wabiwaco gin aŋo? Wabiwaco ni Lubaŋa pe ŋolo kop atir dok kakare? Pe kumeno!
Jon 21:15 Pien yam owaco bot Moses ni, “Abitimo kica bot ŋat ma abitimo kica bote, dok bene abinyuto berra bot ŋat ma abinyuto berra bote.”
Jon 21:16 Kumeno, pe cuŋ i kom gin ma dano mito, nyo i kom ticce ma en canne pire, ento cuŋ i kom kica pa Lubaŋa.
Jon 21:17 Pien ginacoya waco bot Parao ni, “Atiŋi malo pi lok man wek omi anyut tekona i komi, wek nyiŋa oywek i wi lobo ducu.”
Jon 21:18 Kit meno en timo kica bot ŋat ma en mito etimme kica, dok bene loko cwiny ŋat ma en mito doko nwaŋ. Akemo pa Lubaŋa ki kicane
Jon 21:19 Gwok nyo ibipenya ni, “Piŋo mono en pud waco ni wan lubalo? Aŋa ma twero geŋo gin ma en mito?”
Jon 21:20 Ento in dano adana-ni in aŋa, ma igamo dog Lubaŋa? Gin ma gicweyo acweya twero penyo ŋat mucweye ni, “Piŋo icweya kuman?”
Jon 21:21 Lacwec pe ki twero i kom lobo, me cweyo atabo acel me wel ki mukene ma pe me wel, kun tiyo ki lobo ma en oŋino aŋina acel madit?
Jon 21:22 Onoŋo bedo niŋniŋ ka Lubaŋa odiyo cwinye pi kare malac i kom atabo mogo me akemone ma doŋ guromo me aneka woko, pi mito nyuto akemone ki me miyo tekone oŋene?
Jon 21:23 Otimo man wek emi lonyo me deyone oŋene i kom atabo me kica, ma en yam oyubo wa con wek obed ki deyo,
Jon 21:24 man aye wan kikomwa, wan jo ma en olwoŋo, pe ki i kin jo Icrael keken, ento kadi wa ki i kin Lurok ducu bene.
Jon 21:1793 
Jon 21:25 Kit macalo yam en oloko i buk pa Kocea ni, “Jo ma yam onoŋo gin pe jona, abilwoŋogi ni, ‘jona’, dako ma onoŋo yam pe amaro abilwoŋo ni, ‘dako ma amaro.’ ”
Jon 21:26 “Dok bene i kabedo ka ma yam awaco botgi iye ni, ‘Wun pe wujona,’ gibilwoŋogi iye ni, ‘litino pa Lubaŋa makwo.’ ”
Jon 21:27 Icaya bene yam okok ki dwan maloŋo i kom Icrael ni, “Kadi wel jo Icrael obed rom ki kweyo me dog nam, jo mogo manok ki i kingi ma gudoŋ aye gibibwot;
Jon 21:28 pien Rwot biŋolo kop i wi lobo bicobo bene woko oyotoyot.”
Jon 21:29 Dok tye kit macalo yam Icaya oloko ni, “Kono nene Rwot me mony pe oweko botwa likwayo mogo, kono wabedo calo Codom, kono doŋ wadoko calo Gomora.” Icrael ki lok me kwena maber
Jon 21:30 Wan doki wabiwaco gin aŋo? Wabiwaco ni Lurok ma yam pe guyelle pi doko jo ma kitgi atir doŋ gikwanogi ni kitgi atir, ento kitgi ma atir meno gunoŋo pi niye.
Jon 21:31 Ento jo Icrael ma yam guyelle pi cobo cik ni wek gibed jo ma kitgi atir, cobo cik oloyogi.
Jon 21:32 Piŋo? Pien pe gubedo ka yenyone i yo me niye, ento gubedo ka yenyone calo gin ma ocuŋ i kom tic. Guyokke ki got ma yoko dano-ni,
Jon 21:33 kit macalo gicoyo ni, “Nen, doŋ aketo got ma yoko dano i Cion, ariya ma miyo dano poto; lewic pe bimako ŋat ma oye en.” Jo Roma 10
Jon 21:1 Utmegina, gin ma amito ki cwinya ducu ma alego Lubaŋa pire, en aye ni myero jo Icrael gularre.
Jon 21:2 An abedo cadengi kun aŋeyo ni gumoko matek i kom Lubaŋa, ento kadi bed gumoko, ci pe gucuŋo i ŋec kikome.
Jon 21:3 Onoŋo pe giŋeyo kit ma Lubaŋa kwano kwede dano ni kite atir, ento gubedo ka yenyo ni gitwero noŋo kit ma atir pigi kengi, pe gumine kengi i kit ma atir ma Lubaŋa miyo.
Jon 21:4 Pien cik doŋ ogik woko i Kricito, wek omi jo ma ye en gikwangi ni kitgi atir.
Jon 21:5 Moses yam owaco ni dano ma tiyo tic ma atir ma cik mito, bikwo pire.
Jon 21:6 Ento kit ma atir ma ginoŋo pi niye loko kit man ni, “Pe ilok kekeni ni, ‘Aŋa ma biito malo i polo?’ (ni, me kelo Kricito piny),
Jon 21:7 nyo ni, ‘Aŋa ma bidonyo i bur ma tere pe gik?’ ” (ni, me kelo Kricito woko ki i kin jo muto).
Jon 21:8 Ento waco gin aŋo? Waco ni, “Lok man doŋ tye cok kwedi, tye i dogi ki i cwinyi bene,” ma en aye lok i kom niye ma watito pire-ni.
Jon 21:1794 
Jon 21:9 Pien ka ituco ki dogi ni, “Kricito aye Rwot,” ma kun iye bene ki i cwinyi ni Lubaŋa yam ocere woko ki i kin jo muto, ci ibilarre.
Jon 21:10 Pien dano ye ki cwinye, en aye miyo gikwane ni kite atir, ka dok tuco ki doge, ka doŋ miyo Lubaŋa lare.
Jon 21:11 Pien coc ma yam gicoyo i ginacoya wacci, “Lewic pe bimako ŋat ma ye en.”
Jon 21:12 Apokapoka mo pe i kin Lujudaya ki jo Grik; gin ducu Rwotgi acel, en bene poko lonyone bot jo ducu ma kok bote.
Jon 21:13 Yam gicoyo ni, “Jo ducu ma gilwoŋo nyiŋ Rwot gibilarogi.”
Jon 21:14 Ento dano gibikok bote niŋniŋ, ma peya guye en? Gitwero ye en kono niŋniŋ ka pe guwinyo lok ma gitito i kome? Gitwero winyo lok i kome niŋniŋ ka ŋat mo pe ma tito lokke botgi?
Jon 21:15 Dano gitwero tito lok niŋniŋ ka pe giorogi? Kit macalo yam gicoyo ni, “Neno tyengi ber rom mene jo ma kelo lok me kwena maber!”
Jon 21:16 Ento pe gin ducu yam guye lok me kwena maber; pien Icaya yam oloko ni, “Rwot, aŋa ma yam oye lok ma wan watito?”
Jon 21:17 Adada, niye bino pi winyo lok ma gitito, lok ma giwinyo a i lok ma gitito i kom Kricito.
Jon 21:18 Ento koŋ amito apeny ni, “Onoŋo yam pe guwinyo?” Guwinyo, kit macalo yam gicoyo i Jabuli ni, “Dwangi winnye teretere i wi lobo ducu, ki lok ma giloko oo wa i agikki piny.”
Jon 21:19 Dok apenyo ni, “Jo Icrael mono yam pe guniaŋ?” Moses aye ma okwoŋo waco ni, “Abimiyo nyeko makowu i kom jo ma pe gin rok kikome, abimiyo kiniga makowu i kom rok mamiŋ.”
Jon 21:20 Icaya doki cwinye obedo tek me waco ni, “Jo ma yam pe giyenya doŋ gunoŋa, doŋ bene atyeko nyutte woko ka maleŋ bot jo ma onoŋo pe gipenyo pira.”
Jon 21:21 Ento i kom jo Icrael owaco ni, “Yam abedo ka ryeyo ciŋa dyeceŋ jwi bot jo ma pe giwinyo doga, jo ma ŋipyem kweda.” Jo Roma 11 Jo Icrael ma gudoŋŋe
Jon 21:1 Apenyo ni, “Lubaŋa mono doŋ okwero jone woko?” Pe kumeno gire. An kikoma bene an Laicrael, lakwar Abraim, ma i kaka pa Benjamin.
Jon 21:2 Lubaŋa pe okwero jone ma yam en oŋeyogi con. Pe wuŋeyo gin ma yam gicoyo i ginacoya ma oloko lok i kom Elia, kit ma en obako kwede doge bot Lubaŋa i kom jo Icrael ni,
Jon 21:1795 
Jon 21:3 “Rwot, doŋ guneko lunebini woko, gumuko keno tyerri-gu woko ducu, an kena aye doŋ adoŋ, dok bene gimito neka woko.”
Jon 21:4 Ento Lubaŋa yam odokke iye gin aŋo? Odok iye ni, “Pud aweko jo alip abiro gudoŋ bota, ma peya gurumo coŋgi i nyim Baal.”
Jon 21:5 I kit yo acel-lu tye jo mogo i kare man ma gudoŋ, ma Lubaŋa oyerogi pi kicane.
Jon 21:6 Ci ka giyerogi pi kica, man noŋo doŋ pe ocuŋ i kom tic ma gin gutiyo; ka nene ocuŋ i kom tic ma dano otiyo, kono kica doŋ pe gilwoŋo ni kica.
Jon 21:7 Gin aŋo doki? Jo Icrael pe gunoŋo gin ma gubedo ka yenyone. Jo ma giyerogi keken aye gunoŋo, ento jo mukene onoŋo cwinygi odoko nwaŋ,
Jon 21:8 kit macalo yam gicoyo ni, “Lubaŋa doŋ omiyo botgi cwiny me diŋo, omiyo waŋgi pe neno, itgi bene pe winyo lok, kadi wa onyoo.”
Jon 21:9 Daudi bene owaco ni, “Wek karamagi ma gicamo-ni otyekgi woko macalo owic ma makogi; wek obed gin ma miyo gipoto i bur pi culo waŋ balgi.
Jon 21:10 Mi waŋgi ocor woko, wek pe gunen piny; mi pyergi ogom woko matwal.” Larre obino bot Lurok
Jon 21:11 Dok apenyo ni, “Jo Icrael yam guyokke gumito poto woko piny?” Pe kumeno! Pi balgi omiyo larre bene doŋ obino bot Lurok, wek omi nyeko omak jo Icrael.
Jon 21:12 Ka balgi doŋ okelo lonyo bot lobo, dok bene ka potogi okelo lonyo bot Lurok, berre doŋ bibedo rom mene ka gin ducu gudwogo woko liweŋ?
Jon 21:13 Kombeddi atye ka lok kwedwu, wun Lurok. Doŋ kit macalo an lakwena kwede bot Lurok-ki, adworo ticca,
Jon 21:14 wek gwok nyo ami nyeko omak jo me rokka, ka wek alar jo mogo ki i kingi.
Jon 21:15 Pi bologi woko omiyo Lubaŋa odwoko lobo ducu bote; ka doŋ ogamogi, ci bikelo aŋo? Pe bibedo calo kwo ma oa ki i kin jo muto?
Jon 21:16 Ka ginywaŋo moko manok ma gityero calo gin me wi mwaka, moko ducu noŋo doŋ leŋ; ka ce lwit yat leŋ, ci jaŋe ducu bene gibedo leŋ kit meno.
Jon 21:17 Ento ka ce jaŋe mogo gituro woko ki i kom yat jeituni maberrre, ka doŋ gijako jaŋ yat jeituni mo me tim, ci gicomo ka-kagi wek omok i tyen yat maber ca, ka doŋ cako nywako ywayo pige ma miyu ma a ki i lwite. Jaŋ yat ma gijako ki i tim ca en aye in;
Jon 21:18 ento pe myero iwakke i kom jaŋe mukene ca. Kadi bed iwakke, pe in aye ma itiŋo lwite, ento lwite aye ma otiŋi.
Jon 21:19 Ibiwaco ni, “Yam gituro jaŋe mogo ni wek gicoma i kom yat.”
Jon 21:20 Adada, yam giturogi woko pien gin pe guye Lubaŋa, in pud icuŋ pien niyeni tye. Pe myero ibed ki tam me wakke, ento bed ki lworo.
Jon 21:1796 
Jon 21:21 Ka Lubaŋa yam pe oweko jaŋ yat kikome, ci doŋ pe biweki.
Jon 21:22 Koŋ inen kica pa Lubaŋa ki gerone. En ger i kom jo ma gupoto, ento nyuto kicane boti, ka imedde kun icuŋ i kicane. Ka pe, gibitoŋi woko bene.
Jon 21:23 Dok gin Lujudaya bene ka guweko bedo laboŋo niye, ci gibidwokogi i kom yat; pien Lubaŋa tye ki twero me dwokogi iye.
Jon 21:24 Pien in Larok irom ki jaŋ yat jeituni me tim ma gitoŋo woko, gicomo i kom jeituni maberre, ma yam onoŋo pe olot i kom yat jeituni ma gipito apita. Pe bedo yot twatwal bot Lubaŋa me dwoko jaŋ yat mukene ca i kom yat kikome ma yam giturogi ki iye-ni? Lubaŋa bidwoko jo Icrael bote
Jon 21:25 Utmegina, tye muŋ mo ma amito wuŋe, wek omi pe wutam kekenwu ni wuryek; man en aye ni, jo Icrael cwinygi odoko nwaŋ pi kare mo manok, nio ka wel Lurok biromo.
Jon 21:26 Lacen doŋ Lubaŋa bilaro jo Icrael ducu, kit macalo yam gicoyo ni, “Lalar bibino kun a ki i Cion, en bikwanyo kit me lworo Lubaŋa woko ki bot Yakobo”;
Jon 21:27 “man aye gicikke ma abiketo kwedgi i kare ma abikwanyo balgi woko.”
Jon 21:28 Doŋ pi lok ma dok i kom lok me kwena maber, gin gudoko lukwor pa Lubaŋa piwu, ento pi lok ma kemo yer, Lubaŋa marogi pi kwarogi.
Jon 21:29 Mot me kica pa Lubaŋa, ki lwoŋone, pe twero lokke.
Jon 21:30 Yam pe wuwinyo dog Lubaŋa, ento kombeddi doŋ en otimo kica botwu, ma onoŋo doŋ gin gukwero bedo ki winy woko i kome.
Jon 21:31 I kit acel-lu kombeddi doŋ gukwero winyo doge i kare ma en otimo botwu kica, wek omi gin bene gitim kica botgi kit meno.
Jon 21:32 Pien Lubaŋa oketo dano ducu i mabuc me kwero winyo doge, wek etim kica bot jo ducu.
Jon 21:33 Lonyo pa Lubaŋa dwoŋ ma okato kare! Ryekone kacel ki ŋecce tut twatwal! Lok ma en ŋolo tere pe tatte, niaŋ i kite tek!
Jon 21:34 “Aŋa ma ŋeyo tam pa Rwot? Aŋa ma yam miye tam?”
Jon 21:35 “Aŋa mono ma yam koŋ omiye gin mo me mot, ka en bene odwoko cen bote?”
Jon 21:36 Pien en aye yam oketo jami ducu, jami ducu yam obedo tye pire, dok bene obedo mere. Deyo obed bote nakanaka. Amen. Jo Roma 12 Kwo manyen i Kricito
Jon 21:1797 
Jon 21:1 Pi meno, utmegina, abako doga botwu pi kica pa Lubaŋa, wumine kenwu macalo gitum makwo ma gityero bot Lubaŋa, gin maleŋ ma yomo cwiny Lubaŋa; ma en aye woro me cwinywu.
Jon 21:2 Pe wulub tam me lobo man, ento wuwek Lubaŋa olok tamwu odok nyen, wek omi wuniaŋ i gin ma Lubaŋa mito, gin maber, ma yomo cwinye, ma roc mo pe iye.
Jon 21:3 Pi mot me kica ma gimiyo bota atito botwu ducu ni, dano acel acel myero pe opar pi ditte mukato kare, ento wubed ki par ma tye atir, kun ŋat acel acel lubo kit pok me niye ma Lubaŋa doŋ opimo omiye.
Jon 21:4 Watye ki dul komwa mapol i kom acel, dul kom magi bene pe gitiyo kit tic acel keken;
Jon 21:5 kit meno, wan bene kadi bed wapol, wan kom acel i Kricito, ma dano acel acel bedo calo dul kom lawote.
Jon 21:6 Watye ki mot mapatpat ma lubo gum ma Lubaŋa omiyo botwa; myero wati kwedgi. Ka ce gimiyo botwa mot me tito lok pa Lubaŋa, myero watit kit macalo niyewa tye kwede.
Jon 21:7 Ka ce omiyowa mot me tic pi dano, myero wati tic botgi. Ŋat ma lapwony myero opwony dano;
Jon 21:8 ŋat ma cuko cwiny dano myero ocuk cwinygi; ŋat ma poko jamine, myero opok ki cwinye ducu; ŋat ma latel myero otel dano ki mitkom, ŋat ma konyo lucan, myero okonygi ki yomcwiny. Cik mogo ma okemo kwo pa dano ma gilubo Kricito
Jon 21:9 Wuwek mar ma wutye kwede obed mar me ada. Wukwer gin marac, wumok matek i kom gin maber.
Jon 21:10 Wumarre kekenwu ki cwinywu ducu macalo omego, kun dano acel acel miyo deyo bot lawote.
Jon 21:11 Komwu obed mit, laboŋo wackom, wubed lyet wa i cwinywu, kun wutiyo bot Rwot macalo luticce.
Jon 21:12 Cwinywu obed yom pi gin ma wugeno; wudi cwinywu i can, kun wumine kenwu i lego Lubaŋa ki cwinywu ducu.
Jon 21:13 Wupok jamiwu bot jo pa Lubaŋa ma gitye ki peko; wuket cwinywu bene ka gwoko welo.
Jon 21:14 Wuleg gum i kom jo ma giunowu; wulam gum botgi, ento pe wucengi acena.
Jon 21:15 Wubed ki yomcwiny kacel ki jo ma tye ki yomcwiny, wukok bene kacel ki jo ma kok.
Jon 21:16 Wubed ki niaŋ ma atir i kinwu kekenwu; pe wuwakke, ento wuribbe ki dano ata ducu. Pe wukette kekenwu ni wuryek.
Jon 21:1798 
Jon 21:17 Pe wucul waŋ gin marac ki gin marac i kom dano mo, ento wutam pi gin ducu ma dano ducu pwoyo ni ber.
Jon 21:18 Ka ce twerre ki tuŋ botwu, myero wubed ki kuc ki dano ducu.
Jon 21:19 Luwota ma amaro, pe wucul kwor, ento wuwek kare ki kiniga pa Lubaŋa, pien yam gicoyo ni, “An aye ma abiculo kwor, abiculo waŋe lacen, man Rwot ma owaco.”
Jon 21:20 Yam gicoyo bene ni, “Ka ce kec neko lakworri, miye kwon ocam; dok ka orwo pii neke, miye pii omati; pien ka itimo kumeno, ibibako miri mac i wiye.”
Jon 21:21 Pe wuwek gin marac olowu, ento wun aye myero wulo gin marac ki timo gin maber. Jo Roma 13 Woro luloc
Jon 21:1 Dano acel acel myero owiny luloc ma giloye; pien pe tye kit twero mo ma pe oa ki bot Lubaŋa; luloc ma gitye-ni Lubaŋa aye oketogi.
Jon 21:2 Pi meno ŋat ma pyem ki luloc noŋo pyem ki ŋat ma Lubaŋa oyero; gibiŋolo kop i kom jo ma pyem kwedgi.
Jon 21:3 Pien jo ma tiyo gin maber pe gibedo ki lworo mo i kom luloc, ento jo ma tiyo gin marac aye gibedo ki lworo. Imito ni pe ibed ki lworo i kom dano ma tye ka loc? Ti gin maber, ci en bipwoyi;
Jon 21:4 pien en latic pa Lubaŋa ma tiyo ticce pi konyi. Ento ka itimo gin marac, ci myero ibed ki lworo i kome, pien twero me neko dano doŋ gimiye woko. En latic pa Lubaŋa ma kelo kiniga pa Lubaŋa i kom jo ma timo gin marac.
Jon 21:5 En mumiyo myero wuwiny luloc, pe pi lworo kiniga pa Lubaŋa keken, ento me miyo wek wubed bene ma iwu leŋ.
Jon 21:6 Man bene aye tyen lok mumiyo wuculo mucoro, pien luloc gin lutic pa Lubaŋa ma gitiyo tic meno kikome.
Jon 21:7 Wucul gin ma myero bot ŋat acel acel, wucul mucoro bot wegi mucoro, ki ajog bot wegi ajog, wulwor jo ma myero me alwora, wuwor jo ma myero me awora. Mar aye ma cobo cik
Jon 21:8 Pe wubed ki banya pa ŋat mo i komwu. Ento wubed ki banya me marre kekenwu; pien jo ma maro luwotgi noŋo doŋ gucobo cik.
Jon 21:9 Pien cik mogo ma waco ni, “Pe itim abor, pe ineki, pe ikwal, cwinyi pe opukke i kom jami pa ŋat mukene,” ki kwa cik mogo mukene-gu gucokke kacel ki lok man ni, “Mar lawoti macalo imarre keni.”
Jon 21:1799 
Jon 21:10 Ŋat ma maro dano, pe timo gin marac bot dano lawote; pi meno mar aye ma cobo cik. Nino pa Kricito cok romo
Jon 21:11 Wuti man kun wuŋeyo kare ma wutye iye, ni, kare doŋ oromo myero wuco woko ki i waŋ nino. Pien larrewa doŋ onyiko cok twatwal, kato ma i kare ma yam wakwoŋo ye iye Rwot-ti.
Jon 21:12 Dyewor doŋ cok tum, piny doŋ mito ru. Doŋ wabolu tic me piny macol woko, waruku jami lweny me dyeceŋ.
Jon 21:13 Myero walubu kit ma myero me dyeceŋ, laboŋo maro tuko marac me yomcwiny marac, ki mero, laboŋo timo abor ki tim mogo me tarwaŋ, laboŋo daa ki nyeko.
Jon 21:14 Wuruk Rwot Yecu Kricito calo wuruko boŋowu, dok bene pe wutam pi kwowu me kit pa dano ma ginywalowu kwede pi cobo mitte. Jo Roma 14 Pe iŋol kop i kom omeru
Jon 21:1 Wujol dano ma niyene goro, ento pe wupyem kwede i kom tam mogo ma en tamo.
Jon 21:2 Dano mo twero bedo ki niye me camo gin mo keken, ento ŋat ma niyene goro camo pot dek keken.
Jon 21:3 Dano ma camo gin ducu myero pe oca ŋat ma pe camo, ki dano ma pe camo gin ducu pe myero oŋol kop i kom ŋat ma camo gin ducu; pien Lubaŋa doŋ otyeko jole.
Jon 21:4 In aŋa mono ma iŋolo kop i kom latic pa ŋat mukene-ni? Meno lok pa ŋat ma loye me ŋolo kop i kome, ka cuŋo nyo ka poto. Ento en bicuŋ gire, pien Rwot tye ki twero ma miyo en cuŋ.
Jon 21:5 Dano acel paro ni nino acel dit kato nino mukene, kun noŋo dano mukene paro ni nino ducu rom. Dano acel acel myero omok tamme pire kene.
Jon 21:6 Dano ma paro pi nino mo, paro pi Rwot, ki ŋat ma camo bene camo pi Rwot, pien pwoyo Lubaŋa; dano ma kwero cam bene kwero pi Rwot, pwoyo Lubaŋa bene.
Jon 21:7 Pien dano mo pe ki i kinwa ma kwo pire kene, dok bene dano mo pe ma to pire kene.
Jon 21:8 Ka wakwo, wakwo pi Rwot; ka wato bene, wato pi Rwot. Mumiyo kadi wakwo, nyo wato, wan jo pa Rwot.
Jon 21:9 Pien Kricito yam oto ka doki obedo kwo wek ebed Rwot pa jo muto ki jo makwo.
Jon 21:1800 
Jon 21:10 Piŋo iŋolo kop i kom omeru? Nyo in, piŋo icayo omeru? Wan ducu wabicuŋ i nyim komker me ŋolo kop pa Lubaŋa.
Jon 21:11 Pien yam gicoyo ni, “Macalo atye kwo-ni man Rwot ma owaco, jo ducu gibirumo coŋgi i nyima, ki dano ducu gibipako Lubaŋa.”
Jon 21:12 Kit meno, ŋat acel acel i kinwa bidok i lok ma i kome pire kene bot Lubaŋa. Pe iwek omeru opot i bal
Jon 21:13 Myero doŋ wagiku ŋolo kop woko i kom luwotwa; ento gin ma myero wamoki en aye pe me tiyo gin mo ma bimiyo ominwa yokke nyo poto i bal.
Jon 21:14 Aŋeyo dok aniaŋ maber i Rwot Yecu ni, pe tye gin mo ma obedo me kwer pire kene; ento bedo me kwer bot ŋat ma tamo ni obedo me kwer.
Jon 21:15 Ka ce imiyo omeru bedo ki cwercwiny pi gin ma in icamo, noŋo doŋ pe itye ka lubo yo me mar. Pe iwek gin ma in icamo obal kwo pa dano ma Kricito oto pire.
Jon 21:16 Pe wuwek dano gulok i kom gin maber ki tuŋ botwu ni obedo gin marac.
Jon 21:17 Pien ker pa Lubaŋa pe te lokke cam ki mat, ento kit ma atir, kuc, ki yomcwiny ma Cwiny Maleŋ miyo.
Jon 21:18 Dano ma tiyo tic pa Kricito kit meno aye yomo cwiny Lubaŋa, dok bene dano gipwoye.
Jon 21:19 Myero doŋ watamu pi gin ma kelo kuc ki gin ma doŋo niyewa i kinwa kekenwa.
Jon 21:20 Pe wubal tic pa Lubaŋa pi lok me cam mamwa-ni. Jami ducu leŋ, ento bedo rac ka dano mo camo gin ma miyo lawote poto i bal.
Jon 21:21 Bedo ber mada ka pe icamo riŋo, nyo kadi ki mato koŋo, nyo tiyo gin mo ma bimiyo omeru poto.
Jon 21:22 Doŋ niye ma itye kwede myero ibed kwede i kin in ki Lubaŋa keken. Tye ki gum dano ma pe ki tyen lok ma ŋolo kop loye kekene i gin ma en pwoyo.
Jon 21:23 Ento dano ma kalo akala i cwinye kop loye ka ce ocamo, pien gin ma en timo-ni noŋo pe oa i niye, pien gin ducu ma pe oa i niye meno bal. Jo Roma 15 Tam pi dano lawoti pe itam piri keni
Jon 21:1 Wan jo ma watek myero wakonyu jo magoro i gin ma loyogi, ento pe watamu pi yomo cwinywa kekenwa.
Jon 21:2 Ŋat acel acel i kinwa myero oyom cwiny dano lawote, me konye, wek odoŋ i niyene.
Jon 21:3 Pien Kricito yam pe oyomo cwinye kekene, ento obedo kit macalo yam gicoyo ni, “Yet pa jo ma giyeti kwede doŋ opoto i koma.”
Jon 21:1801 
Jon 21:4 Gin ducu ma yam gicoyo i kare macon ca onoŋo gicoyo me pwonyowa, wek wacir can, dok bene owek wabed ki gen pi lok me cuko cwiny ma wakwano i ginacoya.
Jon 21:5 Wucir can ki cuko cwiny ma a ki bot Lubaŋa; myero en omi wubed ki niaŋ maber i kinwu kekenwu, kun wulubo kit pa Kricito Yecu,
Jon 21:6 wek wuribbe ka pako Lubaŋa Won Rwotwa Yecu Kricito ki dwan acel.
Jon 21:7 Wujolle kekenwu, kit macalo Kricito yam doŋ ojolowu kwede, pi deyo pa Lubaŋa.
Jon 21:8 Atittiwu ni, Kricito yam olokke odoko latic ma okonyo Lujudaya, pi nyuto ni Lubaŋa loko lok ada, kun bene cobo gin ma yam Lubaŋa ocikke iye bot kwarowa macon,
Jon 21:9 dok pi miyo Lurok gubed ka pako Lubaŋa pi kicane, kit macalo yam gicoyo ni, “Pi meno abikori i kin Lurok, dok abiwero wer me pako nyiŋi.”
Jon 21:10 Dok yam bene owaco ni, “Wun Lurok, wubed ki yomcwiny kacel ki jone”;
Jon 21:11 dok ni, “Wupak Rwot, wun Lurok ducu, wek lwak me rok ducu gupake.”
Jon 21:12 Icaya bene yam owaco ni, “Lakwar Yece bibino, en bibino ka loyo Lurok; Lurok bene gibigeno en.”
Jon 21:13 Lubaŋa ma miyo dano ducu bedo ki gen myero omi yomcwiny ducu ki kuc opoŋ i iwu pi niyewu i kome, wek genwu obed ka medde ameda pi tek pa Cwiny Maleŋ. Lok me kwena maber ma gimiyo Paulo otero bot Lurok
Jon 21:14 Aŋeyo atir ni wun jo mabeco twatwal, wutye ki ŋec muromo, dok bene wutwero pwonnye giwu kekenwu.
Jon 21:15 Ento doŋ atyeko coyo botwu lok mogo ki tekcwiny madit, kombeddi amito apo wiwu iye. Atimo meno pi mot ma Lubaŋa omiya,
Jon 21:16 me bedo latic pa Kricito Yecu bot Lurok. Atye ka tic macalo ajwaka pa Lubaŋa kun bene atito lok me kwena maber ma oa ki bot Lubaŋa, wek omi Lurok gubed calo gitum ma gityero ma Lubaŋa pwoyo, ma Cwiny Maleŋ doŋ olonyo woko odoko maleŋ.
Jon 21:17 Atye ki tyen lok ma miyo awakke i Kricito Yecu pi ticca ma atye ka tiyone pi Lubaŋa.
Jon 21:18 Pe abiette ka loko lok mo mukene, ento kono pi gin ma Kricito otiyo pi kelo lurok i te locce keken, kun tiyo kacel kweda i lok ki i tic,
Jon 21:19 pi teko ma onen i kom lanyut mogo ki taŋo mogo, pi tek pa Cwiny Maleŋ. Meno omiyo doŋ atyeko tito lok me kwena maber i kom Kricito atika, cakke ki i Jerucalem, wok kwede wa i Illiriko;
Jon 21:1802 
Jon 21:20 pien onoŋo aketo cwinya me tito lok me kwena maber ka ma yam dano peya guwinyo nyiŋ Kricito, wek omi pe aket gedo i wi guti ma yam doŋ ŋat mukene ocako gero iye mere,
Jon 21:21 ento wek obed kit macalo gicoyo ni, “Jo ma yam peya gitito botgi lok i kome doŋ gibinene, jo ma yam peya guwinyo pire gibiniaŋ i kome.” Paulo tye ka yubbe me wot i Roma
Jon 21:22 Man aye gin ma obedo ka geŋa tyen mapol me bino botwu.
Jon 21:23 Ento kombeddi doŋ pe atye ki ka tic mo kany, dok bene onoŋo doŋ abedo ka mito pi mwaka mapol ni abin botwu.
Jon 21:24 Ageno ni abinenowu ka awok ki kunnu ma noŋo akato acito i Cipein, ageno bene ni wubikonya i wotta me cito kunnu lacen, ma noŋo koŋ ari botwu pi kare manoknok.
Jon 21:25 Ento kombeddi pud koŋ acito i Jerucalem pi tero jami me kony bot jo pa Lubaŋa.
Jon 21:26 Pien jo pa Lubaŋa ma gitye i Makedonia ki Akaya doŋ gumoko tamgi me jogo lim me konyo jo pa Lubaŋa ma gitye i Jerucalem ma can omakogi.
Jon 21:27 Gumoko tamgi kit meno, ento gitye bene ki banya bot jo Jerucalem, pien ka Lurok ginywako gamo mot me Cwiny kacel ki Lujudaya, myero gin bene gukony Lujudaya ki jami ma mitte me gwoko kom.
Jon 21:28 Ka doŋ meno otum, ma noŋo doŋ atyeko miyo botgi gin ma gijogo pigi, ci abiwok ki botwu ka doŋ akato acito i Cipein.
Jon 21:29 Aŋeyo ni ka ao botwu noŋo abino ki gum madit ma oa ki bot Kricito.
Jon 21:30 Abako doga botwu utmegina, pi Rwotwa Yecu Kricito ki pi mar pa Cwiny Maleŋ, wuket tek wuribbe kacel i legawu pira bot Lubaŋa,
Jon 21:31 wek abwot woko ki bot jo ma pe guye Kricito ma gitye i Judaya, dok bene wek omi jo pa Lubaŋa ma gitye i Jerucalem gupwo tic ma acito ka tiyone kunnu.
Jon 21:32 Pi meno ka Lubaŋa oye wek abin botwu ki yomcwiny madwoŋ, ci koŋ aywe bene kacel kwedwu.
Jon 21:33 Lubaŋa won kuc obed kwedwu ducu. Amen. Jo Roma 16 Mot bot jo mapatpat
Jon 21:1 Anyuto botwu laminwa Foibe, ma en latic pa lwak jo ma guye Kricito ma tye i Kenkeria.
Jon 21:1803 
Jon 21:2 Wujole i Rwot kit macalo jo pa Lubaŋa myero gujol kwede dano, dok bene myero wukonye i gin ducu ma en bimito ki botwu; pien yam okonyo jo mapol, okonya bene.
Jon 21:3 Wumot Pricika ki Akwila, ma gitiyo kacel kweda i Kricito Yecu.
Jon 21:4 Gin yam gudyero kwogi pi laro kwona; pe an kena aye ma apwoyogi, ento kadi wa Lurok ducu ma guye Kricito bene gipwoyogi.
Jon 21:5 Wumot bene jo muye Kricito ma gicokke i otgi. Wumot larema Epaenato; en aye obedo ŋat mukwoŋo ye Kricito i Acia.
Jon 21:6 Wumot Maliam ma yam otiyo tic matek i kinwu-ni.
Jon 21:7 Wumot Anduroniko ki Yunia, ma gin wadina ma yam gitweyogi kacel kweda i mabuc. Gin jo ma giŋene mada i kin lukwena, gin bene aye ma gukwoŋo bedo i Kricito kweda.
Jon 21:8 Wumot Ampuliato, ma en larema ma amaro i Rwot.
Jon 21:9 Wumot Urbano latic wadwa i Rwot, ki Citakic larema ma amaro.
Jon 21:10 Wumot Apelle, ma en dano ma genne i Kricito. Wumot jo me ot pa Aricitobulo.
Jon 21:11 Wumot Kerodion ma en watta, ki jo me ot pa Narocico ma gitye i Rwot,
Jon 21:12 ma gin aye Terapaina ki Terpoca, ki larema Perici bene ma otiyo tic matek i Rwot.
Jon 21:13 Wumot Rupo, dano ma ŋene i Rwot, gin ki minne ma alwoŋo ni maa bene.
Jon 21:14 Wumot bene Acinkerito, Pelegon, Keremec, Patroba, Keremac ki utmego ma gitye kacel kwedgi.
Jon 21:15 Wumot bene Pilologo ki Julia, Nerea gin ki laminne, ki Olimpa, ki jo pa Lubaŋa ducu ma gitye kacel kwedgi.
Jon 21:16 Wumotte kekenwu ki mot maleŋ me mar. Lwak jo ma guye Kricito i kabedo mapatpat ducu gumotowu.
Jon 21:17 Abako doga botwu, utmegina, wunen jo ma gikelo apokapoka i lok ma miyo dano poto i bal, ma pe rwatte ki pwony ma yam gipwonyowu kwede. Pe wuribbe ki jo macalo meno.
Jon 21:18 Jo macalo meno pe gin lutic pa Rwotwa Kricito; rwotgi ma gimaro aye igi. Gibwolo tam pa dano ma gipe ki tam marac, ma kun noŋo giloko lok maber ma winyone mit adada.
Jon 21:19 Kit winy ma wubedo kwede bot Lubaŋa doŋ owinnye bot jo ducu, meno aye gin mumiyo wuyomo cwinya. Doŋ amito wubed luryeko i gin maber, ento myero wubed maleŋ laboŋo bal;
Jon 21:1804 
Jon 21:20 ci Lubaŋa won kuc binyoto Catan woko oyotoyot piny i te tyenwu. Kica pa Rwotwa Yecu Kricito obed kwedwu.
Jon 21:21 Temceo ma tiyo kacel kweda i Rwot omotowu; ki Lukio, ki Jacon, ki Cocipater, ma gin giwadina.
Jon 21:22 An Tertio aye ma acoyo waraga man amotowu i Rwot.
Jon 21:23 Gayo ma en ŋat ma abuto i ode bene omotowu, en aye ma gwoko lwak ducu muye Kricito. Eracto ma en lakan-lim me gaŋ man, ki ominwa Kwarto bene gumotowu. [24Kica pa Rwotwa Yecu Kricito obed kwedwu wun ducu. Amen.] Lega me pak
Jon 21:25 Myero wami deyo bot Lubaŋa ma twero miyo wucuŋ matek, macalo apwonyo kwede i lok me kwena maber ma abedo ka titone-ni, ki lok ma gitito i kom Yecu Kricito. Muŋ man yam Lubaŋa okano oliŋ woko litik pi lwak mwaka mapol, ka lacen doŋ oyabo ka maleŋ.
Jon 21:26 Kombeddi doŋ ginyuto woko ka maleŋ i lok ma lunebi yam gucoyo ma omiyo lurok ducu guŋeyo kit macalo Lubaŋa ma pe to yam ociko, wek omi gulub niye.
Jon 21:27 Deyo obed bot Lubaŋa nakanaka, ma en keken aye won ryeko, pi Yecu Kricito. Amen.
Jon 21:1805 
Jon 21:1 Jo Korint
Jon 21:1 Jo Korint 1 Mot
Jon 21:1 Waraga man oa ki bot Paulo, ma pi mit pa Lubaŋa yam Lubaŋa olwoŋe me bedo lakwena pa Kricito Yecu, ki dok ki bot ominwa Coctene.
Jon 21:2 Bot jo muye Lubaŋa ma gitye i Korint, ma gin jo ma gilonyo gudoko maleŋ i Kricito Yecu, ma Lubaŋa olwoŋogi me bedo jone kikome, kacel ki jo ducu ma gitye i kabedo ducu, ma gilwoŋo nyiŋ Rwotwa Yecu Kricito, Rwotgi ki mewa bene:
Jon 21:3 Lubaŋa Wonwa ki Rwotwa Yecu Kricito omiwu kica ki kuc. Pwoc pi mot me cwiny
Jon 21:4 Nino ducu amiyo pwoc bot Lubaŋana pi kicane ma en omiyowu i Kricito Yecu,
Jon 21:5 pien pi bedowu i Kricito omiyo doŋ wudoko lulonyo i yo ducu. Wutye bene doŋ ki ŋec ducu, dok wutwero doŋ lok maber,
Jon 21:6 pien lok ma wabedo ka titone i kom Yecu Kricito odonyo matek i iwu.
Jon 21:7 Omiyo mot mo me cwiny pe orem botwu, ma kun pud wutye ka kuro kare me nyuto Rwotwa Yecu Kricito.
Jon 21:8 En bigwokowu miyo wucuŋ matek nio wa i agikki, noŋo pe wutye ki gin mo ma myero gidotwu iye i nino pa Rwotwa Yecu Kricito.
Jon 21:9 Lubaŋa ma olwoŋowu me ribbe kacel ki Wode Yecu Kricito Rwotwa, en ŋat ma genne. Apokapoka ma obedo i kin jo muye Yecu
Jon 21:10 Abako doga botwu, utmegina, pi nyiŋ Rwotwa Yecu Kricito, ni wun ducu myero wulok lok acel, apokapoka mo pe myero obed tye i kinwu, ento myero wuribbe i cwiny ki tam acel.
Jon 21:11 Pien jo mogo ma gua ki bot Koloe gutitta lok i komwu, ni meno daa tye i kinwu, utmegina.
Jon 21:12 Gin ma awaco en aye ni, dano acel acel i kinwu tyeka waco ni, “An dano pa Paulo,” nyo ni “An dano pa Kepa ,” “An dano pa Apolo,” “An dano pa Kricito.”
Jon 21:13 Kricito mono iye opokke? Yam kono giguro Paulo i kom yatariya piwa? Onoŋo yam gibatijawu i nyiŋ Paulo?
Jon 21:14 Apwoyo Lubaŋa mada pien an gira yam pe abatija dano mo i kinwu, kono abatija Kricipo ki Gayo keken,
Jon 21:15 wek ŋat mo pe owac ni gibatija en i nyiŋa.
Jon 21:1806 
Jon 21:16 Abatija bene jo ma i ot pa Citepana; pe doŋ atwero po ka onoŋo dok abatija ŋat mukene.
Jon 21:17 Kricito pe ocwala ka batija dano, ento ka tito lok me kwena maber ma pe atito ki ryeko mo me lok, wek pe omi to pa Kricito i kom yatariya obed gin ma konnye pe. Kricito en tek ki ryeko pa Lubaŋa
Jon 21:18 Lok i kom yatariya ki tuŋ bot jo ma tye ka rwenyo woko, nen calo gin me miŋo, ento ki tuŋ botwa, wan jo ma Lubaŋa tye ka larowa, obedo tek pa Lubaŋa.
Jon 21:19 Pien yam gicoyo ni, “Abityeko ryeko pa jo maryek, abibalo niaŋ pa jo ma ŋeyo piny woko.”
Jon 21:20 Jo maryek tye kwene? Lupwony-cik kono tye kwene? Lupyem me lobo man tye kwene? Lubaŋa pe oloko ryeko me lobo man odoko me miŋo?
Jon 21:21 Pi ryeko pa Lubaŋa omiyo jo me lobo pe guŋeye pi ryekogi, ento Lubaŋa pi twerone olaro jo muye en pi lok me miŋo ma watito.
Jon 21:22 Lujudaya gimito neno lanyut mogo, ki jo Grik giyenyo megi ryeko;
Jon 21:23 ento wan giwa watito pi Kricito ma yam giguro i kom yatariya, ma lokke ki tuŋ bot Lujudaya obedo lok atata, ki bot Lurok nen lok me miŋo.
Jon 21:24 Ento bot jo ma gilwoŋogi, Lujudaya ki jo Grik, Kricito obedo tek ki ryeko pa Lubaŋa.
Jon 21:25 Pien miŋo pa Lubaŋa kato ryeko pa dano woko ki ryeko, goro pa Lubaŋa bene tek kato teko ma dano tye kwede woko.
Jon 21:26 Utmegina, koŋ wutam pi lwoŋo ma Lubaŋa olwoŋowu kwede. Jo mapol i kinwu onoŋo pe giryek i kit me lobo, jo mapol i kinwu onoŋo pe gitye ki twero, dok jo mapol i kinwu onoŋo pe gubedo wegi deyo.
Jon 21:27 Ento Lubaŋa oyero gin mamiŋ me lobo, wek oket lewic i kom luryeko; Lubaŋa oyero gin ma goro i lobo-ni wek oket lewic i kom gin jo matek;
Jon 21:28 Lubaŋa oyero gin mogo me lobo ma gicayogi, ma rwomgi piny, kadi jami mogo ma pe gitye, wek omi gin ma tye odok gin ata,
Jon 21:29 wek dano mo pe owakke i nyim Lubaŋa.
Jon 21:30 Lubaŋa aye mumiyo wubedo i Kricito Yecu, ma Lubaŋa omiyo odoko ryekowa. Pi Kricito bene omiyo Lubaŋa okwanowa ni kitwa atir, olonyowa wadoko jo maleŋ, okokowa bene ki i opii me bal.
Jon 21:31 Doŋ kit macalo yam gicoyo, “Ŋat ma nyatte myero onyatte pi Rwot.”
Jon 21:1 Jo Korint 2 Tuco pi Kricito ma giguro i kom yatariya
Jon 21:1807 
Jon 21:1 Utmegina, yam pe abino botwu ki lok mo nyo ki ryeko mo mamalo i kare ma atuco botwu lok me muŋ me yub pa Lubaŋa.
Jon 21:2 Onoŋo amoko tamma pe me ŋeyo gin mo i kinwu, kono Yecu Kricito keken, kit ma gigure kwede i kom yatariya.
Jon 21:3 Yam abedo kwedwu ma agoro, abedo ki lworo madwoŋ, koma bene omyel matek.
Jon 21:4 Lokka ki gin ma atito yam pe obedo lok mo me ryeko me ywayo tamwu, ento onyuto tek pa Cwiny Maleŋ,
Jon 21:5 wek niyewu pe ocuŋ i kom ryeko pa dano, ento i kom tek pa Lubaŋa. Lok ma Cwiny Maleŋ pwonyo
Jon 21:6 Watito ryeko bot jo muteggi, ento ryeko man pe ryeko me lobo-ni, nyo ryeko pa luloc me kare man, ma twerogi rwenyo woko-ni.
Jon 21:7 Ento wan watito ryeko pa Lubaŋa ma en muŋ ma gikano, ryeko ma yam Lubaŋa oyubo wa con me kelo deyo botwa.
Jon 21:8 Pe tye laloc mo me lobo man ma oniaŋ iye; ka nene guniaŋ, kono pe guguro Rwot, won deyo, i kom yatariya.
Jon 21:9 Ento macalo yam gicoyo, “Gin mogo ma dano pe guneno ki waŋgi, dok bene pe guwinyo ki itgi, gin mogo ma pe donyo i tam pa dano, gin magi en aye gin ma Lubaŋa oyubo pi jo ma mare,”
Jon 21:10 dok gin ma Lubaŋa omiyo Cwiny Maleŋ onyutogi botwa. Pien Cwiny Maleŋ ŋiyo jami ducu, kadi wa tam ma Lubaŋa okano i iye ka matut.
Jon 21:11 Aŋa ma ŋeyo tam ma tye i i dano mukene? Pe cwiny dano-nu ma tye i iye keken aye ŋeyo? Kit meno bene, pe tye ŋat mo ma ŋeyo tam pa Lubaŋa, kono Cwiny pa Lubaŋa keken.
Jon 21:12 Yam pe gimiyowa cwiny me lobo man, ento gimiyowa Cwiny ma oa ki bot Lubaŋa, wek omi waniaŋ i kom kit mot ducu ma Lubaŋa miyowa pi kicane.
Jon 21:13 Meno aye lok ma watito; pe waloko lok ma gipwonyo ki ryeko pa dano, ento watito lok ma Cwiny Maleŋ opwonyowa kwede, kun wanyuto lok me Cwiny bot jo ma tye ki Cwiny pa Lubaŋa.
Jon 21:14 Ento dano ma pe ki Cwiny pa Lubaŋa pe twero gamo gin ma Cwiny pa Lubaŋa miyo, pien ki tuŋ bote obedo gin me miŋo, en pe twero niaŋ iye, pien gin macalo meno Cwiny Maleŋ aye miyo dano ŋeyo pimo.
Jon 21:15 Dano ma tye ki Cwiny pa Lubaŋa ŋeyo pimo jami ducu, ento ŋat mo pe ma ŋolo kop i kome.
Jon 21:16 Yam gicoyo ni, “Aŋa ma ŋeyo tam pa Rwot? Aŋa ma yam miye tam?” Ento wan watye ki tam pa Kricito
Jon 21:1808 
Jon 21:1 Jo Korint 3 Lutic kacel ki Lubaŋa
Jon 21:1 Ento wun utmegina, yam pe onoŋo atwero lok kwedwu calo jo ma tye ki Cwiny pa Lubaŋa, ento aloko kwedwu macalo jo ma pud tye ki kit ma ginywalogi kwede, macalo litino lukere i Kricito.
Jon 21:2 Yam apitowu ki cak, pien onoŋo peya wutwero camo cam matek; kadi wa kombeddi bene pud pe wuromo camo cam matek,
Jon 21:3 pien pud wutye ki kit ma ginywalowu kwede. Ka pud wutye ki nyeko i kinwu, ma wuda kekenwu, meno pe nyuto ni pud wutye i kit ma ginywalowu kwede, kun pud wulubo kit pa dano?
Jon 21:4 Ka dano mo i kinwu waco ni, “An dano pa Paulo,” ki ŋat mukene bene waco ni, “An dano pa Apolo,” meno noŋo pe nyuto ni wun pud wubedo dano adana?
Jon 21:5 Apolo mono en aŋa? Paulo kono en aŋa? Wan aye lutic ma miyo wuye Yecu. Ŋat acel acel tye ki tic ma Rwot opoko bote.
Jon 21:6 Yam acoyo kodi, Apolo oonyo iye pii, ento Lubaŋa omiyo odoŋo.
Jon 21:7 Kadi bed kumeno, ŋat mucoyo kodi nyo ŋat ma oonyo iye pii, gin ducu pe gin mo, kono Lubaŋa keken aye ma miyo jami doŋo.
Jon 21:8 Dano ma ocoyo kodi ki ŋat muonyo pii iye, gin ducu girom, ŋat acel acel binoŋo mucarane muporo tic ma en otiyo.
Jon 21:9 Pien wan lutic kacel ki Lubaŋa; wun poto pa Lubaŋa, dok bene wun gedo pa Lubaŋa.
Jon 21:10 Pi kica pa Lubaŋa ma gimiya, omiyo aketo te guti me gedo macalo ladit me gedo ma ladiro; ki dano mo mukene tye ka gero ot i wiye. Ento dano acel acel myero ogwokke kit macalo etye kwede ka gedo.
Jon 21:11 Pien pe tye te guti mo mukene ma gitwero ketone, kono maca ma doŋ tye-ni keken, en aye Yecu Kricito.
Jon 21:12 Doŋ ka ŋat mo ogedo i wi te guti mukwoŋo-nu ki jabu nyo ryal, nyo godi me wel-gu, nyo yat nyo lum, nyo reŋ kal,
Jon 21:13 tic ma dano acel acel otiyo binen woko ka maleŋ. Pien mac me Nino maca binyuto tic pa dano acel acel, ci nyuto ka maleŋ kit macalo ticce tye kwede.
Jon 21:14 Ka ce inen gedo pa dano-nu odoŋ, en gedo ma ogero i kom te guti mukwoŋo-ni, dano meno bilimo bakacic me pwoc.
Jon 21:15 Ento ka ce gedo pa dano mo owaŋ woko, ci en pe binoŋo kabacic mo me pwoc, ento en kikome bibwot, macalo ŋat ma koŋ owok ki i mac ka doŋ okatti ka maleŋ.
Jon 21:1809 
Jon 21:16 Pe wuŋeyo ni wun aye wubedo ot pa Lubaŋa me woro en, dok Cwiny pa Lubaŋa bedo i iwu?
Jon 21:17 Doŋ ka ŋat mo obalo ot pa Lubaŋa, Lubaŋa bene biteke woko; pien ot pa Lubaŋa leŋ, wun kikomwu aye wu ot meno.
Jon 21:18 Ŋat mo pe obwolle kekene. Ka ce dano mo i kinwu tamo ni eryek i lobo man, en koŋ myero olokke odok lamiŋ, ka wek doŋ odok maryek.
Jon 21:19 Pien gin ma dano me lobo man gitamo ni obedo me ryeko, i nyim Lubaŋa obedo gin me miŋo. Pien yam gicoyo ni, “En mako jo maryek i ryekogi kengi, macalo i owic,”
Jon 21:20 dok ni, “Rwot ŋeyo ni tam pa luryeko mere gin ma konnye pe.”
Jon 21:21 Pi meno ŋat mo pe myero owakke i kom dano, pien jami ducu obedo mewu;
Jon 21:22 kadi ki Paulo, nyo Apolo, nyo Kepa, nyo lobo man, nyo kwo, nyo to, nyo gin ma tye kombeddi, nyo gin ma bibedo tye i anyim. Magi-gu ducu mewu;
Jon 21:23 wun jo pa Kricito, ki Kricito pa Lubaŋa.
Jon 21:1 Jo Korint 4 Gin ma lukwena gutiyo
Jon 21:1 Myero ginenwa macalo lutic pa Kricito, ki lugwok muŋ pa Lubaŋa.
Jon 21:2 Gin ma mitte ki bot lugwok jami, en aye ni myero gubed jo ma genne.
Jon 21:3 Ki tuŋ bota man lok matidi mo twatwal ka wuŋolo kop i koma, kadi lukiko mo pa dano bene. An kikoma bene pe aŋolo kop i koma kena.
Jon 21:4 Pien aŋeyo ni cwinya leŋ, ento man pe twero miyo aloyo kop. Rwot aye ma ŋolo kop i koma.
Jon 21:5 Pi meno, pe wuŋol kop mo ma peya kare oromo, ma pud peya Rwot odwogo. En aye ma bimenyo gin ducu mukanne i piny macol, dok binyuto tam ma tye icwiny dano miyo nen woko ka maleŋ. I kare meno Lubaŋa bipwoyo dano acel acel i kit ma myero.
Jon 21:6 Utmegina, lok magi aloko odok i koma ki i kom Apolo piwu, wek omi wun wapwonnye i komwa ki te lok man, ni, “Wubed kun wulubo gin ma yam gicoyo,” wek dano mo i kinwu pe owakke, ma pako dano acel kun cayo kwede ŋat mukene.
Jon 21:7 Doŋ aŋa mono ma neno in macalo dano mapat ki jo mukene? Gin aŋo ma itye kwede ma pe gimii amiya? Ka gimii amiya, piŋo iwakke kwede kumeno calo pe gimii amiya nono?
Jon 21:1810 
Jon 21:8 Doŋ wuyeŋ woko! Doŋ wudoko lulonyo bene! Doŋ bene wudoko luker, kadi bed wan pe luker! Atikane kono, onoŋo wamito ni wudok luker, wek wan bene wabed luker kacel kwedwu.
Jon 21:9 Pien atamo ni, Lubaŋa onyutowa wan lukwena calo jo mudoŋ cen twatwal, macalo jo ma giŋolo kop me to i wigi; pien doŋ wadoko ginanena pi jo ma i wi lobo ducu, bot lumalaika ki bot dano.
Jon 21:10 Doŋ wadoko lumiŋ pi Kricito, ento wun wuryek i Kricito. Wan wagoro, ento wun wutek. Giketo deyo i komwu, ento wan gicayowa acaya.
Jon 21:11 Nio kombeddi kec tye ka nekowa, orwo pii oketowa woko, boŋowa pe me aruka, gidoŋowa ki ciŋ, ki pacowa-gu bene pe;
Jon 21:12 wacanne kun watiyo tic matek ki ciŋwa. Ka dano giyetowa, wan walamo gum i komgi; ka giunowa, wan waciro acira;
Jon 21:13 ka gibalo nyiŋwa, wan wanwerre giwa anwera ki mwolo. Doŋ wadoko calo yugi me wi lobo; wan doŋ cilo me jami ducu.
Jon 21:14 Pe acoyo lok man ni wek lewic omakwu, ento me pwonyowu macalo litinona ma amaro.
Jon 21:15 Kadi bed wutye ki lupwony alip ki alip ma gitelowu i yo pa Kricito, pe wutye ki wego mapol. Yam adoko wonwu i Kricito pi lok me kwena maber.
Jon 21:16 Pi meno alegowu, wulub kita.
Jon 21:17 Man en gin mumiyo acwalo Temceo botwu. Temceo aye latinna ma amaro i Rwot, dok genne. En bipoyo wiwu i yo ma atye ka lubone i Kricito Yecu, ma apwonyo ki jo ducu muye Kricito i kabedo ducu.
Jon 21:18 Jo mogo i kinwu gitye ka tamo ni an pe abibino botwu, omiyo gitye ka wakke.
Jon 21:19 Ento ka Rwot oye abio botwu oyot, ka wek abinene tek pa jo ma gitye ka wakke-ni, ento pe lok ma giloko aloka.
Jon 21:20 Ker pa Lubaŋa pe ocuŋ i kom gin ma giloko aloka ento i kom tek.
Jon 21:21 Wumito gin aŋo? Wumito abin botwu ki odoo, nyo abin ki mar ki cwiny me mwolo?
Jon 21:1 Jo Korint 5 Lok ma giŋolo i kom lutim kwele
Jon 21:1 Atye ka winyo lok ni tim mo me kwele kwele tye i kinwu. Tim me kwele ma kit meno gire pe nen wa i kin jo ma pe ŋeyo Lubaŋa, ni tye dano mo i kinwu ma omayo ci-wonne ci tye ka bedo kwede macalo dakone.
Jon 21:2 Pud bene wuwakke pire! Cwinywu pe myero ocwer, wek giryem ŋat ma otimo kit tim macalo meno woko ki i kinwu?
Jon 21:1811 
Jon 21:3 An ki tuŋ bota, kadi ape kunnu, cwinya tye botwu kunnu; kit macalo atye kunnu- ni doŋ atyeko ŋolo kop woko i kom dano meno ma doŋ otimo tim marac-ci.
Jon 21:4 Myero wucokke kacel i nyiŋ Rwotwa, ma noŋo an bene atye kwedwu i cwiny ki tek pa Rwotwa Yecu,
Jon 21:5 ka doŋ wumi dano macalo man bot Catan wek onek kome woko, wek cwinye aye obilarre i nino pa Rwot.
Jon 21:6 Wakkewu-ni pe ber. Pe wuŋeyo ni tobi matidi mo yenyo moko ducu ma girubo me tedo mugati?
Jon 21:7 Wukwany tobi macon woko, wek wubed mugati manyen. I adane, tobi pe i komwu, pien latin romowa me Kato (Paska) doŋ gityero woko, en aye Kricito.
Jon 21:8 Pe doŋ myero wakweru Katowa ki tobi macon, en tobi me raccwiny ki tim mogo maraco, ento myero wakweru ki mugati ma tobi pe iye, ma en aye leŋ ic ki ada.
Jon 21:9 Yam acoyo botwu i waragana ni meno, pe wuribbe ki jo ma gitimo tim kwele.
Jon 21:10 Pe onoŋo aloko i kom dano me lobo-ni ma gitimo tim kwele, nyo luworo me jami, ki luyak, nyo jo ma woro cal jogi. Pe kumeno; ka kuman onoŋo myero wua woko ki i lobo.
Jon 21:11 I adane acoyo botwu ni pe wuribbe ki ŋat mo ma gilwoŋo ni dano pa Kricito, ka otimo tim kwele, nyo ka en obedo laworo me jami, nyo obedo dano ma woro cal jok, gwok nyo layet dano, lamero nyo layak; pe wunywak cam kacel ki kodi dano- nu.
Jon 21:12 Meno pe ticca me ŋolo kop i kom jo ma pe guye Yecu. Lubaŋa aye ma biŋolo kop i komgi. Pe myero wun aye wuŋol kop i kom jo muye Lubaŋa ma gitye i kinwu?
Jon 21:13 Wuryem dano marac woko ki i kinwu.
Jon 21:1 Jo Korint 6 Pido i nyim jo ma pe guye Yecu
Jon 21:1 Ka dano mo i kinwu tye ki lok mo i kom lawote, piŋo lewic pe make me pido ki dano-nu i nyim jo ma kitgi pe atir, ma ka pido kwede i nyim jo pa Lubaŋa?
Jon 21:2 Pe wuŋeyo ni jo pa Lubaŋa aye ma biŋolo kop i kom dano me lobo? Ka wun kulu aye ma wubiŋolo kop i kom lobo, ci pe wuromo ŋolo kop mogo matitinone piwu kenwu?
Jon 21:3 Pe wuŋeyo bene ni wan aye ma wabiŋolo kop i kom lumalaika? Ento kop ma mako kwo ma watye iye-ni kono?
Jon 21:4 Ka ce wutye ki lok mogo me kwo ma watye iye-ni, piŋo wutero i nyim jo ma pigi pe tek bot jo muye Kricito?
Jon 21:1812 
Jon 21:5 Awaco lok man wek lewic omakwu. Pe tye ŋat mo maryek i kinwu ma romo tyeko lok ma tye i kin omegine?
Jon 21:6 Ma ka timo kit meno, nen, dano moni dok pido ki ominne kadi wa i nyim jo ma pe guye Kricito.
Jon 21:7 Ka wupido pido i komwu kekenwu kit meno, noŋo pe doŋ wupoto woko? Piŋo pe ber botwu me ciro gin marac? Bedo ber ka kono wuweko dano gubuyowu.
Jon 21:8 Ma ka timo kit meno, wun kikomwu aye dok wulokke wudok ka timo dano marac, dok bene wubuyo kadi wa utmegiwu.
Jon 21:9 Pe wuŋeyo ni jo ma pe kitgi atir-ri, ker pa Lubaŋa pe bibedo megi? Pe wuwek gibwolwu; kadi lutim tim kwele, nyo jo ma woro cal jogi, ki lutim abor, nyo jo ma buto ki co wadgi,
Jon 21:10 nyo lukwo, nyo luworo me jami, nyo lumero, nyo luyet dano, nyo luyak, ker pa Lubaŋa pe bibedo megi.
Jon 21:11 Jo mogo i kinwu bene yam gubedo macalo jo meno. Ento wun doŋ gityeko lonyowu me bedo jo maleŋ, gityeko kwanowu ni wun jo ma kitwu atir pi nyiŋ Rwot Yecu Kricito ki piny Cwiny pa Lubaŋawa. Wumi komwu oket deyo i kom Lubaŋa
Jon 21:12 Ŋat mo biwacci, “Atwero timo jami ducu.” Ento meno pe nyuto ni jami ducu tye ki kony. “Atwero timo jami ducu,” ento pe abiye ni gin mo oloka adok opiine.
Jon 21:13 Wuwacci, “Cam tye pi ic, ki ic bene pi cam.” Ento gin aryo-nu ducu Lubaŋa bityekogi woko. Kom pe tye pi tim kwele, ento tye pi Rwot, Rwot bene tye pi kom.
Jon 21:14 Lubaŋa yam ocero Rwot woko ki i kin jo muto, en bicerowa woko bene pi twerone.
Jon 21:15 Pe wuŋeyo ni komwu aye obedo dul kom Kricito? Nen myero ka akwanyo dul kom Kricito, aloko odoko dul kom malaya? Pe twerre!
Jon 21:16 Pe wuŋeyo ni dano ma ribbe ki malaya doko kom acel kwede? Pien “gin aryonu gibidoko kom acel,” macalo yam gicoyo.
Jon 21:17 Ento ŋat ma ribbe ki Rwot, doko cwiny acel kwede.
Jon 21:18 Wubol tim kwele woko. Bal mukene ducu ma dano timo tye woko, pe gudo kome; ento ŋat ma timo tim kwele balo kome kene.
Jon 21:19 Pe wuŋeyo ni komwu aye ot pa Cwiny Maleŋ ma bedo i iwu, ma Lubaŋa omiyo botwu? Wun pe wutye piwu kenwu;
Jon 21:20 doŋ giwilowu awila ki wel. Pi meno myero wumi komwu oket deyo i kom Lubaŋa.
Jon 21:1 Jo Korint 7
Jon 21:1813  Lok i kom nyom
Jon 21:1 Doŋ me dok i lok ma wucoyo waraga bota pire, bedo ber ka laco mo pe ogudo dako,
Jon 21:2 ento pi geŋo tim me abor, myero laco acel acel obed ki dakone, ki dako acel acel bene myero obed ki cware.
Jon 21:3 Laco myero ocob miti pa dakone, ki dako bene myero ocob miti pa cware.
Jon 21:4 Dako pe loyo kome kene, ento kono cware aye ma loyo; kit meno laco bene pe loyo kome kene ento dakone bene ma loyo.
Jon 21:5 Dano acel acel pe myero okwer pi kome bot lawote, kono gwok nyo pi kare manok mo keken ma wuyubo ayuba dok wuye kacel, wek wunoŋ kare me bedo ka lego Lubaŋa. Ka lacen dok wuribbe kacel, wek Catan pe obitwu, pi miti ma wutye kwede ma pe jukke.
Jon 21:6 Awaco lok man kun aye ayeya keken, ento pe aketo macalo cik.
Jon 21:7 Kono onoŋo twerre amito dano ducu gubed kit macalo atye kwede-ni; ento dano acel acel tye ki kit motte mutiko en, ma Lubaŋa omiye; inoŋo ni dano mo-ni tye ki mot man, ki dano mukene tye ki mapatte.
Jon 21:8 Bot jo ma pud peya gunyomo, ki bot mon ma coggi oto, awaco kit man ni, bedo ber ka kono gubedo macalo an.
Jon 21:9 Ento ka pe giromo jukke kengi, myero gunyom, pien nyom ber kato ma laco nyo dako obedo ka ciro miti me kom.
Jon 21:10 Bot jo ma doŋ gunyomme, acikogi ni dako pe okwer cware, ento man pe an aye ma aciko, Rwot gire aye muciko.
Jon 21:11 Ento ka ce dako mo doŋ oweko cware, myero obed kene, nyo odwog cen bot cware, pe oger laco mo mukene. Dok laco bene pe myero oryem dakone.
Jon 21:12 Bot jo mukene-gu, an kikoma aye ma atye ka lok, pe Rwot gire, ni, ka ce Lakricitayo mo tye ki dakone ma pe oye Yecu, ka dako-nu oye me medde ki bedo kwede, laco pe myero oryeme woko.
Jon 21:13 Ka dako mo bene tye ki cware ma pe oye Yecu, ka ce cware oye me medde ki bedo kwede, pe myero okwere.
Jon 21:14 Pien laco ma pe oye Yecu doko leŋ pi dakone, ki dako ma pe oye Yecu bene doko leŋ pi cware ma Lakricitayo-ni. Ka pe kumeno, kono litinowu pe gibedo leŋ, ento kit macalo tye gileŋ gigi.
Jon 21:15 Ento ka ŋat ma pe oye Yecu mito pokke woko ki lawote, wek opokke. Doŋ lok macalo meno Lakricitayo ma laco nyo ma dako pe tye iye ki dic mo, pien Lubaŋa olwoŋowa ni wabed ki kuc.
Jon 21:1814 
Jon 21:16 In dako, iŋeyo niŋniŋ ka ibilaro cwari? Nyo in laco, iŋeyo niŋniŋ ka ibilaro dakoni? Lub kit kwo ma Rwot omii
Jon 21:17 Myero doŋ dano acel acel olub kit kwo ma Rwot omiye, en kwo ma yam en tye iye i kare ma Lubaŋa olwoŋe. Man en gin ma aciko ki jo ducu ma guye Kricito.
Jon 21:18 Tye dano mo ma onoŋo doŋ olirre i kare ma gilwoŋe? En pe myero openy yo me dwoko kome macalo dano ma pe giliro. Tye dano ma onoŋo doŋ pe gilire i kare ma gilwoŋe? En pe myero openy yo me lirre.
Jon 21:19 Pien bedo ma giliri ki bedo ma pe giliri pe konyo gin mo; ento gwoko cik pa Lubaŋa aye konyo.
Jon 21:20 Dano acel acel myero obed ki kite macon ma onoŋo en tye kwede i kare ma gilwoŋe.
Jon 21:21 I kare ma gilwoŋi onoŋo ibedo opii? Pe ipar. Ento ka inoŋo yo me a woko ki i opii, ci ti kwede.
Jon 21:22 Ŋat ma gilwoŋo me bedo i Kricito ma onoŋo en opii, en aye dano ma Rwot doŋ ogonyo woko ki i opii. Kit meno bene, ŋat ma onoŋo lone kene ka gilwoŋe, doŋ odoko opii pa Kricito.
Jon 21:23 Wun jo ma giwilo ki wel; pe wudok opii pa dano mo.
Jon 21:24 Utmegina, dano acel acel myero obed i nyim Lubaŋa ki kite ma ceŋ gilwoŋe kwede ca. Jo ma peya gunyomme ki mon ma coggi oto
Jon 21:25 Lok ma dok i kom jo ma pud peya gunyomme, pe anoŋo cik mo ma oa ki bot Rwot, ento amiyo tamma iye macalo dano ma Lubaŋa doŋ otyeko timo kica bote, en mumiyo abedo ŋat ma genne.
Jon 21:26 Doŋ atamo ni, pi can ma odiyowa marac, bedo ber ka dano moni obedo kit macalo tye kwede.
Jon 21:27 Itye ki dako? Pe item gonyo nyom woko. In dakoni pe? Pe imit nyom.
Jon 21:28 Ento ka inyomo, noŋo pe itimo bal mo. Nyako bene ka ginyomo noŋo pe otimo bal. Ento jo ma nyomme gibinoŋo ayelayela me kwo me lobo man; amito ni ka twerre kono akwanyo ayelayela meno woko ki i komwu.
Jon 21:29 Utmegina, gin ma aloko en ene ni, kare doŋ odoko diŋ; cakke kombeddi jo ma tye ki mon myero gubed calo jo ma pe ki mon,
Jon 21:30 ki jo ma kumo myero gubed calo jo ma pe kumo, jo ma cwinygi yom calo jo ma pe cwinygi yom, jo ma wilo jami gubed calo jo ma pe tye ki gin mo,
Jon 21:1815 
Jon 21:31 jo ma tiyo ki jami me lobo man calo jo ma pe gitye ka tic kwede, pien lobo kit ma tye kwede-ni bitum woko.
Jon 21:32 Amito wubed laboŋo par mo. Dano ma pud peya onyomo, cwinye paro lok pa Rwot, kit ma myero eyom kwede cwiny Rwot.
Jon 21:33 Ento dano ma doŋ onyomo, paro mere lok me lobo kit ma ebiyomo kwede cwiny dakone;
Jon 21:34 tamme pokke i dul aryo. Dako ma pe ginyomo, nyo nyako, bene paro lok pa Rwot, wek ebed maleŋ i kome ki i cwinye. Ento dako ma ginyomo paro mere lok me lobo, kit ma myero eyom kwede cwiny cware.
Jon 21:35 Awaco lok man pi konyowu, pe me geŋowu ageŋa, ento wek omi gin ducu owot kakare, cwinywu bene obed i kom Rwot, ma gin mo pe ywayo tamwu tero woko cen.
Jon 21:36 Ka ŋat mo tamo ni kit bedone ki nyako ma ecikke kwede pe tye atir, ka marre dit i kome, en doŋ myero otim kit macalo cwinye mito, ka tamo ni obed ki meno. Bal mo pe iye, gitwero nyomme megi.
Jon 21:37 Ento ka dano mo cwinye tek kun pe tye gin mo ma diye, ma doŋ bene noŋo otyeko mine me weko nyako-nu ma pe ginyomme, noŋo otimo ber ka ce twero loyo tamme.
Jon 21:38 Kumeno ŋat munyomo nyako ma ecikke kwede noŋo otimo ber, ento ŋat ma pe onyomo nyako ma en ocikke kwede noŋo otimo ber makato.
Jon 21:39 Cik geŋo dako ka pud cware tye kwo, ento ka cware doŋ oto woko, ci en bedo ki kare me nyomme ki laco mo mukene ma cwinye mito, ma tye i kin jo pa Rwot keken.
Jon 21:40 Ci twero miyo dako-nu cwinye bedo yom makato ka ce en obedo kit meno ma pe dok onyomme; meno tamma, atamo bene ni atye ki cwiny pa Lubaŋa.
Jon 21:1 Jo Korint 8 Cam ma gityero bot jogi
Jon 21:1 Lok ma dok i kom cam ma gityero bot jogi. Waŋeyo ni, “wan ducu watye ki ŋec.” Kit ŋec meno miyo dano giwakke awaka, ento mar medo tek bot dano.
Jon 21:2 Dano ma tamo kekene ni eŋeyo gin mo, noŋo pe ŋeyo gin mo kit ma onoŋo myero eŋe kwede.
Jon 21:3 Ento ka ŋat mo maro Lubaŋa, ci Lubaŋa bene ŋeye.
Jon 21:4 Doŋ lok ma dok i kom cam ma gityero bot jogi; waŋeyo ni, “jok pe gin mo i lobo,” dok ni, “Lubaŋa mo mukene pe, kono en Lubaŋa acel-li keken.”
Jon 21:1816 
Jon 21:5 Kadi bed tye gin mogo ma gilwoŋo ni lubaŋa i polo nyo i lobo, kit macalo tye lwak lubaŋa ki lwak rwodi mapol mapatpat-ti,
Jon 21:6 ento ki tuŋ botwa Lubaŋa tye acel, en Lubaŋa Won, ma jami ducu a ki bote, ma wan wabedo tye pire; dok bene tye Rwot acel keken, Yecu Kricito, ma miyo jami ducu bedo tye, wan bene wabedo tye pire.
Jon 21:7 Kadi bed kumeno, jo mapol pe gitye ki ŋec macalo meno. Jo mogo doŋ guŋiyo woko i woro jogi nio wa ceŋ tin; gicamo cam ma kun noŋo pud gitamo ni, “Man adada gin ma gityero bot jok,” miyo tam ma tye i igi ma nyuto botgi balgi balle woko.
Jon 21:8 Cam pe bimiyo Lubaŋa pwoyowa; pe wabibedo marac ka pe wacamo cam, pe bene wabibedo maber ka wacamo.
Jon 21:9 Ento wugwokke, wek twero ma wutye kwede pe odok gin mo ma miyo dano magoro poto i bal.
Jon 21:10 Pien ka dano mo ma tam ma i iye ma nyutte balle pud goro oneno ni ma itye ki ŋec ibedo ka cam i ot jok, pe bimedo tekcwiny bote me camo riŋo ma gityero bot jogi?
Jon 21:11 Kono en dano ma niye mere goro-ni obedo omeru ma yam Kricito oto pire, en bito pi ŋecci!
Jon 21:12 Doŋ ka wubalo kit man bot utmegiwu ma niyegi goro, ka dok wubalo tamgi ma nyuto botgi balgi ma pud goro, noŋo wubalo i kom Kricito.
Jon 21:13 Pi meno, ka cam aye miyo omera poto i bal, pe doŋ abicamo riŋo matwal, wek pe ami omera opot i bal.
Jon 21:1 Jo Korint 9 Twero ma lukwena gitye kwede
Jon 21:1 An pe alone kena? An pe lakwena? Yam pe aneno Rwotwa Yecu Kricito? Wun pe adwoggi me ticca i Rwot?
Jon 21:2 Kadi bed jo mogo pe giye ni an lakwena, ento ki tuŋ botwu an lakwena, pien wun kikomwu aye wubedo lanyut me kwenana i Rwot.
Jon 21:3 Meno aye pidona bot jo ma giroka ki peny.
Jon 21:4 Pe watye ki twero me noŋo cam ki mat ma iwa mito?
Jon 21:5 Pe atye ki twero me tero dako ma Lakricitayo kacel kweda i wotta, macalo lukwena mukene, ki omego pa Rwot, ki Kepa?
Jon 21:6 Nyo wan ki Barnaba keken aye myero wati pi camwa piwa kenwa?
Jon 21:1817 
Jon 21:7 Aŋa ma cito i mony, ci cako culo mucarane pire kene? Aŋa ma pito olok i potone ma pe camo nyig olok mucek iye? Lakwat mene ma pe mato cak ma a i kom lim ma en kwayo.
Jon 21:8 Atye ka loko lok man i kit pa dano keken? Cik kono pe loko lok ma rom ki man?
Jon 21:9 Pien i cik pa Moses gicoyo ni, “Pe itwe dog twon ka tye ka nyono bel.” Lubaŋa mono tamme tye twatwal pi dyaŋ?
Jon 21:10 En pe oloko lok meno piwa? I adane lokke yam gicoyo piwa, pien lapur myero opur pur kun noŋo tye ki gen, ŋat ma dino bel bene myero odin kun tye ki gen me noŋo dul mo iye.
Jon 21:11 Ka wacoyo kodi me cwiny i kinwu, meno lokke bedo lok madit twatwal ka wakayo jami mogo me kom ki botwu?
Jon 21:12 Ka jo mukene gitye ki twero meno i komwu, ci wan doŋ pe wakatogi kwede woko? Ento kadi bed twero meno tye botwa, pe watiyo kwede; wadiyo cwinywa i lok ducu wek pe omi waket ariya mo ma geŋo tito lok me kwena maber i kom Kricito.
Jon 21:13 Pe wuŋeyo ni, jo ma gitiyo tic i ot pa Lubaŋa ginoŋo camgi ki i ot pa Lubaŋa, dok jo ma gitiyo i kom keno tyer gipoko botgi gitum ma gityero?
Jon 21:14 Rwot bene yam ociko i kit yo acel-lu ni, jo ma tito lok me kwena maber myero gunoŋ gin ma gikwo kwede pi tito lok me kwena maber-ri.
Jon 21:15 Ento an pe atiyo ki twero macalo meno wacel. Dok bene pe acoyo lok man ni kono wutima kit meno. Bedo ber ka ato, kato ma dano mo loko wakkena doko gin ma ka cuŋone pe.
Jon 21:16 Ka atito lok me kwena maber, myero pe awakke pire, pien gidiya iye adiya. Ka pe atito lok me kwena maber, ci abineno can.
Jon 21:17 Ka atimo man pi twerona kena, abinoŋo bakacic, ento ka atimo ma kun pe amito, noŋo atye ka cobo tic ma gimiya.
Jon 21:18 Abinoŋo kit bakacic aŋo? Bakacicca en aye yomcwiny ma anoŋo i tito lok me kwena maber, laboŋo ŋolo kit cul mo iye bot dano ma giwinyo, kun bene pe atiyo ki twero ma atye kwede wek anoŋ kony mo ki bot jo ma atito botgi lok me kwena maber.
Jon 21:19 Kadi bed alone kena i nyim dano ducu, ento doŋ atyeko mine me bedo opii pa jo ducu, wek anoŋgi mapol.
Jon 21:20 Ka abedo bot Lujudaya alokke abedo macalo Lujudaya, wek anoŋ Lujudaya mogo; bot jo ma tye i te cik pa Moses abedo bene macalo ŋat ma tye i te cik, kadi bed an kikoma pe atye i te cik, wek anoŋ jo ma tye i te cik.
Jon 21:1818 
Jon 21:21 Bot Lurok ma pe i te cik pa Moses abedo macalo ŋat ma pe i te cik, kun noŋo pe atye laboŋo cik pa Lubaŋa, ento abedo i te cik pa Kricito.
Jon 21:22 Bot jo ma gigoro i niyegi, alokke adoko dano magoro bene, wek anoŋ jo magoro. Alubo kit ducu ma dano gitye kwede, wek omiya alar jo mogo i yo ducu.
Jon 21:23 Meno ducu atiyo pi lok me kwena maber, wek an bene anywak gum mo ma a iye kacel kwedgi.
Jon 21:24 Pe wuŋeyo ni, jo ma gipyem i ŋwec ducu giriŋo, ento dano acel keken aye ma limo mot me pwoc? Wun bene wuriŋ kumeno wek wunoŋ mot me pwoc.
Jon 21:25 Dano acel acel ma pyem i tuko myero ogwokke kene i yo ducu. Gitimo meno wek ginoŋ lalukana ma balle woko, ento wan watimo pi noŋo lalukana ma pe ballene.
Jon 21:26 An mera ariŋo atir ma pe acabbe atata; ka awacci atye i tuko me doŋŋe, pe adoŋo piny macalo ŋat ma doŋo yamo ata.
Jon 21:27 Acano koma, kun bene aloye calo opiina, wek ka doŋ atyeko tito lok bot jo mukene, pe abed ŋat ma pe gipwoyo.
Jon 21:1 Jo Korint 10 Woro jogi kelo can
Jon 21:1 Utmegina, amito wuŋe ni, kwarowa ducu yam gubedo i te pol, gin ducu guwok ki i dye nam,
Jon 21:2 gin ducu bene yam gibatijagi i i pol ki i nam, wek doŋ gubed jo pa Moses.
Jon 21:3 Gin ducu yam gucamo cam acel me cwiny,
Jon 21:4 gin ducu bene gumato ginamata acel me cwiny. Pien gumato pii mua ki i kom got me cwiny ma woto kacel kwedgi, got meno yam en Kricito.
Jon 21:5 Kadi bed kumeno, Lubaŋa pe opwoyo pol jo mogo ma i kingi; pien guto gutum woko liweŋ i tim.
Jon 21:6 Lok meno ducu odoko labol botwa, ma cikowa ni pe myero wabed ka paro gin maraco macalo yam gin guparo.
Jon 21:7 Pe wawor jogi macalo jo mogo i kingi, kit macalo yam gicoyo ni, “Lwak gubedo piny gucamo ka gumato, ci gua malo ka myel.”
Jon 21:8 Wan pe myero wadonyu i timo tim kwele, macalo jo mogo i kingi yam gutimo, ci jo alip pyeraryo wiye adek guto woko ducu i nino acel.
Jon 21:9 Pe waomu cwiny Rwot, macalo jo mogo i komgi yam guomo cwinye, ci omiyo twol onekogi woko.
Jon 21:1819 
Jon 21:10 Pe waŋur, macalo jo mogo i kingi yam guŋur kwede, ci omiyo Lanek oŋinyogi woko.
Jon 21:11 Meno ducu yam otimme i komgi macalo lapo wic, ka doŋ gicoyo me cikowa, wan jo ma agikki piny oo i komwa-ni.
Jon 21:12 Pi meno ŋat mo ma tamo ni etwero cuŋ myero ogwokke wek pe opoti.
Jon 21:13 Pe tye bita mo ma makowu ma pe mako dano ducu; Lubaŋa genne, pe biye ni gibitwu matek makato ma wuromo cirone, ento i kare ma Catan tye ka bitowu, Lubaŋa bimiyowu yo ma myero wubwot kwede, wek wubed ki twero me ciro.
Jon 21:14 Pi meno, wun luwota ma amaro, wubol woro jogi woko matwal.
Jon 21:15 Aloko kwedwu macalo jo ma luryeko; wubed ki tam kekenwu i lok ma aloko.
Jon 21:16 Kikopo me gum ma walego iye gum, pe waribbe iye i remo pa Kricito?
Jon 21:17 Pien mugati tye acel, wan ma wapol-li bene wabedo kom acel, pien wan ducu wanywako camo en mugati acel-lu.
Jon 21:18 Koŋ wunen jo Icrael; jo ma camo gitum ma gityero bot Lubaŋa pe giribbe ki keno tyer?
Jon 21:19 Ka aloko kumeno noŋo atamo aŋo? Ni cam ma gityero bot jogi obedo gin mo, nyo ni jogi gubedo gin mo?
Jon 21:20 Pe, gin ma awaco en ene ni, gitum ma jo ma pe ŋeyo Lubaŋa gutyero, gityero bot jogi, ento pe gityero bot Lubaŋa. Pe amito wuribbe ki jogi.
Jon 21:21 Pe wutwero mato ki kikopo pa Rwot ki pa jogi. Pe wutwero cam i meja pa Rwot ki dok i meja pa jogi.
Jon 21:22 Wamito omo cwiny Rwot wek nyeko omake? Wan mono watye ki tek wakato en? Wuti gin ducu pi deyo pa Lubaŋa
Jon 21:23 “Atwero timo jami ducu,” ento meno pe nyuto ni jami ducu tye ki kony. “Atwero timo jami ducu,” ento man pe nyuto ni jami ducu doŋ niye pa dano.
Jon 21:24 Dano pe olub gin ma konyo en keken, ento myero olub gin ma konyo lawote bene.
Jon 21:25 Wucam kit riŋo ducu ma gicato i cuk, pe wubed ka penyo gin mo iye pi lworo bal.
Jon 21:26 Pien lobo ki jami ducu ma tye iye obedo jami pa Rwot.
Jon 21:27 Ka ce dano mo ma pe oye Lubaŋa olwoŋowu ka cam, kun wumito wucit wucam, ka wuo i gaŋŋe wucam gin ducu ma giketo i nyimwu, pe wubed ka penyo gin mo iye pi lworo bal.
Jon 21:1820 
Jon 21:28 Ento ka ŋat mo owaco botwu ni, “Man gin ma doŋ gityero bot jok,” pe wucam, pi paro pi ŋat ma doŋ otito lok meno pi poyo wiwu-ni, ki pi tamme ma i cwinye ma nyuto balle bote.
Jon 21:29 Meno aloko pi tam ma tye i cwiny dano mukene ca, pe pi tam ma i cwinyi. Piŋo gigeŋo kuc ma atye kwede me timo gin mo-ni woko, pi tam ma tye i cwiny dano mukene?
Jon 21:30 Ka anywako camo cam ki jo mukene kun apwoyo Lubaŋa bene, piŋo giyeta pi gin ma doŋ atyeko pwoyo Lubaŋa pire?
Jon 21:31 Doŋ ka wucamo cam nyo ka wumato mat, nyo gin ducu ma wutiyo, wutim ducu pi miyo deyo bot Lubaŋa.
Jon 21:32 Pe wubal cwiny Lujudaya, kadi jo Grik, nyo jo muye Lubaŋa,
Jon 21:33 macalo an atemo yomo cwiny jo ducu i gin ducu ma atiyo, kun pe alaro pi gin ma konyo an kena, ento alaro pi gin ma konyo jo mapol, wek gularre.
Jon 21:1 Jo Korint 11
Jon 21:1 Wulub kita, macalo an bene alubo kit pa Kricito. Mon myero gubo wigi
Jon 21:2 Apwoyowu pien i lok ducu wupo pira, kun wumako pwonnya ma yam akelo botwu.
Jon 21:3 Ento amito wuŋe ni wi laco acel acel en aye Kricito, wi dako aye cware, ki wi Kricito aye Lubaŋa.
Jon 21:4 Laco mo-ni ma lego Lubaŋa, nyo ma tito lok pa Lubaŋa kun oboyo wiye, meno noŋo oketo lewic i wiye;
Jon 21:5 ento dako ma lego Lubaŋa nyo ma tito lok pa Lubaŋa, ma kun pe oboyo wiye noŋo oketo lewic i wiye, pien pe tye apokapoka mo i kin en ki dako ma olyelo wiye woko.
Jon 21:6 Ka dako mo pe boyo wiye, myero onyar yer wiye woko. Ka bedo me lewic ka dako olyelo wiye, nyo onyaro yer wiye anyara, en doŋ myero obo wiye woko.
Jon 21:7 Laco pe myero obo wiye, pien en cal pa Lubaŋa dok deyo pa Lubaŋa bene; ento dako aye deyo pa laco.
Jon 21:8 Laco yam pe giketo nia ki i kom dako, ento dako aye oa i kom laco.
Jon 21:9 Laco yam pe giketo pi dako, ento dako aye giketo pi laco.
Jon 21:10 En mumiyo dako myero obed ki lanyut me twero i wiye, pi lumalaika.
Jon 21:11 Ento i kwowa me bedo i Rwot, dako pe twero cuŋ kene laboŋo laco, ki laco bene pe twero cuŋ kene laboŋo dako;
Jon 21:1821 
Jon 21:12 pien macalo dako yam gitiyo oa i kom laco, i kit acel-lu laco bene dako aye ma nywalo, dok jami ducu a ki bot Lubaŋa.
Jon 21:13 Koŋ wuŋol lok man kenwu; tika nen ber ka dako olego Lubaŋa ma pe oboyo wiye?
Jon 21:14 Kit ma ma ginywalowa kwede bene pe pwonyowu ni, ka laco oloto yer wiye odoŋo maboco, ci miyo ginyware?
Jon 21:15 Ento dako gire ka yer wiye olot maboco meno bedo me deyo bote, pien gimiye yer maboco-nu me umme kwede.
Jon 21:16 Doŋ ka ŋat mo mito kelo pyem iye, wan giwa wape ki kit macalo meno, pe bene tye i kin jo ducu muye Lubaŋa. Bal ma oridde odonyo i Cam pa Rwotwa
Jon 21:17 Acikowu kun bene atye ki lok mogo ma cwinya pe yom iye i komwu, pien cokkewu-ni gin mo ma konyo pe iye, kelo bal keken.
Jon 21:18 Lok mukwoŋo ma atyeko winyone en aye ni, ka lwak gucokke kacel, apokapoka bedo tye i kinwu. An bene tuŋcel aye lok meno,
Jon 21:19 pien dul mogo myero gubed i kinwu, wek jo ma tye maber gunen woko ka maleŋ.
Jon 21:20 Pien ka wucokke kacel pe wucamo. Cam pa Rwotwa,
Jon 21:21 pien wun ducu ŋat acel acel kwoŋo camo camme woko, kun jo mogo bedo ki kec, ki jo mogo gimer megi woko.
Jon 21:22 Wun mono pacowu pe, ka ma wutwero camo iye camo iye cam ki mato mat-gu? Nyo wucayo jo ducu muye Lubaŋa, kun wuketo lewic i kom jo ma pe tye ki gin mo? Myero awac botwu gin aŋo? Wumito apwowu? Pe atwero pwoyowu pi lok man. Acakki me Cam pa Rwotwa (Matayo 26.26-29; Marako 14.22-25; Luka 22.14-20)
Jon 21:23 Pien pwony ma yam apwonyowu kwede, Rwot aye mumiya, ni, i wor meno ma giketo roro i kome-ni, Rwot Yecu omako mugati;
Jon 21:24 ka doŋ opwoyo, ci obaro iye, omiyogi kun wacci, “Man aye koma ma tye piwu. Wutim kuman me po pira.”
Jon 21:25 Kumeno ka gucamo otum, otiŋo kikopo kun wacci, “Kikopo man aye gicikke manyen i remona. Wutim kuman i kare ducu ma wumato, me po pira.”
Jon 21:26 Pien i kare ducu ma wucamo mugati man, dok bene ka wumato ki kikopo-ni, noŋo wutye ka yweko lok me to pa Rwot, nio ka en bidwogo. Jo ma camo Cam pa Rwotwa i kit ma pe myero
Jon 21:1822 
Jon 21:27 En mumiyo ka dano mo ocamo mugati man, nyo omato kikopo man ma kun kite pe myero, noŋo en odoko labal pi pyedo kom ki remo pa Rwot.
Jon 21:28 Dano acel acel myero koŋ okwoŋ ŋine kene, ka doŋ ocak camo mugati meno ki mato gin ma tye i kikopo meno.
Jon 21:29 Pien ŋat ma camo nyo mato kun pe oniaŋ maber i kom gin ma gilwoŋo ni kom Rwot, noŋo en tye ka kelo kop i kome kene ka ce ocamo nyo omato.
Jon 21:30 Meno gin mumiyo jo mapol i kinwu gitwo, dok gigoro bene, ki jo mogo doŋ guto woko.
Jon 21:31 Ka kono nene wan kikomwa waŋolo kop i komwa kekenwa ki ada, kono pe giŋolo kop i komwa.
Jon 21:32 Doŋ ka Rwot aye ma ŋolo kop i komwa, en pwodowa me pwonyowa, wek pe giŋol kop olowa kacel ki jo me lobo.
Jon 21:33 Pi meno doŋ, utmegina, ka wucokke ka camo cam pa Rwotwa, ŋat acel acel myero koŋ okur lawote.
Jon 21:34 Ka dano mo kec neko, myero koŋ ocam cam i pacone, wek pe kop olowu ka wucokke kacel. Lok mukene mudoŋ, abiyubo ka ao botwu.
Jon 21:1 Jo Korint 12 Mot mogo ma Cwiny Maleŋ miyo
Jon 21:1 Utmegina, amito wuniaŋ lok i kom mot ma Cwiny Maleŋ miyo.
Jon 21:2 Wuŋeyo ni i kare ma yam onoŋo pud pe wuŋeyo Lubaŋa, noŋo wurwenyo woko ata ka woro cal jogi ma pe loko, ka ma giterowu iye ducu-ni.
Jon 21:3 Pi meno amito wuniaŋ ni, pe tye ŋat mo ma Cwiny pa Lubaŋa telo ma wacci, “Yecu giceno;” dok bene pe tye ŋat mo ma twero wacci, “Yecu aye Rwot,” ento Cwiny Maleŋ keken ma twero miye eloko.
Jon 21:4 Mot tye ma kitgi patpat, ento Cwiny tye acel.
Jon 21:5 Tic ma gitiyo pi Rwot bene tye ma kitgi patpat, ento Rwot tye acel.
Jon 21:6 Tek pa Lubaŋa tiyo i yo mapatpat, ento Lubaŋa acel-lu aye ma tiyo i yo ducu ki pi jo ducu.
Jon 21:7 Dano acel acel gimiyo bote lanyut me Cwiny ma konyo lwak.
Jon 21:8 Cwiny Maleŋ miyo bot dano acel kwena me ryeko; en Cwiny acel-lu bene miyo bot dano mukene kwena me ŋec.
Jon 21:9 En Cwiny acel-lu miyo niye bot ŋat mukene, ki bot dano mukene en Cwiny acel- lu miyo mot me caŋo two i kom dano.
Jon 21:1823 
Jon 21:10 Bot ŋat mukene en miyo mot me tiyo taŋo, bot ŋat mukene mot me tito lok pa Lubaŋa, bot ŋat mukene miyo ryeko me poko kin cwiny mapatpat, bot ŋat mukene miyo dumo leb mapatpat, bot ŋat mukene miyo ryeko me gonyo leb mapatpat.
Jon 21:11 Ento Cwiny acel-lu aye ma tiyo tic i mot magi ducu; en poko mot mapatpat bot dano acel acel kit macalo en mito. Kom acel tye ki dul mapol
Jon 21:12 Pien Kricito calo kom acel ma tye iye dul mapol; ento noŋo pud tye kom acel, kadi bed gitye dul mapol.
Jon 21:13 Pien wan ducu, Lujudaya ki jo Grik, opii ki jo ma gilone kengi, gibatijawa wadoko kom acel i Cwiny acel-lu pa Lubaŋa, wan ducu wamato en Cwiny acel-lu.
Jon 21:14 Pien kom dano pe tye iye dul acel keken, ento tye iye dul mapol.
Jon 21:15 Ka kono tyen wacci, “Pien an pe a ciŋ, an pe a dul kom,” meno pe geŋe bedo dul kom.
Jon 21:16 Ka kono it wacci, “Pien an pe a waŋ, an pe a dul kom,” meno pe geŋe bedo dul kom.
Jon 21:17 Ka kono kom ducu obedo waŋ, kono giwinyo lok ki ŋo? Dok kono kom ducu obedo it, kono giŋweyo ki ŋo?
Jon 21:18 Ento kit ma tye kwede-ni, Lubaŋa oketo dul mapatpat i kom, dul acel acel kit macalo en mito.
Jon 21:19 Ka kono gin ducu gubedo dul acel, kom kono obedo kwene?
Jon 21:20 Kit macalo tye-ni, tye dul mapol, ento kom tye acel.
Jon 21:21 Waŋ pe twero waco ki ciŋ ni, “An pe amiti.” Wic pe twero waco ki tyen ni, “An gira pe amitowu.”
Jon 21:22 Ma kaka meno, dul kom maca ma gitamo ni goro mitte twatwal,
Jon 21:23 dok bene dul maca me kom ma gitamo ni deyogi pe, dul magi aye girukogi ki deyo makato, ki dul komwa ma nen marac warukogi ki ruk ma nen maber makato,,
Jon 21:24 ma kun dul komwa ducu ginen maber ma pe dok gimito gin mo. Lubaŋa oketo dul mapol me kom kun ribogi kacel, kun miyo deyo madwoŋ makato bot dul ma deyogi nok,
Jon 21:25 wek apokapoka mo obed pe i kom, ento omi dul acel acel opar pi dul wadgi.
Jon 21:26 Ka dul mo acel tye ki arem, ci dul kom mukenegu bene rem kacel kwede; ka gipako dul acel, dul mukene-gu bene ducu ribbe kwede ki yomcwiny.
Jon 21:27 Kombeddi doŋ wun kom Kricito, dano acel acel obedo dul kom Kricito.
Jon 21:1824 
Jon 21:28 Ento Lubaŋa oketo jo magi i lwak muye Kricito; mukwoŋo lukwena, me aryone lutit lok pa Lubaŋa, me adekke lupwony, ki dok jo ma tiyo tic me taŋo; ki jo ma lubo gin jo ma gimiyo botgi mot me caŋo two ki i kom dano, jo ma tiyo tic me kony, jo ma romo loyo tic, ki jo ma gidumo leb mapatpat.
Jon 21:29 Jo ducu gin lukwena? Jo ducu gitye ki mot me tito lok pa Lubaŋa?
Jon 21:30 Jo ducu tye ki mot me caŋo dano? Jo ducu gidumo leb mapatpat? Jo ducu gin lugony leb?
Jon 21:31 Wuket cwinywu i noŋo mot ma pigi dito.
Jon 21:1 Jo Korint 13 Mar Kombeddi doŋ amito anyut botwu yo maber dok makato.
Jon 21:1 Kadi aloko leb pa dano ki pa lumalaika, ka pe atye ki mar, abedo calo olaŋ ma kok, gara ma wo awoya.
Jon 21:2 Ka atye ki mot me tito lok pa Lubaŋa macalo lanebi, ma aniaŋ i muŋ ducu, dok bene noŋo atye ki ŋec ducu, ma atye bene ki niye ducu, ma atwero bene kobo kwede godi madoŋo-gu woko ka mukene, ce pe atye ki mar, ci pe a gin mo.
Jon 21:3 Ka apoko jami ducu ma atye kwede, ma bene amiyo koma ni giwaŋ woko ki mac, ento ka pe atye ki mar, ci pe konya ki gin mo.
Jon 21:4 Mar diyo cwinye, dok lakica bene; mar pe lanyeko, pe wakke;
Jon 21:5 pe nyatte, pe tiyo gin ma pe myero, pe yenyo gin mukemo en kene; pe bedo ki keccwiny, pe bedo kun keto cwinye i kom gin marac ma gitimo i kome;
Jon 21:6 cwinye pe bedo yom i kom tim ma pe atir, ento cwinye bedo yom i lok ada.
Jon 21:7 Mar diyo cwinye i kom jami ducu, ye lok ducu,, dok bedo ki gen i kare ducu, keto tek bene me ciro jami ducu.
Jon 21:8 Mar pe gik; ento lok atita bitum woko; kadi ki dumo leb bene bigik woko; kadi ŋec bene bitum woko,
Jon 21:9 pien wan waŋeyo dul mogo manoknok keken, lutit lok pa Lubaŋa gitito dul mogo manoknok keken;
Jon 21:10 ento gin makulu ka obino, ci gin ma obedo duldul bigik woko.
Jon 21:11 I kare ma pud an latin, aloko lok calo latin, aparo jami ducu calo latin; ento kombeddi ma doŋ ateggi-ni, doŋ abwoto kit me tino woko.
Jon 21:12 Gin ma waneno kombeddi cal ki tipo ma nen ribiribi i kiyo; ento i kare ma bino anyim ca wabinenne waŋ ki waŋ. Kombeddi aŋeyo dul mo manok keken, ento i nino ma bino anyim ca abibedo ki ŋec ducu liweŋ, kit macalo Lubaŋa tye ki ŋec ducu i koma-ni.
Jon 21:1825 
Jon 21:13 Doŋ tye gin adek ma gibedo matwal: niye, gen, mar; ento gin ma pire dit ma katogi ducu en aye mar.
Jon 21:1 Jo Korint 14 Dumo leb mapatpat ki tito lok pa Lubaŋa
Jon 21:1 Wuket mar aye obed tamwu mukwoŋo ma pire dit; wuket cwinywu bene me noŋo mot ma Cwiny Maleŋ miyo, makato ducu mot me tito lok pa Lubaŋa.
Jon 21:2 Pien dano ma dumo leb mapatpat pe loko ki dano, ento noŋo loko ki Lubaŋa. Ŋat mo ma niaŋ i lokke pe, pien noŋo en tye ka loko muŋ me Cwiny Maleŋ.
Jon 21:3 Ento dano ma tito lok pa Lubaŋa loko ki dano kun doŋo niyegi, cuko cwinygi dok kweyo cwinygi bene.
Jon 21:4 Dano ma dumo leb mapatpat doŋo niyene kene; ento ŋat ma tito lok pa Lubaŋa noŋo tye ka doŋo jo muye Kricito i niyegi.
Jon 21:5 Amito ni wudum leb mapatpat, ento makato ducu amito wutit lok pa Lubaŋa. Dano ma tito lok pa Lubaŋa pire dit kato ŋat ma dumo leb mapatpat, kono nyo ka ce tye dano mo ma twero gonyo bot dano gin ma en loko, wek okony jo muye Kricito i doŋo.
Jon 21:6 Utmegina, ka abio botwu kunnu ma kun noŋo adumo leb mapatpat, abibedo ki kony aŋo botwu, ka pe akelo botwu lok pa Lubaŋa ma ginyutta, nyo ŋec mo, nyo lok mo ma Lubaŋa omiya me atita, nyo pwony mo?
Jon 21:7 Kadi wa gin ma pe ki kwo, ma kok calo nyamulere nyo naŋa, ka ce dwane pe owinnye maber, ci dano gibiniaŋ niŋniŋ i wer ma gikuto nyo gigoyo?
Jon 21:8 Buriji bene ka pe gikuto i dwan me lwoŋo kikome, ci aŋa ma biyubbe pi cito i lweny?
Jon 21:9 En i yo acel-lu, aŋa ma biniaŋ i gin ma wuloko ka wudumo aduma ki leb mapatpat, kun wuloko lok ma pe niaŋŋe? Lokwu biket woko i yamo ata.
Jon 21:10 Tye leb mapol ma kitgi patpat i wi lobo, ento pe tye mo ma te lokke pe.
Jon 21:11 Ento ka pe aŋeyo leb ma dano mo-ni tye ka loko, abedo macalo larok bote, ki en bene bedo macalo larok bota.
Jon 21:12 Doŋ kit meno, macalo wuketo cwinywu me noŋo mot me Cwiny, wutem loyo jo mukene ducu i gin ma doŋo jo muye Kricito, miyo gicuŋ matek.
Jon 21:13 Pi meno, dano ma dumo leb mapatpat myero oleg Lubaŋa wek okonye me gonyo tyen lok ma eloko.
Jon 21:14 Pien ka alego Lubaŋa ma kun noŋo adumo aduma, cwinya bene lego, ento noŋo tamma pe timo iye gin mo.
Jon 21:1826 
Jon 21:15 Atim aŋo doki? Abilego Lubaŋa ki cwinya kun alego ki tamma bene; abiwero wer ki cwinya kun awero ki tamma bene.
Jon 21:16 Ka pe kumeno, ka ipwoyo Lubaŋa ki cwinyi keken, dano mukene ata ma obino i cokkewu twero gamo “Amen” i pwocci-nu i kite mene, ma kun pe oniaŋ i gin ma iloko?
Jon 21:17 Kadi bed onoŋo imiyo pwoc maber, pe konyo dano mukene ca me doŋo kadi ki acel mo.
Jon 21:18 Apwoyo Lubaŋa pien an adumo leb mapatpat ma akatowu ducu,
Jon 21:19 ento i cokke pa jo muye Kricito amito loko lok abic mo keken ki tamma wek apwony ki jo mukene, makato loko lok alip ki alip kun adumo aduma ki leb mapatpat.
Jon 21:20 Utmegina, pe wubed calo litino i tamwu. Wubed litino i timo gin marac, ento i tamwu myero wubed jo muteggi.
Jon 21:21 Yam gicoyo i cik ni, “Abiloko ki jo me rok man i leb ma jo dumo kwede aduma ki i dog jo ma gin lurok ento kadi bed kumeno, gin pe gibiwinyo lokka, man lok pa Rwot.”
Jon 21:22 Meno nyuto ni, dumo leb mapatpat gimiyo wek obed lanyut bot jo ma pe guye Kricito, pe bot jo muye, ento tito lok pa Lubaŋa tye pi jo muye, pe pi jo ma pe guye.
Jon 21:23 Doŋ ka dano ma guye Kricito gucokke kacel kun jo ducu ma iye gidumo leb mapatpat, dok ka jo mukene ata, nyo ma pe guye, gubino iye, pe gibiwaco ni wun jo mubaŋŋe?
Jon 21:24 Ento ka dano ducu tye ka tito lok pa Lubaŋa, ce ka dano mo ma pe ye obino iye, nyo dano mo ata obino i ot, en tika biniaŋ i balle pi gin ma en owinyo ki bot jo ducu; lok ma dano ducu guloko biŋolo kop i kome,
Jon 21:25 muŋ ma tye i cwinye bene en bituco woko ka maleŋ, ka doŋ biryebbe piny ci cako woro Lubaŋa kun tuco ni, “Adada, Lubaŋa gire tye i kinwu.” Lok ducu giti maber kore ki kore
Jon 21:26 Lokke doŋ tye niŋniŋ, utmegina? Ka wucokke kacel, dano acel acel noŋo tye ki gin mo; ŋat mo noŋo tye ki wer, mo tye ki pwony, mo tye ki lok ma ginyutte, mo dumo leb mapatpat, ki mo mukene noŋo ŋeyo gonyo te lokke. Gin-nu ducu myero otimme i yo ma konyo doŋo jo muye Kricito.
Jon 21:27 Ka dano dumo leb mapatpat, myero gubed gin aryo nyo adek, pe okat wel ennu- ni, kun gileyo aleya, ma ŋat mo gonyo te lokke.
Jon 21:28 Doŋ ka onoŋo pe tye ŋat mo ma gonyo, ci myero dano ma mito lok i leb mapatpat oliŋ aliŋa i cokke pa jo muye Kricito, en olok kekene ki Lubaŋa.
Jon 21:1827 
Jon 21:29 Ento jo aryo nyo adek ma gitito lok Lubaŋa gitwero lok, kun jo mukene-gu giŋiyo lok ma giloko.
Jon 21:30 Ka ce inen Lubaŋa onyuto lok mo bot ŋat mukene ma obedo piny, doŋ dano ma nen tye ka lok ca myero oliŋ woko.
Jon 21:31 Pien wun ducu wutwero tito lok pa Lubaŋa kun wuleyo aleya, wek jo ducu gupwonnye, dok bene ocuk cwinygi.
Jon 21:32 Jo ma gitito lok pa Lubaŋa gitwero loyo cwiny ma gimiyogi me tito lok;
Jon 21:33 pien Lubaŋa pe ticce me kelo anyobanyoba, en gire won kuc. Macalo timme i cokke ducu pa lwak muye Yecu, ma gin jo pa Lubaŋa,
Jon 21:34 mon myero guliŋ woko litik ka gitye i kacokke. Pien pe giyegi me lok; gin myero gubed i te loc, macalo cik pa Lujudaya bene oloko.
Jon 21:35 Ka ce gimito ŋeyo lok mo, myero gupeny coggi ki paco. Bedo me lewic mada, dako me lok i cokke pa lwak dano ma guye Kricito.
Jon 21:36 Gwok nyo wutamo ni lok pa Lubaŋa yam oa ki botwu ba, dok obino botwu keken?
Jon 21:37 Ka ŋat mo tamo ni en latit lok pa Lubaŋa, nyo etye ki mot mogo me Cwiny, myero oŋe ni, lok ma acoyo botwu-ni en aye cik mua ki bot Rwot.
Jon 21:38 Ento ka ŋat mo pe oketo lok man i tam, pe bene gibeketo tam i kome.
Jon 21:39 Kit meno, utmegina, wuket cwinywu i tito lok pa Lubaŋa, lok me dumo leb mapatpat bene pe wugeŋ.
Jon 21:40 Ento gin mo ducu wutim i kit maber, dok kore ki kore.
Jon 21:1 Jo Korint 15 Cer pa Yecu Kricito
Jon 21:1 Utmegina, amito poyo wiwu i kom lok me kwena maber ma yam atito botwu, ma doŋ wugamo-ni, en bene ma doŋ wucuŋ iye-ni;
Jon 21:2 en lok ma wularre pire-ni, ka doŋ wumako matek kit ma yam atittiwu kwede, ka onoŋo pe wuye nono.
Jon 21:3 Pien lok ma nene amiyowu ma pire dit mukwoŋo, en lok ma yam gimiya, ma waco ni, Kricito yam oto pi balwa, kun lubo coc ma yam gicoyo;
Jon 21:4 dok bene ni giyike, ka doŋ gicere woko i nino me adekke, kun lubo coc ma yam gicoyo,
Jon 21:5 dok ni yam onen bot Petero, ka dok onen bot jo apar wiye aryo ca.
Jon 21:6 Ka dok onen bot utmego makato miya abic lawaŋacel; pol dano mogo i kom jo- nu pud gitye kwo, kadi bed jo mogo doŋ guto woko.
Jon 21:1828 
Jon 21:7 Dok oturu ki nen bot Yakobo, lacenne onen bot lukwena ducu.
Jon 21:8 Me agikkine ducu, ci bene onen bota, kadi bed abedo calo latin ma gibwogo abwoga.
Jon 21:9 Pien an atidi twatal i kin lukwena ducu, ma onoŋo pe porre me lwoŋa ni an lakwena, pien yam aketo can i kom jo pa Lubaŋa muye Kricito.
Jon 21:10 Pi kica ma Lubaŋa omiya en mumiya atye macalo atye-ni; kicane ma tye bota-ni yam pe obedo me nononono. An yam abedo ka medde ki tiyo tic matek twatwal makato jo-nu ducu; ento pe an aye ma atiyo, ento kica pa Lubaŋa aye ma otiyo kacel kweda.
Jon 21:11 Doŋ kadi bed onoŋo an nyo gin jo-nu, lok ma wan doŋ watito en ennu, lok ma wun wuye bene-ni en ennu. Cer pa jo muto
Jon 21:12 Doŋ ka lok me kwenawa tito ni gicero Kricito ki i kin jo muto, piŋo jo mogo i kinwu giwaco ni cer pa jo muto pe tye?
Jon 21:13 Ka ce cer pa jo muto pe, ci Kricito bene kara pe gicero.
Jon 21:14 Ka Kricito yam pe gicero, ci kwena ma watito-ni doŋ yone pe, kadi wa niyewu bene yone pe.
Jon 21:15 Medo ki meno, wan bene lucaden me goba i kom Lubaŋa, pien waloko lok i kom Lubaŋa ni en ocero Kricito, ento ka dano pe gicero, ci yam Kricito bene pe gicere.
Jon 21:16 Pien ka cero jo muto pe, noŋo Kricito bene yam pe gicero.
Jon 21:17 Ka Kricito yam pe gicero, ci kony me niyewu bene pe, noŋo pud wutye i balwu.
Jon 21:18 Man doŋ tyen lokke ni, jo muto i Kricito noŋo doŋ gurwenyo woko matwal.
Jon 21:19 Ka genwa i kom Kricito konyowa i kwo me kare-ni keken, ci doŋ noŋo watye marac makato jo ducu.
Jon 21:20 Ento i adane, Kricito doŋ gicero woko ki i kin jo muto, en tye macalo wi mwaka pa jo muto.
Jon 21:21 Pien dano aye mukelo to, dok bene cer pa jo muto dano mukelo.
Jon 21:22 Pien macalo dano ducu to i Adam, en i kit yo acel-lu jo ducu gibimiyogi kwo i Kricito.
Jon 21:23 Ento ŋat acel acel i kakare: mukwoŋo Kricito, me wi mwaka, ka lacenne jo pa Kricito i kare me dwogone.
Jon 21:24 Ka doŋ agikki piny bio, ma Kricito bimiyo iye ker i ciŋ Lubaŋa Won, ma noŋo doŋ otyeko turo kit loc ki twero ki tek ducu me cwiny.
Jon 21:25 Pien en myero obed ka loc, nio ka Lubaŋa biketo lukworre ducu piny i te tyene.
Jon 21:1829 
Jon 21:26 Lakwor ma gibityeko woko me agikki en aye to.
Jon 21:27 Pien yam gicoyo ni, “Lubaŋa oketo en obedo lalo jami ducu.” Ka giwaco ni oketo “jami ducu” i te locce, nen ka maleŋ ni pe gikwano iye Lubaŋa kikome, ma oketo jami ducu i te loc pa Kricito.
Jon 21:28 Ka doŋ gityeko keto jami ducu i te locce, en Wod kikome bene gibiketo i te loc pa Lubaŋa, wek Lubaŋa doŋ ocok jami ducu i te locce.
Jon 21:29 Iyo, ka jo muto pe gibicer, ci doŋ jo ma gibatija pi jo muto-ni gibibedo niŋniŋ? Ka ce cero jo muto pe tye kadi ki acel, piŋo kono dok gibatija pigi?
Jon 21:30 Piŋo wan kono wacuŋ ka marac cawa ducu?
Jon 21:31 An mera ato nino ducu, utmegina; meno awaco botwu atir, pi wakke ma atye kwede i komwu i Rwotwa Yecu Kricito.
Jon 21:32 Ka kono nene alwenyo ki lee mager i Epeco, macalo dano giwaco-ni, kono ki kony mene ma anoŋo iye? Ka cero jo muto pe, ci ber doŋ “wacamu, wamatu, pien diki wabito woko.”
Jon 21:33 Pe wuwek gibwolwu: “Bedo ki jo maraco balo kit mabeco.”
Jon 21:34 Wudwog cen i tam ma atir ma pe me mero, ci wugik bal woko cut. Pien jo mogo pe gitye ki ŋec mo i kom Lubaŋa. Awaco man wek lewic omakwu. Kit kom ma dano bicer kwede
Jon 21:35 Gwok nyo ŋat mo bipenyo ni, “Jo muto gicerogi niŋniŋ? Gibibedo ki kit kom macalo niŋniŋ?”
Jon 21:36 In lamiŋmiŋ! Kodi ma icoyo i potoni pe twero noŋo kwo nio ka doŋ oto woko.
Jon 21:37 Gin ma icoyo-ni obedo mere kodi nono, nyo kodi kal, nyo kit kodi mukene-ne, pe en kom ginapita ma bidoŋo-ni.
Jon 21:38 Ento Lubaŋa miyo kom ki kodi meno kit macalo yam en oyero, kodi acel acel ki kiti kome.
Jon 21:39 Riŋo kom gin makwo ducu pe rom; riŋo dano pat, riŋo lee pat, me pa winyi pat, ki me pa rec bene pat.
Jon 21:40 Dok bene tye kom me polo ki kom me lobo; ento deyo pa kom me polo tye ki yone pat, ki deyo pa kom me lobo bene tye ki yone pat.
Jon 21:41 Ceŋ tye ki deyone, deyo pa dwe bene mapat, ki lakalatwe-gu bene gitye ki deyo mapatpat; pien lakalatwe bene kitgi patpat, omiyo deyo ma gitye kwede bene tye patpat.
Jon 21:42 Tye bene kit meno i kom cer pa jo muto. Kodi ma gicoyo-ni en gin ma top; ento ka doŋ gicero pe dok to.
Jon 21:1830 
Jon 21:43 Gicoyo ma noŋo deyone pe, gicero ma noŋo deyone tye; gicoyo ma noŋo pud goro, ento gicero ma noŋo doŋ tye ki tek.
Jon 21:44 Gicoyo i kom me lobo man, ci gicero i kom me cwiny. Ka kom me lobo man tye, ci kadi wa kom me cwiny bene tye.
Jon 21:45 Yam gicoyo ni, “Dano mukwoŋo, Adam, odoko gin makwo”; ento Adam me agikkine odoko cwiny ma miyo kwo.
Jon 21:46 Pe kom me cwiny koŋ aye ma kwoŋo bino, ento kom me lobo man, ka doŋ kom me cwiny bino lacen.
Jon 21:47 Dano mukwoŋo yam gitiyo ki apwa me lobo, ento dano me aryone oa ki i polo.
Jon 21:48 Jo me lobo gicalo dano ma gitiyo ki ŋom; ento jo me polo bene gical ki dano ma oa ki i polo.
Jon 21:49 Doŋ macalo waruko cal pa dano ma gitiyo ki ŋom, kit meno bene wabiruko cal pa dano ma oa ki i polo.
Jon 21:50 Man aye gin ma aloko botwu, utmegina, ni, gin ma tye ki kom ki remo pe twero leyo ker pa Lubaŋa, gin ma top bene pe twero leyo gin mo ma pe top.
Jon 21:51 Koŋ wuwiny muŋ man, ni, pe wan ducu wabito, ento wan ducu gibilokowa woko,
Jon 21:52 oyotoyot, pi kare manok mo keken, macalo waŋ ma neno piny litubetube, ka buriji me agikki doŋ bikok. Pien buriji bikok, ka doŋ gibicero jo muto woko kun pe dok gibito, wan bene gibilokowa woko.
Jon 21:53 Pien gin ma balle myero orukke ki gin ma pe balle, ki gin ma to myero orukke ki gin ma pe to.
Jon 21:54 Ka gin ma balle doŋ orukke ki gin ma pe balle, dok ka gin ma to doŋ orukke ki gin ma pe to, ka doŋ miyo lok ma yam gicoyo obicobbe kakare ni, “To doŋ gimwonyo woko, giloyo woko matwal.”
Jon 21:55 “In to, locci doŋ tye kwene? In to, aremmi kono tye kwene?”
Jon 21:56 Arem me to aye bal, doŋ tek me bal aye cik.
Jon 21:57 Ento myero wapwoyu Lubaŋa ma miyowa loc pi Rwotwa Yecu Kricito.
Jon 21:58 Pi meno, utmegina ma amaro, wucuŋ matek ma pe wuyeŋŋe, kun wumedde bene ki tic pa Rwot nino ducu, kun wuniaŋ ni, i Rwotwa yellewani pe me nono.
Jon 21:1 Jo Korint 16 Lim ma gijogo pi konyo jo pa Lubaŋa
Jon 21:1 Doŋ lok ma mako jogo lim me konyo jo pa Lubaŋa: kit macalo yam aciko jo muye Kricito ma gibedo i Galatia ni guti, wun bene wutim kumeno.
Jon 21:1831 
Jon 21:2 Nino mukwoŋo i cabit acel acel, dano acel acel i kinwu myero opok lim mogo oket pat, kun lubo kit ma en noŋo kwede, ci okan, wek pe gibed ka joŋo limwu ki ka koma, ma doŋ an ao botwu.
Jon 21:3 Ka ao botwu kunnu, ci abicwalo jo ma wun wuyero me tero motwu i Jerucalem, kun noŋo amiyogi bene waraga.
Jon 21:4 Ka ce onoŋo nen ni myero an bene aciti, ci wabicito kacel kwedgi. Yub mapatpat
Jon 21:5 Abio botwu ma noŋo doŋ koŋ awoto ao i Makedonia, pien atamo me wok ki kunnu.
Jon 21:6 Gwok nyo abibedo botwu pi kare manok mo, gwok nyo pi kare me koyo woko ducu, wek wubikonya bene i wotta ka ma abicito iye doki.
Jon 21:7 Pien pe amito ni anenwu malomalo, ageno abibedo botwu pi kare malac, ka Rwot oye.
Jon 21:8 Ento abibedo i Epeco nio wa i kare me Pentekote,
Jon 21:9 pien doŋ giyabo yo bota malac me tiyo tic matek kany, dok jo ma geŋo tic pol.
Jon 21:10 Ka Temceo obino, wunen ni wumiyo en obedo i kinwu laboŋo lworo mo, pien en bene tiyo tic pa Rwot calo an kikoma.
Jon 21:11 Ŋat mo pe myero ocaye, ento wukonye wek owot i kuc, wek odwog bota, pien akure ki utmegiwa.
Jon 21:12 Lok i kom ominwa Apolo, yam alege mada ni koŋ myero oo botwu, kacel ki utmego mukene, ento en pe omito bino kadi ki acel i kare-ni; atamo doŋ en bibino ka ce onoŋo kare maber. Lega me agikki botgi ki mot
Jon 21:13 Wuki piny, wucuŋ matek likiŋ i kom niyewu, wubed co kikome, wubed ki teko.
Jon 21:14 Gin ducu ma wutimo, wuti ki mar.
Jon 21:15 Utmegina, wuŋeyo ni Citepana ki jo ma i ode aye gin jo mukwoŋo doko Lukricitayo i lobo Akaya, dok bene gumine kengi i tic pi jo pa Lubaŋa.
Jon 21:16 Doŋ aleguwu me bedo ki winy bot jo-nu, ki jo mukene ducu ma giyelle kun gitiyo kacel kwedgi.
Jon 21:17 Cwinya yom i bino pa Citepana gin ki Portunato ki Akaiko, pien gin gucuŋ ma kakarwu.
Jon 21:18 Gin doŋ gudwoko cwinya, ki cwinywu bene. Gin jo macalo meno myero wutam pigi.
Jon 21:1832 
Jon 21:19 Jo muye Kricito ducu ma gibedo i Acia gumotowu. Akwila ki Pricika gumotowu matek i Rwot, kacel ki lwak jo muye Kricito ma gicokke i otgi.
Jon 21:20 Utmego ducu gumotowu. Wumotte kekenwu ki mot maleŋ me mar.
Jon 21:21 An Paulo amotowu ki coc ma acoyo ki ciŋa.
Jon 21:22 Ŋat ma pe maro Rwot myero gicen woko. Bin Rwotwa!
Jon 21:23 Kica pa Rwotwa Yecu Kricito obed kwedwu.
Jon 21:24 Mar mera obed kwedwu ducu i Kricito Yecu. Amen
Jon 21:1833 
Jon 21:2 Jo Korint
Jon 21:2 Jo Korint 1 Mot
Jon 21:1 Waraga man oa ki bot Paulo ma en lakwena pa Kricito Yecu pi miti pa Lubaŋa, ki bot ominwa Temceo. Bot jo muye Lubaŋa ma tye i Korint, kacel ki jo pa Lubaŋa ducu ma gitye i lobo Akaya ducu:
Jon 21:2 Lubaŋa Wonwa ki Rwotwa Yecu Kricito omiwu kica ki kuc. Paulo opwoyo Lubaŋa pi kweyo cwinye i can ma en oneno
Jon 21:3 Myero gipwo Lubaŋa Won Rwotwa Yecu Kricito, Won ma lakica, Lubaŋa ma kweyo cwiny dano ducu.
Jon 21:4 En kweyo cwinywa i can ducu ma walimo wek wan bene wabed ki twero me kweyo cwiny jo ma tye ki can mo mapatpat, kun wakweyo cwinygi i kit yo acel-lu ma Lubaŋa okweyo kwede cwinywa-ni.
Jon 21:5 Kit macalo can madit ma Kricito yam ociro doŋ opoto i komwa bene, kit meno bene pi Kricito wan bene gikweyo cwinywa twatwal.
Jon 21:6 Ka ce waneno can, meno miyo gikweyo cwinywu, dok wunoŋo larre; ka gikweyo cwinywa, meno bene miyo gikweyo cwinywu, ci miyo wucako noŋo tek bene me ciro kit can acel ma wan waciro-ni.
Jon 21:7 Watye ki gen matek i kom Lubaŋa piwu, pien waŋeyo ni, ka wunywako kwedwa can ma waciro, kumeno bene gibikweyo cwinywu kit macalo yam gikweyo kwede cwinywa.
Jon 21:8 Utmegina, wamito ni wuniaŋ i kom can ma waneno i Acia; pekone odiyowa mukato kare woko ma pe dok cirre, omiyo pe doŋ wabedo ki gen mo me bedo kwo doki.
Jon 21:9 Onoŋo doŋ waŋeyo ni gityeko ŋolo kop me to i wiwa. Meno otimme wek pe wajeŋŋe i komwa kekenwa, ento wajeŋŋe i kom Lubaŋa ma cero jo muto.
Jon 21:10 En olarowa ki i can me to marac macalo man, dok bene bilarowa; wamoko bene genwa i kome ni bilarowa doki.
Jon 21:11 Myero wuribbe kwedwa i lega, wek omi jo mapol gupwo Lubaŋa piwa, pi gin maber ma gitimo botwa pi lega pa jo mapol. Gin mumiyo wot pa Paulo ogalle
Jon 21:12 Gin ma wanyatte pire en ene: waŋeyo i cwinywa ada ni wakwo i lobo man, makatone wan wakwo kacel kwedwu, laboŋo bal mo, kun cwinywa bene leŋ i kit ma Lubaŋa mito, pe pi ryeko pa dano, ento pi kica pa Lubaŋa.
Jon 21:1834 
Jon 21:13 Wan wacoyo botwu gin ma wutwero kwano dok wuniaŋ. Ageno ni wubiniaŋ matut,
Jon 21:14 kit macalo doŋ wuniaŋ manoknok, ni, i nino pa Rwotwa Yecu wubiwakke piwa calo wan bene wabiwakke piwu.
Jon 21:15 Onoŋo ceŋ aniaŋ man maber, omiyo yam ayubo ni koŋ acak wotta ki botwu, wek wunoŋ kica kiryo.
Jon 21:16 Pien onoŋo yam amito awok botwu i wotta i Makedonia, ki i dwogona ki kunnu, wek wukonya i wotta me cito i Judaya.
Jon 21:17 I kare ma ayubo kit meno onoŋo pe abedo ka cabbe acaba i lokka. Pe ayubo macalo dano mo ma koŋ ye, ka dok kwero woko.
Jon 21:18 Macalo Lubaŋa genne, lok ma yam wawaco botwu pe waloko ka dok lacen wakwero woko.
Jon 21:19 Pien Yecu Kricito Wod pa Lubaŋa ma yam wan ki Silvano ki Temceo watito pire botwu pe obedo ŋat ma ye ka dok lacen lokke kwero woko, ento en doŋ omoko lok pa Lubaŋa;
Jon 21:20 i en gin ma Lubaŋa ociko ni etimo ducu ocobbe kakare i kome. Meno aye gin mumiyo wawaco ni Amen i Yecu Kricito pi miyo deyo bot Lubaŋa.
Jon 21:21 Ŋat ma miyo wacuŋ matek kacel kwedwu i Yecu Kricito, dok owirowa ki moo, en Lubaŋa.
Jon 21:22 En doŋ omwono lanen mere woko i komwa, dok oketo Cwiny mere Maleŋ i iwa, me moko ni en bimiyowa gin ducu ma en yam ociko.
Jon 21:23 Alwoŋo Lubaŋa me bedo cadenna kun awacciwu ki cwinya ducu ni, gin mumiyo pe abino i Korint, pien onoŋo amito timowu kica.
Jon 21:24 Pe te lokke ni wan watye ki twero i kom niyewu, ento watiyo kwedwu kacel wek wubed ki yomcwiny, pien wucuŋo matek i kom niye.
Jon 21:2 Jo Korint 2
Jon 21:1 Ento ki tuŋ bota onoŋo atamo ni dwogowa botwu myero pe dok okel botwu remcwiny.
Jon 21:2 Ka awaŋo cwinywu, ci aŋa ma biyomo cwinya? Pe en dano ma awaŋo cwinye-ni?
Jon 21:3 Meno en gin mumiyo yam acoyo waraga maca botwu, wek ka abino, jo ma myero guyom cwinya pe gumiya remcwiny, pien onoŋo ageno wun ducu kun aŋeyo ni, yomcwinya en yomcwiny-wu wun ducu.
Jon 21:4 Yam acoyo botwu waraga kun pig waŋa cwer madwoŋ twatwal pi cwercwiny ki kumo ma abedo kwede, pe pi cwero cwinywu, ento wek omi wuŋe mar madit ma atye kwede i komwu.
Jon 21:1835  Timo kica ki labalo
Jon 21:5 Ka ŋat mo okelo cwercwiny, pe onoŋo ocwero cwinya, ento noŋo otemo cwero cwinywu ducu, nyo wek awacci, jo mapol i kinwu, pien pe myero awac lok mapek mukato kare.
Jon 21:6 Kit dano macalo meno, can ma jo mapol i kinwu guketo i kome twero romme;
Jon 21:7 en mumiyo myero doŋ wutimme kica, dok wukwe cwinye, wek omi cwercwiny madit mukato kare pe onure woko.
Jon 21:8 Man omiyo abako doga botwu, myero wunyut bote mar ma wutye kwede i kome.
Jon 21:9 Man aye lok mumiyo yam acoyo waraga maca, me temowu, wek anen ka wuwinya i yo ducu.
Jon 21:10 Ŋat mo ma wun wutimo kica bote, an bene atimme kica. Pien ka atimo kica ki dano pi bal mo, atimo meno piwu i nyim Kricito,
Jon 21:11 wek Catan pe olowa ki ryekone, pien wan pe wakwiya tamme Gin mumiyo Paulo cwinye pe opye i Teroa
Jon 21:12 Ma doŋ ao i Teroa pi tito lok me kwena maber i kom Kricito, yam anoŋo ni Rwot oyabba yo;
Jon 21:13 ento cwinya pe opye pien pe anoŋo omera Tito kunnu. Ci aciko jo kunnu, ka akato acito i Makedonia. Nyuto loc pa Kricito
Jon 21:14 Myero gipwo Lubaŋa ma nino ducu tye ka telowa i dorre me nyuto loc pa Kricito, dok tiyo kwedwa wek Kricito oŋene, macalo gin makur ma ŋwece duny i kabedo ducu.
Jon 21:15 Pien wan wacal ki gin makur ma Kricito owaŋo otyero bot Lubaŋa, ma ŋwece duny mamit; jo ma tye i yo me larre ki jo ma tye i yo me rwenyo woko doki giŋweyo.
Jon 21:16 Doŋ bot jo ma tye ka rwenyo, ŋwecwa obedo gin muto ma kelo to; ento ki bot jo ma tye ka larre, ŋwecwa obedo gin makwo ma kelo kwo. Aŋa mono ma twero tic man?
Jon 21:17 Wan pe wacal ki pol pa dano mukene, ma girubo lok pa Lubaŋa ki lok mukene, macalo lucatwil ma pe genne; ento wan watito mere lok pa Lubaŋa keken, watito i Kricito ma cwinywa leŋ i nyim Lubaŋa, macalo jo ma Lubaŋa ooro.
Jon 21:2 Jo Korint 3 Lutic me gicikke manyen
Jon 21:1836 
Jon 21:1 Wan dok wacako pakke kenwa? Nyo wamito waraga me pakowa botwu, macalo jo mogo gitye kwede, nyo waraga ma wun kikomwu aye wucoyo?
Jon 21:2 Wun kikomwu aye doŋ wubedo waraga me pakowa, ma gicoyo i cwinywa, ma dano ducu gitwero ŋeyo dok gikwano.
Jon 21:3 Doŋ wutyeko nyuto ka maleŋ ni wun wubedo waraga ma oa ki bot Kricito, ma wan wakelo. Pe gicoyo ki vino, pe gicoyo i kom got; ento ma ka got, Kricito ocoyo i cwiny dano kun coyo ki Cwiny pa Lubaŋa makwo.
Jon 21:4 Gin mumiyo aloko kit meno, pien wacuŋ matek i kom Lubaŋa pi Kricito.
Jon 21:5 Wan kikomwa pe waromo loko ni gin mo oa ki botwa; tekwa ducu oa ki bot Lubaŋa.
Jon 21:6 En bene mumiyo waromo bedo lutic me gicikkene manyen, pe lutic me cik ma gicoyo acoya, ento me Cwiny Maleŋ; pien gin ma gicoyo acoya kelo to, ento Cwiny Maleŋ kelo kwo.
Jon 21:7 Cik ma yam gigoro ki nukuta i kom got apaya ma ticce me kelo to, onoŋo obino ki deyo, omiyo neno waŋ Moses oloyo jo Icrael pi nyim Moses muryeny ocaro waŋgi woko, ma ryeny i tur nyime-nu otugi rwenyo woko.
Jon 21:8 Iyo, tic pa Cwiny pa Lubaŋa deyone pe bikato maca matek twatwal?
Jon 21:9 Pien ka tic ma miyo kop loyo dano tye ki deyo, ci tic ma miyo gikwano dano ni kitgi atir deyone pe doŋ kato maca woko?
Jon 21:10 Kombeddi doŋ gin ma yam tye ki deyo doŋ odoko gin ma pe ki deyo kadi ki acel mo, pi deyo mukene ca ma doŋ kate matek twatwal-li.
Jon 21:11 Pien ka gin ma yam orwenyo woko obino ki deyo, gin ma ri myero doŋ obed ki deyo makato.
Jon 21:12 Pien wan watye ki kodi gen man, en mumiyo waloko ki tekcwiny.
Jon 21:13 Pe dok wacal ki Moses ma yam oumo waŋe ki boŋo, wek jo Icrael pe gunen kit ma ryeny mucaro waŋgi-ni tye ka rwenyo woko kwede i tur nyime, ci otum woko.
Jon 21:14 Ento onoŋo tamgi yam oumme woko; nio wa tin tamgi pud oumme i kite acel-lu ka gikwano botgi gicikke macon, pien laum ca twero kwannye pi Kricito keken.
Jon 21:15 Kadi wa i kare-ni ka gikwano botgi cik pa Moses, laum pud bedo kakare, umo tamgi woko.
Jon 21:16 Ento ka dano mo olokke bot Rwot, laum meno kwannye woko matwal.
Jon 21:17 Rwot ma waloko pire kany-nyi en Cwiny Maleŋ; ka ma Cwiny pa Rwot tye iye, kunnu kuc bene tye iye.
Jon 21:1837 
Jon 21:18 Ki wan ducu ma doŋ gikwanyo laum woko ki i waŋwa watye macalo kiyo ma miyo deyo pa Rwot nen macalo ryeny ceŋ, mumiyo watye ka lokke me doko calo en, kun deyone medde ameda i komwa; meno aye tic pa Rwot, ma en Cwiny Maleŋ.
Jon 21:2 Jo Korint 4 Lonyo ma gikano i atabo
Jon 21:1 Pi meno, wan ma doŋ giorowa i tic man pi kica pa Lubaŋa cwinywa pe dok tye ka dok cen.
Jon 21:2 Wan doŋ wadag kit ducu ma gikano, ki kit me lewic; dok bene watyeko kwero tic me bwolo woko ki nyobo lok pa Lubaŋa, ento pi loko lok ada ka maleŋ wageno ni ŋec ma tye i cwiny dano acel acel ma nyutte balle bipwoyowa.
Jon 21:3 Ka ce lok me kwena maber ma wan wakelo oumme woko, noŋo oumme ki tuŋ bot dano ma gitye ka rwenyo woko arwenya.
Jon 21:4 Gin jo ma pe giye-nu, lubaŋa me lobo man doŋ oumo tamgi woko wek pe gunen leŋo me lok me kwena maber i kom deyo pa Kricito, ma en cal pa Lubaŋa kikome.
Jon 21:5 Wan pe watito lok i komwa kenwa, ento i kom Yecu Kricito, ma en aye obedo Rwot, ma wan kikomwa wadoko luticwu pi Yecu.
Jon 21:6 Pien Lubaŋa ma yam owaco ni, “Leŋo myero oryeny kun a i colpiny,” en aye ma doŋ oryeny i cwinywa, omiyowa leŋo me ŋeyo deyo pa Lubaŋa ma oryeny i waŋ Kricito.
Jon 21:7 Ento watye ki lonyo man i atabo ma gicweyo ki lobo, me nyuto ni tek madwoŋ me twero obedo gire pa Lubaŋa, pe oa ki botwa.
Jon 21:8 Gidiyowa woko tuŋŋi ki tuŋŋi, ento pe giridowa ma okato kare; tamwa ocuŋ woko, ento genwa pe oballe;
Jon 21:9 giunowa, ento pe giwekowa ata; gibolowa piny i ŋom ligwek, pe bene wato.
Jon 21:10 Nino ducu watiŋo to pa Yecu i komwa, wek kwo pa Yecu bene onen woko ka maleŋ i komwa-ni.
Jon 21:11 Pien nino ducu wan ma wakwo wamine me to pi Yecu, wek omi kwo pa Yecu onen woko ka maleŋ i komwa ma to-ni.
Jon 21:12 Mumiyo to tye ka tic i komwa, ento kwo tye ka tic i komwu.
Jon 21:13 Wan watye ki kit cwiny acel-lu me niye ma yam omiyo gicoyo ni, “Aye, en mumiyo aloko.” Wan bene waye, mumiyo watye ka lok.
Jon 21:14 Waŋeyo ni, ŋat mucero Rwotwa Yecu bicerowa bene kacel ki Yecu, ci bikelowa i nyime kacel kwedwu.
Jon 21:1838 
Jon 21:15 Pien meno ducu otimme piwu, wek kica pa Lubaŋa omedde bot jo mapol, wek gin bene gumedde ki pwoc madwoŋ ma kelo deyo bot Lubaŋa. Kwo me niye
Jon 21:16 En aye gin mumiyo cwinywa dok pe tye ka dok cen. Kadi bed kwowa ma woko tye ka balle, ento kwo ma i iwa tye ka roc, doko nyen nino ki nino.
Jon 21:17 Pien un ma giunowa kwede pe pek, bedo pi kare manok mo keken, dok bene tye ka yubo botwa deyo mapek ma pe tum, ma dit matek makato;
Jon 21:18 pien pe waciko waŋwa i kom gin ma nen, ento i kom gin ma pe nen. Gin ma nen bedo pi kare manok mo keken, ento gin ma pe nen ri nakanaka.
Jon 21:2 Jo Korint 5
Jon 21:1 Pien waŋeyo ni ka komwa me lobo man oballe woko, ma wabedo iye macalo wabedo i kema-ni wan watye ki gedo mukene ma Lubaŋa bimiyo botwa, ot ma pe gigero ki ciŋ, ot ma tye doŋ bedo matwal i polo.
Jon 21:2 I adane wan watye ma wacur acura i kema man, kun wamito matek ni girukwa ki kabedowa ma a i polo,
Jon 21:3 wek wabam i kom man, ma ka doŋ watyeko rukone, ci pe gibinoŋowa watye munero.
Jon 21:4 Pien ka pud watye i kema man, wacur acura pi cwercwiny ma onurowa; pe ni meno wamito ni wabed ma pe warukke, ento wamito ni waruk kom manyen i wi man, wek kwo omwony gin ma to woko.
Jon 21:5 Ŋat ma oyubowa pi lok man kikome aye Lubaŋa, dok bene omiyowa Cwinye calo gin ma Lubaŋa omiyo ma moko ni en bicobo gin ma ociko.
Jon 21:6 En mumiyo nino ducu wadiyo cwinywa maber, kun bene waŋeyo ni, ka watye i paco me komwa en-ni, wabedo bor ki Rwot,
Jon 21:7 pien kwowa cuŋ i kom niye, pe i neno piny ma waneno.
Jon 21:8 Wan wadiyo cwinywa maber, kun watamo ni twra wawot ma wabwoto komwa woko, wabed paco bot Rwot.
Jon 21:9 Doŋ kadi watye i paco kany nyo kunnu, waketo cwinywa me bedo jo ma giyomo cwiny Rwot.
Jon 21:10 Pien wan ducu myero wacuŋ i nyim Kricito wek oŋol kop i komwa, wek dano acel acel onoŋ gin mutiko en, ma lubo kit ma yam otiyo kun tye i kom, ka ber nyo ka rac. Tic me dwoko dano bot Lubaŋa
Jon 21:1839 
Jon 21:11 Doŋ macalo waŋeyo ni Rwot myero gilwor, watemo ywayo tam pa dano, ma kitwa nen woko ka maleŋ bot Lubaŋa; ageno bene ni kitwa otyeko nen botwu ki ŋec ma tye i cwinywu ma nyuttiwu bal.
Jon 21:12 Pe dok wapakke kenwa, ento watye ka miyo botwu gin ma myero wuwakke kwede piwa, wek wubed ki yo me gamo dog jo ma giwakke pi gin ma nen ki woko, pe pi kit ma dano tye kwede i cwinye.
Jon 21:13 Ka doŋ wadoko jo ma lupoya, wapo giwa pi Lubaŋa; ento ka wiwa tye ka tic maber, meno bikonyowu.
Jon 21:14 Pien mar pa Kricito loyo kwowa, pien doŋ waŋolo kop kit man ni, ŋat acel oto pi jo ducu, meno mumiyo jo ducu doŋ guto.
Jon 21:15 En yam oto pi dano ducu, wek jo makwo pe gumedde ki bedo kwo pigi kengi, ento gubed ki kwo pi ŋat ma yam oto ka ocer pigi ca.
Jon 21:16 En mumiyo cakke kombeddi, wan pe waŋeyo dano mo i kit me lobo man; kadi bed yam waŋeyo Kricito i kit me lobo, pe dok waŋeye kit meno.
Jon 21:17 En mumiyo ka ŋat mo tye i Kricito, en doŋ bedo gin ma giketo manyen; gin macon noŋo doŋ orwenyo woko, gin manyen doŋ oleyo kakare.
Jon 21:18 Meno ducu obedo tic ma Lubaŋa otiyo, ma yam odwokowa kwede bote, pi Kricito, dok bene omiyowa tic me dwoko dano bote;
Jon 21:19 ni meno, i Kricito, Lubaŋa onoŋo yam tye ka dwoko dano ma i lobo bote, kun pe okwano balgi i komgi, dok bene omiyowa lok me kwena i kom kit ma en doŋ odwokogi kwede bote.
Jon 21:20 En mumiyo wadoko lukwena, luwaŋ Kricito; Lubaŋa legowu ki dwanwa, wan bene wabako dogwa botwu ma ka Kricito ni, Wuwek Lubaŋa odwokwu bote.
Jon 21:21 Ŋat ma yam pe oŋeyo bal, Lubaŋa oloke odoko bal piwa, wek pire wadok jo ma nywako kit pa Lubaŋa ma tye atir.
Jon 21:2 Jo Korint 6
Jon 21:1 I ticwa kacel ki Lubaŋa bene walego ni, kit ma doŋ wunoŋo kwede kica pa Lubaŋa-ni, pe wuwek oballe nono,
Jon 21:2 pien en yam owaco ni, “Yam awinyi i kare me timo dano maber, yam akonyi i kare me laro dano.” Wunen, man aye kare ma gitimo iye ber bot dano. Tin aye nino me larre.
Jon 21:3 Wan pe wamito waket ariya mo i yo pa ŋat mo, wek dano pe guwac ni ticwa rac;
Jon 21:4 ento i kare ducu wanyuto berwa kenwa macalo wan lutic pa Lubaŋa kun waciro matek twatwal, i can ki peko ki ayelayela ma odiyowa.
Jon 21:1840 
Jon 21:5 Gipwodowa, gitweyowa i buc, dano giroko lwak me lweny i komwa, watiyo tic matek, ma nino ki cam bene oremowa.
Jon 21:6 Wanyuto ni wan lutic pa Lubaŋa pi kitwa maleŋ, pi ŋec ma watye kwede, pi diyo cwinywa ki pi kicawa; pi Cwiny Maleŋ, ki pi mar ma watye kwede ma goba pe iye,
Jon 21:7 pi tito lok me ada, ki pi tek pa Lubaŋa. Doŋ wamako jami lweny me kit ma atir i ciŋwa ryoryo, tuŋ lacuc ki tuŋ lacam.
Jon 21:8 Giketo deyo i komwa, dok bene giketo lewic i komwa, giyetowa dok bene gipakowa. Giterowa macalo lugoba, ento kun wan jo me ada.
Jon 21:9 Giterowa macalo jo ma pe giŋene, ento giŋeyowa twatwal. Gilokowa wadoko calo jo muto, kun wan mere jo makwo. Kadi gitimwa gujiguji, pe ginekowa;
Jon 21:10 kadi gimiwa kumo, cwinywa noŋo pud bedo yom nino ducu; wanen macalo lucan, ento wan aye ma wamiyo jo mapol gidoko lulonyo; wanen calo pe watye ki gin mo, ento kun kono watye ki jami ducu.
Jon 21:11 Wun jo Korint, wan doŋ waloko kwedwu ka maleŋ, dok bene doŋ wayabo cwinywa botwu malac.
Jon 21:12 Wan pe waumo cwinywa woko botwu, ento wun aye wuumo cwinywu.
Jon 21:13 An aloko kwedwu macalo wun litinona; kit ma watimowu kwede, wun bene wutim kit meno; wuyab cwinywu botwa malac.
Jon 21:14 Pe wuribbe kun wubedo kacel ki jo ma pe guye Yecu, pien kitwu patpat. Doŋ kit ma atir ki tim maraco gitwero bedo lurem niŋinŋ? Leŋo ki colpiny gitwero ribbe gibedo kacel niŋniŋ?
Jon 21:15 Doŋ tam pa Kricito ki pa Belial twero rwatte? Gin aŋo ma dano ma oye Yecu twero nywako gin ki ŋat ma pe oye?
Jon 21:16 Ot pa Lubaŋa kono twero ribbe niŋniŋ ki cal jogi? Pien wan aye wabedo ot pa Lubaŋa makwo; macalo en Lubaŋa doŋ owaco ni, “An abibedo i igi, abibedo ka wot awota i kingi, abibedo Lubaŋagi, gin bene gibibedo jona.
Jon 21:17 Pi meno doŋ wua woko ki i kingi, wupokke woko kwedgi, man lok pa Rwot, pe wugud gin mo ma kome ki keni; miyo abijolowu,
Jon 21:18 abibedo wonwu, wun bene wubibedo awobena ki anyirana; man lok pa Rwot Won Twer Ducu.”
Jon 21:2 Jo Korint 7
Jon 21:1 Wun ma amaro, cikke meno yam giciko piwa. Pi meno, myero walonnye woko kekenwa i gin mo ducu ma cido komwa nyo cwinywa, kun walworo Lubaŋa, wek wadoku jo maleŋ atikatika. Yomcwiny pa Paulo pi ŋut pa jo Korint
Jon 21:1841 
Jon 21:2 Wuyab cwinywu botwa; pe watimo ŋat mo marac, pe wabalo ŋat mo, pe bene wabuyo ŋat mo pi mito lim.
Jon 21:3 Pe awaco man ni wek kop olowu, pien yam awaco botwu koŋ ni wun piwu lit botwa mada, wek wato dok wakwo kacel kwedwu.
Jon 21:4 Atye ki gen mada i komwu; awakke bene matek piwu. Cwinya okwe maber, dok apoŋ ki yomcwiny i canwa ducu.
Jon 21:5 Cakke i kare ma wao i Makedonia pe wabedo ki yweyo mo. Can onoŋo orumowa woko tuŋŋi ki tuŋŋi, lweny i kin dano ki lworo ma onoŋo tye i cwinywa.
Jon 21:6 Ento Lubaŋa ma kweyo cwiny jo ma can obwoyogi, okweyo cwinywa pi bino pa Tito.
Jon 21:7 Pe pi binone keken, ento bene pi kit ma wun wukweyo kwede cwinye. En otito botwa pi mit ma wutye kwede me nena, cwercwiny ma wutye kwede, ki kit ma wularo kwede pira, ci omedo yomcwinya ameda.
Jon 21:8 Kadi bed waragana ca yam ocwero cwinywu, an pe doŋ aŋut pi coyone, kadi bed yam aŋut pien aneno ni waraga ca ocwero cwinywu pi kare mo.
Jon 21:9 Kombeddi an cwinya yom, pe te lokke ni, pien awaŋo cwinywu, ento pien waŋ cwinywu omiyo wuŋut. Waŋcwinywu meno onoŋo oa ki bot Lubaŋa, wek omi pe wunoŋ can mo piwa.
Jon 21:10 Pien waŋcwiny ma Lubaŋa miyo kelo ŋut ma tero dano i larre, ma pe doŋ gitwero waco ni, “Kono yam pe atimo”; ento waŋcwiny me lobo kelo to.
Jon 21:11 Koŋ wunen kit ma Lubaŋa otiyo kwede ki waŋcwinywu! Doŋ wunen kit ma wuketo kwede cwinywu, kit ma doŋ wuketo kwede tek me nyuto ni wupe ki bal, kit akemowu, kit lworo, kit mit ma wutye kwede me nena, kit ma wularo kwede pira, ki kit ma wuculo kwede kwor! Wun doŋ wutyeko nyutte woko kenwu i yo ducu ni pe wutye ki bal mo i lok meno.
Jon 21:12 Mumiyo kadi bed acoyo botwu waraga, pe acoyo pi ŋat ma otimo gin marac, kadi pi ŋat ma gitimo gin marac i kome, ento acoyo wek omi kit ma wularo kwede pira onen woko ka maleŋ botwu i nyim Lubaŋa.
Jon 21:13 Man en aye gin mumiyo cwinywa doŋ okwe. Medo i kom kwecwinywa, yam wabedo ki yomcwiny mada pi yomcwiny pa Tito, pien wun ducu wukonyo me kweyo cwinye.
Jon 21:14 Kadi bed yam awakke i nyime piwu, lewic pe omaka; ento kit macalo yam lok ducu ma wabedo ka Tito botwu obedo lok me ada, kit meno wakkewa bene i nyim Tito obedo me ada.
Jon 21:15 Ka ce en po i kom kit macalo wun ducu wuwinye kwede, ki kit ma wujole kwede ki lworo ki myelkom, mar medde ameda i iye i komwu.
Jon 21:1842 
Jon 21:16 An cwinya yom, pien atye ki gen madit i komwu i yo ducu.
Jon 21:2 Jo Korint 8 Cwiny maber me miyo mot
Jon 21:1 Utmegiwa, wamito wuŋe pi cwiny me kica ma oa ki bot Lubaŋa ma onen bot lwak dano ma guye Kricito ducu ma gitye i Makedonia.
Jon 21:2 Gin guciro un ducu ma gitemogi kwede matek, ento gin mua ki i yomcwiny madit ma gin gubedo kwede i dye can madit mada ma yam odiyogi ca, en aye lonyo madit me cwiny ma gubedo kwede me miyo mot.
Jon 21:3 Pien gin yam gumiyo gin ma giromo miyone, ki makatone bene, kit ma an kikoma aneno, ma pe gidiyogi iye adiya.
Jon 21:4 Gin gulegowa ma gibako doggi ni watim ber, waye gin giribbe kwedwa i konyo jo pa Lubaŋa.
Jon 21:5 Yam gutiyo tic mukato genwa woko, pien gukwoŋo mine kengi bot Lubaŋa, ka doŋ pi mit pa Lubaŋa gucako mine kengi botwa bene.
Jon 21:6 Ka doŋ wacuko cwiny Tito ni, kit macalo yam doŋ en ocako tic man me kica i kinwu, myero bene doŋ ocob woko.
Jon 21:7 Doŋ macalo wun wuloyo dano i yo ducu, i kom niye, i loko lok, i ŋec, i keto cwinywu ki i mar ma wutye kwede i komwa, ber wulo dano bene i tic man me kica.
Jon 21:8 Gin ma aloko-ni pe obedo cik ma an aye amiyo, ento anyuto botwu kit ma jo mukene giketo cwinygi, wek anen mar ma wutye kwede ka obedo mar me ada.
Jon 21:9 Pien wuŋeyo cwiny me kica ma Rwotwa Yecu Kricito obedo kwede; kadi bed nene en lalonyo, ento piwu olokke odoko lacan, wek i canneni wun wudok lulonyo.
Jon 21:10 Man tamma ma amiyo i lok man: twero bedo ber ka wutyeko gin ma yam wucako i mwaka mukato-ni woko. Yam wun aye wubedo jo mukwoŋo, pe i tic keken, ento i yeyo me tiyo tic bene.
Jon 21:11 Kombeddi amito wumedde wuwot anyim ki ticwu ca, wucob woko. Wubed ki miti me tyekone ma rom aroma ki maca ma yam wukwoŋo kwede, kun wukwanyo gin ma mitte ki i kom gin ma tye botwu.
Jon 21:12 Lubaŋa gamo mot ma dano tye kwede, tekke en obedo ki miti me miyone, ma pe paro gin ma pe etye kwede.
Jon 21:13 Pe awaco ni jo mukene gubed maber, wun aye can odiwu, ento ni dano ducu gubed maromrom.
Jon 21:1843 
Jon 21:14 Kit macalo kombeddi wutye ki jami mabuppi, wukonygi i cangi, wek ka waŋ mo gin gubedo ki jami mabup, gin bene gubikonywu ki gin murem botwu, ci doŋ miyo wubedo maromrom;
Jon 21:15 macalo yam gicoyo ni, “Ŋat ma ocoko mabup, gin mo pe odoŋ bote, ŋat mucoko manok mo, gin mo pe orem bote.” Tito ki luwote
Jon 21:16 Wapwoyo Lubaŋa pien oketo i i Tito miti madwoŋ ma rom ki mewa me konyowu.
Jon 21:17 En pe ojolo legawa keken, ento cwinye tye iye matek, mumiyo en gire bino botwu pi mitte kene.
Jon 21:18 Waore kacel ki ominwa ca ma ŋene twatwal bot jo ducu ma guye Kricito pi kit ma en tito kwede lok me kwena maber.
Jon 21:19 Pe meno keken, ento lwak dano ducu ma guye Kricito yam guyere me wot kacel kwedwa i tic man me kica ma watye ka tiyone pi miyo deyo bot Rwot, ki pi mitiwa me miyo kony bot dano.
Jon 21:20 Watemo gwokke matek wek ŋat mo pe onoŋ bal mo i kit ma watye ka tic kwede ki mot man mabup ma giketo i ciŋwa-ni.
Jon 21:21 Tamwa tye me timo gin maber, pe i nyim Lubaŋa keken, ento kadi wa i nyim dano bene.
Jon 21:22 Doŋ waorogi kacel ki ominwa mukene ma wabedo ka temo kite pi kare malac, ci wanoŋo ni en obedo dano ma keto cwinye i kom tic mapol, ento i kare-ni doŋ tye ka keto cwinye matek twatwal makato ma yam con, pi gen madit ma en tye kwede i komwu.
Jon 21:23 Tito lawota dok latic wadiwa piwu, ki utmegiwa mukene-gu, gin luor pa jo ducu ma guye Kricito, gin bene aye jo ma kelo deyo bot Kricito.
Jon 21:24 Pi meno, wunyut mar ma wutye kwede woko ka maleŋ bot dano ducu ma guye Kricito, wek gunen ni nyattewa ma wanyatte kwede piwu onoŋo tye atir.
Jon 21:2 Jo Korint 9 Jami ma gimiyo pi konyo jo pa Lubaŋa
Jon 21:1 Kombeddi pe mitte ki tuŋ bota me coyo botwu lok i kom mot ma gimiyo pi konyo jo pa Lubaŋa,
Jon 21:2 pien aŋeyo miti ma wutye kwede. Atye ka nyatte piwu mada bot jo Makedonia ni meno, “Jo Akaya guyubbe woko wa con cakke i mwaka mukato.” Pi cukke ma wubedo ka cukke kwede, omiyo polgi bene guketo cwinygi.
Jon 21:3 Doŋ acwalo utmegiwa botwu ennu wek nyattewa piwu i lok man pe ogik i lok keken, ento myero wubed ma wuyubbe i kit ma awaco botgi-ni.
Jon 21:1844 
Jon 21:4 Ka ce ao kunnu ki jo Makedonia mogo, ka gibinoŋo ni pe wuyubbe, ci miyo doga two woko, pi gen ma onoŋo waketo i komwu; ento wun kono?
Jon 21:5 Meno aye gin mumiyo atamo me cuko cwiny utmegiwa me kwoŋo nyima me bino botwu, wek gin aye koŋ gunen ka mot man ma yam wucikke me miyone-ni wuyubo; wek doŋ obed ma giyubo woko macalo mot ma wumiyo giwu ki cwinywu kenwu ma pe gidiyowu iye adiya.
Jon 21:6 Lok tye kit man ni, dano ma coyo kodi manok, bikayo bene manok, ŋat ma coyo kodi madwoŋ, bikayo bene mabup.
Jon 21:7 Dano acel acel myero otim kit macalo cwinye mito, laboŋo waŋcwiny mo nyo dic mo. Pien Lubaŋa maro ŋat ma miyo jamine ki yomcwiny.
Jon 21:8 Dok Lubaŋa twero miyo botwu jami mabeco mapol ata, wek kare ducu wubed ki jami ma romowu maber, ma weko wun bene wutwero miyo kony mabup pi kony tic ducu mabeco,
Jon 21:9 macalo yam gicoyo ni, “Ocoro jamine mapol, omiyo ki lucan, berre bedo nakanaka.”
Jon 21:10 Ŋat ma miyo kodi bot dano ma laco kodi, ki cam me acama, bimiyowu kodi dok binyayone bene, ci doŋ miyo gin mua i kom cwiny maber ma wutye kwede bedo dit twatwal.
Jon 21:11 En bimiyo wulony i yo ducu, ma romo miyo wubedo ki cwiny maber me miyo mot i kare ducu; pi ticwa bimiyo dano gipwoyo Lubaŋa.
Jon 21:12 Pien tic me kony macalo man ma wutiyo bikelo gin ma mitte bot jo pa Lubaŋa; ento pe meno keken, bikelo bene pwoc madit twatwal bot Lubaŋa.
Jon 21:13 Pi gin maber ma ticwu kelo, bimiyo jo mapol gimiyo deyo bot Lubaŋa, pien nyuto winy maber ma wutye kwede i lok me kwena maber i kom Kricito ma watito, ki pi cwiny maber ma wupoko kwede limwu bot jo-nu ki bot jo mukene ducu.
Jon 21:14 Gibilego Lubaŋa piwu bene kun cwinygi paro piwu, pi kica pa Lubaŋa madit ma okato kare ma doŋ onen i komwu.
Jon 21:15 Gipwo Lubaŋa pi motte maber ma pe wacce.
Jon 21:2 Jo Korint 10 Pido pa Paulo pi ticce ma gilwoŋe iye
Jon 21:1 An Paulo akok botwu kun abako doga, an ma giwaco ni amwol dok awor bene ka atye kacel kwedwu, ento abedo ger ka atye woko cen. Alegowu i lok man pi mwolo dok pi kica pa Kricito.
Jon 21:2 Alegowu ni ka abino botwu, pe wumiya abed ki kit gero ki tekcwiny ma ageno ni atwero bedo kwede i kom jo mogo ma gitamo ni wan walubo kit me lobo man.
Jon 21:1845 
Jon 21:3 I adane wan wabedo i lobo, ento pe watye ka lweny ki jami lweny me lobo.
Jon 21:4 Jami lweny ma watiyo kwedgi me lwenywa pe obedo jami lweny me lobo man, ento gubedo jami lweny me tek pa Lubaŋa, ma turo cel gogo pa lumerokwa woko.
Jon 21:5 Waturo kwede tam ma pe atir, ki kit wakke ducu ma tiŋŋe me pyem, ma geŋo dano miyo pe giŋeyo Lubaŋa, kun wamako tam acel acel macalo opii, waketo i te loc pa Kricito.
Jon 21:6 Dok bene wayubbe me keto can i kom dano ducu ma gipe ki winy, ka onoŋo wun doŋ wutyeko mine kenwu i te locwa.
Jon 21:7 Wunen gin ma tye i nyimwu. Ka ce dano mo genne kekene ni en dano pa Kricito, koŋ myero otam bene ni, macalo en dano pa Kricito, wan bene watye kit meno.
Jon 21:8 Pien kadi bed anyatte matek twatwal pi twero ma Rwot omiyo botwa, lewic pe bimaka; twero meno en omiyo botwa me konyowu, pi doŋowu, ento pe me dwokowu cen.
Jon 21:9 Pe amito anen botwu macalo ŋat ma tye ka burowu ki waraga ma acoyogu.
Jon 21:10 Pien dano gitye ka waco ni waragana pek dok gwa, ento ka ao botwu koma nen goro, dok bene gin mo pe i lokka ma aloko botwu.
Jon 21:11 Jo macalo meno myero guniaŋ ni, pe tye apokapoka mo i lok ma wacoyo i waragawa ka watye cen ka mabor, ki gin ma wabitimo ka watye kacel kwedwu.
Jon 21:12 Pe watiŋŋe me kette kenwa i rwom acel ki dano mogo ma i kin jo ma gimaro korre kengi, nyo me porre kenwa kwedgi. Kit ma gitye ka pimme kwede i kingi kekengi, dok bene giporre kengi ki gin me porregi ma ginoŋo i kingi kengi, kit jo macalo meno gin lumiŋ.
Jon 21:13 Ento wan giwa pe wabinyatte makato kare; wabigik mewa ka ma yam Lubaŋa opoko botwa, ma wun bene wutye iye.
Jon 21:14 Wan pe wamedo ka gikwa, calo pe gipoko botwa me o botwu, pien wan aye ma yam wakwoŋo bino botwu me tito lok me kwena maber i kom Kricito.
Jon 21:15 Pe wanyatte ma okato kare i kom tic ma jo mukene aye guyelle iye; ento watye ki gen ni ka niyewu doŋ omedde, ticwa bene bimedde matek i kinwu, kun lubo ka ma yam gityeko poko botwa.
Jon 21:16 Man bimiyo watito lok me kwena maber i lobo ma tye yo tuŋ i ŋewu kuca, kun pe wanyatte pi tic ma jo mukene gutiyo i ka tic pa ŋat mukene.
Jon 21:17 “Ŋat ma nyatte myero onyatte pi Rwot,” macalo yam gicoyo.
Jon 21:18 Pien pe ŋat ma pakke kekene en aye ma Lubaŋa pwoyo, ento dano ma Rwot dworo.
Jon 21:2 Jo Korint 11
Jon 21:1846  Paulo oporo kite ki kit pa lukwena ma lugoba
Jon 21:1 Kono wudiyo cwinywu manok mo i koma i miŋona-ni. Koŋ wudi cwinywu ba!
Jon 21:2 Nyeko omaka piwu ki lakodi nyeko ma Lubaŋa tye kwede bene-ni; pien wucal ki nyako ma ayubo me nyomme ki laco acel, kun ageno ni abitere bot cware, en aye Kricito, kun en nyako maleŋ ma pud pe laco mo obedo kwede.
Jon 21:3 Ento atye ki lworo ni, kit macalo twol yam obwolo Kawa ki ryekone, wun bene dano bibalo tamwu woko, ma miyo pe doŋ wubimaro Kricito ki cwinywu ducu ki mar maleŋ.
Jon 21:4 Pien ŋat mo ma obino botwu, ka cako tito botwu pi Yecu mukene mapat ki maca ma watito pire botwu-ni, nyo omiyowu cwiny mapat ma yam pe wutye kwede, nyo otito lok me kwena mo mapat ma yam pe wugamo, meno wudiyo cwinywu iye maber twatwal.
Jon 21:5 Ki i tamma, aneno ni lukwena madoŋo ma gukato kare ca pe gikata kadi ki acel.
Jon 21:6 Gwok nyo pe aryek i lok, ento aryek i ŋec mada. Meno yam doŋ wanyuto botwu ka maleŋ, i yo ducu ki i kare ducu.
Jon 21:7 Yam atimo bal ka mwolle kena wek aket dit i komwu, kun atito botwu lok me kwena maber mua ki bot Lubaŋa nono, laboŋo gamo cul mo?
Jon 21:8 Gitwero waco ni yam ayako lwak pa Kricito ka mukene piwu, pien ceŋ agamo lim ki botgi pi ticca botwu.
Jon 21:9 Dok bene i kare ma onoŋo atye botwu, ka can jami mo omaka, pe ayelo ŋat mo i kinwu, pien utmego ma gua ki i Makedonia gukelo gin ducu ma mitte pira. Onoŋo abedo ma agwokke, dok bene abigwokke, wek pe amiwu peko mo.
Jon 21:10 Doŋ awaco botwu ni, macalo ada pa Kricito tye i cwinya, pe gibigeŋo nyattena i lok man i lobo Akaya ducu.
Jon 21:11 Piŋo? Pien ni pe amarowu? Lubaŋa ŋeyo ni amarowu.
Jon 21:12 Gin ma atiyo abimedde ki tiyone, wek pe ami jo ca gunoŋ kare ma gimito wek gimi onen ni gin girom aroma kwedwa i tic ma ginyatte iye-nu.
Jon 21:13 Pien jo-nu pe gin lukwena kikome, gin lutic ma gibwolo dano, ma gilokke woko ginen calo lukwena pa Kricito.
Jon 21:14 Ŋat mo myero pe obed ki ur i lok man, pien kadi Catan kikome bene lokke nen macalo lamalaika ma menyo piny.
Jon 21:15 Man pe doŋ gin ma pire dit twatwal ka ce lutic pa Catan gilokke ginen calo lutic ma tiyo gin ma atir; agikkigi bibedo rom ki gin ma gutiyo. Can mogo ma opoto i kom Paulo pi bedo lakwena
Jon 21:1847 
Jon 21:16 Koŋ doki awac ni, ŋat mo pe opar ni an lamiŋ; ka ce onoŋo wutamo kit meno, ci doŋ wujola macalo dano mamiŋ, wek omiya bene anyatte manoknok.
Jon 21:17 (Gin ma atye ka wacone botwuni pe gin ma Rwot omiya ni awac botwu; aloko calo dano mamiŋ ki gen man ma atye kwede me nyatte.
Jon 21:18 Macalo jo mapol ginyatte pi gin me lobo i kit me dano, an bene abinyatte.)
Jon 21:19 Pien wudiyo cwinywu ki yomcwiny i kom jo ma lumiŋ, kun wun jo maryek.
Jon 21:20 Wudiyo cwinywu kadi ka ŋat mo lokowu me doko opiine, nyo camo limwu, nyo buyowu, nyo um i komwu nyo kadi doŋo lemwu.
Jon 21:21 Lewic omaka omiyo aye ni wan yam pe wabedo tek i yo meno! Ento gin mo keken ma dano okette me nyatte pire, an bene akette woko me nyatte kit meno, ma onoŋo pud aloko macalo lamiŋ.
Jon 21:22 Gin mono jo Ibru? An bene. Gin jo Icrael? An bene. Gin mono likwayo Abraim? An bene.
Jon 21:23 Gin lutic pa Kricito? An gira aloko calo dano ma lapoya, awacci, akatogi woko. Atiyo tic aloyogi, ari i mabuc akatogi, gigoya ma wel odoone pe kwanne, abwot ki i lak to tyen mapol.
Jon 21:24 Lujudaya gugoya tyen abic ki del pyeradek wiye aboŋwen.
Jon 21:25 Gigoya ki odoo tyen adek, gicela bene ki got kicel, mel otur woko kweda tyen adek; abuto ari i nam matutu dyeceŋ ki dyewor benebene tyen acel.
Jon 21:26 Ari i wot mapol ma can bene opoto i koma, can mua ki i lwak kulu mupoŋ ki pii, can mua bot luyak, can mua bot lutuwa, can ma lurok guketo i koma, can ma nen i gaŋ, can ma nen i tim, can ma poto i nam, ki can ma a ki bot utmego ma gin lugoba.
Jon 21:27 Acanne twatwal i tic matek; tyen mapol pe anino dyewor. Ari kec ki orwo pii; tyen mapol abedo laboŋo cam mo ma romma, dok abedo i piny maŋic laboŋo ginaruka.
Jon 21:28 Medo i kom gin jami mukene-gu ducu, tye gin acel ma kelo peko bota kare ki kare, en aye par ma atye kwede pi jo muye Kricito i kabedo mapatpat ducu.
Jon 21:29 Tye ŋat mo ma goro ma kun an pe agoro? Tye ŋat mo ma gimiyo opoto i bal ma cwinya pe owaŋ pire?
Jon 21:30 Ka ce onoŋo myero anyatte, abinyatte pi gin ma nyuto gorona.
Jon 21:31 Lubaŋa Won Rwotwa Yecu Kricito, ma gipwoyo nakanaka, en ŋeyo ni pe aloko goba.
Jon 21:32 I kare ma onoŋo atye i Damaciko, laloc mo me dul lobo ma tye i te loc pa kabaka Areta obedo ka kiyo gaŋ meno ni wek emaka,
Jon 21:1848 
Jon 21:33 ento gicwala woko ki aduku madit kun gimiyo akato ki i waŋ dirica ma i kom cel, ci omiyo abwot woko ki i ciŋe.
Jon 21:2 Jo Korint 12 Gin ma Paulo oneno i waŋ lek ki gin ma Rwot onyuto bote
Jon 21:1 Myero anyatte; kadi bed pe konyo gin mo, abilok i kom gin ma aneno i waŋ lek ki gin ma Rwot onyuto bota.
Jon 21:2 Aŋeyo dano mo i kin jo pa Kricito ma yam gitiŋo gitero woko malo wa i polo me adekke, kombeddi doŋ okato mwaka apar wiye aŋwen kulu. (Ka kono Lubaŋa otiŋo kome, kono nyo omiye oleko aleka, an gira pe aŋeyo, ento Lubaŋa ŋeyo.)
Jon 21:3 Aŋeyo ni dano meno yam gitiŋe malo gitere wa i Paradic. (Ka ce Lubaŋa otiŋo kome, gwok nyo omiye oleko aleka, pe aŋeyo, ento Lubaŋa ŋeyo.)
Jon 21:4 Yam owinyo lok mogo ma pe myero lokke ka maleŋ, ma pe giye ni dano mo otuci.
Jon 21:5 Kit lok pa dano macalo meno aye bimiyo anyatte, ento pira kena pe abinyatte, ento kono pi gorona aye keken.
Jon 21:6 Kadi bed onoŋo nen calo amito nyatte, pe abibedo lamiŋ pien noŋo aloko lok ada. Ento pe abinyatte, wek dano mo pe obed ki par i koma makato gin ma en oneno i koma, nyo lok ma en owinyo awinya ki bota.
Jon 21:7 Me gwoka wek pe alyerre kena ma okato kare pi lwak jami mapol ma yam Lubaŋa onyuto bota, yam girwako okuto i koma, ma onoŋo en pud lwakena pa Catan wek oket can i koma, wek pe akette malo kekena ma okato kare.
Jon 21:8 Yam alego Rwot pi man tyen adek ni jami macalo meno oa woko ki i koma.
Jon 21:9 Cutcut en ogamo ni, “Kicana tye ma rommi, pien tekona bedo tek twatwal ka ma goro tye iye.” En meno gin mumiyo anyatte ki yomcwiny madit twatwal pi gorona, wek tek pa Kricito obed i koma.
Jon 21:10 Pi Kricito omiyo cwinya yom pi goro mapatpat ma atye kwede, ki pi yet, ki pi can, ki pi peko mogo ma giuna kwede, ki peko ma diya matek; pien ka ma agoro iye, kenyo en aye ka ma atek iye. Mar ma Paulo tye kwede pi Lukricitayo me Korint
Jon 21:11 Onoŋo abedo lamiŋ! Wun aye mucora iye, pien onoŋo myero wun aye wudwora. Lukwena madito mukato kare ca pe gikata kadi ki acel, kadi bed an pe a gin mo.
Jon 21:12 Gin ducu ma nyuto ni an lakwena kikome yam otimme i kinwu ki diyo cwiny madit, lanyut mogo, taŋo ki tic me aura madito.
Jon 21:1849 
Jon 21:13 Ŋo ma yam oremowu makato lwak muye Kricito i kabedo mukene ducu? Gwok nyo man keken ni an yam pe abedo ka nurowu ki peko? Wutimma ber, ka ce onoŋo abalo pi koyowu woko kit meno!
Jon 21:14 Man doŋ tyen me adek ma ayubbe me bino kwede botwu, ento doŋ pe abimiyo peko nurowu. Pien an pe amito jamiwu, ento amito wun kikomwu. Pe litino aye ma myero gukan jami me mono pi lunyodogi, ento lunyodo aye myero gukan jami pi litinogi.
Jon 21:15 Abibedo ki yomcwiny madit me miyo jami ducu ma atye kwede, kadi wa tek koma ducu, pi konyo kwo me tipowu. Wubimara manoknok ni, pien amarowu matek?
Jon 21:16 Wubiloko ni, “Meno ber, en kikome pe onurowu ki peko, ento en ladwala, yam omakowa woko cutcut ki lok goba.”
Jon 21:17 Tye ŋat mo i kin jo ma nene acwalogi botwu-ni, ma obuyo gin mo ki botwu pira?
Jon 21:18 Onoŋo alego Tito ni myero ociti, ka dok aoro ominwa mukene me wot kacel kwede. Tito obuyowu? Yam pe watiyo tic ki kit cwiny acel? Onoŋo pe walubo yo acel keken?
Jon 21:19 Wun wutamo ni watye ka pido piwa kenwa kare man ducu i nyimwu? Pe kumeno; wan watye ka lok i nyim Lubaŋa, macalo jo pa Kricito. Dok bene, wun ma amaro, aloko me konyowu wek wudoŋ wudok jo muteggi.
Jon 21:20 Pien alworo ni ka ao kunnu, gwok nyo abinoŋo wupat ki kit ma amito wubed kwede, dok wun bene gwok nyo wubinoŋo apat ki kit ma wumito abed kwede. Gwok nyo abinoŋo wutye ki daa, nyeko, kiniga malyet, laro dito, yet, lok kwot, lok me bwolo ki anyobanyoba.
Jon 21:21 Alworo bene ni ka adwogo botwu i anyim, Lubaŋana bimiyo lewic maka woko i nyimwu; ci bimiyo akok pi jo mapol i kin dano ma yam gutimo bal, ka doŋ gukwero ŋut woko i kom timgi me caro, me abor ki me kwele.
Jon 21:2 Jo Korint 13 Paulo ociko jo ma yam gubalo tyen me agikki
Jon 21:1 Man doŋ tyen me adek ma abio kwede botwu. Caden ma romo aryo nyo adek aye myero gumok lok ducu ma gikelo me alara, macalo yam gicoyo.
Jon 21:2 Lok man yam atito botwu con i kare ma atye i wotta me aryo, dok anwoyo wacone kombeddi ma doŋ atye cen, bot jo ma yam gubalo, ki bot jo mukene ducu, ni meno, ka dok adwogo botwu pe abitimo kica ki ŋat mo,
Jon 21:3 pien wubimito neno gin ma moko ni Kricito aye ma tye ka lok i doga. En pe goro ki botwu, ento nyuto tekke i iwu.
Jon 21:1850 
Jon 21:4 Yam gigure i kom yatariya pi gorone, ento kombeddi en kwo pi tek pa Lubaŋa. Kadi wan bene wagoro i en, ento i bedowa kwedwu wabibedo kacel kwede pi tek pa Lubaŋa.
Jon 21:5 Koŋ wuŋine kekenwu, wek wunen ka ce wucuŋ matek i niyewu. Wutemme kekenwu. Pe wuniaŋ ni Yecu Kricito tye i iwu, tekke ka wubedo dano ma Lubaŋa pwoyo?
Jon 21:6 Ageno ni wubiniaŋ maber ni wan mere pe wabedo jo ma pe gipwoyogi.
Jon 21:7 Walego Lubaŋa piwu ni pe wutim gin mo marac, pe me nyuto ni wan jo ma Lubaŋa pwoyo, ento wamito ni wun wutim gin maber, kadi bed wanen calo jo ma en pe opwoyo.
Jon 21:8 Pien wan pe watwero tiyo gin mo ma pe rwatte ki lok ada, ento watwero tiyo gin ma rwatte ki gin ma tye ada keken.
Jon 21:9 Cwinywa yom ka wagoro ma noŋo wun wutek, dok walego piwu ni wudok jo muteggi.
Jon 21:10 Gin mumiyo acoyo lok ma pud atye ka mabor kwedwu, wek pe abed ger i komwu ka abino, kun atiyo ki twero ma yam Rwot omiya wek akonywu me doŋo, ento pe me dwokowu cen. Mot
Jon 21:11 Me agikkine, utmegina, doŋ wubedi. Wuyub kitwu doŋ obed maber, dok bene myero wuwiny kokona pi gin ma alegowu pire. Wubed ki cwiny acel, wubed bene ki kuc, ci Lubaŋa ma won mar ki kuc bibedo kwedwu.
Jon 21:12 Wumotte kekenwu ki mot me mar.
Jon 21:13 Lwak pa Lubaŋa ducu gumotowu.
Jon 21:14 Kica pa Rwotwa Yecu Kricito, ki mar pa Lubaŋa, ki ribbe ma Cwiny Maleŋ kelo obed kwedwu ducu.
Jon 21:1851  Jo Galatia Jo Galatia 1 Mot
Jon 21:1 Waraga man oa ki bot Paulo ma en lakwena. Pe dano mogo aye ma ceŋ guore, or ma mere me bedo lakwena pe yam owok ki bot dano mo, ento oa ki bot Yecu Kricito ki bot Lubaŋa Won ma ceŋ ocere woko ki i kin jo muto.
Jon 21:2 Utmegiwa ducu ma gitye kacel kweda kany bene gumotowu. Bot jo ducu ma guye Kricito ma gibedo i Galatia:
Jon 21:3 Lubaŋa Wonwa ki Rwotwa Yecu Kricito omiwu kica kacel ki kuc,
Jon 21:4 en Kricito ma yam omine kene pi balwa wek elarwa woko ki i gin marac me kare man, kun lubo gin ma Lubaŋa Wonwa mito.
Jon 21:5 Deyo obed bote nakanaka. Amen. Lok me kwena maber mo mukene pe
Jon 21:6 An auro kit ma wulokke kwede oyot, kun wubwoto ŋat ma ceŋ olwoŋowu i kica pa Kricito, dok wulokke woko wutye ka lubo lok me kwena maber mo mukene.
Jon 21:7 Lok me kwena maber mo mukene gire pe, ento tye jo mogo ma balo cwinywu woko, kun gimito gilok lok me kwena maber pa Kricito odok gin mapat.
Jon 21:8 Ento kadi bed wan, nyo lamalaika mo mua ki i polo, otittiwu lok me kwena maber mapat ki lok ma nene watito botwu-ni myero gicen woko.
Jon 21:9 Kit macalo nene watito botwu, pud dok atittiwu aye ni, ka ce tye ŋatti mo ma dok tye ka tittiwu lok me kwena maber ma pokke woko ki ma yam doŋ wuye-ni, myero gicen woko.
Jon 21:10 Kombeddi atye ka yenyo cwak pa dano, nyo pa Lubaŋa? Gwok nyo atye ka temme me yomo cwiny dano ba? Ka ce nene abedo ka yomo cwiny dano, onoŋo myero pe abed latic pa Kricito. Kit ma Paulo odoko kwede lakwena
Jon 21:11 Utmega, amito wuŋe lok man, ni, lok me kwena maber ma ceŋ atito botwu-ni pe obedo gin pa dano.
Jon 21:12 Pe yam agamo lok man me kwena maber ki bot dano mo, dok bene pe gipwonya kwede apwonya, ento anoŋo ki bot Yecu Kricito ma ceŋ onyutte bota- ni.
Jon 21:13 Wutyeko doŋ winyo lok i kom kwona macon i kare ma onoŋo pud alubo dini pa Lujudaya, kit ma abedo ka libo kwede jo muye Lubaŋa, kun atimo bwami i komgi, dok atemme mada me nekogi woko liweŋ.
Jon 21:1852 
Jon 21:14 I dini pa Lujudaya an aye ma onoŋo aloyo jo mapol ma gin yalwakka ma gin jo me rokka, kun aketo cwinya adada me lubo kit me tekwaro pa kwarowa.
Jon 21:15 Ento Lubaŋa yam oyera wa con, oketa woko pat ma onoŋo pud peya ginywala, ka dok olwoŋa gire pi kicane.
Jon 21:16 Cwinye obedo yom me nyutta Wode, wek acit atit pire bot Lurok. I kare ma lok man otimme, pe aa acito bot dano mo ni omiya tam,
Jon 21:17 dok bene pe aa acito i Jerucalem bot jo mukwoŋo bedo lukwena kweda, ento acito gira cen wa i Arabia, ka aa ki kunnu dok adwogo cen i Damaciko.
Jon 21:18 I ŋe mwaka adek acito i Jerucalem ka limo Kepa , ci abedo kunnu pi nino apar wiye abic.
Jon 21:19 Ento i kin lukwena aneno Yakobo omin Rwot keken.
Jon 21:20 (Me ada kadi wa i nyim Lubaŋa, lok ducu ma acoyo botwu i waraga man goba pe iye.)
Jon 21:21 Ka dok acito i lobo Ciria ki Cilicia,
Jon 21:22 kun onoŋo lwaka dano mapol ma guye Kricito ma gitye i kabedo ducu i Judaya peya giŋeya dok peya guneno koma.
Jon 21:23 Onoŋo guwinyo lok i koma keken ma gitittigi ni, “Ŋat ma yam obedo ka yelowa- ni, kombeddi tye ka tito lok i kom niye man ma yam koŋ otemo tyekone wokoni.”
Jon 21:24 Omiyo gupako Lubaŋa pira. Jo Galatia 2 Lukwena mukene gujolo Paulo
Jon 21:1 Lacen i ŋe mwaka apar wiye aŋwen dok acito i Jerucalem aye kacel ki Barnaba, dok bene atero Tito me wot kacel kweda.
Jon 21:2 Gin mumiyo acito kunnu, pien Lubaŋa onoŋo onyutta ni myero aciti. Ka ao kunnu, ci aketo lok me kwena maber ma abedo ka titone bot Lurok-ki i nyimgi, i muŋ bot jo ma ŋene, wek ticca ma atiyo, nyo ma doŋ atyeko tiyone con, pe obed me nono.
Jon 21:3 Ento Tito ma onywako wot kweda, kadi bed onoŋo en Lagrik, pe gibedo ka diye ni myero gilire.
Jon 21:4 Kadi bed onoŋo tye jo mogo ma gikelogi i kinwa ma pe gin utmego kikome, magi gin jo ma gubino ka roto kit kuc ma watye kwede i Kricito Yecu, ka wek gilokwa wadok opii.
Jon 21:5 Ento kare mo obedo pe ma waye ni gulowa, wek wagwok lok ada me kwena maber piwu.
Jon 21:1853 
Jon 21:6 Ki tuŋ bota pe onoŋo aparo pi jo ma giŋene ni gin ludito, pien Lubaŋa gire pe leŋŋe tuŋ bot ŋat mo pi kit ma en tye kwede. Gin jo ma ŋenenu pe gumedda gin mo.
Jon 21:7 Ento guniaŋ ni Lubaŋa doŋ omiya tic me tito lok me kwena maber bot Lurok, ma rom ki kit macalo yam gimiyo ki Petero tic me tito lok me kwena maber bot Lujudaya;
Jon 21:8 pien ŋat mutiyo kacel ki Petero tic me tito lok me kwena maber bot Lujudaya, obedo ka tic i koma bene bot Lurok.
Jon 21:9 Yakobo ki Kepa ki Jon ma yam giŋeyogi ni gubedo lutel, ka doŋ guniaŋ pi kica ma Lubaŋa omiya ci gugamo an ki Barnaba macalo lutic wadigi, kun gipoko tic ni wan myero wacit bot Lurok ki gin gubecito bot Lujudaya.
Jon 21:10 Gin gulegowa lok acel keken ni myero wapo pi lucan, ma man aye onoŋo gin ma aketo cwinya ni myero atim. Paulo ojuko Kepa i Antiokia
Jon 21:11 I kare ma Kepa obino i Antiokia ajuke woko atyer ka maleŋ pien onoŋo otimo gin ma pe ber.
Jon 21:12 Pien i kare ma jo mogo ma gua ki bot Yakobo peya gubino, onoŋo Kepa nywako cam kacel ki Lurok; ento ka gubino ci Kepa ojer onyiko woko cen, opokke woko ki botgi pi lworo dul pa jo ma mito ni jo muye Kricito myero koŋ gilirgi.
Jon 21:13 Lujudaya mukene gucako lubo kit pa Kepa me goba, kadi ki Barnaba bene ocako ŋak woko kun lubo kitgi ma pe nyuto cwiny me ada.
Jon 21:14 Ento i kare ma aneno ni guweko ada me lok me kwena maber woko ma onoŋo tamgi tye ka wot atata, ci awaco bot Petero i nyimgi ducu ni, “Ka in ma Lujudaya- ni ilubo kit pa Lurok, ma pe ibedo calo Lajudaya, ci itwero diyo Lurok niŋniŋ me lubo kit pa Lujudaya?” Lujudaya ki Lurok ducu gilarogi pi niye
Jon 21:15 Wan kikomwa wan Lujudaya nia wa i anywalli, pe wan Lurok, jo ma lubalo-gu.
Jon 21:16 Ento waŋeyo ni dano pe gikwano ni kite atir pien tiyo gin ma cik mito, kono pi ye Yecu Kricito keken. Kadi wa wan Lujudaya bene watyeko ye Yecu Kricito wek gikwanwa ni kitwa tir pi ye Kricito, ento pe pi tiyo gin ma cik mito; pien pe gibikwano dano mo ni kite atir pien tiyo gin ma cik mito.
Jon 21:17 Ento kombeddi, ma watye ka yelle wamito gikwanwa ni kitwa atir pi Kricito, ka wan kikomwa dok ginoŋo ni wan lubalo, ci Kricito mono obedo lakwena me tic pi bal? Adadaneni pe kumeno!
Jon 21:18 Ka dok agero gedo ma yam amuko areto woko piny-nyi odoco, ci an kara labal marac.
Jon 21:1854 
Jon 21:19 Pien pi temo tiyo gin ma cik mito omiyo yam ato pi cik, wek abed kwo tuŋ bot Lubaŋa.
Jon 21:20 Yam gigura i kom yatariya kacel ki Kricito; pe dok an ma akwo-ni, ento Kricito aye ma bedo kwo i iya. Kwo ma kombeddi atye kwede i komani, abedo kwo pi ye Wod pa Lubaŋa, ma ceŋ omara ka omine gire pire kene pira.
Jon 21:21 An gira pe abolo kica pa Lubaŋa; pien ka gikwano dano ni kitgi atir pi cik, ci Kricito yam oto nono laboŋo tyen lok mo. Jo Galatia 3 Lubo cik nyo bedo ki niye
Jon 21:1 Wun jo Galatia kara wumiŋ kuman! Aŋa murogowu, wun jo ma ceŋ ginyuto botwu atyer kit ma giguro kwede Yecu i kom yatariya macalo wuneno ki waŋwu?
Jon 21:2 Koŋ apenywu ki peny man keken: wun mono yam wulimo Cwiny Maleŋ pi lubo cik, kono nyo pi ye lok me kwena maber ma wuwinyo gitito botwu-ni?
Jon 21:3 Wun kara wubedo miŋ kuman! Wucako lubo kit me Cwiny, ci kombeddi doŋ wumito wugik ki tekkomwu?
Jon 21:4 Gin jami mapol madoŋo macalo meno otimme botwu nono? I adane onoŋo otimme ki tyen lok!
Jon 21:5 En Lubaŋa ma omiyowu Cwiny Maleŋ-ŋi, dok otiyo bene taŋo mapol i kinwu, en tiyo man pien ni wulubo cik, kono nyo pi ye lok ma wuwinyo ma gitito botwu?
Jon 21:6 Kit ma meno bene yam gicoyo lok i kom Abraim ni, “En oye Lubaŋa, omiyo gikwane ni en dano ma kite atir.”
Jon 21:7 Myero wuŋe ni jo ma tye ki niye, gin aye likwayo pa Abraim kikome.
Jon 21:8 Luco ginacoya yam con onoŋo doŋ guŋeyo woko ni, Lubaŋa bikwano Lurok ni gin jo ma kitgi atir pi niye. Lubaŋa yam otito lok me kwena maber con bot Abraim kun wacce ni, “Rok ducu bilimo gum piri.”
Jon 21:9 Pi meno, jo ma tye ki niye gibinoŋo gum kacel ki Abraim mubedo ki niye.
Jon 21:10 Jo ducu ma gujeŋŋe i kom tic me lubo cik doŋ gicenogi woko; pien yam gicoyo ni, “Cen opot i kom jo ducu ma pe gilubo gin ducu ma gicoyo i buk me cik, kun gicobo bene ticce kakare.”
Jon 21:11 Kombeddi lok doŋ oŋene woko ni, pe gikwano dano mo ni kite atir i nyim Lubaŋa pi tiyo gin ma cik mito; pien gicoyo ni, “Ŋat ma kite atir pi niye bibedo kwo.”
Jon 21:12 Ento cik pe ocuŋ i kom niye, pien gicoyo ni, “Ŋat ma tiyo kun lubo gin ma cik mito bikwo pire.”
Jon 21:1855 
Jon 21:13 Kricito aye ma nene okokowa ki i cen ma opoto i komwa pien pe walubo cik; en obino ci olokke odoko dano ma giceno ma ka-kawa. Pien yam gicoyo ni, “Cen opoto i kom dano ma giŋabo malo i wi yat.”
Jon 21:14 Lok man otimme wek gum ma Lubaŋa ceŋ omiyo ki Abraim Lurok bene gunoŋ pi Yecu Kricito, ka wek wan bene walim Cwiny Maleŋ ma yam giciko pire-ni pi niye. Cik ki gicikke
Jon 21:15 Utmega, koŋ anyut labol me lok i kom dano. Ka jo aryo gucikke i gin mo-ni, ma gumoko gicikkegi, ŋat mo pe dok twero lokone, dok bene pe twero medo gin mo i gicikke meno.
Jon 21:16 Lubaŋa yam ocikke gin ki Abraim ki bot lakware bene. Ento yam ginacoya pe owacci, “Ki bot likwayu,” ma nyuto ni gipol, ento owacci, “Ki bot lakwaru,” ma nyuto dano acel keken, ma en aye Kricito.
Jon 21:17 Gin ma myero aloki tye kit man ni, cik ma doŋ obino lacen i ŋe mwaka miya aŋwen ki pyeradek pe doŋ romo turo gicikke ma con Lubaŋa otyeko mokone woko-ni, dok bene pe bimiyo gin ma ociko lal nono.
Jon 21:18 Ka ce leyo jami ma gimiyo ki Abraim obedo pi cik, meno noŋo pe lubo kit cikke mo. Ento Lubaŋa yam omiyo bot Abraim i gicikke macalo mot.
Jon 21:19 Cik dok mitte piŋo? Cik yam gimedo ni wek turo cik onen woko ka maleŋ, nio waŋ ma lakwaro Abraim ma giketo cikke pire-ni obino. Lumalaika aye ma ceŋ gukelo cik, ci gumiyo i ciŋ ŋat ma larib dano kacel.
Jon 21:20 Ento larib dano pe mitte pi ŋat acel keken, ento Lubaŋa aye tye acel. Gin mumiyo giketo cik
Jon 21:21 Cik doŋ tye ka pyem ki gicikke pa Lubaŋa? Pe kit meno gire, pien ka nene gimiyo cik ma twero miyo kwo, kono kwano dano ni kite atir obedo pi lubo cik.
Jon 21:22 Ento coc ma yam gicoyo otweyo dano ducu macalo lumabuc i te twero me bal, wek cikke ma nene giciko pi ye Yecu Kricito gimi bot jo muye en.
Jon 21:23 I kare ma niye peya obino, cik aye munoŋo gwokowa, kun otweyowa woko macalo mabuc, nio waŋ ma ginyuttiwa niye.
Jon 21:24 Kit meno cik aye obedo lagwokwa ma myero olowa nio ka Kricito obino, ka doŋ gicako kwanowa ni kitwa atir pi niye.
Jon 21:25 Kit ma doŋ niye tye-ni, pe dok wabedo i te twero pa lagwokwa;
Jon 21:26 pien wun ducu doŋ wudoko litino pa Lubaŋa pi niye Yecu Kricito.
Jon 21:27 Wun jo ducu ma doŋ gityeko batijawu i nyiŋ Kricito, doŋ wuruko Kricito macalo wuruko boŋowu.
Jon 21:1856 
Jon 21:28 Apokapoka mo doŋ pe i kin Lajudaya ki dano me Grik, i kin opii ki ŋat ma lone kene, kadi i kin laco ki dako, pien wun ducu doŋ wurom i Kricito Yecu.
Jon 21:29 Ka wun doŋ wulwak pa Kricito, ci doŋ wun likwayo pa Abraim; dok pi cikke pa Lubaŋa, wun lule gin ma yam en ociko bot Abraim. Jo Galatia 4 ducu.
Jon 21:1 Awaco kit man ni, laleyo ka pud latin bedo rom ki opii, kadi bed en won jami
Jon 21:2 En koŋ bedo i te loc pa jo ma gwoke ki jo ma gwoko jamine, nio ka kare ma wonne ociko oromo.
Jon 21:3 Wan bene watye kit meno; i kare ma wan pud litino, yam wabedo opii pa jogi ma gitye ka loc i wi lobo-ni.
Jon 21:4 Ento ka kare kikome ma giciko-ni doŋ oromo, ci Lubaŋa ocwalo Wode ma dako onywalo, kun ginywalo i te cik,
Jon 21:5 wek okok jo ma yam tye i te loc me cik, ka wek wan bene gilokwa wadok litino me paco.
Jon 21:6 Kit macalo wun doŋ litino me paco, en aye mumiyo Lubaŋa ocwalo Cwiny Wode i iwa, ma kok ni, “Abba! Wora!”
Jon 21:7 Kit meno, pi tic pa Lubaŋa omiyo in doŋ pe opii, ento latin me paco; ka doŋ in latin paco, man nyuto ni in doŋ lale jami. Paulo obedo ka paro pi jo Galatia matek
Jon 21:8 I kare macon ma onoŋo peya wuŋeyo Lubaŋa, wubedo opii pa gin mogo atata ma i adane pe gin lubaŋa wacel.
Jon 21:9 Ento kombeddi doŋ wuŋeyo Lubaŋa, nyo koŋ awacci, Lubaŋa doŋ ŋeyowu; ci dok wutwero dok cen niŋniŋ bot jogi macon ma gigoro, ma piny bene oloyogi woko-ni? Piŋo dok wumito bedo opiigi pi tyen me aryo?
Jon 21:10 Wuketo cwinywu me gwoko nino, ki dwe, ki kare mapatpat, ki mwaka-gu!
Jon 21:11 Abedo ki lworo matek, pien ticca ma ayelle kwede botwu, kara aneko iye koma nono.
Jon 21:12 Utmega, alegowu ni wubed calo an, pien an bene doŋ adoko calo wun. Wun giwu yam pe wutimo gin mo marac i koma.
Jon 21:13 Wuŋeyo ni, pi lit koma omiyo atittiwu lok me kwena maber pi tyen mukwoŋo.
Jon 21:14 Yam pe wuŋala dok pe wucaya, kadi lit koma okelo botwu aoma cwiny, ento wujola maber calo wujolo lamalaika pa Lubaŋa, dok calo wujolo Kricito Yecu kikome.
Jon 21:1857 
Jon 21:15 Gin aŋo dok muŋolle i yomcwiny ma onoŋo wubedo kwede-ni? An cadenwu ma aloko ni, ka ce nene twerre, kono wukolo waŋwu woko ci wumiyogi bota.
Jon 21:16 An alokke adoko lamerokwu pi tito botwu lok me ada?
Jon 21:17 Jo mukene ca gibwolo waŋwu nono, tamgi rac. Gimito cego wiwu woko, wek wucak dworogi.
Jon 21:18 Dworre pi gin maber, ber kare ducu, pe ka an atye botwu keken.
Jon 21:19 Litinona, pud dok atye ka ciro arem kwedwu macalo dako ciro arem i kare me nywal, nio ka kit pa Kricito ocwene i iwu.
Jon 21:20 Onoŋo amito ni kono abino abedo kwedwu kombeddi, ka wek aniaŋ kit gin ma myero alok botwu ki kunnu, pien tamma i komwu doŋ ocuŋ woko ata. Carolok i kom Agar ki Cara
Jon 21:21 Wun jo ma wumito ni cik olowu, wun pe wuwinyo cik? Koŋ doŋ wutitta mono.
Jon 21:22 Pien yam gicoyo ni, Abraim onoŋo tye ki awobe aryo, acel obedo wod pa aŋeca, ki acel obedo wod pa dakone kikome.
Jon 21:23 Ento wod pa aŋecani yam ginywalo i kit me kom, ki latin pa dako kikome-ni ginywalo pi cikke ma yam Lubaŋa ociko.
Jon 21:24 Man ma awaco-ni obedo carolok: Mon aryo magi nyuto gicikke aryo bene. Ŋat acel oa ki i wi got Cinai, litino ma en onywalo gubedo opii; dako meno en aye Agar.
Jon 21:25 Kombeddi Agar nyuto got Cinai, ma tye i Arabia; rom ki Jerucalem me kare-ni, pien en tye i opii kacel ki litinone.
Jon 21:26 Ento Jerucalem ma tye i polo lone kene, en aye obedo minwa.
Jon 21:27 Pien yam gicoyo ni, “Bed ki yomcwiny, in dako ma lalur ma yam pe inywalo latin mo-ni, mwoc ki wer kun idaŋŋe matek, in dako ma pud peya yam arem ogoyi! Pien litino pa dako ma gitenyo pol, kato litino pa dako ma bedo gin ki cware kacel.”
Jon 21:28 Utmega, wan wacal ki Icaka, wan litino me cikke pa Lubaŋa.
Jon 21:29 Ento macalo i kare ca onoŋo latin ma ginywalo i kit me kom obedo ka uno latin ma ginywalo pi Cwiny pa Lubaŋa, i kare-ni bene tye kit meno.
Jon 21:30 Ento ginacoya kono wacci ŋo? Wacci, “Ryem aŋeca-ni woko gin ki wode, pien wod pa aŋeca pe bileyo jami kacel gin ki wod pa dako kikome.”
Jon 21:31 Kit meno, utmega, wan pe litino pa aŋeca, ento wan litino pa dako kikome. Jo Galatia 5 Wacuŋ matek i kom kuc me lone kenwu
Jon 21:1858 
Jon 21:1 Kricito doŋ otyeko gonyowa woko ki i pii wek wabed jo me kuc ma walone kenwa. Wacuŋ doŋ matek; pe dok wuye rwako tyenwu i okol me opii.
Jon 21:2 Wuwiny ba, an Paulo kombeddi awacciwu ni, ka gilirowu, ci kony pa Kricito doŋ pe botwu.
Jon 21:3 Anwoyo lokka doki bot dano acel acel ma giliro ni, en doŋ tye ki banya me lubo cik ducu.
Jon 21:4 Wun jo ma wumito ni gikwanwu ni kitwu atir pi lubo cik, wun doŋ wupokke woko kenwu ki bot Kricito; doŋ wunyiko woko cen, wubwoto kica pa Lubaŋa.
Jon 21:5 Watye ki gen madwoŋ pi Cwiny Maleŋ me noŋo kit ma atir ma gimiyo pi niye.
Jon 21:6 Pien i Kricito lirre nyo bedo ma pe giliro ducu konygi pe; niye keken aye konyo, ma ticce aye mar.
Jon 21:7 Onoŋo nene wucako riŋo ŋwec maber; aŋa mono ma dok ogeŋowu i lubo lok me ada?
Jon 21:8 Bito dano macalo man pe oa ki bot ŋat ma ceŋ olwoŋowuni.
Jon 21:9 Ka gitedo mugati, tobi matidi mo keken aye yenyo moko woko ducu.
Jon 21:10 Atye ki gen i Rwot ni, tamwu pe bipokke ki mera; ento ŋat mo-ni ma tye ka balo cwinywu woko-ni, kadi bed en aŋa, Lubaŋa biŋolle kop.
Jon 21:11 Utmega, piŋo dok pud giuna, ka an kikoma aye atito ni lirre ber? Ka nene atito lok kumeno, kono pe tye gin mo i lok i kom yatariya ma obedo macalo ajut ma yoko dano.
Jon 21:12 Kono jo ma tye ka balo cwinywu-ni gumedde anyim, gukolle woko kekengi gigi!
Jon 21:13 Utmega, yam gilwoŋowu me bedo ki kuc kun wulone kenwu; ento pe dok wulok kucwu odok me cobo mit ma ginywalowu kwede. Ma ka timo meno, myero dano acel acel omine me konyo luwote pi mar keken.
Jon 21:14 Pien cik ducu giribogi woko i lok acel keken ni, “Mar lawoti macalo imarre keni.”
Jon 21:15 Ento ka wubedo ka kane kekenwu ki lakwu, kun wutimo dano wadiwu calo guci, myero wugwokke wek pe wutum woko kekenwu. Nyig me Cwiny ki tic me kit pa dano
Jon 21:16 Ento awacciwu ni, wuye Cwiny Maleŋ pa Lubaŋa aye otelwu, wek pe wucob miti me kit pa dano.
Jon 21:17 Pien miti me kit pa dano pyem ki miti pa Cwiny Maleŋ, dok miti pa Cwiny Maleŋ bene pyem ki miti me kit pa dano. Gin aryo-ni gimon, meno aye gin ma geŋowu tiyo gin ma wumito.
Jon 21:18 Ento ka Cwiny Maleŋ aye ma tye ka telowu, ci doŋ pe wubedo i te cik.
Jon 21:1859 
Jon 21:19 Tic me kit pa dano ma nen woko ka maleŋ gin en: tim kwele, caro, tarwaŋ,
Jon 21:20 woro cal jogi, talo dano, mone, daa, nyeko, kiniga, laro dito, pyem, pokke,
Jon 21:21 nek, mero ki koŋo, cam me yomcwiny me miŋo marac, ki mogo mukene macalo meno. Pud dok ajukowu matek, kit macalo nene koŋ ajukowu, ni, jo ma timo gin macalo magi, ker pa Lubaŋa pe bibedo megi.
Jon 21:22 Ento nyig ma nyak pi Cwiny Maleŋ gin aye mar, yomcwiny, kuc, diyo cwiny, kica, ber, gen,
Jon 21:23 mwolo, gwokke ken; cik mo pe ma kwero gin macalo magi.
Jon 21:24 Dano ma gin jo pa Kricito Yecu doŋ gutyeko neko par ki miti me kit pa dano woko, ci guguro woko bene i kom yatariya.
Jon 21:25 Ka wabedo kwo pi Cwiny Maleŋ, ci myero doŋ wawotu kun walubo en.
Jon 21:26 Pe myero wabed ka wakke awaka, pe wabutte ki tek i kom luwotwa, dok pe myero wabed ki nyeko i kinwa kenwa. Wukonnye kekenwu i peko ma wutye kwede Jo Galatia 6
Jon 21:1 Utmega, ka ce gimako dano ka timo bal mo, wun jo ma wutye ki Cwiny pa Lubaŋa wukonye wek odwog i yo ma atir, kun wubedo kwede ki cwiny me mwolo. Koŋ iŋine kekeni, wek in bene pe gibiti.
Jon 21:2 Wutiŋ peko pa luwotwu, meno aye bimiyo wucobo cik pa Kricito.
Jon 21:3 Pien ka dano mo tamo ki i cwinye kene ni en e gin mo, kun i adane noŋo en pe gin mo, noŋo en bwolle abwola kene.
Jon 21:4 Dano acel acel koŋ oŋi ticce kene ka ber, meno miyo tyen lok me wakkene bedo pi ticce kikome ma en otiyo, ma pe dok poro ki tic pa lawote.
Jon 21:5 Pien dano acel acel tye ki yecce ma myero otiŋ.
Jon 21:6 Dano ma gitye ka pwonyo ki lok i kom Kricito myero onywak jami ducu mabeco ma etye kwede ki ŋat ma pwonye.
Jon 21:7 Pe wuwek gibwolwu; Lubaŋa pe gituko kwede. Gin ma dano ocoyo, en aye bene en bikayo.
Jon 21:8 Ŋat ma ocoyo kodi i poto me kit pa dano, gin ma en bikayo ki iye en aye to; ento ŋat ma coyo kodine i poto me Cwiny Maleŋ, bikayo mere kwo ma pe tum pi Cwiny Maleŋ.
Jon 21:9 Pe myero waol ka tiyo gin maber, pien ka kare oromo, ka cwinywa pe odoko nyap, ci wabikayo kac.
Jon 21:1860 
Jon 21:10 Doŋ kit macalo pud watye ki kare-ni, myero watiyu gin maber bot dano ducu, makato ducu myero watiyu bot utmegiwa ma guye Kricito. Giko lok ki jiŋo cwiny dano ki mot
Jon 21:11 Koŋ doŋ wunen kit nukuta madoŋo ma atye ka coyone ki ciŋa-ni.
Jon 21:12 Jo ma tye ka diyowu ni myero wulirre-ni, gin aye jo ma mito ni gin maber ma gitiyo onen ki woko. Tamgi tye ni pe myero giungi pi yatariya pa Kricito.
Jon 21:13 Kadi gin ma gilirogi-ni pe gimako cik, ento gimito ni gilirwu ka wek giwakke i gin ma gitimo i kom ki woko.
Jon 21:14 Ento an pe amito awakke pi gin mo, kono pi yatariya pa Rwotwa Yecu Kricito keken, pien ki tuŋ bot lobo ducu doŋ giguro woko i kom yatariya, ki an kikoma bene doŋ gigura woko ki tuŋ bot lobo.
Jon 21:15 Pien bedo ma gilirre nyo ma pe gilirre lok mo pe iye; ento gin ma pire dit twatwal en aye me bedo ginaketa manyen.
Jon 21:16 Kuc ki kica obed i kom jo ma poro kwogi ki cik man, ki i kom jo pa Lubaŋa ducu.
Jon 21:17 Cakke kombeddi pe amito ŋat mo oyela, pien atye ki poyo ma doŋ giketo i koma ma nyuto ni an opii pa Yecu.
Jon 21:18 Kica pa Rwotwa Yecu Kricito obed kwedwu, utmega. Amen.
Jon 21:1861  Jo Epeco Jo Epeco 1 Mot
Jon 21:1 Waraga man oa ki bot Paulo ma en lakwena pa Kricito Yecu pi mit pa Lubaŋa. Bot jo pa Lubaŋa ma tye i Epeco, ma gin aye jo ma genne i Kricito Yecu:
Jon 21:2 Lubaŋa Wonwa ki Rwot Yecu Kricito omiwu kica ki kuc. Gum me cwiny ma gimiyo bot jo ma tye i Kricito
Jon 21:3 Myero gipwo Lubaŋa, Won Rwotwa Yecu Kricito, pien i Kricito doŋ omiyowa kit gum me cwiny ducu ma tye i polo.
Jon 21:4 En oyerowa wa con i Kricito ma pud peya ocako keto lobo, wek wabed jo maleŋ i nyime laboŋo bal mo i komwa pi mar mere.
Jon 21:5 Lubaŋa pi mitte kene onoŋo doŋ oyubo con ni wan myero wadok litinone pi tic pa Yecu Kricito.
Jon 21:6 En otimo man wek wapak motte me kica me deyo madit ma en omiyo ki wan pi Wode ma emaro.
Jon 21:7 Pi remo me to pa Wode ma ocwer piwa, doŋ gikokowa woko, giweko balwa, kit macalo lonyo me kicane dwoŋ kwede,
Jon 21:8 ma en omiyo botwa madit lawaŋacel, Pi ryekone ki pi niaŋŋe ducu,
Jon 21:9 en doŋ omiyo waŋeyo muŋ me mit mere, kun lubo yub maber ma ceŋ en oyubo me cobo i Kricito.
Jon 21:10 Yub pa Lubaŋa ma en bicobo ka karene oromo, en aye me coko jami ducu ma tye i polo ki i wi lobo, ki ribogi woko kacel i Kricito.
Jon 21:11 Pien jami ducu tine kun lubo tam pa Lubaŋa ki mitte. En oyerowa i Kricito pi tamme, wek wan wabed jone, kun onoŋo yam en doŋ oyubo woko con ni,
Jon 21:12 wan Lujudaya ma wan aye jo mukwoŋo bedo ki gen i kom Kricito, myero wami dano gupak deyo pa Lubaŋa.
Jon 21:13 Oyero wun Lurok bene ma wutye i Kricito, ma yam wuwinyo lok ada, ma en aye lok me kwena maber me larrewu. Wun wuye en, en mumiyo gimiyowu Cwiny Maleŋ ma con Lubaŋa ociko pire-ni, wek obed macalo lanen ma mere ma doŋ giketo i komwu.
Jon 21:14 En aye gin ma gijeŋo ma nyuto ni wabinoŋo gin ducu ma Lubaŋa oyubbe me miyo botwa i kare ma Lubaŋa bikoko jone kikome, ma bimiyo dano gipako deyone matek. Lega pa Paulo bot Lubaŋa
Jon 21:1862 
Jon 21:15 Pi lok man, cakke ma awinyo pi niyewu i kom Rwotwa Yecu, ki pi mar ma wumaro kwede jo pa Lubaŋa ducu,
Jon 21:16 omiyo pe akeŋ pwoyo Lubaŋa piwu, kun alwoŋo nyiŋwu bene i legana.
Jon 21:17 Alego Lubaŋa pa Rwotwa Yecu Kricito, Lubaŋa Won deyo, wek omiwu cwiny me ryeko, dok bene onyutwu ŋec i kome kekene.
Jon 21:18 Dok bene alego ni en omeny tamwu, wek wuniaŋ i kom gen ma en olwoŋowu iye, ki i kom mot me lonyo ki deyo madwoŋ ma en miyo bot jone wek obed megi matwal.
Jon 21:19 Alego bene wek wuniaŋ i kit ma tekone madwoŋ twatwal ma pe pimme-ni tye ka tic kwede i iwa, wan jo ma waye Yecu. Man rom aroma ki tic madit me twer ma en tye kwede,
Jon 21:20 ma ceŋ ocero kwede Kricito ki i kin jo muto, ka okete obedo i kabedo me deyo ka ŋete tuŋ acuc i polo.
Jon 21:21 En doŋ tye malo, loyo kit loc ducu ki twero ki teko ki dito ducu ma tye i polo, ki nyiŋ mo ma oywek i lobo me kare man ki i lobo me kare ma bibino-ni bene.
Jon 21:22 Lubaŋa doŋ oketo jami ducu i te twer pa Kricito wek olo, dok omiye bot lwak jo muye en wek en obed macalo wic, kun loyo jami ducu maber.
Jon 21:23 Lwak jo ma guye Yecu gin aye kom Kricito, ma miyo en opoŋ otum maber woko licwic, kun Kricito bene opoŋ i jami ducu ma i kabedo ducu. Jo Epeco 2 Jo muto gudoko jo makwo
Jon 21:1 I kare mukato onoŋo wubedo jo muto pi turo cik ki balwu.
Jon 21:2 I kare ca onoŋo wulubo yo maraco me lobo man, kun wuwinyo lok pa ŋat ma loyo twer mogo ma tye malo i dye yamo, ma en aye cwiny ma kombeddi tye ka tic i i jo ma dag winyo lok ma Lubaŋa waco.
Jon 21:3 Wan ducu yam warom ki jo meno i lubo miti ma ginywalowa kwedeni, kun wacobo miti me komwa ki gin ma watamo piwa kenwa; omiyo pi kit ma yam watye kwede, kiniga pa Lubaŋa myero opot i komwa calo poto i kom jo mukene ducu.
Jon 21:4 Ento Lubaŋa lalonyo i kicane, mar ma en omarowa kwede dit twatwal;
Jon 21:5 en mumiyo kadi bed onoŋo wadoko jo muto pi turo cikke, en omiyo wadoko kwo kacel ki Kricito. Lubaŋa olarowu pi kicane.
Jon 21:6 Pi ribbewa ki Kricito Yecu en ocerowa woko kacel kwede, ka doŋ oketowa wabedo kacel kwede i polo.
Jon 21:1863 
Jon 21:7 En otimo man ducu wek enyut i kare ducu ma pud tye anyim lonyone madwoŋ ma pe pimme me kica, ma onen ki berre botwa i Kricito Yecu.
Jon 21:8 Pien pi kicane omiyo en olarowu pi niye. Man pe otimme pi tic mo ma wun wutiyo; meno obedo mot pa Lubaŋa gire.
Jon 21:9 Pe otimme pi ticwu mo, mumiyo ŋat mo owek wakke pire.
Jon 21:10 Wan wabedo ginaketa pa Lubaŋa; en oketowa i Kricito Yecu ni wek wabed jo ma tiyo tic mabeco ma yam en oyubo ni myero wati. Jo ducu doŋ guribbe gudoko lwak acel i Kricito
Jon 21:11 Koŋ wupo i kit ma wun wubedo kwede, wun ma wubedo Lurok i kit me anywalli. Lujudaya gilwoŋowu ni wun jo ma pe giliro, kun gilwoŋŋe kengi ni gin jo ma gulirre, pi lirregi ma ciŋ dano otiyo i riŋo komgi.
Jon 21:12 Koŋ wupo bene ni i kare ca-ni onoŋo wupokke woko mabor ki Kricito; yam gikoyowu woko ki i kom lwak me Icrael, pe wunywako gicikke pa Lubaŋa ki gin ducu ma en ociko ni ebitimo pi jone. Yam wubedo i lobo man laboŋo gen mo, Lubaŋawu bene onoŋo pe.
Jon 21:13 Ento kombeddi i Kricito Yecu wun jo ma yam wutye ka mabor doŋ gikelowu cok pi to pa Kricito.
Jon 21:14 En kikome okelo kuc i kinwa, omiyo wan kwedwu doŋ wadoko lwak acel. Pi miyo kome kene en doŋ okwanyo mone woko ki i kinwa macalo doŋ omuko cel ca ma yam poko kinwa woko-ni.
Jon 21:15 Pi kelo kuc omiyo en ojwayo cik pa Moses woko ki gin ma giciko iye ducu, wek omi wan jo me dul aryo-ni wadok rok acel manyen ma guribbe kacel i en.
Jon 21:16 Pi tone i kom yatariya odwoko wan aryo ducu bot Lubaŋa i kom acel, omiyo mone ogik woko.
Jon 21:17 Yam en Kricito obino otito lok me kwena maber me kuc botwu wun jo munoŋo wutye ka mabor, ki botwa wan jo ma onoŋo watye cok.
Jon 21:18 Pi Kricito wan ducu, wan Lujudaya ki wun Lurok, giyabo botwa yo i Cwiny Maleŋ acel-li me o bot Lubaŋa Won.
Jon 21:19 Kombeddi doŋ wun pe wubedo lurok nyo lubedo; wun kacel ki jo pa Lubaŋa doŋ wutye ki paco acel, wun doŋ wu jo me ot pa Lubaŋa.
Jon 21:20 Wun doŋ kombeddi wudoko ot ma gigero, ma gutine obedo lukwena ki lutit lok pa Lubaŋa. Yecu Kricito kikome obedo got madit me twoke.
Jon 21:21 Gedo man okubbe kacel ki Kricito, dok bene tye ka doŋo me doko ot pa Lubaŋa maleŋ i Rwot.
Jon 21:22 Wun bene gitye ka gerowu kacel i kome, wek wubed ot ma Cwiny pa Lubaŋa bedo iye.
Jon 21:1864  Jo Epeco 3 Tic ma Paulo otiyo pi Lurok
Jon 21:1 Pi lok man, alego Lubaŋa piwu, an Paulo ma abedo lamabuc pi Kricito piwu wun Lurok.
Jon 21:2 Abedo ki tam ni wun doŋ wutyeko winyo kit ma Lubaŋa omiyo abedo lakan-lim me kicane ki tuŋ botwu,
Jon 21:3 dok bene kit ma onyutta kwede muŋŋe, omiyo aŋeyo, macalo doŋ atyeko coyo pire macekcekki.
Jon 21:4 Ka wukwano ci wutwero neno maber kit ma aniaŋ kwede i muŋ ma otiko Kricito.
Jon 21:5 I kare mukato yam Lubaŋa pe onyuto muŋ man bot dano adana-ni, ento kombeddi doŋ onyuto bot lukwenane maleŋ ki lutit lokke, pi Cwiny Maleŋ.
Jon 21:6 Muŋ meno tye kit man ni, pi lok me kwena maber omiyo Lurok doŋ gudoko lule lonyo pa Lubaŋa kacel ki Lujudaya; gudoko dul kom acel kwedgi, gin bene gunoŋo gin mo ducu kacel kwedgi ma yam Lubaŋa ociko pire i Kricito Yecu.
Jon 21:7 An giketa abedo latic me lok me kwena maber pi mot me kica pa Lubaŋa, ma omiya pi tic me twerone.
Jon 21:8 Kadi bed atidi twatwal ki i kin jo pa Lubaŋa ducu, ento en omiya mot man me kica me tito lok me kwena maber bot Lurok i kom lonyo madwoŋ pa Kricito ma tere pe tatte,
Jon 21:9 dok me miyo kit ma en ocobo kwede yub mere me muŋ onen woko ka maleŋ bot jo ducu. Onoŋo Lubaŋa mucweyo jami ducu-ni okano muŋ man pi kare ducu mukato aŋec,
Jon 21:10 wek kombeddi oti ki lwak jo muye Yecu me miyo luloc ki wegi twero ducu ma tye i polo guŋe ryeko pa Lubaŋa ma kite patpat.
Jon 21:11 Man lubo tam pa Lubaŋa ma onoŋo yam tye con, ma en ocobo i kom Yecu Kricito Rwotwa;
Jon 21:12 pire omiyo wan jo ma waye Yecu walimo tekcwiny, pien oyabo botwa yo me o i nyim Lubaŋa ki gen.
Jon 21:13 En mumiyo alegowu ni, pe myero cwinywu odok nyap pi can ma gitye ka una kwede piwu; can man aye kelo botwu deyo. Ŋeyo mar pa Kricito
Jon 21:14 Lok man aye mumiyo arumo coŋa i nyim Lubaŋa Won,
Jon 21:15 en ka ma nyiŋ man me won ocuŋ iye i doggola pa jo me odi ducu ma tye i polo ki ma tye i lobo.
Jon 21:1865 
Jon 21:16 Alego ni pi lonyone me deyo myero omi Cwiny mere opoŋwu ki teko ki kero madwoŋ i iwu,
Jon 21:17 Kricito bene obed i iwu pi niyewu. Dok bene alego ni Lubaŋa omi wucuŋ matek i mar macalo yat ma lwite odonyo matut i ŋom,
Jon 21:18 wek wubed ki teko, ki cwiny me niaŋ, kacel ki jo pa Lubaŋa ducu, kit ma mar pa Kricito lac kwede, kit mabor kwede, ki kit ma odoŋo kwede malo, dok kit ma tut kwede,
Jon 21:19 wek wuŋe mar pa Kricito ma kato ŋec ducu, wek wupoŋ ki gin mo ducu ma opoŋ i i Lubaŋa.
Jon 21:20 Deyo obed bot Lubaŋa ma twero tiyo tic madwoŋ twatwal ma kato gin ma watwero lego pire nyo keto i tamwa, pi tekone ma tye ka tic i komwa.
Jon 21:21 Deyo obed bote nakanaka i Kricito Yecu ki i lwak jo ducu muye en, i kare pa yalwak ducu. Amen. Jo Epeco 4 Wubed acel i Cwiny Maleŋ
Jon 21:1 Pi meno, an ma abedo lamabuc pi Rwot alegowu ni wulub kit kwo ma myero, ma rwatte ki lwoŋo ma yam gilwoŋowu iye.
Jon 21:2 Wuwor jo mukene, wubed mwol, dok wubed jo ma ciro gin ducu ma balo cwiny dano, kun ŋat acel acel diyo cwinye i kom lawote ki mar.
Jon 21:3 Wuket tek me gwoko ribbe ma Cwiny Maleŋ omiyowu wek wubed acel i twec me kuc.
Jon 21:4 Kom tye acel, Cwiny Maleŋ bene tye acel, kit macalo gen bene tye acel ma Lubana olwoŋowu iye.
Jon 21:5 Rwot tye acel, niye acel, batija acel,
Jon 21:6 Lubaŋa bene tye acel ma en aye Won dano ducu. En loyo jami ducu, tiyo i gin ducu, dok bene tye i gin ducu.
Jon 21:7 Ŋat acel acel i kinwa olimo mot me kica, ma oporre ki mot ma Kricito omiye.
Jon 21:8 En mumiyo yam giwaco ni, “Ka ceŋ oito malo, otero opii mapol ma en oyako i lweny, ci omiyo mot bene bot dano.”
Jon 21:9 “Oito malo” te lokke aŋo? Te lokke ni olor piny bene i lobo ka matut.
Jon 21:10 Ŋat mulor piny en acel-lu bene aye oito malo ka mabor i ŋe polo ducu, wek epoŋ jami ducu woko liweŋ.
Jon 21:1866 
Jon 21:11 Mot ma en omiyo gin en: omiyo jo mogo me bedo lukwena, jo mukene me bedo lutit lok pa Lubaŋa, jo mukene gubed lutit lok me kwena maber, jo mukene lukwat ki lupwony.
Jon 21:12 Ticgi obedo me yubo jo pa Lubaŋa i ticgi me konyo dano, dok me doŋo kom Kricito,
Jon 21:13 nio waŋ ma wan ducu wadoko acel i niyewa ki i ŋeyo Wod pa Lubaŋa, nio ka wadoko dano mucwiny, ma wadoŋo warom ki Kricito, ma en aye jami ducu opoŋ iye.
Jon 21:14 Pi meno pe dok myero wabedu calo litino ma giweko yamo me pwony mapatpat wirogi dwokogi tuŋŋi ki tuŋŋi; ryeko pa dano, ki lok ma giporo me goba, pe dok bimiyo wacabbe acaba.
Jon 21:15 Ma ka meno, myero walok lok ada ki mar, wek wamedde, wadoŋu malo i kit yo ducu nio bot Kricito, ma en aye lawiwa.
Jon 21:16 En aye wic, dul kom ducu guribbe woko i kome, dok gukubbe kacel i waŋ mwot ducu ma tye iye. Ka dul acel acel tye ka tiyo ticce kakare, miyo kom doŋo maber i mar. Kwo manyen i Kricito
Jon 21:17 En mumiyo awaco lok man botwu kun acikowu i Rwot ni, pe myero pud dok wubed i kit ma Lurok gibedo kwede, i tamgi ma konnye pe.
Jon 21:18 Tamgi doŋ onyobbe woko, pe doŋ gitwero niaŋ gin mo, kwo ma Lubaŋa miyo nen gin ma welo ki tuŋ botgi, pi kwiya piny ma obino botgi pi cwinygi ma odoko nwaŋ.
Jon 21:19 Gin pe doŋ giparo gin mo, oweko doŋ gumine kengi i tim me tarwaŋ, dok bene giwor matek i timo lwak tim caro caro mapol.
Jon 21:20 Ento lok kom Kricito yam pe gipwonyowu kit meno,
Jon 21:21 ka kono nene wuwinyo lok i kome ada, dok gipwonyowu, wun jo ma lubo en, ki lok ada ma tye i Yecu.
Jon 21:22 Kit kwowu macon ma yam wubedo kwede ca, kombeddi myero doŋ wuwek obedi; kit kwo maca doŋ oballe woko pi miti maraco ma obwolowu.
Jon 21:23 Wuwek Lubaŋa doŋ oroc tam me cwinywu odok manyen,
Jon 21:24 ka doŋ wuruk kit pa dano manyen ma giketo i cal pa Lubaŋa kikome i ada me kit ma atir ki maleŋ.
Jon 21:25 Pi meno, wuwek goba obedi; dano acel acel myero olok lok ada bot dano lawote, pien wan watye macalo dul kom luwotwa.
Jon 21:26 Ka kiniga omakowu, pe wupot i bal; ceŋ pe myero opoti ma noŋo pud wujul wutye ki kiniga i cwinywu,
Jon 21:1867 
Jon 21:27 dok bene pe wumi kare ki Catan.
Jon 21:28 Dano ma yam bedo ka kwalo jami pa jo mukene myero doŋ owek kwo obedi; myero en ocak tiyo tic maber ki ciŋe, wek onoŋ gin ma myero opok ki jo ma megi pe.
Jon 21:29 Lok mo marac myero pe okatti ki i dogwu; wulok lok mabeco keken ma doŋo tam pa dano i yo ma mitte, wek jo ma winyo lokwu gunoŋ kony ki iye.
Jon 21:30 Pe wumi Cwiny pa Lubaŋa okum, en Cwiny ma gimiyowu me bedo lanen ma gimwono woko doŋ i komwu pi kuro nino ma gibikokowu iye.
Jon 21:31 Wuwek doŋ keccwiny ducu, ki waŋ-ic ki kiniga, da i wi dano mukene, yet, kacel ki raccwiny ducu.
Jon 21:32 Wubed jo ma lukica ki cwiny maber; dano acel acel myero otim ber bot lawote. Wutim kica i kinwu kekenwu ki luwotwu i kom balwu, macalo Lubaŋa otimowu kica i Kricito. Jo Epeco 5 Wulub kit pa jo me ceŋ
Jon 21:1 Wulub kit pa Lubaŋa, pien wun litinone ma en maro.
Jon 21:2 Wubed kun wulubo yo me mar, macalo Kricito ceŋ omarowa, ci omine kene piwa wek ebed macalo gitum ma ŋwece kur ma gityero bot Lubaŋa.
Jon 21:3 Doŋ pi meno tim kwele ki tim caro caro ducu, ki woro me lim pe myero gilwoŋ nyiŋgi i kinwu; meno aye gin ma myero bot jo pa Lubaŋa.
Jon 21:4 Gin me lewic ki lok miŋmiŋ, nyo kadi ki loko lok oree ma konnye pe, myero bene pe owinnye botwu. Ma ka timo jami magi, wumi pwoc bot Lubaŋa.
Jon 21:5 Wuniaŋ maber ni, pe tye ŋat mo i kin lutim tim abor nyo tim caro, nyo jo ma wor i kom jami, ma binoŋo dul mo ma bedo mere i ker pa Kricito ki pa Lubaŋa.
Jon 21:6 Pe wuye ŋat mo obwolwu ki lok mogo ma tere pe, pien kiniga pa Lubaŋa bino i kom jo ma pe winyo lokke pi kit timgi nu.
Jon 21:7 Pi meno, pe wuribbe kwedgi.
Jon 21:8 Yam wubedo colpiny, ento kombeddi doŋ wudoko dyeceŋ i Rwot; kitwu myero doŋ obed kit pa jo me ceŋ.
Jon 21:9 Pien nyig ma onyak pi ceŋ nen woko i gin ducu ma tye maber, dok atir, ki me ada.
Jon 21:10 Wutem pwonyo gin ma yomo cwiny Rwot.
Jon 21:11 Pe wuribbe i tic mo ducu me piny macol ma pe konyo, ento wunyut kit tic meno woko ka maleŋ.
Jon 21:1868 
Jon 21:12 Pien bedo me lewic me loko i kom gin ma gitiyo i muŋ aloka keken.
Jon 21:13 Gin mo-ni ma leŋo onyuto nen woko ka maleŋ; pien gin ma nen ka maleŋ noŋo tye i ceŋ.
Jon 21:14 Man aye gin mumiyo giwaco ni, “Co woko, in ma inino, cer woko ki i kin jo muto, ci Kricito bimenyi.”
Jon 21:15 Wugwokke maber i kwo ma wubedo kwede; pe wubed macalo jo ma kwiya piny, ento calo jo maryek.
Jon 21:16 Kare ma tye myero iti kwede i yo maber, pien nino me kare-ni opoŋ ki gin marac.
Jon 21:17 Pi meno, pe wubed miŋ, ento wutem niaŋ gin ma Rwot mito wuti.
Jon 21:18 Dok pe myero wumer ki koŋo, pien mero kelo kit me caro. Ma ka mero, wuwek Cwiny Maleŋ opoŋ cwinywu,
Jon 21:19 kun wuloko i kinwu kekenwu lok me jabuli, ki wer, ki wer me cwiny, kun wuwero dok wukuto wer me pako Rwot ki cwinywu ducu.
Jon 21:20 Wupwo Lubaŋa Won i kare ducu pi jami ducu i nyiŋ Rwotwa Yecu Kricito. Co ki mongi
Jon 21:21 Wumine kenwu i te loc pa jo mukene, ŋat man bot lawote, pi woro Kricito.
Jon 21:22 Wun mon wumine kenwu i te loc pa cogwu, macalo wumine kenwu bot Rwot.
Jon 21:23 Pien laco obedo lawi dakone, macalo Kricito en aye lawi lwak muye en, en bene lalargi; gin lwak meno aye kome.
Jon 21:24 Macalo lwak muye Kricito gibedo i te locce, kit meno mon bene myero gubed i te loc pa coggi i kit yo ducu.
Jon 21:25 Wun co bene wumar monwu i kit macalo Kricito omaro kwede lwak muye en, ci omiyo kwone pigi,
Jon 21:26 wek elonygi gubed leŋ, ma doŋ otyeko lwokogi ki pii ki lok,
Jon 21:27 wek ekel lwak muye en i nyime kene macalo nyako mamwonya twatwal, kun pe tye ka mo ma ojuŋŋe i kome, nyo kadi ki poyo mo bene pe, wek obed leŋ laboŋo ka mo murocce.
Jon 21:28 Kit meno, co bene gumar mongi macalo gimaro komgi kengi. Ŋat ma maro dakone, maro kome kene.
Jon 21:29 Pe tye ŋat mo ma dag kome kekene, ento pito ki cam dok gwoko maber macalo Kricito bene tiyo ki lwak jo muye en,
Jon 21:30 pien wan wa dul kome.
Jon 21:1869 
Jon 21:31 Yam gicoyo ni, “Pi lok man dano biweko wonne ki minne, ci giribbe woko gin ki dakone, gin aryo doŋ gidoko kom acel.”
Jon 21:32 Man muŋ madit twatwal. An ki tuŋ bota agonyo tyen lokke ni Kricito ki lwak muye en.
Jon 21:33 Pi meno, laco acel acel i kinwu myero omar dakone macalo maro kome kene, ki dako bene myero onen ni eworo cware. Jo Epeco 6 Lunyodo ki litinogi
Jon 21:1 Wun litino, wuwiny lunyodowu i Rwot, pien meno aye ber.
Jon 21:2 Yam gicoyo ni, “Wor woru ki meni.” Man aye cik mukwoŋo ma giciko pi gin mo maber ma bia ki iye, ni,
Jon 21:3 “wek ibed ma nyimi leŋ dok iri i lobo pi kare malac.”
Jon 21:4 Dok wun wego, pe wuket kolo i kom litinowu ma miyo kiniga makogi, ento wupitgi gudoŋ maber kun wupwonyogi dok wunyebogi ki kit mabeco ma Rwot pwoyo. Lutic ki luditogi
Jon 21:5 Wun lutic, wuwiny luditowu me lobo man ki cwinywu acel, macalo wuwinyo Kricito, kun wulworogi ki myelkom.
Jon 21:6 Ticwu myero pe obed tic ma yeŋo waŋ keken me yomo cwiny dano, ento myero wuti gin ma Lubaŋa mito ki cwinywu ducu, macalo wun lutic pa Kricito.
Jon 21:7 Wuti ticwu ki cwiny maber, macalo wutiyo bot Rwot, ento pe wutiyo bot dano ni gunen wek gupwowu,
Jon 21:8 kun wuŋeyo ni, gin mo ducu ma dano mo otiyo maber, Rwot bicule pire ma rom aroma ki ticce ma en otiyo, kadi en latic nyo dano ma lone kene.
Jon 21:9 Dok wun wegi lutic, wuti bene ki luticwu i yo acel-lu; wuwek burogi obedi, kun wupo ni ladit ma loyogi wa ki wun bene tye i polo, en tero jo ducu maromrom. Lweny ki gin marac
Jon 21:10 Me agikkine, wubed tek i Rwot ki twero me tekone.
Jon 21:11 Wuruk jami lweny ducu ma Lubaŋa miyo, wek wucuŋ kun wugeŋŋe kekenwu i roro pa Catan.
Jon 21:12 Pien wan pe walwenyo i kom dano ma tye ki kom ki remo, ento walwenyo ki luloc ki wegi twero ma woko, ki i kom gin ducu ma loyo wi lobo ducu i kare man me colpiny, dok ki dul mony mogo maraco me cwiny ma tye i polo.
Jon 21:1870 
Jon 21:13 Pi meno myero wukwany jami lweny ducu ma Lubaŋa miyo, wek obikonywu me cuŋo matek i nino marac, pud wubicuŋ ma noŋo doŋ wuyelle i kit yo ducu.
Jon 21:14 Pi meno, myero wucuŋ ma wutweyo pyerwu woko ki ada, wuruk bene kit ma atir wek obed nyonyo me geŋo korwu,
Jon 21:15 kun wuyubbe me tito lok me kwena maber me kuc ma bedo macalo war ma wuruko i tyenwu.
Jon 21:16 Makato ducu, niye aye myero obed kwotwu ma bimiyo wutwero neko mac ki i kom atero ma Larac bayo.
Jon 21:17 Wumak larre aye obed tok nyonyo me wiwu, ki lok pa Lubaŋa ma en aye pala lucwan pa Cwiny Maleŋ.
Jon 21:18 Wuleg kare ducu i Cwiny ki lega me bako dog. Wubed ma wuyubbe i lega kare ducu kun wuciro peko, kun wulego pi jo pa Lubaŋa ducu.
Jon 21:19 Wuleg bene pira wek Lubaŋa oyab doga, omiya gin ma myero aloki, wek atuc muŋ me lok me kwena maber ki tekcwiny.
Jon 21:20 An lakwenane ma rom ki ŋat mo-ni ma cuŋ pi lobone, ento gitweya woko ki nyor. Lubaŋa omiya atit ki tekcwiny, kit ma myero alok kwede. Mot me agikki
Jon 21:21 Tukiko, ominwa ma gimaro dok en latic pa Rwot me agena, bitittiwu lok ma dok i koma ki i kom ticca.
Jon 21:22 Acwalo en botwu pi lok man kikome, wek en omi wuŋe kit ma wan watye kwede, dok ocuk cwinywu.
Jon 21:23 Kuc ki mar ki niye ma a bot Lubaŋa Won ki Rwotwa Yecu Kricito obed bot utmegiwa.
Jon 21:24 Kica pa Lubaŋa obed bot jo ducu ma maro Rwotwa Yecu Kricito ki mar ma pe to.
Jon 21:1871  Jo Pilipi Jo Pilipi 1 Mot
Jon 21:1 Waraga man oa ki bot Paulo ki Temceo, ma gin lutic pa Kricito Yecu. Bot jo pa Lubaŋa ducu ma tye i Kricito Yecu ma gibedo i Pilipi, kacel ki lutel ki jo ma konyogi:
Jon 21:2 Lubaŋa Wonwa ki Rwotwa Yecu Kricito omiwu kica ki kuc. Lega pa Paulo pi jo pa Lubaŋa ma tye i Pilipi
Jon 21:3 Apwoyo Lubaŋa i kare ducu ma noŋo atye ka po piwu.
Jon 21:4 I legana ducu alego piwu ducu ki yomcwiny,
Jon 21:5 pien cakke i nino mukwoŋo o kwede wa onyoo, wuribbe kweda i tic me tito lok me kwena maber.
Jon 21:6 Aniaŋ maber ni, Lubaŋa ma ocako tic man i kinwu bicobo kakare nio wa i nino pa Kricito Yecu.
Jon 21:7 Oporre bota me paro piwu ducu kit meno, pien piwu litta twatwal, pien wun ducu wuribbe kacel kweda i nywako kica ma Lubaŋa omiya kanyi buc, ki dok i kare ma alaro pi lok me kwena maber wek omok matek.
Jon 21:8 Lubaŋa aye obedo cadenna ma ŋeyo ni, par matut ma abedo kwede piwu a i mar pa Kricito Yecu kikome.
Jon 21:9 Dok alego Lubaŋa ni meno, mar mewu myero odoŋ omedde ameda i ŋec kikome ki niaŋ matut,
Jon 21:10 wek wupwo gin maber makato. Man bimiyo wubedo ma cwinywu leŋ laboŋo bal mo i nino pa Kricito,
Jon 21:11 dok bene bimiyo ticwu ducu mabeco me kit ma atir nya i komwu pi Yecu Kricito, kun kelo deyo ki pak bot Lubaŋa. Ki tuŋ bota bedo kwo aye en Kricito
Jon 21:12 Utmega, amito wuŋe ni, lok mutimme i koma okonyo matek me nyayo lok me kwena maber.
Jon 21:13 Lwak askari pa Cecar ducu, ki jo mukene ducu, kombeddi giŋeyo maber ni, an atye i buc pi Kricito.
Jon 21:14 Dok utmegiwa mapolle gengi omedde i kom Rwot pi bedona i buc, omiyo gitito lok pa Lubaŋa ki tekcwiny madwoŋ twatwal, laboŋo lworo.
Jon 21:15 Ada, jo mogo tito pi Kricito ki cwiny me nyeko ki daa, ento jo mukene gitito ki cwiny maber.
Jon 21:1872 
Jon 21:16 Jo ma tito ki cwiny maber-ri gitito pi mar, kun giŋeyo ni Lubaŋa oketa kany ka lweny pi lok me kwena maber.
Jon 21:17 Jo mukene ca gitito nyiŋ Kricito pi laro dito kun noŋo cwinygi pe leŋ, tamgi tye me medo can bota i buc kany.
Jon 21:18 Lok mo pe, an gira cwinya yom ayoma, pien i yo ducu, kadi i goba nyo lok ada, gitye ka tito pi Kricito.
Jon 21:19 Iyo, pud dok abibedo ki yomcwiny. Pien aŋeyo maber ni, pi legawu ki pi kony ma a ki bot Cwiny Maleŋ pa Yecu Kricito, bimiyo abwot ki i can.
Jon 21:20 Pien mitina ki genna madwoŋ tye ni, lewic pe bimaka i gin mo, ento atamo me miyo deyo bot Kricito i koma-ni ki tekcwiny madwoŋ, i kare-ni macalo i kare ducu, kadi akwo nyo kadi ato.
Jon 21:21 Pien ki tuŋ bota, bedo kwo en aye Kricito, ki to kono miyo anoŋo magoba.
Jon 21:22 Ka abedo kwo i kom, miyo abitiyo tic mogo ma konyo ento pe aŋeyo gin ma abiyero.
Jon 21:23 Kwanyo acel i kom gin aryo-ni ocuŋo wiya woko. Mitina tye ni kono ato wek abed kacel ki Kricito, pien meno aye ber makato ducu.
Jon 21:24 Ento bedo kwo i kom mitte twatwal piwu.
Jon 21:25 An doŋ aniaŋ i lok man, omiyo aŋeyo ni pud abibedo, dok abiri botwu ducu wek wumedde wuwot anyim, wubed ki yomcwiny i niyewu.
Jon 21:26 Meno bimiyo wakkewu pira i Kricito. Yecu bedo dwoŋ twatwal, ka dok adwogo botwu.
Jon 21:27 Gin acel ma pire dit en ene ni, kit kwo me bedowu myero orwatte ki gin ma lok me kwena maber i kom Kricito mito, wek kadi abino me nenowu, nyo kadi abedo bor kwedwu, ka awinyo lok i komwu, myero aŋe ni, wucuŋ matek i cwiny acel ki tam acel, kun wulwenyo kacel pi niye ma bino pi lok me kwena maber.
Jon 21:28 Pe wuwek lukworwu gumiwu lworo i gin mo. Man aye lanyut ma cimo botgi ka maleŋ ni gibirwenyo woko matwal, ento lanyut man nyuto botwu ni gibilarowu; meno gire gin ma a ki bot Lubaŋa.
Jon 21:29 Pien en omiyowu mot me kica pi Kricito, pe mot me ye en keken, ento me neno can pire bene.
Jon 21:30 Wudonyo doŋ i kit lweny ma yam wuneno i koma-ni, dok bene kombeddi pud wuwinyo ni atye iye. Jo Pilipi 2 Mwolo ki dit pa Kricito
Jon 21:1873 
Jon 21:1 Pi meno, ka wunoŋo tekcwiny mo pi bedo i Kricito, nyo mar mo ma miyo wudiyo cwinywu, nyo ka gimiyowu ribbe mo i Cwiny Maleŋ, nyo cwiny mo me kica weko wutimo ber bot jo mukene,
Jon 21:2 doŋ wumi yomcwinya ocobbe maber kit man: wubed ki tam acel ki mar acel, kun wuribbe kacel i cwinywu, tamwu bene myero obed acel.
Jon 21:3 Pe wutim gin mo pi laro dito nyo pi wakke awaka keken, ento wubed ki mwolo, kun dano acel acel woro lawote macalo ŋat madit loye.
Jon 21:4 Pe itam pi gin ma konyi keken, ento tam pi gin ma konyo jo mukene bene.
Jon 21:5 Wubed ki cwiny ma rom ki cwiny ma yam Kricito Yecu obedo kwede-ni.
Jon 21:6 I calle kadi bed en Lubaŋa kikome, ento pe oridde ki tek me bedo rom ki Lubaŋa.
Jon 21:7 Oweko meno ducu, ci okwanyo kit me opii, ka ginywale macalo dano.
Jon 21:8 Ka doŋ okatti macalo dano, omwolle woko gire kene, obedo lawiny nio wa i to, nio bene wa i to i kom yatariya.
Jon 21:9 Pi meno, Lubaŋa omiye dit ma malo twatwal, dok bene omiye nyiŋ ma tye malo makato nyiŋ mukene ducu,
Jon 21:10 wek gin ducu ma tye i polo ki i lobo, kadi wa gin ducu ma tye piny i te lobo, gurum coŋgi piny me woro nyiŋ Yecu,
Jon 21:11 leb ducu myero otuc bene ni, Yecu Kricito aye Rwot, kun kelo deyo bot Lubaŋa Won. Jo ma ryeny i lobo calo lakalatwe
Jon 21:12 Pi meno, wun ma amaro, macalo yam wuwinyo lokka i kare ducu ma onoŋo pud atye botwu, myero wubed ki winy makato kare kombeddi ma doŋ atye bor kwedwu-ni. Wuti tic me cobo larwu kenwu kenwu ki lworo kacel ki myelkom,
Jon 21:13 pien Lubaŋa aye ma tye ka tic i cwinywu, kun miyowu miti ki teko me tic, wek wun wuyom cwinye.
Jon 21:14 Wuti tic ducu laboŋo ŋuru nyo pyem mo,
Jon 21:15 wek wubed laboŋo lok mo ma loyowu, ma bal mo bene pe i cwinywu, litino pa Lubaŋa ma bal mo pe i komwu liweŋ i kin lwak jo me kare-ni ma guballe woko-ni. Wutye ka ryeny i lobo i kin dano calo lakalatwe,
Jon 21:16 pien wumako lok me kwo doŋ matek. Meno bimiyo awakke i nino pa Kricito ni, yam kara onoŋo pe ariŋo ŋwec nono, dok bene pe ayelle nono.
Jon 21:17 Kadi bed giony remona me bedo macalo gityer amata ma gionyo i wi keno tyer, kun niyewu kacel ki ticwu bote bedo macalo mot ma gitumo bot Lubaŋa, an gira cwinya yom kacel ki wun ducu.
Jon 21:1874 
Jon 21:18 Kit meno, wun bene myero cwinywu obed yom, wek wuribbe kweda i yomcwiny. Temceo ki Epaprodito
Jon 21:19 Atye ki gen i Rwot Yecu me cwalo Temceo botwu oyot, wek omi awiny kit ma wutye kwede, kun cuko cwinya bene.
Jon 21:20 Pe atye ki ŋat mo mukene doki ma tye ki kit cwiny ma en tye kwede, ma twero paro piwu adada macalo en.
Jon 21:21 Jo mukene-gu ducu giparo pi gin ma konyogi keken, pe gitamo pi gin ma dok i kom Yecu Kricito.
Jon 21:22 Ento wun wuŋeyo kit Temceo ki konnye ma en onyuto. En ki an wabedo calo wego ki latinne; waribbe kwede i tic kacel pi lok me kwena maber.
Jon 21:23 Pi meno atye ki gen me cwale botwu oyot, tek aniaŋ kit ma piny tye ka wot kwede ki tuŋ bota kany.
Jon 21:24 Dok bene atye ki gen i Rwot ni an kikoma abio botwu i kare macokcok-ki.
Jon 21:25 Atamo bene ni myero acwal omera Epaprodito botwu, ma en latic wadwa ma olwenyo kacel kweda, en ŋat ma yam wuore bota pi konya i pekona-ni.
Jon 21:26 Pien en paro pi wun ducu, kun mito ni enenwu, dok bene cwinye obedo ka cwer matek, pien yam wuwinyo onoŋo ni kome lit.
Jon 21:27 Adada, kome onoŋo obedo lit matek ma obwot to woko. Ento Lubaŋa okonye, pe en keken, ento kadi wa an bene, wek pe omedda cwercwiny i kom cwercwiny mukene ca.
Jon 21:28 Meno gin mumiyo amito twatwal ni myero acwale botwu wek wubed ki yomcwiny ka dok wunene, ki an bene pe doŋ myero abed ki cwercwiny madwoŋ.
Jon 21:29 Wujole i Rwot ki yomcwinywu ducu; dok bene wuket deyo i kom jo ma cal kwede.
Jon 21:30 Pien en yam omiyo kwone adada ma obwot to woko pi tic pa Kricito, wek ecob gin murem i kom kony ma yam wumiya. Jo Pilipi 3 Kit ma atir me ada
Jon 21:1 Me agikkine, utmega, wubed ki yomcwiny i Rwot. An pe aol gira me nwoyo coyo lok ma yam koŋ acoyo botwu, dok bene twero jukowu miyo pe wupoto i gin marac.
Jon 21:2 Wuyab waŋwu wunen gwogi-gu, ma gin lutim maraco, ma giŋolo dul kom dano woko-ni.
Jon 21:1875 
Jon 21:3 Pien wan aye jo mulirre me ada, wan jo ma waworo Lubaŋa i Cwiny Maleŋ, dok ma wawakke i Kricito Yecu, kun pe watye ki gen mo i kom gin ma nen ki woko.
Jon 21:4 Ento an kikoma bene aromo bedo ki gen macalo meno; kadi ka ŋat mo tamo ni etwero bedo ki gen i kom gin ma nen ki woko, an gira aloye.
Jon 21:5 An gilira i nino me aboro me ditta, rokka jo Icrael ma i kaka pa Benjamin. An Laibru ma jo Ibru aye gunywala. I lok ma dok i kom cik pa Moses, an abedo Laparicayo.
Jon 21:6 Lok ma dok i kom keto cwiny, yam alwenyo i kom lwak jo muye Yecu marac. Dok lok ma dok i kom bedo ki kit atir ma cuŋ i lubo cik, onoŋo gire lok mo pe i koma.
Jon 21:7 Ento gin ducu ma yam atamo ni konya, kombeddi doŋ anenogi macalo gin ma konygi pe, pi Kricito.
Jon 21:8 Adada, tye gin mo maber makato, en aye ŋeyo Rwotwa Yecu Kricito; meno aye gin mumiyo aneno jami ducu macalo gin ma konygi pe. Pe Kricito omiyo alokke adoko lacan jami ducu, dok anenogi calo yugi, wek anoŋ Kricito,
Jon 21:9 wek aribbe bene kacel kwede. Pe atye ki kit ma atir ma mera kikoma, kadi ki mo ma bino pi lubo cik bene pe, ento amito abed ki kit ma atir ma ginoŋo pi ye Kricito, ma oa ki bot Lubaŋa kikome, dok ma en omiyo pi niye.
Jon 21:10 Amito aŋe Kricito, ki teko ma en ocer kwede, amito bene anywak kwede can ma en ociro, adok calo en i tone,
Jon 21:11 wek ka twerre ao wa i cer ki i kin jo muto.
Jon 21:12 Pe atye ka waco ni doŋ anoŋo, nyo ni doŋ ao iye, ento pud amedde me wot anyim kun atemo matek me mako gin ma Kricito Yecu doŋ omaka pire.
Jon 21:13 Utmega, pe atamo ni doŋ atyeko makone; tye gin acel keken: wiya bedo ka wil i gin mukato aŋec, kun alaro gin ma tye anyim calo dano ma tye i ŋwec me pyem.
Jon 21:14 Ariŋo acito anyim atir kun akemo tol, wek anoŋ mot, ma en aye lwoŋo ma Lubaŋa tye ka lwoŋowa kwede malo i Kricito Yecu.
Jon 21:15 Wan ducu jo muteggi myero wabedu ki kit tam meno; dok bene ka tamwu opokke woko i lok mo, Lubaŋa binyuto man bene botwu.
Jon 21:16 Gin ma mitte keken aye ni myero wamedde me cuŋ matek i yo ma doŋ wao iye.
Jon 21:17 Utmega, wuribbe kacel kun wulubo kitta. Wan doŋ watyeko nyoto botwu lanen ma myero wulubi; wucik waŋwu me neno jo ma lubo lanen meno.
Jon 21:18 Abedo ka tittiwu lok man tyen mapol ata, dok bene tin anwoyo tito botwu ki pig waŋa ni, tye jo mapol ma kwogi omiyo gibedo lukwor me to pa Yecu i kom yatariya.
Jon 21:1876 
Jon 21:19 I agikkine, jo meno gibirwenyo woko matwal, pien lubaŋagi en aye igi, ginoŋo deyogi i gin ma myero omi lewic omakgi, tamgi kemo jami me lobo man keken.
Jon 21:20 Pien wan gaŋ kalwa madit tye i polo; watye ka kuro Lalarwa ma bia ki kunnu, en aye Rwotwa Yecu Kricito.
Jon 21:21 En biloko komwa marac-ci doko calo kome me deyo, kun tiyo ki tekone ma miye twer me kelo jami ducu i te locce. Jo Pilipi 4 Wubed ki yomcwiny i Rwot
Jon 21:1 Pi meno utmega, ma amaro dok ma aparo piwu twatwal, wucuŋ matek i Rwot kit meno, pien wun aye wubedo yomcwinya ki tok wiya me deyo, luwota.
Jon 21:2 In Euodia ki in Cintuke, alegowu me bedo ki cwiny acel i Rwot.
Jon 21:3 In latic wadwa me ada bene, alegi ikony mon man ba, pien gin bene gulwenyo kacel kweda pi lok me kwena maber kacel ki Kelemente bene ki lutic wadiwa mukene ducu, ma doŋ gityeko coyo nyiŋgi woko i buk me kwo.
Jon 21:4 Wubed ki yomcwiny i Rwot kare ducu. Dok anwoyo waco botwu aye ni, Wubed ki yomcwiny.
Jon 21:5 Wuwek jo ducu guŋe mwolo ma wutye kwede. Rwot doŋ cok.
Jon 21:6 Pe wubed ki par i kom gin mo, ento i lok ducu wumi Lubaŋa oŋe gin ma wumito i lega ki i bako dogwu kacel ki miyo pwoc bene.
Jon 21:7 Man bimiyo kuc pa Lubaŋa ma kato ŋec pa jo ducu gwoko cwinywu ki tamwu maber i Kricito Yecu. Wuket tamwu i kom lok macalo magi
Jon 21:8 Me agikkine, utmega, wuket tamwu i kom lok macalo magi: gin ducu ma tye ada, gin ducu ma romo awora, gin ducu ma tye atir, gin ducu maleŋ, gin ducu ma mwonya, gin ducu ma dano pwoyo, ki gin mo maber makato, ma myero apaka.
Jon 21:9 Wuti gin ma nene wupwonyo, ma wugamo, ma wuwinyo, dok ma wuneno ki bota; ci Lubaŋa won kuc bibedo kwedwu. Pwoyo mot ma jo Pilipi gucwalo
Jon 21:10 An atye ki yomcwiny matek i Rwot pien kombeddi dok wuparo pira kit ma yam con. I adane-ni, pe wuweko paro pira, ento kare me konya aye obedo pe botwu.
Jon 21:11 Dok bene pe akoko can, pien doŋ apwonnye woko ma aŋeyo ni, gin ma atye kwede romma.
Jon 21:12 Aŋeyo bedo ki gin manok, dok bene aŋeyo bedo ki gin mabup. Adonyo i dul pa jo ma ŋeyo bedo ki gin mo ma ginoŋo i kare mo keken, yeŋo matek mukato kare, nyo ciro kec, bedo ki lonyo madwoŋ nyo bedo ki can.
Jon 21:1877 
Jon 21:13 Atwero jami ducu liweŋ pi Kricito ma miya teko.
Jon 21:14 Ento wun yam wutimo ber me ribbe kweda i can munoŋo odiya.
Jon 21:15 Dok wun jo Pilipi wuŋeyo maber ni, i kare ma yam aa i Makedonia i acakki tito lok me kwena maber pe tye lwak mo i kin jo muye Rwot ma guribbe kweda i yo man me miyo ki gamo mot, ento kono wun keken.
Jon 21:16 Kadi wa i kare ma atye i Tecalonika wucwalla kony ma mitte tyen aryo kulu.
Jon 21:17 Pe tyen lokke ni amito mot, ento amito nyayo magoba ma gibikwano botwu.
Jon 21:18 Atyeko gamo gin ma wumiya ducu, obedo dwoŋ mukato kare. Oromma doŋ maber, pien Epaprodito bene omiya mot ma wucwale kwede ni okel bota. Man gin aye gin ma ŋwece kur ma gityero bot Lubaŋa, ma en opwoyo, dok ma yomo cwinye.
Jon 21:19 Ento Lubaŋana bimiyowu jami ducu ma wumito, kun kwanyo ki i lonyone me deyo ma en tye kwede i Kricito Yecu.
Jon 21:20 Deyo obed bot Lubaŋa Wonwa nakanaka. Amen.
Jon 21:21 Wumot jo pa Lubaŋa ducu i Kricito Yecu. Utmega ma gitye kacel kweda kany bene gumotowu.
Jon 21:22 Jo pa Lubaŋa ducu gumotowu, makatone jo me ot pa Cecar.
Jon 21:23 Kica pa Rwotwa Yecu Kricito obed kwedwu.
Jon 21:1878  Jo Kolocai Jo Kolocai 1 Mot
Jon 21:1 Waraga man oa ki bot Paulo ma en lakwena pa Yecu Kricito pi mit pa Lubaŋa, ki bot ominwa Temceo.
Jon 21:2 Bot jo pa Lubaŋa ki utmego ma genne i Kolocai, ma gitye i Kricito: Lubaŋa Wonwa omiwu kica kikuc. Lega pa Paulo pi jo pa Lubaŋa ma gitye i Kolocai
Jon 21:3 Wapwoyo Lubaŋa Won Rwotwa Yecu Kricito kare ducu ma walego piwu,
Jon 21:4 pien wawinyo pi niyewu i kom Kricito Yecu ki pi marwu ma wumaro kwede jo pa Lubaŋa ducu.
Jon 21:5 Meno ducu obino pi gin ma wugeno ma gikano i polo piwu, ma yam doŋ wuwinyo pire con i lok me ada, ma en aye lok me kwena maber
Jon 21:6 mubino botwu. Tye bene ka nyako nyige kun nya doŋo i wi lobo ducu i kit yo acel-lu, macalo tye ka timme botwu, cakke i nino ma wuwinyo iye, ka doŋ oweko wuniaŋ i kica pa Lubaŋa i ada,
Jon 21:7 kit ma yam Epapira opwonyowu kwede, ma en latic wadiwa ma wamaro. En latic pa Kricito piwa ma genne.
Jon 21:8 En bene mutittiwa pi mar ma wutye kwede i Cwiny Maleŋ.
Jon 21:9 Cakke i nino ma wawinyo pire, walego Lubaŋa piwu ma pe wakeŋ, kun walego ni myero dok wuniaŋ matut i gin ma en mito, kun wubedo ki ryeko ki niaŋ ducu ma Cwiny Maleŋ miyo.
Jon 21:10 En okonywu, wek kwowu obed ma myero bot Rwot, ma yomo cwinye maber, kun wutiyo tic mabeco ma miyo kwowu nyak nyig madwoŋ, dok wumedde bene ka ŋeyo Lubaŋa.
Jon 21:11 Lubaŋa omiwu tek ducu ma rwatte ki twero me deyone, wek wucir can ducu kun wudiyo cwinywu i yo ducu ki yomcwiny.
Jon 21:12 Wumi pwoc bot Lubaŋa Won ma omiyowa twer me nywako kacel ki jone maleŋ jami ducu ma en bimiyo botgi i leŋpiny.
Jon 21:13 En ceŋ olarowa ki i loc me piny macol ci okobowa woko i te loc pa Wode ma emaro.
Jon 21:14 Koko dano, ma en aye weko bal, a ki bote. Kricito en lawi jami ducu
Jon 21:1879 
Jon 21:15 Kricito obedo cal pa Lubaŋa ma pe nen-ni, latin kayo me ginaketa ducu ma Lubaŋa oketo,
Jon 21:16 pien i en Lubaŋa ocweyo jami ducu, gin ma tye i polo ki gin ma tye i wi lobo, gin ma nen ki gin ma pe nen, kadi wa wegi komker ki wegi dito, ki luloc, ki wegi twer ducu. Jami ducu yam giketo pi twerre dok pire bene.
Jon 21:17 En aye mukwoŋo katti ati ki jami ducu, dok bene i en jami ducu ribbe kacel.
Jon 21:18 En aye wic, ki jo muye en gubedo kome. En obedo acakki, en mukwoŋo cer ki i kin jo muto, wek etel yo i kin jami ducu.
Jon 21:19 Pien Lubaŋa oye bedo i en wek epoŋ iye i kit yo ducu ma en tye kwede;
Jon 21:20 dok bene oye dwoko jami ducu bote i Kricito, gin ma tye i wi lobo ki gin ma tye i polo, kun Kricito okelo kuc pi remo me tone i kom yatariya.
Jon 21:21 Wun yam wupokke woko ki Lubaŋa; onoŋo wubedo lukworre i tamwu, kun wutimo gin maraco.
Jon 21:22 Ento kombeddi doŋ pi to pa Wode ma con odoko dano, en odwokowu woko bote, wek ekelwu i nyime ma noŋo wutye maleŋ, dok bene ma wutye laboŋo bal mo, ma lok mo marac pe i komwu.
Jon 21:23 Wumedde me bedo ki niye, kun wucuŋ matek, dok wumoko woko likiŋ ma pe wuleŋŋe ki i gen me lok me kwena maber ma doŋ wuwinyo, ma gitito bot ginaketa ducu ma tye i te polo, dok bene an Paulo kikoma yam adoko latic pire. Tic pa Paulo bot jo muye Kricito
Jon 21:24 Kombeddi an gira cwinya yom i can ma aneno piwu, pien pi arem ma atye ka cirone i koma, atye ka miyo kony me tyeko gin murem i can pa Kricito, pi kome, ma en aye jo muye en.
Jon 21:25 Pire omiyo yam adoko latic ma konyo lwak man, pi tic ma Lubaŋa omiya piwu, wek ami lok pa Lubaŋa oŋene.
Jon 21:26 En muŋ mukanne pi kare malac bot lwak mapol ata, ento kombeddi doŋ Lubaŋa omiyo onen woko ka maleŋ bot jone.
Jon 21:27 Lubaŋa gire otamo ni emi jone guŋe kit ma muŋ man pire dit kwede i kin Lurok, dok me deyo madwoŋ, i mitine kene. Muŋ meno en ene, ni, Kricito bedo i iwu, miyo wubedo ki gen me nywako deyo pa Lubaŋa.
Jon 21:28 Wan watuco pi Kricito kun waciko jo ducu, dok bene wapwonyo jo ducu ki ryeko ducu, wek wakel dano acel acel i nyim Lubaŋa ma doŋ oteggi i Kricito.
Jon 21:29 Man aye gin mumiyo ayelle matek, kun acukke ki tekone madwoŋ ma tye ka tic i iya. Jo Kolocai 2
Jon 21:1880 
Jon 21:1 Amito wuŋe kit ma acukke kwede ka tic piwu, ki pi jo ma tye i Laodikia, kadi ki jo ducu ma pud peya guneno waŋa,
Jon 21:2 wek cwinygi obed tek, dok wek guribbe kacel i mar. Dok amito gubed macalo lulonyo pi lok ma odonyo matut i cwinygi, mumiyo guniaŋ maber, dok bene guŋeyo muŋ pa Lubaŋa ma en Kricito kikome,
Jon 21:3 ma Lubaŋa okano iye lonyone ducu me ryeko ki ŋec.
Jon 21:4 Awaco man wek ŋat mo pe oŋakwu ki pyem me gobagoba me bwola.
Jon 21:5 Kadi bed pe atye kacel kwedwu i kom, ento watye kacel i cwiny kun cwinya yom me neno kit ma wuwoto kwede maber i lok ducu, ki niyewu mucuŋ matek i kom Kricito.
Jon 21:6 Macalo yam doŋ wuye Rwot Yecu Kricito, myero bene wubed i en.
Jon 21:7 Lwitwu odony ocuŋ matek i kome, dok wubed macalo ot ma gigero i kome, ma wucuŋ matek i niyewu kit macalo yam gipwonyowu kwede, kun pwocwu bene medde ameda. Kwo ducu bedo i kom Kricito
Jon 21:8 Wugwokke wek ŋat mo pe oŋakwu woko ki tam me ryeko nyo me bwola mo ma tere pe, kun wulubo kit pa kwaro ki pwony pa jogi macon me lobo, ma pe wulubo Kricito.
Jon 21:9 Pien i kom Kricito ma odoko dano-ni en aye Lubaŋa opoŋ iye kit ma etye kwede i yo ducu. twer ducu.
Jon 21:10 Wun bene doŋ wupoŋ ki kwo i kit ducu i Kricito. En obedo lawi luloc ki wegi
Jon 21:11 I Kricito bene doŋ yam gilirowu woko ki lirre mere kikome, pe i lirre ma dano gutiyo ki ciŋgi i komwu, ento pi kwanyo kit me kom woko ki i komwu.
Jon 21:12 Dok i kare ma gibatijawu giyikowu kacel ki Kricito, ka lacen wucer woko kacel kwede i niyewu i kom tic pa Lubaŋa matek ma yam ocero kwede Yecu Kricito ki i kin jo muto.
Jon 21:13 Wun ma yam onoŋo doŋ wuto woko pi balwu, ki ni pien pe giliro riŋo komwu, wun aye doŋ Lubaŋa omiyo wukwo kacel kwede, kun bene doŋ oweko balwa woko ducu.
Jon 21:14 En bene yam oŋolo banya ducu ma gicoyo i wiwa pi cik ma ceŋ omiyo kop oloyowa, ocwalo cen ci oguro woko i kom yatariya.
Jon 21:15 Kricito doŋ otyeko mayo jami lweny woko ki bot jogi ma gin luloc ki wegi twer, kun nyutte ka maleŋ i kom yatariya ni doŋ eloyogi.
Jon 21:16 Pi meno, ŋat mo pe myero oŋol kop i komwu pi lok kom cam nyo ginamata, kadi pi nino madito, nyo por dwe, nyo pi cabit.
Jon 21:1881 
Jon 21:17 Magi ducu gubedo tipo keken ma nyuto gin ma bibino, ento kom gin meno tye bot Kricito.
Jon 21:18 Ŋat mo pe oŋol ni kop oloyowu, kun mito pire kene ni dano gumwolle kekengi gobagoba me woro lumalaika, ma noŋo en ocuŋ pi ginanyuta ma en oneno. Kit dano macalo meno wakke mere mwa laboŋo tyen lok mo, kun tamo tam me kom keken,
Jon 21:19 ento kun pe omako Kricito matek ma en aye wic, ma miyo dul kom ducu limo cam, dok gikubbe kacel i waŋ mwot ki i ler, ka doŋ cako doŋo i kit ma Lubaŋa mito ni odoŋ kwede. Kwo manyen i Kricito
Jon 21:20 Ka wun yam doŋ wuto woko kacel ki Kricito, ka doŋ gigonyowu woko ki i te loc pa jogi macon me wi lobo, piŋo pud dok wumedde ki bedo calo jo me lobo, kun wugwoko bene cik macalo magi,
Jon 21:21 “Pe imaki, pe ibil, pe igudi”?
Jon 21:22 Magi ducu gubedo cik ki pwony pa dano, ma kemo mere jami ma tum woko ka gitiyo kwedgi-ni.
Jon 21:23 Ada, cik magi nen calo tye iye ryeko pi keto cik me woro Lubaŋa ma wun wuroto giwu piwu kenwu, dok pi mwolle ken me yelo kom i can, ento pe konyo kadi ki acel me loyo mit me kom. Jo Kolocai 4 Pwony
Jon 21:1 Wun wegi opii, wuti ki opiiwu i yo ma atir ma romrom, kun wuŋeyo ni, wun bene laditwu tye malo i polo.
Jon 21:2 Wumedde matek i lega, ma pe wunino, ento wumiyo pwoc bene.
Jon 21:3 Wuleg piwa bene, wek Lubaŋa oyab botwa doggola me tito lok, wek watuc muŋ pa Kricito, pien pi lok meno aye omiyo koni atye i buc kany,
Jon 21:4 wek anyut ka maleŋ i kit ma myero.
Jon 21:5 Wubed dok wuti ticwu ki ryeko twatwal i nyim jo ma pe guye Yecu, kun wutiyo ki kare ma tye bene i yo maber.
Jon 21:6 Lok ma wuloko myero obed lok mamit ma kado oromo maber, wek omi wuŋe kit ma myero wudok kwede i peny pa ŋat acel acel. Mot me agikki
Jon 21:7 Ominwa Tukiko ma wamaro, ma obedo latic ma genne, dok latic macalo an i Rwot, bitito botwu lok ducu ma dok i koma.
Jon 21:1882 
Jon 21:8 Acwalo en botwu pi lok man kikome, wek en omi wuŋe kit ma watye kwede kany, dok bene myero ocuk cwinywu.
Jon 21:9 Acwale me bino kacel ki ominwa mukene ma wamaro, en aye Onesimo; en bene dano ma genne, dok en oa ki botwu. Gin bitito botwu gin ducu ma doŋ otimme kany.
Jon 21:10 Aristako ma lamabuc lawota omotowu, ki Marako okeyo Barnaba ma yam doŋ acikowu pire; ka en oo botwu myero wujole maber,
Jon 21:11 ki Yecu ma nyiŋe mukene Yucito bene omotowu. Jo magi adek-ki keken aye gin Lujudaya ma gitiyo tic kacel kwedwa kany i ker pa Lubaŋa. Gukweyo cwinya twatwal.
Jon 21:12 Epapira latic pa Yecu Kricito ma en ŋat acel mua ki botwu, bene omotowu. En po piwu kare ducu i legane matek, wek wubed jo muteggi, kun wuniaŋ maber i gin ducu ma Lubaŋa mito ma pe wukalo akala wacel.
Jon 21:13 An cadenne omiyo amoko ni en otiyo tic matek piwu ki pi jo ma tye i Laodikia ki Kerapoli.
Jon 21:14 Luka ma en daktar ma wamaro, kacel ki Dema bene gumotowu.
Jon 21:15 Wumot utmego ma tye i Laodikia, dok wumot Nimpa bene kacel ki jo muye Kricito ma gicokke i ode.
Jon 21:16 Ka doŋ waraga man gityeko kwanone i kinwu, myero wumi gikwan bene bot jo muye Kricito ma gitye i Laodikia, ki wun bene myero wukwan waraga ma jo Laodikia gicwalo botwu.
Jon 21:17 Dok wuwac bot Arkipo ni, “Myero inen ni icobo tic ma doŋ igamo i Rwot.”
Jon 21:18 An Paulo acoyo botwu lok me mot man ki ciŋa. Wupo i kom twec man ma gitweya kwede ki nyor. Kica pa Lubaŋa obed kwedwu. Amen.
Jon 21:1883 
Jon 21:1 Jo Tecalonika
Jon 21:1 Jo Tecalonika 1 Mot
Jon 21:1 Waraga man oa ki bot Paulo gin ki Silvano ka Temceo. Bot jo muye Kricito ma gibedo i Tecalonika ma gitye i Lubaŋa Won ki Rwotwa Yecu Kricito: Kica ki kuc obed botwu. Kwo ki niye pa jo Tekalonika
Jon 21:2 Wapwoyo Lubaŋa jwijwi piwu ducu kun walwoŋo nyiŋwu i legawa me kare ducu,
Jon 21:3 kun wapo i nyim Lubaŋa Wonwa i kit ma wuketo kwede niyewu i tic, ki kit ma wucanne kwede pi mar, dok ki kit ma wudiyo kwede cwinywu pi gen ma wutye kwede i Rwotwa Yecu Kricito.
Jon 21:4 Utmegiwa ma Lubaŋa maro, waŋeyo ni Lubaŋa doŋ otyeko yerowu,
Jon 21:5 pien lok me kwena maber ma watito botwu yam pe obino botwu i lok keken, ento obino ki teko, ki i Cwiny Maleŋ kun onoŋo lok meno odonyo matut i cwinywu. Wuŋeyo maber kit ma wan wabedo kwede i kinwu kun wakonyowu.
Jon 21:6 Wun bene yam wucako poro kitwa ki kit pa Rwot, pien wuye lokke i kare ma onoŋo giunowu matek ma wubedo ki yomcwiny ma Cwiny Maleŋ miyo.
Jon 21:7 Man omiyo wudoko lanen bot jo ducu muye Yecu ma gitye i Makedonia ki Akaya.
Jon 21:8 Pien wumiyo lok pa Rwot owinnye, pe i Makedonia ki Akaya keken, ento lok pi niyewu i kom Lubaŋa doŋ oywek oromo kabedo ducu, ma wan kikomwa dok pe waromo loko iye gin mo.
Jon 21:9 Pien gin kikomgi aye gitito lok mukemowa, kit macalo yam wujolowa kwede, kadi wa kit ma wulokke kwede bot Lubaŋa, kun wubwoto woro jogi pi woro Lubaŋa makwo, dok me ada,
Jon 21:10 dok wutye ka kuro Wode ma bidwogo ki i polo, ma yam en ocero woko ki i kin jo muto, en aye Yecu ma olarowa ki i akemo pa Lubaŋa ma bibino.
Jon 21:1 Jo Tecalonika 2 Tic pa Paulo i Tecalonika
Jon 21:1 Utmegiwa, wun kikomwu wuŋeyo ni, binowa botwu yam pe obedo me nono.
Jon 21:2 Kadi bed waneno can, dok bene gitimo tim me lewic i komwa i Pilipi macalo wun wuŋeyo, kadi pyem obedo dwoŋ, Lubaŋawa omiyo botwa tekcwiny me tito botwu lok me kwena maber ka maleŋ.
Jon 21:3 Pien lok ma wakelo pe oa ki i tam mugom nyo tam ma pe leŋ, goba bene pe iye.
Jon 21:1884 
Jon 21:4 Ento kit macalo Lubaŋa doŋ opwoyowa, ci cut omiyowa lok me kwena maber me atita, wan bene doŋ watito kit meno, pe pi yomo cwiny dano, ento pi yomo cwiny Lubaŋa ma ŋiyo cwinywa.
Jon 21:5 Wuŋeyo ni, wan yam pe waboko lok mabeco nono, pe wakano tamwa pi noŋo lim, Lubaŋa aye cadenwa.
Jon 21:6 Pe bene wayenyo deyo ki bot dano mo, kadi ki botwu nyo ki bot jo mukene; kadi bed onoŋo watye ki twero me keto peko i komwu, pien wan lukwena pa Kricito.
Jon 21:7 Ento yam wabedo wamwol i kinwu macalo lapidi ma gwoko litinone.
Jon 21:8 Waparowu mada, omiyo nene pe wamito miyo botwu lok me kwena maber keken ma oa ki bot Lubaŋa, ento kadi wan kikomwa doŋ watyeko mine woko botwu, pien wamarowu dok piwu tek botwa twatwal.
Jon 21:9 Utmegiwa, wutwero po kit ma ceŋ wacanne kwede i tic, i kare ma watittiwu lok me kwena maber ma oa ki bot Lubaŋa, kun watiyo dyeceŋ ki dyewor wek pe waket peko i kom ŋat mo i kinwu.
Jon 21:10 Wun wucadenwa, ki Lubaŋa bene ŋeyo kit ma wabedo kwede maleŋ dok ma kitwa atir, laboŋo lok mo ma oloyowa i nyimwu wun jo muye Yecu.
Jon 21:11 Dok wuŋeyo kit ma wabako kwede dogwa botwu, kun waparo pi dano acel acel ma i kinwu, dok wacuko cwinywu macalo won litino cuko cwiny litinone. Dok wacikowu bene ni,
Jon 21:12 wulub kit kwo ma myero bot Lubaŋa ma olwoŋowu i kerre ki i deyone.
Jon 21:13 Man aye gin mumiyo wapwoyo Lubaŋa kare ki kare, pien cakke ma wugamo lok pa Lubaŋa ma wuwinyo ki botwa, pe wugamo macalo lok pa dano, ento macalo lok pa Lubaŋa. Ada aye lok pa Lubaŋa tye bene ka tic i iwu wun jo muye Yecu.
Jon 21:14 Utmegiwa, wun bene wumako kit pa lwak jo muye Lubaŋa ma tye i Kricito Yecu, i kabedo ducu ma tye i Judaya, pien wun bene wuneno can ki bot lutuwu kikome ma rom ki can ma gin guneno bot Lujudaya,
Jon 21:15 ma ceŋ guneko Rwot Yecu ki lunebi, ka guryemowa woko bene. Pe guyomo cwiny Lubaŋa, ento gupyem apyema ki jo ducu,
Jon 21:16 kun gigeŋowa me tito lok bot Lurok wek gularre. Man omiyo gumedde ameda ki timo gin marac. Ento akemo pa Lubaŋa doŋ obino woko i komgi matwal. Miti pa Paulo doki me nenogi waŋ ki waŋ
Jon 21:17 Utmegiwa, ka ceŋ gipokowa woko kwedwu pi kare manok, i kom ento pe i cwiny, watemo twatwal ki miti madwoŋ me noŋo yo wek dok wanenne kwedwu waŋ ki waŋ.
Jon 21:1885 
Jon 21:18 Yam onoŋo wamito mada me bino botwu. An Paulo atemo tyen mapol, ento Catan ogeŋowa woko.
Jon 21:19 Genwa ki yomcwinywa ki lalukana me nyattewa i nyim Rwot Yecu Kricito i dwogone, en gin aŋo? Pe wun?
Jon 21:20 Pien wun aye wubedo deyowa ki yomcwinywa.
Jon 21:1 Jo Tecalonika 3
Jon 21:1 I kare ma doŋ waneno ni pe waromo ciro wacel, wamito ni wadoŋ woko cen kenwa i Atene,
Jon 21:2 ci waoro botwu Temceo, ma en ominwa ki latic pa Lubaŋa i tito lok me kwena maber i kom Kricito, wek ojiŋ cwinywu obed tek dok odi cwinywu i kom niyewu,
Jon 21:3 wek can magi pe oryaŋ kom dano mo. Wun kikomwu wuŋeyo ni can ma kit meno myero opot i komwa.
Jon 21:4 Pien i kare ma pud watye kacel kwedwu watittiwu con ni, i kare mo i anyim wabineno can, ma doŋ bene otimme woko kit macalo wuŋeyo-ni.
Jon 21:5 Pi lok man,, ka doŋ anoŋo ni pe aromo diyo cwinya, aoro dano botwu wek aniaŋ i kom niyewu, ka ce labit dano doŋ obitowu woko, nyo ticwa ma watiyo bene doŋo olal nono.
Jon 21:6 Ento kombeddi Temceo doŋ odwogo botwa kun oa ki botwu. En okelo botwa lok mamit i kom niyewu ki mar ma wutye kwede, dok bene ni wupo piwa jwijwi ki kica madwoŋ kun wuparo pi nenowa mada macalo wan bene waparo me nenowu.
Jon 21:7 Utmegiwa, meno aye gin mumiyo cwinywa okwe i komwu pi niyewu, i can ki i un ma giunowa kwede ducu;
Jon 21:8 kombeddi doŋ wabedo kwo ka wacuŋ matek i Rwot.
Jon 21:9 Kit pwoc aŋo muporre ma waromo miyo bot Lubaŋa piwu, ki pi yomcwiny ducu ma wumiyowa ma miyo cwinywa bedo yom i nyim Lubaŋa?
Jon 21:10 I dyeceŋ ki dyewor walego Lubaŋa matek twatwal pi nenowu waŋ ki waŋ, wek wamed botwu gin murem i kom niyewu.
Jon 21:11 Lubaŋa Wonwa kikome, ki Rwotwa Yecu Kricito, myero omi wanoŋ yo me bino botwu.
Jon 21:12 Dok walego Rwot omiwu wumedde matek twatwal i mar, kun ŋat acel acel maro lawote ki jo ducu, i kit ma wan wamarowu kwede,
Jon 21:13 wek en ojiŋ cwinywu obed tek dok wubed jo maleŋ laboŋo lok mo ma loyowa i nyim Lubaŋa Wonwa, i kare me dwogo pa Rwotwa Yecu ki jone maleŋ ducu.
Jon 21:1886 
Jon 21:1 Jo Tecalonika 4 Kwo ma Lubaŋa mito
Jon 21:1 Me agikkine utmegiwa, walegowu kun wabako dogwa botwu i Rwot Yecu ni, wumedde anyim nakanaka me bedo ki kit kwo ma wumako ki botwa, ma yomo cwiny Lubaŋa, ma wutye ka lubone-ni.
Jon 21:2 Pien wuŋeyo cik ma yam wamiyo botwu pi Rwot Yecu.
Jon 21:3 Gin ma Lubaŋa mito en ene, ni myero wudok jo maleŋ; wuwek tim me kwele obedi.
Jon 21:4 Dano acel acel myero oŋe bedo ki dakone kene i cwiny maleŋ dok me woro.
Jon 21:5 Pe wuwek miti me kom obwowu, macalo lurok ma pe ŋeyo Lubaŋa.
Jon 21:6 Ŋat mo pe otim bal bot ominne, dok pe obwole i lok man; pien Rwot culo kwor i lok magi ducu macalo wan yam watito botwu kun wacikowu bene matek.
Jon 21:7 Lubaŋa pe olwoŋowa ka nyobbe ki bal, ento ka bedo jo maleŋ.
Jon 21:8 Kit meno ŋat mukwero cik man, noŋo pe okwero dano, ento noŋo okwero Lubaŋa gire ma omiyowu Cwiny Maleŋ.
Jon 21:9 Lok mudok i kom mar me omego, pe myero gico botwu lok mo iye, pien wun kikomwu yam Lubaŋa doŋ opwonyowu woko ni wumarre kekenwu;
Jon 21:10 doŋ ada wun wumaro utmego ducu ma tye i Makedonia. Ento wabako dogwa botwa ni wumedde ka timo kit meno nakanaka,
Jon 21:11 dok wuket cwinywu ka bedo mot. Dano acel acel opar pi ticce kun tiyo ki ciŋe kit macalo wacikowu kwede,
Jon 21:12 wek jo ma tye woko gupwo kitwu, dok gin mo pe myero orem ki botwu. Jo muto ki jo makwo i kare me dwogo pa Rwot
Jon 21:13 Utmegiwa, pe wamito wubed ma wukwiya lok i kom jo ma doŋ guto; meno weko wubibedo ki cwercwiny macalo jo mukene ma gipe ki gen.
Jon 21:14 Wan waye ni Yecu oto, ci ocer woko. Jo muto ma kun yam giye Yecu bene gitye kit meno; Lubaŋa bikelogi kacel ki Yecu.
Jon 21:15 Watito botwu lok pa Rwot ma en owaco, ni, wan jo makwo ma wadoŋ nio wa i nino me dwogo pa Rwot, pe wabitelo nyim jo ma doŋ guto.
Jon 21:16 Rwot kikome bilor piny kun a ki i polo ki lwoŋo me twer, ma dwan lamalaika maditte biwinnye, tum pa Lubaŋa bikok. Jo ma yam guto i Kricito aye ma gibikwoŋo cer,
Jon 21:1887 
Jon 21:17 ka lacen wan jo makwo, ma wadoŋ gibigwarowa kacel kwedgi i pol, wek warwatte ki Rwot i dye yamo; ci doŋ wabibedo kacel ki Rwot nakanaka. Pi meno, wukwe cwinyu kekenwu ki lok magi. Wuyubbe pi dwogo pa Rwot
Jon 21:1 Jo Tecalonika 5
Jon 21:1 Ento lok ma dok i kom kare, ki nino, utmegiwa, pe myero aco pire botwu,
Jon 21:2 pien wun kikomwu doŋ wuŋeyo maber ni, nino pa Rwot bibino macalo lakwo ma bino i dyewor.
Jon 21:3 Ka dano giwaco ni, “Kuc tye, piny okwe mot, gin mo marac pe,” to biturugi atura calo arem me nywal ma turu dako muyac, ka larre biloyogi woko.
Jon 21:4 Ento wun pe wutye i piny macol, utmegiwa, ma twero miyo nino-nu turuwu atura calo lakwo.
Jon 21:5 Pien wun ducu wubedo jo me ceŋ, jo me dyeceŋ; wan pe jo me dyewor nyo me piny macol.
Jon 21:6 Pi meno, pe myero waninu anina macalo jo mukene, ento wabed ka neno piny kun wagwokke.
Jon 21:7 Pien jo ma nino, ginino dyewor, jo ma mer ki koŋo gimer bene dyewor,
Jon 21:8 ento wan jo me dyeceŋ myero wabed jo ma wagwokke. Waruku niye ki mar gubed nyonyo me geŋo korwa, waruku bene gen me larre obed tok wiwa me lweny.
Jon 21:9 Pien Lubaŋa pe oyerowa ni kinigane opot i komwa, ento ni walarre pi Rwotwa Yecu Kricito,
Jon 21:10 ma yam oto piwa, ni wek kadi ka waneno nyo wanino, wabibed kwo kacel kwede.
Jon 21:11 Pi meno wucuk cwinywu kekenwu, dok wukonnye bene kekenwu wek wudoŋ i cwinywu, ŋat acel acel okony lawote me doŋo, kit macalo wutye ka timone-ni. Cuko cwiny ki mot me agikki
Jon 21:12 Wabako dogwa botwu utmegiwa, wuwor jo ma tye ka tic i kinwu ma gicanne piwu i Rwot, kun gipwonyowu.
Jon 21:13 Wuket deyo madwoŋ i komgi pi ticgi, dok wumargi bene. Wubed ki kuc i kinwu kekenwu.
Jon 21:14 Dok wabako dogwa botwu, utmegiwa, wujuk jo ma balo kare laboŋo tic, wucuk cwiny jo ma cwinygi odoko nyap, wukony jo ma goro, wudi cwinywu bene i kom dano ducu.
Jon 21:1888 
Jon 21:15 Wunen maber ni ŋat mo i kinwu pe ocul gin marac pi tim marac ma gitimo i kome, ento kare ducu wutem me timo ber i kinwu kekenwu ki bot jo ducu.
Jon 21:16 Cwinywu obed yom kare ducu.
Jon 21:17 Wuleg Lubaŋa ma pe wukeŋ.
Jon 21:18 Wumi pwoc i kit gin ducu, pien meno aye gin ma Lubaŋa mito ki botwu i Kricito Yecu.
Jon 21:19 Pe wugeŋ Cwiny Maleŋ me tiyo ticce i iwu,
Jon 21:20 pe wuca bene lok ma Lubaŋa miyo bot dano me atita,
Jon 21:21 ento wubed ki waŋ mabit me neno jami ducu; wumak gin maber matek.
Jon 21:22 Wukwer tim maraco ducu.
Jon 21:23 Lubaŋa kikome ma en won kuc omiwu wudok jo maleŋ i yo ducu, ogwok cwinywu ki tipowu ki komwu wek wubed laboŋo lok mo ma loyowu i kare me dwogo pa Rwota Yecu Kricito.
Jon 21:24 Ŋat mulwoŋowu-ni genne, dok bitiyo.
Jon 21:25 Utmegiwa, wuleg Lubaŋa piwa.
Jon 21:26 Wumot utmego ducu ki mot me mar.
Jon 21:27 Acikowu matek i nyiŋ Rwot ni, myero wukwan waraga man bot utmego ducu.
Jon 21:28 Kica pa Rwotwa Yecu Kricito obed kwedwu.
Jon 21:1889 
Jon 21:2 Jo Tecalonika
Jon 21:2 Jo Tecalonika 1 Mot
Jon 21:1 Waraga man oa ki bot Paulo gin ki Silvano, ka Temceo. Bot lwak jo muye Kricito ma gibedo i Tecalonika ma gitye i Lubaŋa Won ki Rwotwa Yecu Kricito:
Jon 21:2 Lubaŋa Won ki Rwotwa Yecu Kricito omiwu kica ki kuc. Ŋolo kop i kare me dwogo pa Kricito
Jon 21:3 Utmegiwa, wan myero wapwo Lubaŋa jwijwi piwu. Myero wapwoye pien niyewu tye ka doŋo matek twatwal, ki mar ma dano acel acel maro ki lawote bene tye ka medde.
Jon 21:4 Pi meno wan bene wanyatte piwu i kin jo muye Lubaŋa i kabedo ducu, pi diyo cwinywu ki pi niyewu i un ma giunowu kwede ki i can ducu ma wutye ka cirone.
Jon 21:5 Meno aye lanen ma nyuto kit ma Lubaŋa ŋolo kwede kop atir dok kakare, wek gibikwanwu ni wun jo ma myero i ker pa Lubaŋa ma wutye ka neno can pireni.
Jon 21:6 Pien bot Lubaŋawa nen atir ni, myero ecul can bot jo muketo can i komwu,
Jon 21:7 ka doŋ miyowu yweyo, wun jo ma giketo can i komwu, ka wa wan bene. Meno en bitimo i kare ma Rwot Yecu binen iye ma kun a ki i polo kacel ki lumalaikane matek i dye mac ma lyel.
Jon 21:8 I kare meno en biculo kwor i kom jo ma pe ŋeyo Lubaŋa, ki i kom jo ma pe gilubo lok me kwena maber i kom Rwotwa Yecu.
Jon 21:9 Kop ma gibiŋolo i komgi en aye can me to ma pe gik, kun giryemogi woko ki i nyim Rwot dok ki i nyim deyo me tekone,
Jon 21:10 i nino meno, i kare ma en bidwogo kun jone miyo deyo bote, ma noŋo giure i kin jo ducu muye en; pien yam doŋ wuye lok ma watito botwu.
Jon 21:11 Meno aye gin mumiyo walego Lubaŋa piwu nino ducu, wek en omi wubed jo ma myero ma kwowu rwatte ki lwoŋo ma en olwoŋowu kwede, wek Lubaŋa okonywu ki tekone me cobo mitwu ducu mabeco ki tic ducu ma wutiyo pi niye.
Jon 21:12 Meno bimiyo dano keto deyo i nyiŋ Rwotwa Yecu Kricito piwu dok wun bene wubinoŋo deyo pire, pi kica pa Lubaŋawa ki Rwotwa Yecu Kricito.
Jon 21:2 Jo Tecalonika 2 Dano ma turo cik
Jon 21:1 Utmegiwa, lok i kom dwogo pa Rwotwa Yecu Kricito ki cokkewa me rwatte kwede, wabako dogwa botwu ni,
Jon 21:1890 
Jon 21:2 pe wuwek tamwu ogwaŋŋe oyotoyot, cwinywu pe myero opoti, kadi pi lok ma wuwinyo ki bot lanebi mo nyo pi lok ma gitito, nyo kadi pi waraga mo ma giwaco ni oa ki botwa, ma tito ni, nino pa Rwot doŋ oo.
Jon 21:3 Pe wuwek ŋat mo obwolwu i yo ducu, pien nino meno pud pe bibino, nio waŋ ma jemo i kom Lubaŋa koŋ obedo tye, dok bene nio waŋ ma dano ma turo cik koŋ onen, dano ma myero orweny woko matwal.
Jon 21:4 En pyem, dok kette kene me bedo malo ma loyo gin ducu ma gilwoŋo ni lubaŋa, nyo gin mo ma giworo; dok bibedo i wi komme i ot pa Lubaŋa, kun nyutte kene ni en Lubaŋa.
Jon 21:5 Pe wupo ni yam atittiwu lok man i kare ma pud atye botwu?
Jon 21:6 Wuŋeyo bene gin ma tye ka geŋe i kare-ni, wek onen ka doŋ kare oromo.
Jon 21:7 Pien twero ma miyo dano turo cik kombeddi doŋ tye ka tic i muŋ; ento ŋat ma geŋe pud bigeŋo nio ka doŋ giryeme woko.
Jon 21:8 Lacenne dano ma turo cik binen, ci Rwot Yecu bineko woko ki alur doge, tyeke woko, i kare ma en bidwogo turu ki nen woko ka maleŋ.
Jon 21:9 Bino pa dano ma turo cik a ki i tic pa Catan kun tye ki teko ducu, ki lanyut mogo ki taŋo mogo me goba.
Jon 21:10 Dok bibedo ki lwak bwola maraco pi jo ma birwenyo matwal, pien gukwero maro lok me ada ma kono olargi.
Jon 21:11 Pi meno Lubaŋa biketogi i te twero me bwola, wek guye goba,
Jon 21:12 wek giŋol kop oloo jo ma pe ye lok me ada, ento cwinygi yom i timo gin ma pe tye atir. Jo ma Lubaŋa oyero yam wa con pi larre
Jon 21:13 Utmegiwa ma Rwot maro, myero wapwo Lubaŋa piwu nino ducu, pien Lubaŋa okwoŋo yerowu con wek elarwu pi Cwiny Maleŋ ma lonyowu wubedo maleŋ, ki pi ye lok me ada.
Jon 21:14 Olwoŋowu i man ki lok me kwena maber ma watito, wek gimi wunoŋ deyo pa Rwotwa Yecu Kricito.
Jon 21:15 Pi meno utmegiwa, wucuŋ matek, wumak kit ma wapwonyowu kwede, i lok nyo ki waraga.
Jon 21:16 Kombeddi Rwot Yecu kikome, ki Lubaŋa Wonwa ma marowa dok okweyo cwinywa matwal ki gen maber ma obino pi kica,
Jon 21:17 okwe cwinywu, omokwu matek i tic ki i lok ducu mabeco.
Jon 21:2 Jo Tecalonika 3 Wuleg Lubaŋa piwa
Jon 21:1891 
Jon 21:1 Me agikkine, utmegiwa, wuleg Lubaŋa piwa, wek lok pa Rwot owinnye oywek woko oyotoyot, dano guket iye deyo macalo bene otimme i kinwu,
Jon 21:2 dok bene wek walarre ki i ciŋ jo maraco, ma kitgi oballe woko; pien jo mogo pe gitye ki niye.
Jon 21:3 Rwot genne, en bimiyowu teko, dok bigwokowu ki i kom gin marac.
Jon 21:4 Watye ki gen i Rwot i komwu ni, wutye ka tiyo gin ma nene wacikowu ni wuti, dok bene wubimedde ki tiyone.
Jon 21:5 Rwot myero otel cwinywu nio wa i mar pa Lubaŋa ki i diyo cwiny ma a ki bot Kricito. Dano myero guti tic
Jon 21:6 Utmegiwa, kombeddi wacikowu i nyiŋ Rwotwa Yecu Kricito ni, wupokke woko ki i kom ominwu mo ma lawackom ma bedo ka wirre kun balo kare nono labaŋo tic mo, ma pe lubo kit ma myero ma wun wumako ki botwa.
Jon 21:7 Wun kikomwu wuŋeyo kit ma myero wulub kwede kitwa. I kare ma nene watye botwu pe wabedo luwackom kun wabalo kare nono laboŋo tic mo.
Jon 21:8 Wan yam pe wacamo cam pa ŋat mo laboŋo culone, ento wacanne i tic dyeceŋ ki dyewor wek pe waket peko i kom dano mo i kinwu.
Jon 21:9 Pe te lokke ni wan wape ki twero, ento wamine giwa kenwa me bedo lanen ma myero wun wulubi.
Jon 21:10 Pien kadi i kare ma onoŋo watye botwu, wamiyowu cik man ni, ŋat ma dag tic myero wutwon ki cam.
Jon 21:11 Pien wawinyo ni jo mogo i kinwu komgi wac, gibedo ka wirre kun gibalo kare nono ma pe gitiyo tic mo, ento giridde i tic pa jo mukene.
Jon 21:12 Waciko kodi dano macalo meno, dok wabako dogwa botgi i Rwot Yecu Kricito ni, myero guti ticgi mot, wek ŋat acel acel opitte gire kene.
Jon 21:13 Utmegiwa, pe wuol ka tiyo gin maber.
Jon 21:14 Ka ŋat mo okwero lubo lok ma gicoyo i waraga man, myero wuniaŋ maber i kom dano meno, pe wuribbe kwede, wek lewic omake.
Jon 21:15 Pe wunene macalo lakworwu, ento wucike macalo ominwu. Lego gum
Jon 21:16 Rwot ma en won kuc omiwu kuc i kare ducu, i yo ducu. Rwot obed kwedwu ducu.
Jon 21:17 An Paulo acoyo botwu mot man ki ciŋa. Man aye lanen ma tye i waragana ducu; man aye kit ma acoyo kwede.
Jon 21:1892 
Jon 21:18 Kica pa Rwotwa Yecu Kricito obed kwedwu ducu.
Jon 21:1893 
Jon 21:1 Temceo
Jon 21:1 Temceo 1 Mot
Jon 21:1 Waraga man oa ki bot Paulo ma lakwena pa Kricito Yecu pi cik pa Lubaŋa Lalarwa ki Yecu Kricito ma genwa ocuŋ i kome.
Jon 21:2 Bot Temceo latinna me ada i niye: Lubaŋa Won ki Kricito Yecu Rwotwa omii gum, kica, ki kuc. Juko pwony me goba
Jon 21:3 Macalo nene koŋ abako doga boti i kare ma acito i Makedonia, amito koŋ idoŋ i Epeco wek icik jo mogo pe gupwony pwony mo mapat,
Jon 21:4 dok pe guket cwinygi i kom lok me ododo, ki nyiŋ mogo ma giryeyo mabocoboco ma lubo te kwaro, ma kelo tam atata, pe konyo yub pa Lubaŋa ma ocuŋ i kom niye.
Jon 21:5 Yam aciki ni iwek dano gubed ki mar ma dano bedo kwede ka cwinye leŋ dok kite ber ma pe ki bala mo i kome, dok ma niyene goba pe iye.
Jon 21:6 Jo mogo guŋak woko ki i lok man ci gudonyo ka boko lok atata ma konnye pe.
Jon 21:7 Gimito bedo lupwony-cik, kun pe giniaŋ kadi wa lok ma giloko, nyo kadi gin ma gitye ka lok i kome, ma gucuŋ iye matek twatwal-li.
Jon 21:8 Waŋeyo ni cik ber ka dano otiyo kwede i yo ma cik mito,
Jon 21:9 kun waniaŋ ni, cik pe giketo pi jo ma kitgi atir, ento giketo pi lutur-cik ki pi jo ma pe ki winy, pi jo ma pe lworo Lubaŋa ki pi lubalo, pi jo ma pe gileŋ, jo ma pe keto cwinygi i kom Lubaŋa, pi jo ma neko wongi ki jo ma neko megigi, pi lunek dano mukene,
Jon 21:10 dok pi jo ma timo tim kwele, jo ma buto ki co luwotgi, jo ma kwalo dano girwenyo kwede woko ali, lugoba, jo ma kwoŋo kwoŋ laboŋo tere, ki gin mukene ducu ma pe rwatte ki pwony me ada.
Jon 21:11 Meno aye pwony ma noŋŋe i lok me kwena maber ma yam gimiya me atita, lok maber ma tito pi deyo pa Lubaŋa ma gipwoyo. Pwoc pi kica pa Lubaŋa
Jon 21:12 Apwoyo ŋat ma omiya teko me tiyo tic man, en Kricito Yecu Rwotwa, pien doŋ okwana me bedo lagen, ka oketa bene i ticce,
Jon 21:13 kadi bed yam abedo ka yete pi keto ayela i kome ki balo nyiŋe. Ento en otima kica, pien ceŋ atimo meno ki kwiya piny laboŋo niye,
Jon 21:14 ka kica pa Rwotwa omedde twatwal i koma kacel ki niye ki mar ma tye i Kricito Yecu.
Jon 21:1894 
Jon 21:15 Lok man lok me ada, myero dano ducu guye ni, Kricito Yecu yam obino i lobo pi laro lubalo. I kin lubalo an aye abedo labal mukwoŋo,
Jon 21:16 ento otima kica pi lok man, wek i kin lubalo, Yecu Kricito okwoŋ nyuto diyo cwinye maber-ri bota macalo lanen bot jo mukene ma gibiye en, ka doŋ gicako noŋo kwo ma pe tum.
Jon 21:17 Woro ki deyo obed nakanaka bot Kabaka ma loyo kare ducu, ma pe to, ma pe nen, en Lubaŋa acel kene. Amen.
Jon 21:18 Latinna Temceo, amiyo boti cik man ma rwatte ki lok ma yam lutit lok pa Lubaŋa guloko i komi,
Jon 21:19 wek ka ilubo lokgi wek ilweny lweny maber, kun imako niye matek ma ii leŋ. Pi kwero tam ma i igi ma nyuto botgi balgi, jo mogo niyegi oballe woko.
Jon 21:20 Jo mogo i kingi, Kumenayo ki Alegijada, yam amiyogi i ciŋ Catan wek gupwonnye guwek yeto Lubaŋa.
Jon 21:1 Temceo 2 Pwony i kom lego Lubaŋa
Jon 21:1 Lok mukwoŋo aciki ni, bako dog, lega, lega ma gilego pi jo mukene, ki miyo pwoc, myero gitim pi dano ducu,
Jon 21:2 pi luker ki jo ma tye i rwom ma malo, wek omi wabed mot laboŋo ayela, ma waworo Lubaŋa kun kitwa beco i yo ducu.
Jon 21:3 Man ber, dok Lubaŋa Lalarwa bene pwoyo.
Jon 21:4 En mito laro jo ducu, dok mito ni jo ducu guŋe lok me ada.
Jon 21:5 Pien Lubaŋa tye acel, Ŋat ma ribo Lubaŋa ki dano bene tye acel, ma obedo dano, en aye Kricito Yecu,
Jon 21:6 ma omine kene me bedo gin-kok pi jo ducu; meno en aye caden ma yam gimiyo i karene kikome.
Jon 21:7 Pi lok man, giketa me bedo latit-lok dok lakwena, (aloko lok ada, goba pe iye), an lapwony pa Lurok, i niye ki i lok ada.
Jon 21:8 Man aye mumiyo amito ni co myero guleg Lubaŋa i kabedo ducu, kun gitaŋo ciŋgi maleŋ malo laboŋo kiniga nyo daa mo.
Jon 21:9 Kit meno, mon bene myero gurukke maber ki mwolo, kun gigwokke, pe i yer wic ma gikedo, nyo jabu, nyo tiko ŋut,, nyo ruk mogo me wel ma malo;
Jon 21:10 ento bergi myero onen i tic maber ma gitiyo, meno en gin ma mitte bot mon ma gilwoŋŋe kengi ni gin jo ma woro Lubaŋa.
Jon 21:11 Dako myero opwonnye laliŋliŋ kun bedo ki winy.
Jon 21:1895 
Jon 21:12 Pe aye ni dako opwony dano nyo obed ki twero i kom co; en myero obed oliŋ aliŋa.
Jon 21:13 Pien Adam aye ma gikwoŋo cweyone, ka doŋ lacen gicweyo Kawa.
Jon 21:14 Dok bene yam pe gibwolo Adam, ento gibwolo dako, ci omiyo opoto i bal odoko labalo.
Jon 21:15 Kadi bed kumeno, dako gibilaro i kare me nywal, ka ce omedde ka bedo ki niye dok ki mar, kun bedo maleŋ ma gwokke kene.
Jon 21:1 Temceo 3 Latel jo pa Lubaŋa
Jon 21:1 Lok man lok ada: ka ce dano mo mito tic me bedo latel jo pa Lubaŋa, noŋo en mito tic maber.
Jon 21:2 Latel myero obed laboŋo lok mo ma gijuke iye, obed ki dako acel, ogwokke kene, obed ryek, obed dano ma giworo. Obed dano ma gwoko welo, lapwony maber,
Jon 21:3 ma pe lamero koŋe, ma pe lakolo, ento obed dano mamwol, ma pe da atata, dok pe obed ŋat ma maro lim.
Jon 21:4 Myero obed ŋat ma loyo ode maber kun gwoko litinone miyo gibedo ki winy bot jo madito, ma giworo dano i yo ducu;
Jon 21:5 pien ka ce dano pe loyo ode kikome maber, ci en twero gwoko lwak jo muye Lubaŋa niŋniŋ?
Jon 21:6 Myero pe obed dano ma pud olokke aloka nyen, miyo kette malo ki wakke, ci cut poto woko, lok loye macalo yam oloyo Catan.
Jon 21:7 Medo i kom meno myero en obed dano ma jo ma woko pwoyo, wek pe okel yet i kome ma miye poto i owic pa Catan. Ludikon ma gin lukony tic i kin lwak pa Lubaŋa
Jon 21:8 Kit meno, ludikon myero bene gubed jo ma romo awora, jo ma pe doggi aryo, ma pe gin lumat koŋo matek twatwal, pe gubed luworo me noŋo lim;
Jon 21:9 myero bene gubed jo ma niaŋ maber i muŋ me niyewa, kun cwinygi bene leŋ.
Jon 21:10 Myero koŋ gikwoŋ temogi; ka ce ginoŋo ni lok mo marac pe i komgi ka doŋ giyegi guti tic me dikon.
Jon 21:11 Mon bene kit meno, myero gubed mon ma romo awora, ma pe lucok dog dano, gubed jo ma gwokke kengi dok jo ma lugen i jami ducu.
Jon 21:12 Ludikon myero gubed wegi mon acel acel, myero gulo litinogi ki odigi bene ducu maber,,
Jon 21:1896 
Jon 21:13 pien ludikon ma gitiyo tic mabeco ginoŋ rwom maber pigi kengi, dok gidoko jo ma cwinygi tek i kom niye ma tye i Kricito Yecu. Muŋ me diniwa
Jon 21:14 Atye ki gen me bino boti pi oyot, ento acoyo lok me pwony man boti wek,
Jon 21:15 ka agalle, iŋe kit ma myero dano obed kwede i kin jo me ot pa Lubaŋa, ma en aye lwak jo muye Lubaŋa makwo, ma en aye obedo wir ki guti me te ot matek, me ada.
Jon 21:16 Muŋ me dini ma watuco pire dit twatwal: Yam onyutte i kom, gikwane ni kite atir pi Cwiny Maleŋ, lumalaika gunene, gitito pire bot lurok, giye en i lobo ducu, ka doŋ gitero woko malo i deyo.
Jon 21:1 Temceo 4 Lupwony ma lugoba
Jon 21:1 Cwiny Maleŋ waco atir ni, i kare mo i anyim jo mogo bibwoto niyegi woko, gicako lubo jogi ma gin lugoba, ki pwony pa cen maraco.
Jon 21:2 Pwony ma kit meno a ki bot jo ma luroro ma gin lugoba, ma tam ma i igi ma nyuto botgi balgi odiŋ woko macalo del kom dano ma giwaŋo ki nyonyo malyet.
Jon 21:3 Gin jo-nu gijuko ni dano pe gunyom, dok bene giciko dano ni gukwer cam mogo, kun Lubaŋa yam oketo cam wek jo ma ye en, ma giŋeyo lok me ada, gugam ki pwoc.
Jon 21:4 Pien jami ducu ma Lubaŋa oketo gibeco, pe tye mo ma myero gikwer ki i kingi, ka ce onoŋo gigamo ki pwoc;
Jon 21:5 pien lok pa Lubaŋa ki lega lonyogi bedo maleŋ. Latic pa Yecu Kricito maber
Jon 21:6 Ka iketo pwony magi i nyim utmego, ci ibibedo latic pa Kricito Yecu maber, ma gipito ki lok me niye ki pwony mabeco ma ibedo ka luboneni.
Jon 21:7 Kwer lok mogo me miŋo ma tere pe ma pe me lworo Lubaŋa. Pwonnye keni i kwo me lworo Lubaŋa.
Jon 21:8 Pwonnye me rweyo ler kom tye ki kony, ento konnye nok; lworo Lubaŋa konyo i yo ducu, pien twero kelo botwa gum i kare man ki i kwo ma ki i kwo ma bibino i anyim, macalo Lubaŋa yam ociko.
Jon 21:9 Lok man lok ada, myero dako ducu guye.
Jon 21:10 Meno aye mumiyo wacanne dok wacukke me tic matek, pien waketo genwa i kom Lubaŋa makwo, ma en Lalar pa jo ducu, ento makatone pa jo ma ye Yecu.
Jon 21:11 Cik lok magi dok ipwony ki dano.
Jon 21:1897 
Jon 21:12 Pe imi ŋat mo ocayi ni pien in pud itidi, ento bed lanen maber bot jo muye, i lokki, i kiti, i mar, i niye, ki i bedo maleŋ laboŋo gin marac mo i komi.
Jon 21:13 Mi kareni me kwano coc ma yam gicoyo i nyim lwak, i tito lok, ki i pwony, nio ka abino kunnu.
Jon 21:14 Pe ibwot mot me cwiny ma itye kwede-ni oballe nono, ma yam gimii pi lok ma lutit lok pa Lubaŋa gutito i kare ma ludoŋo giketo ciŋgi i wii.
Jon 21:15 Nyut lok magi ki tic, ket cwinyi iye, wek dano gunen kit ma itye ka wot kwede anyim.
Jon 21:16 Gwokke keni, dok igwok pwonnyi bene; mak matek, pien ka itimo kumeno, in kikomi ibilarre kacel ki jo ma winyi bene.
Jon 21:1 Temceo 5 Tic bot jo mukene
Jon 21:1 Pe ijuk ladit mo, ento cuk cwinye macalo woru; awobe myero inengi macalo omegini,
Jon 21:2 nen mon madoŋo macalo mego, ki mon matino myero inengi macalo lumegini, laboŋo tam mo marac.
Jon 21:3 Wor mon ma coggi oto, ma doŋ gudoŋ kengi.
Jon 21:4 Ka ce dako ma cware oto tye ki litinone ki likwaye, myero gin koŋ gukwoŋ pwonyo ticgi me dini i odigi gin kikomgi, kun gimiyo kony bot lunyodogi pi kony mogo ma yam gumiyo botgi, pien meno aye Lubaŋa pwoyo.
Jon 21:5 Dako ma cware oto ma odoŋ kene laboŋo ŋat mo ma konye, keto genne ducu i kom Lubaŋa, dok bene bako doge kun lego Lubaŋa dyeceŋ ki dyewor.
Jon 21:6 Ento dako ma cware oto ma yenyo yomcwiny me jami mabeco keken, doŋ oto kadi bed pud kwo.
Jon 21:7 Ket cik man, wek gubed laboŋo lok mo ma gijukogi iye.
Jon 21:8 Ka ce dano mo pe miyo gin mo me konyo wadine, makato pi jo me ode kikome, noŋo doŋ okwero niyene woko, dok bene odoko rac makato ŋat ma pe oye Lubaŋa.
Jon 21:9 Pe myero gico nyiŋ dako ma cware oto ma mwaka me ditte peya oromo pyerabicel nono, dok bene myero en obed dako ma yam obedo ki cware acel keken.
Jon 21:10 Myero ginen ka ticce ber, ka ce yam opito litino, ka yam ojolo welo, nyo olwoko tyen jo pa Lubaŋa, ka okonyo jo ma yam giunogi, dok bene ka obedo ŋat ma yam omine kene i tiyo gin maber i yo ducu.
Jon 21:1898 
Jon 21:11 Ento myero ikwer coyo mon ma pud gitino ma coggi oto; pien miti me komgi twero miyo gikwero Kricito woko, gicako mito nyomme doki aye,
Jon 21:12 miyo giŋolo kop loyogi pi turo cikkegi mukwoŋo.
Jon 21:13 Medo i kom meno, gilokke gidoko luwackom ma gibibedo ka wot awota i ot ki ot; pe gibedo luwackom keken, ento gidoko bene jo ma loko lok atata, ma giridde i gin ma pe megi, gibedo ka loko lok ma pe myero gilok wacel.
Jon 21:14 Pi meno, omiyo amito ni mon matino ma coggi oto ginyomgi wek gunywal litino, gulo odigi, wek pe gumi kare ki lukworwa me loko gin mo marac i komwa.
Jon 21:15 Pien jo mogo i kingi doŋ guŋak woko, gitye ka lubo Catan.
Jon 21:16 Ka ce dako mo muye Rwot tye ki wadine ma gin mon to, myero en omi botgi kony, wek pe giket peko i kom lwak muye Yecu, ento lwak muye Yecu gubed ka konyo mon ma coggi oto ma lakonygi mo pe.
Jon 21:17 Ludoŋo ma loyo loc maber myero giworgi twatwal, makato myero giwor jo ma tye ka yelle ka tito lok ki pwonyo dano.
Jon 21:18 Pien lok ma yam gicoyo waco ni, “Pe itwe dog twon ka tye ka nyono bel,” dok bene ni, “Latic myero giculle mucarane.”
Jon 21:19 Pe iye lok adot mo ma gikelo i kom ladit mo, gwok nyo ka tye lucaden aryo nyo adek macalo ginacoya owaco.
Jon 21:20 Doŋ jo ma pud ocuŋ i kom balgi, myero ijukgi i nyim dano ducu, wek omi jo mukene gubed ki lworo.
Jon 21:21 Aciki i nyim Lubaŋa ki Kricito Yecu ki lumalaika ma giyero, gwok cik magi ma pe i jeŋŋe i kom wat nyo larem.
Jon 21:22 Dok bene pe irune me keto ciŋi i kom ŋat mo, nyo me ribbe ki jo mukene i balgi; ento gwokke ibed maleŋ.
Jon 21:23 Cakke kombeddi, doŋ pe imat pii keken, mat bene koŋo vino manok pi konyo ii pi two ma maki kare ki kare.
Jon 21:24 Bal pa jo mogo nen woko ka maleŋ ma cimo atir ni kop biloyogi, ento bal pa jo mukene nen lacen.
Jon 21:25 Tic maber bene nen woko ka maleŋ; kadi pe kit meno, pe kanne matwal ma pe onen.
Jon 21:1 Temceo 6
Jon 21:1 Jo ducu ma gubedo opii, myero guti ki luditogi macalo jo ma romo awora i yo ducu, wek ŋat mo pe oyet nyiŋ Lubaŋa nyo pwonywa.
Jon 21:1899 
Jon 21:2 Jo ma luditogi doŋ guye Rwot, myero pe gukwer worogi, ni pien gin doŋ gibedo omego, ento myero gumedde me tiyo tic maber makato botgi, pien jo ma gikonyo ki ticgi gubedo jo muye Rwot dok jo ma gin maro. Lworo Lubaŋa ki yeŋ ki jami Pwony lok magi dok icuk cwiny dano iye.
Jon 21:3 Ka ŋat mo pwonyo mere lok mapat kun pe lubo lok ada pa Rwotwa Yecu Kricito pi pwony me diniwa,
Jon 21:4 noŋo en okette malo kene ki wakke, ento pe ŋeyo gin mo kadi ki acel. Iye opoŋ ki par maraco me pyem ki daa i kom nyiŋ lok mogo; doŋ lok macalo meno a iye nyeko, pyem, yet ki par maraco ma miyo gen rwenyo woko i kin dano.
Jon 21:5 Dok bene miyo jo ma ryekogi oballe, ma mako lok me ada oloyogi woko, gibedo ka wo awoya nono, kun gitamo ni dini aye yo me noŋo lonyo.
Jon 21:6 Lonyo dit twatwal i dini ka ce iyeŋ ki gin mo keken ma itye kwede.
Jon 21:7 Pien wan yam pe wakelo gin mo i lobo kany, dok bene pe wabitwero tero gin mo ka waa ki i lobo.
Jon 21:8 Ento ka watye ki cam ki ginaruka, jami magi romowa gire.
Jon 21:9 Ento jo ma mito bedo lulonyo miyo Catan bitogi ci gipoto i bal, ka doŋ gimoko i owic pa Catan pi mitgi mapol me miŋo ma tye ka unogi, miyo girwenyo dok gito woko matwal.
Jon 21:10 Pien maro lim en aye acakki me gin maraco ducu; man en gin ma omiyo jo mogo gua woko ki i niye, ka doŋ gurwatte ki lwak can mapol ata mucorre i komgi. Lweny maber me niye
Jon 21:11 Ento in dano pa Lubaŋa, leŋ yo ki jami meno, ket cwinyi i kit ma atir, i lworo Lubaŋa, i niye, i mar, i diyo cwiny ki i mwolo.
Jon 21:12 Lweny lweny maber me niye; mak kwo ma pe tum matek ma yam gilwoŋi iye i kare ma ituco niyeni i nyim lucaden mapol ata.
Jon 21:13 Aciki i nyim Lubaŋa ma miyo kwo bot jo ducu, ki i nyim Yecu Kricito, ma otuco niyene maber i kare ma miyo lok me cadenne i nyim Pontio Pilato:
Jon 21:14 Gwok cik ma gimiyi, bed laboŋo kit roc mo nyo lok mo ma gijuki iye, nio ka Rwotwa Yecu Kricito binen.
Jon 21:15 Lubaŋa ma gipwoyo, en acel keken aye Won Twer, Kabaka pa luker ducu, Rwot pa rwodi, en binyuto man ka kare kikome doŋ oromo.
Jon 21:16 En Lubaŋa acel keken ma pe to, ma bedo i Leŋo mo ma ŋat mo pe romo nyiko cok kwede, cakke con ŋat mo pud pe munene, dok bene dano mo pe twero nene. Woro ki twer ma pe gik obed bote. Amen
Jon 21:1900 
Jon 21:17 Cik lulonyo me kare man ni guwek wakke, dok bene pe guket gengi i kom lonyo ma pe genne, ento guket gengi i kom Lubaŋa ma miyowa jami ducu mabup ma yomo cwinywa.
Jon 21:18 Myero guti tic mabeco, gubed lulonyo i timo ber bot dano, i poko jami, ki i miyo mot ki yomcwiny.
Jon 21:19 Ka gutimo meno, noŋo gukano mono maber pigi kengi pi kare me anyim, wek gumak kwo ma en aye kwo kikome.
Jon 21:20 Ai Temceo, gwok gin ma yam doŋ gimiyo i ciŋi. Gwokke i boko lok mogo ma pe me woro Lubaŋa, ki i pyemmogo ma a ki gin ma gilwoŋo gobagoba ni, “Ŋec”,
Jon 21:21 pien jo ma giwaco ni gitye ki kit ŋec meno gibayo piny nono i lok ma mako niye Kica pa Lubaŋa obed kwedi.
Jon 21:1901 
Jon 21:2 Temceo
Jon 21:2 Temceo 1 Mot
Jon 21:1 Waraga man oa ki bot Paulo ma lakwena pa Kricito Yecu pi mit pa Lubaŋa, ma lubo cikkene me miyowa kwo ma tye i Kricito Yecu.
Jon 21:2 Bot Temceo latinna ma amaro: Lubaŋa Won ki Kricito Yecu Rwotwa omini gum, kica ki kuc. Lewic pe omaki
Jon 21:3 Apwoyo Lubaŋa ma atiyo bote tic ki iya maleŋ, macalo kwarowa yam gutiyo bote, kun alwoŋo nyiŋi i legana me kare ducu.
Jon 21:4 Ka apo pig waŋi, miyo i dyeceŋ ki dyewor aparo me neni, wek apoŋ ki yomcwiny.
Jon 21:5 Apo i kom niyeni ma goba pe iye, ma yam koŋ okwoŋo bedo bot dani Loi, ki meni Yuneki, ma aŋeyo atir ma pe akalo akala ni tye boti bene.
Jon 21:6 Man omiyo apoyo wii wek iti ki mot me kica ma yam Lubaŋa omii pi keto ciŋa i wii, ma doŋ odoko macalo mac ma doŋ okwe woko; buki wek olyel.
Jon 21:7 Pien Lubaŋa yam pe omiyowa cwiny me lworo, ento omiyowa cwiny me teko ki me mar ki me gwokke kenwa.
Jon 21:8 Pi meno lewic pe omaki me miyo caden i kom Rwotwa, lewic bene pe omaki i koma, an ma abedo lamabucceni, ento ribbe kwedwa i ciro can pi lok me kwena maber, i teko pa Lubaŋa.
Jon 21:9 En olarowa dok olwoŋowa me bedo jo maleŋ, pe pi tic mogo ma wan watiyo, ento pi lubo gin ma en kikome oyubo, ki pi kicane ma yam en omiyo botwa i Kricito Yecu i acakki piny.
Jon 21:10 Kombeddi doŋ ginyuto woko botwa i bino pa Lalarwa Kricito Yecu ma doŋ okwanyo to woko matwal, ci omiyo kwo ma bedo matwal onen woko ka maleŋ pi lok me kwena maber.
Jon 21:11 Pi lok me kwena maber-ri, yam giketa abedo latit-lok, lakwena ki lapwony bene.
Jon 21:12 Man en gin mumiyo aneno can kit macalo atye ka nenone wa i kare-ni. Ento lewic pe maka gira, pien aŋeyo ŋat ma aye, dok bene ageno atir ni, en twero gwoko gin ma omiyo i ciŋa nio i Nino maca.
Jon 21:13 Lanenni me aluba myero obed lok me ada ma yam iwinyo ki bota, kun ilubo kwede niye ki mar ma tye i Kricito Yecu.
Jon 21:14 Gwok gin maber ma gimiyo i ciŋi pi teko pa Cwiny Maleŋ ma bedo i iwa.
Jon 21:1902 
Jon 21:15 In iŋeyo ni, jo ducu ma tye i Acia doŋ guloko ŋegi woko bota. Pugelo gin ki Kermogen gitye i kingi.
Jon 21:16 Rwot myero otim kica i kom paco pa Oneciporo, pien yam obedo ka dwoko cwinya tyen mapol. Lewic pe omake pi twec ma gitweya kwede ki nyor,
Jon 21:17 ento i kare ma en oo i Roma oyenya matek nio ka onoŋa.
Jon 21:18 Rwot myero omi en onoŋ kica ma a bote i Nino maca. Dok in bene iŋeyo maber mada kit kony ma en obedo ka miyone i Epeco.
Jon 21:2 Temceo 2 Askari maber pa Yecu Kricito
Jon 21:1 Latinna, in doŋ itim tek i kica ma gimiyowa i Kricito.
Jon 21:2 Gin ma doŋ ityeko winyo ki bota i nyim lucaden mapol, in bene myero itit bot jo ma genne ma giromo pwonyo ki jo mukene.
Jon 21:3 Cir arem me gin marac ma gitimo i komi, kit macalo askari maber pa Yecu Kricito.
Jon 21:4 Pe tye askari mo ma ka tye i dog tic dok rwakke i tiyo tic ma woko, pien tamme tye ni myero eyom cwiny ŋat ma ocoye i mony.
Jon 21:5 Lapyem i tuko pe twero loyo tuko ka pe olubo cik me tuko meno kikome.
Jon 21:6 Lapur ma en latic matek i potone en aye ma myero okwoŋ camo gin ma ocek iye.
Jon 21:7 Tam gin ma aloko, pien Rwot bimiyo iniaŋ i jami ducu.
Jon 21:8 Po i kom Yecu Kricito, ma ocer ki i kin jo muto, en lakwar Daudi, kit macalo an atito kwede lok me kwena maber.
Jon 21:9 Lok meno me kwena maber en aye gin ma atye ka ciro can pire, kun gitweya woko ki nyor calo gitweyo labalo! Ento lok pa Lubaŋa gire pe gitweyo ki nyor.
Jon 21:10 Meno en gin mumiyo atye ka ciro arem kare ducu, pi jo ma giyero, wek gin bene gunoŋ larre ma tye i Kricito Yecu, kacel ki deyo ma pe gik.
Jon 21:11 Lok man lok ada, ni, “Ka wato kwede, wabikwo kwede bene,
Jon 21:12 ka waciro can, wabibedo ka loc kacel kwede; ka wakwere, en bene bikwerowa;
Jon 21:13 ka wan jo ma pe genne, en gire genne nakanaka, pien en pe twero kwerre kene.” Latic ma gipwoyo
Jon 21:14 Po wigi i kom lok man, dok icikgi i nyim Rwot ni gin guwek pyem i te lok mapatpat, pien meno pe konyo gin mo, ento dok medde me balo jo ma winyo abala.
Jon 21:1903 
Jon 21:15 Ket tek kit macalo itwero pi mine keni bot lubaŋa macalo ŋat ma gipwoyo, latic ma pe ki gin mo ma lewic myero omake iye, ma tero lok me ada i yo atir.
Jon 21:16 Kwer boko lok ma pe me woro Lubaŋa, pien lok ma kit meno medde ki rwenyo dano arwenya i woro Lubaŋa,
Jon 21:17 dok bene lokgi bituco yone calo bur ma camo kom dano oyotoyot. Kumenayo gin ki Pileto gitye i kin jo meno.
Jon 21:18 Doŋ guŋak woko ki i lok ada kun giwaco ni wan doŋ wacer con. Man gitye ka balo kwede niye pa jo mogo.
Jon 21:19 Ento guti me ot ma Lubaŋa oketo doŋ tye ma ocuŋ woko matek likiŋ, ma bene tye ki coc man i kome ni, “Rwot ŋeyo jo ma gin jone kikome,” dok ni, “Dano acel acel ma lwoŋo nyiŋ Rwot myero opokke woko ki i bal.”
Jon 21:20 I ot mo madit, pe bedo iye jami me jabu ki ryal keken, ento bedo iye bene jami mogo ma gitiyo ki bao ki ma gitiyo ki lobo; mogo gitiyo kwedgi i kare me deyo keken, ento mukene-gu gitiyo kwedgi i kare ducu.
Jon 21:21 Ka ce ŋat mo olonnye kekene, kun oweko bedo ki kit marac woko, en bibedo atabo ma gitiyo kwede i kare me deyo, ma bedo maleŋ, ma konyo won ot, ma oyubbe pi tic ducu maber.
Jon 21:22 Wek miti me awobi obedi, ento ket tammi i bedo ki kit ma atir, niye, mar ki kuc, kacel ki jo ducu ma kok bot Rwot kun igi leŋ.
Jon 21:23 Kwer pyem me miŋomiŋo ma bino pi kwiya piny-gu woko; in iŋeyo kodi pyem macalo meno kelo daa.
Jon 21:24 Latic pa Rwot myero obed ŋat ma pe da atata, myero obed ŋat ma lakica bot dano ducu, lapwony ma ladiro, ŋat ma diyo cwinye,
Jon 21:25 ŋat ma tiro jo ma pyem kwede ki mwolo. Gwok nyo Lubaŋa bimiyogi cwiny me ŋut, ka wek doŋ guniaŋ maber i kom lok ada,
Jon 21:26 miyo ryekogi dwogo, ci gibwot ki i owic pa Catan ma onoŋo yam omakogi, omiyo gutiyo gin ma en mito.
Jon 21:2 Temceo 3 Kit pa dano i kare me agikki
Jon 21:1 Ento myero iniaŋ man ni, i kare me agikki, piny bibedo marac i kare mogo.
Jon 21:2 Pien dano bibedo ka maro komgi kengi kun gibedo lumar lim, luwakke, lucac, lunywar jo mukene. Pe gibiwinyo lunyodogi, pe gibimiyo pwoc mo, gibibedo jo ma pe leŋ.
Jon 21:3 Pe gibimaro dano wadgi, gibibedo jo ma pe timo kica bot dano, gibibedo lucok dog jo mukene, gibibedo jo ma mitgi pe jukke, jo ma ger ma gidag gin mo maber,
Jon 21:1904 
Jon 21:4 luroro, jo ma tye atata ma pe giparo piny, jo ma gikette malo kengi ki wakke, jo ma maro yomcwiny ma ka maro Lubaŋa.
Jon 21:5 Gibimako dini dok gibilubo i kitgi ma nen ki woko keken, kun gikwero tekone woko. Pokke woko ki i kom jo macalo meno
Jon 21:6 Pien tye jo mogo i kingi ma giridde gidonyo i paco pa dano mukene, ci giloyo tam pa mon mogo ma gorogoro, ma peko me bal obwoyogi woko, ma mitgi tye patpat ci bedo ka ywayogi tuŋŋi ki tuŋŋi,
Jon 21:7 kun gimito pwonnye i kare ducu, ento pe dok gitwero niaŋ i lok ada.
Jon 21:8 Jo meno girom ki Yane ki Yambure ma yam gupyem ki Moses, pien gin bene gitye ka pyem ki lok ada i kit acel-lu; ryekogi doŋ oballe woko, niyegi pe tye kakare.
Jon 21:9 Ento pe gibimedde kwede nakanaka, pien miŋoginu biŋene woko bot lwak, calo pa jo aryo ca. Cik pa Paulo me agikki bot Temceo
Jon 21:10 Ento in doŋ iŋiyo kweda woko kun ineno pwonnya, kita ki tam ma aketo i nyima. Ineno niyena, diyo cwinya, mar ma atye kwede, kit ma ayelle kwede kun aciro can.
Jon 21:11 Ineno bene kit ma giuna kwede, ki can ma aneno; dok iŋeyo gin ma otimme i koma i Antiokia, i Ikonio, ki Licitra, kit ayelayela ma yam aciro; ento Rwot olara ki i gin ducu.
Jon 21:12 Ada, jo ma mito lubo kit pa jo ma lworo Lubaŋa, kun gibedo i Kricito Yecu, gibiunogi,
Jon 21:13 kun jo maraco ki jo ma lugoba gibimedde ki bedo marac makato kare, kun gibwolo dano, gin bene gibibwologi.
Jon 21:14 Ento in myero imedde i gin ma ipwonyo, ki ma doŋ iye adada, kun iŋeyo jo ma yam gupwonyi iye.
Jon 21:15 Iŋeyo bene ni, cakke i tinoni iŋeyo coc maleŋ ma yam gicoyo ma twero pwonyi i yo me larre pi ye Kricito Yecu.
Jon 21:16 Ginacoya ducu ma yam gicoyo, gicoyo pi teko pa Cwiny pa Lubaŋa. Konyo me pwony, me juko dano, me tiro kit pa dano, me nyebo dano wek gulub kit ma atir,
Jon 21:17 wek dano pa Lubaŋa obed muteggi, ma bene oyubbe i yo ducu, ma romo tiyo kit tic mo maber ducu.
Jon 21:2 Temceo 4
Jon 21:1 Aciki i nyim Lubaŋa ki i nyim Kricito Yecu ma biŋolo kop pa jo makwo ki jo muto, dok pi dwogone ki pi locce, ni meno,
Jon 21:1905 
Jon 21:2 tit lok pa Lubaŋa, cuŋ iye matek i kare maber ki i kare marac, mi dano guniaŋ maber, jukgi kun idiyo cwinyi i pwony kare ducu.
Jon 21:3 Pien kare tye ka bino ma dano doŋ pe biciro pwony me ada, ento itgi bibedo ka yilo ayila, kun gicoko lupwony ma twero pwonyogi ki gin ma gimito winyone.
Jon 21:4 Gibiloko ŋegi wek pe giwiny lok ada, kun giŋak woko giwirre i lok ma tere pe.
Jon 21:5 Ento in myero ibed ma igwokke i kare ducu; cir can ka opoto i komi, ti tic me tito lok me kwena maber, dok icob ticci ducu kakare.
Jon 21:6 An doŋ dano cok neka woko calo gitum me atyera i wi keno tyer; karena doŋ oo me weko lobo man.
Jon 21:7 Doŋ atyeko lwenyo lweny maber, atyeko cobo ŋwecca, dok agwoko bene niye.
Jon 21:8 Kombeddi doŋ gikano pira mot me kit atir, ma Rwot ma ŋolo kop atir bimiya i Nino maca; pe bota keken, ento bot jo ducu ma doŋ cwinygi tye ka paro pi dwogone bene. Cik pa Paulo pi jamine mogo
Jon 21:9 Tem ki tweroni ducu me bino bota oyotoyot.
Jon 21:10 Pien Dema doŋ oweka woko pi maro jami me lobo-ni, ocito gire woko i Tecalonika; Krecen ocito mere i Galatia, ki Tito ocito i Dalmatia.
Jon 21:11 Luka kene aye odoŋ tye kweda kany. Wubin wun ki Marako, pien en ber twatwal dok konya.
Jon 21:12 Tukiko aoro ocito i Epeco.
Jon 21:13 Ka ibino, kella ki boŋo ma yam aweko i Teroa tuŋ pa Karpo. Kwokka bene bukka, makatone maca me del ca.
Jon 21:14 Alegijanda latet mola otima marac twatwal; Rwot bicule pi timme-nu.
Jon 21:15 In bene myero item gwokke i kom nyer-ru, pien en yam opyem ki lokwa matek mada.
Jon 21:16 I pidona mukwoŋo, dano mucuŋ pira obedo pe. Jo ducu guriŋo gutenya woko liyak. Lubaŋa myero pe okwan lok man i wigi.
Jon 21:17 Ento Rwot ocuŋo ka ŋeta, ka doŋ omiya teko me tuco lok kakare, wek Lurok ducu guwiny; olara kit meno ki i dog labwor.
Jon 21:18 Rwot bikonya miyo aa woko ki i gin maraco ducu, kun lara wek ao i kerre me polo. Deyo obed bote nakanaka. Amen. Mot me agikki
Jon 21:19 Mot Pricika gin ki Akwila, ki jo me ot pa Oneciporo.
Jon 21:20 Eracto mere yam odoŋ i Korint; Tropimo aweko two i Mileto.
Jon 21:1906 
Jon 21:21 Ket tek io ma kare me koyo peya ocakke. Yubulo omoti, kadi ki Puden ki Lino, ki Kalaudia, kacel ki utmegiwa ducu.
Jon 21:22 Rwot obed kwedi. Kicane obed kwedwu.
Jon 21:1907  Tito
Tito 1:1 Waraga man oa ki bot Paulo, latic pa Lubaŋa dok bene lakwena pa Yecu Kricito. Yam oora me nyayo niye pa jo ma Lubaŋa oyero, ki me niaŋogi i lok me ada ma rwatte ki kwo me woro Lubaŋa,
Tito 1:2 wek gubed ki gen me noŋo kwo ma pe tum. Lubaŋa ma pe loko lok goba yam ociko pire i acakki piny,
Tito 1:3 ka doŋ karene oromo ci onyuto woko ka maleŋ, i lokke ma gimiyo bota me atita pi cik pa Lubaŋa Lalarwa.
Tito 1:4 Bot Tito, latinna me ada ma wanywako niye acel: Lubaŋa Wonwa ki Lalarwa Kricito Yecu omii kica ki kuc. Tic pa Tito i Kurete
Tito 1:5 Man gin mumiya aweki i Kurete, ni wek iyub gin ma yam odoŋ ma pe tye kakare, dok iket ludoŋo i gaŋi madoŋo ducu, kit ma nene aciki kwede ca.
Tito 1:6 Jo meno myero gubed jo ma lok mo marac pe i komgi, ma ŋat acel acel bedo ki dako acel keken. Litinogi bene myero gubed jo muye Rwot, ma lok me caro caro mo pe owinnye i komgi, nyo kadi ki lok mo me pyem.
Tito 1:7 Pien latel, macalo en lagwok jami pa Lubaŋa, myero obed dano ma lok marac mo pe i kome. Myero pe obed ŋat ma nyatte, nyo ma kiniga mako oyotoyot, nyo lamero, nyo lakolo, kadi laworo me noŋo lim.
Tito 1:8 Myero obed dano ma gwoko welo, ma maro gin maber, dano ma lone kene, ma cwinye atir, dano maleŋ, dok ŋat ma gwokke kene.
Tito 1:9 Dok bene myero en omak matek lok pa Lubaŋa me ada ma yam gipwonye kwede, ma miyo en twero cuko cwiny dano ki pwony me ada, dok twero loyo tam pa jo ma pyem kwede.
Tito 1:10 Pien jo ma gin lupyem tye pol, jo ma loko lok ma tere pe, ki jo ma bwolo dano, makatone dul pa jo ma mito ni, jo muye Kricito myero koŋ gulirre.
Tito 1:11 Kodi jo-nu myero gimi guliŋ woko, pien gitye ka balo dano mapol ki jo ma i odigi ducu, pi pwonyogi ki gin ma pe oporre ma pe myero gupwony ki dano, pi woro me noŋo lim.
Tito 1:12 Ŋat mo acel i kin jo Kurete, ma en lanebigi kikome, yam owaco ni, “Jo Kurete kare ducu gin lugoba, lee maraco, luworo ma luwackom.”
Tito 1:13 Caden meno tye ada; pi meno myero ijukgi ki tek, wek gucak bedo ki niye me ada,
Tito 1:1908 
Tito 1:14 wek doŋ pe gubed ka keto cwinygi me winyo lok pa Lujudaya me ododo mogo ma tere pe, ki cik pa jo ma gidag lok ada.
Tito 1:15 Bot jo maleŋ, jami ducu bene leŋ, ento bot jo ma doŋ guballe woko, ki jo ma pe tye ki niye, pe tye gin mo maleŋ ki botgi. Ryekogi kikome ki tam ma i igi ma nyuto botgi balgi doŋ otyeko balle woko.
Tito 1:16 Gituco ki doggi ni giŋeyo Lubaŋa, ento dok gikwere woko ki gin ma gitimo; gudoko doŋ macalo gin ma i dano okwero, jo ma pe ki winy, ma pe doŋ giromo tiyo tic mo maber.
Tito 2:1 Ento in, pwony gin ma rwatte ki lok ada.
Tito 2:2 Lok bot jo madoŋo ni gubed jo ma gwokke kengi, jo ma romo awora, jo ma loyo tamgi kengi, jo ma niyegi ki margi tye kakare kun gicuŋ iye matek.
Tito 2:3 Kit meno bene wac ki mon madito ni gin myero gubed ki woro i kit bedogi ducu, pe gucok dog jo mukene, pe gubed jo ma doŋ gudoko opii pa koŋo. Myero gubed jo ma pwonyo gin maber,
Tito 2:4 ka doŋ gucak pwonyo mon matino me maro coggi ki litinogi,
Tito 2:5 dok gubed mon ma loyo tamgi kengi, mon maleŋ ma pe gitye ki tam mo me caro caro, ma gigwoko pacogi, mon ma lukica kun giworo coggi bene, wek pe omi jo mukene guyet lok pa Lubaŋa.
Tito 2:6 Kit meno bene, cuk cwiny awobe ni myero gugwokke kengi.
Tito 2:7 In kikomi nyutte macalo lanen me tic maber i yo ducu. Mi pwonnyi obed mapek laboŋo gin mo marac iye,
Tito 2:8 kun iloko lok ada ma pe gitwero noŋo roc mo iye, wek omi lewic omak ŋat mo ma mito pyem kwedwa, pien pe neno gin mo marac ma myero ewac i komwa.
Tito 2:9 Wac ki opii ni guwor luditogi, guyom cwinygi i yo ducu. Pe gubed lupyem,
Tito 2:10 kadi kwanyo gin mogo, ento myero gunyut ni gin jo ma genne maber twatwal, wek i gin ducu gumi pwony pa Lubaŋa Lalarwa onen ma mwonya.
Tito 2:11 Pien kica pa Lubaŋa doŋ onen pi laro dano ducu.
Tito 2:12 Kica meno pwonyowa me kwero lubo kit pa jo ma pe lworo Lubaŋa, kacel ki miti ducu me lobo man, dok pwonyowa me gwokke kenwa wek wabed ma cwinywa atir, kun walworo Lubaŋa,
Tito 2:13 kun wakuro gum ma genwa ocuŋ iye, en aye me neno Yecu Kricito, Lubaŋawa madit ki Lalarwa, ka odwogo ki deyo.
Tito 2:1909 
Tito 2:14 En yam omine kene piwa me kokowa woko ki i bal ducu, ki me lonyowa wabed jone kikome, ma watye ki miti madwoŋ me tiyo tic mabeco.
Tito 2:15 Tit botgi lok magi; cuk cwinygi dok ijukgi ki twer ducu ma itye kwede. Pe imi ŋat mo ocayi.
Tito 3:1 Po wigi ducu me mine kengi i te loc pa luloc, ki wegi twer, me bedo ki winy, ki me yubbe pi tiyo tic mo maber ducu.
Tito 3:2 Guwek loko lok marac i kom ŋat mo, guwek da, gubed jo ma lukica, lunyut woro bot dano ducu i kare ducu.
Tito 3:3 Pien wan kikomwa yam koŋ wabedo lumiŋ, jo ma pe luwiny; yam warwenyo woko ata, wabedo opii pa mitiwa ki jami mapatpat ma yomo cwinywa. Wabalo karewa i raccwiny ki mone, dano gukwerowa, ki wan onoŋo wadagge kekenwa.
Tito 3:4 Ento i kare ma ber ki mar me kica pa Lubaŋa Lalarwa onen,
Tito 3:5 en olarowa woko cut, pe pi tic mo ma wan watiyo i kit ma atir, ento pi kicane gire. Olarowa ki pii ma olwokowa me nywalle tyen me aryo ki me doko jo manyen pi Cwiny Maleŋ,
Tito 3:6 ma yam en oonyo i komwa madwoŋ i Lalarwa Yecu Kricito,
Tito 3:7 wek doŋ gikwanwa ni kitwa atir pi kicane, wek omi wanoŋ kwo ma pe tum ma genwa tye iye.
Tito 3:8 Lok man lok ada. Amito wucuŋ matek i kom lok magi, wek jo ma doŋ guye Lubaŋa gubed ki tam me mine me tiyo tic mogo mabeco; meno aye ber, dok bedo me kony bot jo ducu.
Tito 3:9 Kwer pyem mogo me miŋimiŋo, lok i kom nyiŋ kwaro, daa ki laro lok i kom cik; magi ducu pe konyo, dok tyen lokke pe.
Tito 3:10 Dano ma kelo apokapoka ka doŋ iciko kicel nyo kiryo kwe, weke woko matwal, pe dok iribbe kwede,
Tito 3:11 kun iŋeyo ni, kodi dano-nu doŋ oŋak woko, dok obalo, ki doŋ oŋolo kop woko i kome kene. Cik me agikki
Tito 3:12 Ka abioro Artema nyo Tukiko boti, ket tek ibin bota i Nikopoli, pien doŋ atyeko moko tamma me bedo kunnu i kare me koyo.
Tito 3:13 Ket tek me konyo Jena ma en dano ma ŋeyo cik, gin ki Apolo, i wotgi, nen ni gin mo pe orem botgi.
Tito 3:1910 
Tito 3:14 Danowa bene myero gummine kengi i tic mabeco wek gubed ki yo me konyo luwotgi ma can mo odiyo; pe gubed macalo yat ma pe nyak.
Tito 3:15 Jo ducu ma gitye kacel kweda kany gumoti. Mot jo ma marowa i niye. Kica pa Lubaŋa obed kwedwu ducu.
Tito 3:1911  Pilemon
Pilemon 1:1 Waraga man oa ki bot Paulo ma lamabuc pi Kricito Yecu, ki bot ominwa Temceo. Bot Pilemon latic wadiwa ma wamaro
Pilemon 1:2 gin ki laminwa Apia, ki Arkipo askari wadiwa, ki jo muye Kricito ma gicokke i odi:
Pilemon 1:3 Lubaŋa Wonwa ki Rwotwa Yecu Kricito omiwu kica ki kuc. Mar pa Pilemon ki niyene
Pilemon 1:4 Apwoyo Lubaŋa kare ducu ka alwoŋo nyiŋi i legana,
Pilemon 1:5 pien abedo ka winyo pi marri ki pi niyeni ma itye kwede i kom Rwotwa Yecu ki bot jo pa Lubaŋa ducu.
Pilemon 1:6 Man omiyo alego ni, kit ribbe ma waribbe wan kwedi i kom niye odok matek ma romo niaŋowa matut i kom gin maber ducu ma watye kwede i Kricito.
Pilemon 1:7 Pien marri okella yomcwiny, dok ojiŋo cwinya, omera, pien ikweyo cwiny jo pa Lubaŋa. Pido pa Paulo pi Onesimo
Pilemon 1:8 Pi meno, kadi bed atye ki tekcwiny i Kricito ma miyo aciki acika me tiyo gin mo ma mitte,
Pilemon 1:9 ento pi marri-ni aneno ni ber alegi alega, an Paulo ma acuŋ ma ka Kricito Yecu, ma kombeddi bene doŋ adoko lamabuc pire.
Pilemon 1:10 Alegi pi latinna Onesimo, ma doŋ adoko wonne ki i buc kany.
Pilemon 1:11 I kare mukato onoŋo konnye koŋ obedo pe boti, ento kombeddi doŋ konnye dit boti ki bota bene.
Pilemon 1:12 Doŋ acwalo en me dwogo boti enno, en doŋ odoko macalo dul koma kikome.
Pilemon 1:13 Onoŋo amito ni koŋ agwok en bota kany, wek omiya kony ma kakari ma kun pud atye i buc pi tito lok me kwena maber;
Pilemon 1:14 ento pe amito ni atim gin mo ma kun noŋo in pe iye, wek berri pe obed macalo gin ma gidiyi iye adiya, ento obed pi yeyoni in kikomi.
Pilemon 1:15 Gwok nyo man en gin mumiyo en yam opokke woko kwedi pi kare manok, ni wek doŋ igame matwal,
Pilemon 1:16 pe dok macalo opii, ento makato opii woko, macalo ominwa ma wamaro. Makatone adada en pire tekka, ento ki tuŋ boti pire doŋ tek twatwal, macalo lakonnyi dok omeru bene i Rwotwa.
Pilemon 1:17 Kit meno, ka iŋeyo ni an abedo lawoti, myero igame i kit ma kono igama kwede.
Pilemon 1:1912 
Pilemon 1:18 Ka ce yam otimo gin mo marac i komi, nyo tye ki banyani mo, kwan magi ducu i wiya.
Pilemon 1:19 An paulo kikoma aye acoyo lok man ki ciŋa, abiculi. Pe awaco ni in bene itye ki banyana, en kwoni kikome.
Pilemon 1:20 Iyo, omera, amito kony mo ki boti i Rwotwa. Kwe cwinya i Kricito.
Pilemon 1:21 Atye ki gen matek i komi ni ibiworo doga, oweko atye ka coyo boti lok man kun aŋeyo ni ibitimo makato ma awacci-ni.
Pilemon 1:22 Medo ki meno, yubba kicika me buto pa welo, pien atye ki gen ni legawu biweko gimiya botwu. Mot me agikki
Pilemon 1:23 Epapira mabuc wadiwa i Kricito Yecu omoti,
Pilemon 1:24 kadi Marako, Aristako, Dema ki Luka lutic wadiwa bene gumoti.
Pilemon 1:25 Kica pa Rwotwa Yecu Kricito obed kwedwu.
Pilemon 1:1913  Jo Ibru Jo Ibru 1 Lubaŋa oloko kwedwa i Wode
Pilemon 1:1 Yam con Lubaŋa oloko ki kwarowa i dul lok mapol dok i yo mapatpat, kun loko ki i dog lunebi;
Pilemon 1:2 ento i kare man ma lacen-ni en doŋ oloko kwedwa i Wode. Jami ducu ma tye, Lubaŋa ceŋ otiyogi pi twer pa Wode, ma en oyubo ni myero obed won jami ducu.
Pilemon 1:3 En dero me deyo pa Lubaŋa, cal pa Lubaŋa kikome tye i kome, dok en bene ma tiŋo jami ducu ma tye, ki teko me lokke. Ma doŋ en otyeko tic me lwoko bal, en obedo piny i kabedo me deyo tuŋ acuc i ŋet Won Deyo Madwoŋ ma tye malo i polo,
Pilemon 1:4 kun doŋ en odoko ladit mada makato lumalaika ducu, ma rom aroma ki kit ma nyiŋ ma gimiye ber matek makato megi woko. Wod pa Lubaŋa dit kato lumalaika ducu
Pilemon 1:5 Lubaŋa yam koŋ owaco ki lamalaika mo ni, “In i Woda, tin doŋ anywali”? Nyo dok ni, “An abibedo Wonne, en bibedo Woda”?
Pilemon 1:6 Dok bene i kare ma okelo latin kayo i lobo en owaco ni, “Lumalaika pa Lubaŋa ducu myero guwore.”
Pilemon 1:7 I kom lumalaika, Lubaŋa oloko ni, “En loko lumalaikane doko yamo, luticce en loko doko leb mac.”
Pilemon 1:8 Ento i kom Wode en oloko ni, “Komkerri, in Lubaŋa, biri nakanaka, odoo kerri en odoo me ŋolo kop atir.
Pilemon 1:9 In imaro kit ma atir, cwinyi dag tim marac; pi meno Lubaŋa, ma en Lubaŋani, owiri ki moo, moo me yomcwiny madwoŋ, makato luwoti ducu.”
Pilemon 1:10 En dok oloko ni, “In Rwot wiati iketo guti me lobo, polo bene en tic me ciŋi.
Pilemon 1:11 Gin birwenyo woko oyot, ento in iri nakanaka; gin ducu gibiti macalo boŋo,
Pilemon 1:12 ibidologi woko macalo ibano koti, gibilokogi macalo ginaruka. Ento in ibedo ma kiti tye acel, mwakani pe bigik.”
Pilemon 1:13 Lubaŋa yam owaco ki lamalaika mo ni, “Bed i ŋeta tuŋ acuc i kabedo me deyo, nio ka abimiyo lukworri gidoko kom laten tyeni?”
Pilemon 1:14 Lumalaika kono dok gubedo aŋagi? Gin ducu gubedo cwiny mogo ma tiyo tic pa Lubaŋa; en orogi ka konyo jo ma binoŋo larre. Jo Ibru 2 Larre ma pire dit twatwal
Pilemon 1:1914 
Pilemon 1:1 Pi meno wan myero waketu cwinywa twatwal i gin ma yam wawinyo, wek pe waŋak woko ki iye.
Pilemon 1:2 Lok me kwena ma yam lumalaika gukelo onoŋo omoko matek. Ka ŋat mo okalo wi cik mo, nyo okwero winyo, gimiye can iye ma oporo bal ma en obalo.
Pilemon 1:3 Wan kono dok wabibwot niŋniŋ ka pe waketo cwinywa i larre man ma pire dit twatwal-li? Larre man Rwot aye mukwoŋo tuco pire, ka doŋ jo ma yam guwinyo ki bote, gumoko botwa lokke.
Pilemon 1:4 Lubaŋa bene omedo cadenne kun tiyo lanyut mogo ki taŋo ki tic madito mapatpat, dok kun poko mot mogo me Cwiny Maleŋ pi mitte kene. Latel wiwa i yo me larre
Pilemon 1:5 Pien Lubaŋa pe oketo lobo ma mito bino ma wan waloko pire-ni i te loc pa lumalaika.
Pilemon 1:6 Tye ka mo ma gituco ka maleŋ ni, “Dano gin aŋo, mumiyo ipo pire? Nyo latin pa dano, mumiyo iparo pire?
Pilemon 1:7 Ikete ki piny i te lumalaika pi kare manoknok, iketo en obedo laloc ma loyo gin ducu ma iketogi;
Pilemon 1:8 iketo en obedo lalo jami ducu.” Doŋ ka oketo jami ducu i te loc pa dano, pe oweko gin mo ma en pe loyo. Kit macalo tye-ni pud pe waneno ka giketo jami ducu i te twerone.
Pilemon 1:9 Ento wan waneno Yecu ma yam gikete ki piny i te lumalaika pi kare manoknok, ento kombeddi doŋ gimiye deyo ki woro macalo kabaka pi arem me to ma en ociro, wek pi kica pa Lubaŋa ebil to pi jo ducu.
Pilemon 1:10 Jami ducu tye pi Lubaŋa, dok en aye muketogi. Doŋ ka yam en omito kelo litino mapol i deyone, gin ma en otimo obedo ma myero twatwal, en mumiyo latel wigi i larre doko dano muteggi pi ciro can.
Pilemon 1:11 Ŋat ma olonyogi bedo maleŋ, ki jo ma gilonyogi-ni, gin ducu gua i kom ŋat acel; man en aye gin mumiyo lewic pe mako Yecu me lwoŋogi ni omegine,
Pilemon 1:12 kun owaco ni, “Abitito nyiŋi bot utmegina, abipaki ki wer i dye lwak mucokke.”
Pilemon 1:13 Dok ni, “Abiketo genna i kome,” ki dok ni, “An a ene, ki litino ma Lubaŋa doŋ omiya.”
Pilemon 1:14 Kit macalo litino i kare ducu giribbe i kom ki remo, en bene kit meno onywako kwedgi komgi ki remogi, wek pi tone eŋiny ŋat ma tye ki twer i kom to woko, meno en aye Catan,
Pilemon 1:15 ka doŋ egony jo ma yam gubedo i twec me opii pi kare me kwogi ducu pi lworo to.
Pilemon 1:1915 
Pilemon 1:16 Doŋ onen maber ni, gin ma en otimo pe okemo lumalaika, ento okemo likwayo pa Abraim.
Pilemon 1:17 Meno gin mumiyo en myero odok ma rom aroma ki utmegine i yo ducu, wek omi ebed ajwaka madit ma lakica dok lagen i tic pa Lubaŋa, wek omi ekwany bal pa jone woko.
Pilemon 1:18 Pien en kikome yam oneno can dok Catan obite, en mumiyo en twero konyo jo ma gibitogi. Jo Ibru 3 Yecu dit kato Moses
Pilemon 1:1 Pi meno, wun utmegina maleŋ ma Lubaŋa olwoŋowu kacel kweda, koŋ wutam lok i kom Yecu ma en lakwana dok ajwaka madit me niye ma wan watuco.
Pilemon 1:2 En obedo lagen bot Lubaŋa muyero okete i tic, ma rom aroma ki Moses ma yam obedo lagen i ot pa Lubaŋa.
Pilemon 1:3 Lager ot gimiye deyo madit makato ot; kit meno Yecu bene nene gikwano ni deyone dit kato pa Moses woko.
Pilemon 1:4 Pien ot mo keken dano aye ma gero, ento ŋat ma gero jami ducu en aye Lubaŋa.
Pilemon 1:5 Moses yam obedo lagen i ot pa Lubaŋa ducu macalo latic, pi miyo caden i lok ma gibiloko i kare ma lacen.
Pilemon 1:6 Ento Kricito obedo lagen i kom ot pa Lubaŋa macalo Wode. Wan aye wa ode ka ce wamoko matek i tekcwinywa, ki i wakkewa pi gen ma watye kwede. Yweyo tye pi jo pa Lubaŋa
Pilemon 1:7 Doŋ macalo Cwiny Maleŋ oloko ni, “Ka wuwinyo dwan Lubaŋa tin,
Pilemon 1:8 pe wumi cwinywu obed nwaŋ calo jo ma yam gujemo, i kare ma guomo kwede cwinya i tim,
Pilemon 1:9 ka ma kwarowu guomo iye cwinya, gutema bene iye, kun gibedo ka neno ticca pi mwaka pyeraŋwen kulu.
Pilemon 1:10 Pi meno cwinya owaŋ i kom jo me kare meno, omiyo awaco ni, ‘Gin kare ducu giŋak woko i tamgi; gin pe giŋeyo yona wacel.’
Pilemon 1:11 Macalo yam akwoŋo ki kiniga, ‘Gin pe bidonyo i yweyo bota.’ ”
Pilemon 1:12 Wugwokke, utmegina, wek ŋat mo i kinwu pe obed ki cwiny marac, cwiny ma pe ye Lubaŋa, ma twero miyo en a woko ki bot Lubaŋa makwo.
Pilemon 1:13 Ento myero wujiŋ cwinywu kekenwu kare ducu ka pud wutwero lwoŋo ni, “Tin”, wek ŋat mo i kinwu pe cwinye odok nwaŋ pi bwola me bal.
Pilemon 1:1916 
Pilemon 1:14 Pien wan wabedo jo ma ribbe ki Kricito, ka ce wamoko matek i genwa mukwoŋo nio wa i agikki,
Pilemon 1:15 macalo yam giwaco ni, “Ka wuwinyo dwane tin, pe wumi cwinywu obed nwaŋ calo jo ma yam gujemo.”
Pilemon 1:16 Aŋagi ma yam guwinyo dwan Lubaŋa ci gujemo woko-ni? Pe gin lwak dano ducu ma yam gua ki i lobo Ejipt ma kun Moses aye obedo ka telogi?
Pilemon 1:17 Dok aŋagi ce ma yam cwinye owaŋ i komgi pi mwaka pyeraŋwen kulu-ni? Pe gin aye jo ma yam gutimo bal, ma komgi odoŋ i tim kunnu?
Pilemon 1:18 Dok en yam okwoŋo kwoŋ bot jo mene ce ni, gin pe gibidonyo i yweyo bote? Pe okwoŋo kwoŋ meno bot jo ma yam pe gubedo luwiny?
Pilemon 1:19 Pi meno wan waneno ni, jo meno yam pe gutwero donyo pien onoŋo gukwero ye Lubaŋa. Jo Ibru 4
Pilemon 1:1 Pi meno cikke me donyo i yweyo pa Lubaŋa pud tye, ento myero wabedu ma lwor, wek ŋat mo i kinwu pe ginoŋ ni opoto woko me o iye.
Pilemon 1:2 Wan doŋ wawinyo lok me kwena maber bene calo gin, ento lok me kwena ma gin guwinyo pe okonyogi, pien pe orwatte ki niyegi.
Pilemon 1:3 Wan jo ma waye aye wabidonyo i yweyo meno ma yam en oloko pire ni, “Macalo yam akwoŋo ki kiniga, ‘Gin pe bidonyo i yweyo bota,’” kadi bed ticce onoŋo yam otum woko cakke i acakki piny.
Pilemon 1:4 Pien tye ka mo ka ma yam en oloko i kom nino me abiro ni meno, “Lubaŋa oywe i nino me abiro ki i kom ticce ducu.”
Pilemon 1:5 Ka dok kany en bene oloko ni, “Gin pe bidonyo i yweyo bota.”
Pilemon 1:6 Kit meno yo pud tye twolo wek jo mogo gudony iye. Jo ma yam gikwoŋo tito botgi lok me kwena maber pe gudonyo, pien gin gukwero bedo ki winy.
Pilemon 1:7 En dok oketo nino mukene ma gilwoŋo ni, “Tin,” kun olok lacen ki i dog Daudi ma doŋ onoŋo okato kare malac ata, i lok ma nene waloko pire, ni, “Ka wuwinyo dwane tin, pe wumi cwinywu obed nwaŋ.”
Pilemon 1:8 Pien ka kono yam Yocwa omiyogi yweyo, kono Lubaŋa pe oloko lacen pi nino mukene.
Pilemon 1:9 Pi meno, yweyo me cabit pud tye pi jo pa Lubaŋa;
Pilemon 1:10 pien ŋat ma doŋ odonyo i yweyo bot Lubaŋa noŋo doŋ oywe woko ki i ticce, calo Lubaŋa ma yam oywe woko ki i ticce-ni.
Pilemon 1:11 Doŋ pi man, myero wayelle me donyo i yweyo meno, wek omi ŋat mo pe dok opot woko pi kwero bedo ki winy calo gin.
Pilemon 1:1917 
Pilemon 1:12 Pien lok pa Lubaŋa obedo gin makwo, dok tiyo matek, bit bene kato pala lucwan ma lebe bit ryoryo woko. Lok meno tuco iwa pil, tuc tuŋcel ka ma tipo ki cwiny gurwatte iye, nyo ka ma waŋ mwot orwatte iye ki moo ma i i cogo, kun poko par ki tam mabecone ki maracone ma tye i i dano.
Pilemon 1:13 Pe tye gin mo mukanne ki bot Lubaŋa ma en pe neno, jami ducu ma en oketo odurre woko ka maleŋ i waŋe, en aye ŋat ma biŋiyo kwowa. Yecu en ajwaka madit
Pilemon 1:14 Kit macalo doŋ watye ki ajwaka madit twatwal ma doŋ otyeko donyo i polo, en Yecu, Wod pa Lubaŋa, pi meno myero wamok matek i niye ma watuco.
Pilemon 1:15 Pien ajwaka madit ma watye kwede pe obedo ŋat ma pe winyo arem kacel kwedwa pi gorowa, pien en bene Catan yam obite i yo ducu calo wan, ento en pe omedo ki timo bal mo.
Pilemon 1:16 Iyo, wan myero doŋ wanyiku cok i nyim komker pa Lubaŋa ki tekcwiny, ka ma kica tye iye, wek otimwa kica, wanoŋ bene kica ma konyowa i kare ma mitte. Jo Ibru 5
Pilemon 1:1 Pien ajwaka madit acel acel giyero ki i kin lwak, ka gikete me tiyo tic i nyim Lubaŋa ma kakagi, kun tyero mot ki gitum pi bal.
Pilemon 1:2 En twero tic ki dano ki mwolo, jo ma kwiya piny ki jo muŋak, pien en kikome bene noŋo goro oketo kome woko.
Pilemon 1:3 Pi man, en myero otyer gitum pi balle en kikome, kacel ki pi bal pa lwak.
Pilemon 1:4 Dok bene pe tye ŋat mo ma yerre kene pi dit man, Lubaŋa aye ma lwoŋe iye, macalo olwoŋo Aron.
Pilemon 1:5 Kit meno bene, Kricito yam pe oketo deyo i kome kekene me bedo ajwaka madit, ento Lubaŋa aye muyere, kun wacce ni, “In i Woda, tin doŋ anywali”;
Pilemon 1:6 macalo owaco bene ka mukene ni, “In ibedo ajwaka nakanaka, i kit pa Melkijedek.”
Pilemon 1:7 Yecu yam ocwalo legane bot Lubaŋa, i kare me kwone i lobo man, en aye bot ŋat ma yam twero lare ki i to, kun bako doge ma pe twerre ki koko ki pig waŋe, ci Lubaŋa bene owinye pi mwolone bote.
Pilemon 1:8 Kadi en obedo Wod pa Lubaŋa, yam en opwonnye me bedo ki winy pi can ma en doŋ oneno.
Pilemon 1:9 Ka doŋ oteggi, ci odoko ŋat ma kelo larre ma pe tum bot dano ducu ma winyo en,
Pilemon 1:10 Lubaŋa cut oyere me bedo ajwaka madit i kit pa Melkijedek. Ciko jo ma mito ŋak woko
Pilemon 1:1918 
Pilemon 1:11 Watye ki lok mapol ma myero walok i lok man, ento tek twatwal me niaŋowu, kit macalo wun doŋ wudoko nyap ka winyo lokwa-ni.
Pilemon 1:12 Kombeddi onoŋo doŋ wuromo bedo lupwony, ento myero ŋat mo koŋ dok opwonywu odoco i lok mukwoŋo ma dok i kom lok pa Lubaŋa. Mito gipitwu koŋ ki cak, ento pe cam matek.
Pilemon 1:13 Pien ŋat ma doto cak pe tye ki ŋec mo ma dok i kom bedo ki kit ma atir, pien noŋo pud en latin.
Pilemon 1:14 Doŋ cam matek tye pi jo muteggi, ma ryekogi ma gupwonnye kwede me poko gin maber ki gin marac doŋ ojiŋ pi ketone i tic. Jo Ibru 6
Pilemon 1:1 Pi meno, koŋ waweku lok mukwoŋo i kom Kricito, ento wamedde anyim ki pwony pa jo muteggi, kun pe dok wanwoyo keto te gutine, ma en aye ŋut i kom tic ducu ma yam kwo pe iye, ki moko niyewa i kom Lubaŋa,
Pilemon 1:2 ki dok me pwonnye i kom lok magi: kit batija mapatpat, keto ciŋ i wi dano, cer pa jo muto, ki kop ma giŋolo matwal.
Pilemon 1:3 Wabitiyo man giwa ka Lubaŋa oye.
Pilemon 1:4 Jo ma doŋ koŋ ceŋ omenyogi kicel, ma gubilo mot ma oa ki i polo, kun gibedo i kin jo mulimo Cwiny Maleŋ,
Pilemon 1:5 ma bene doŋ gutyeko bilo lok pa Lubaŋa kit ma mit kwede dok gubilo gin ma bitimme i kare ma bibino i anyim, kit jo meno ka guŋak woko, pe dok gitwero rocogi wek gudok manyen ka doŋ guŋuti.
Pilemon 1:6 Ka doŋ guŋak woko, meno gitye ka guro Wod pa Lubaŋa i kom yatariya pigi kengi, kun giketo lewic i kome i nyim lwak.
Pilemon 1:7 Pien Lubaŋa miyo gum i kom lobo ma mato kot ma cwer i kome kare ki kare, ka dok ceko ginapita ma konyo jo ma gipuro pigi.
Pilemon 1:8 Ento ka ce onyayo okuto ki ocok, konnye noŋo doŋ pe, kuro mere ka cen pa Lubaŋa keken, agikkine en aye mac ma gibiwaŋo kwede woko.
Pilemon 1:9 Ento wun, luwota, kadi bed waloko kit man, wageno ni wutye maber ma wukato jo meno i lok ma dok i larre.
Pilemon 1:10 Pien Lubaŋa gire pe ye gin ma pe tye kakare, wiye pe biwil i kom tic ma yam wutiyo, kadi ki mar ma wunyuto pire ki konyo jo pa Lubaŋa, ma pud wutye ka konyogi bene wa i kare-ni.
Pilemon 1:11 Doŋ wamito ŋat acel acel i kinwu oket cwinye nio wa agikki, wek omi gin ma wuketo iye genwu-ni ocobbe kakare.
Pilemon 1:1919 
Pilemon 1:12 Pe wudok luwackom, ento wulub kit pa jo ma pi niyegi, ki pi diyo cwinygi, gitye ka noŋo gin ma yam Lubaŋa ociko pire. Cikke pa Lubaŋa me ada
Pilemon 1:13 I kare ma Lubaŋa cikke bot Abraim, kit macalo pe tye ŋat mo ma kate-ni ki dit ma myero en okwoŋ ki nyiŋe, en okwoŋo ki nyiŋe kekene,
Pilemon 1:14 kun waco ni, “Adada abimii gum, dok abimiyo likwayu ginya gidoko mapol.”
Pilemon 1:15 Doŋ Abraim pi diyo cwinye omiyo en onoŋo gin ma yam Lubaŋa ociko pire.
Pilemon 1:16 Ka dano mo kwoŋo kwoŋ ci kwoŋo ki nyiŋ ŋat madit loye, dok ka pyem mo tye i kin dano, lok ma gimoko ki kwoŋ aye ma tyeko pyem meno.
Pilemon 1:17 En gin mumiyo Lubaŋa omoko cikkene ki kwoŋ, pien onoŋo mito nyuto maber twatwal bot jo ma myero gunoŋ gin ma giciko pire ni, gin ma en doŋ etyeko yubo, pe dok ebiloko woko.
Pilemon 1:18 Tye doŋ jami aryo ma pe dok lokke, ma Lubaŋa pe twero bwolo iye dano. Pi man, wan jo ma wariŋo walaro bote watye ki gin ma cuko cwinywa matek wek wamak gen ma giketo i nyimwa.
Pilemon 1:19 Watye ki gen man macalo lajuk me mel, ma cwinywa cuŋ iye matek, ma pe wawirre atata. Gen meno donyo wa i kabedo maleŋ i ot pa Lubaŋa, i ŋe boŋo kicika,
Pilemon 1:20 ka ma Yecu otelo yo odonyo iye piwa, kun doŋ odoko ajwaka madit ma bedo nakanaka i kit pa Melkijedek. Jo Ibru 7 Kit pa Melkijedek ma obedo ajwaka
Pilemon 1:1 Melkijedek man yam obedo kabaka me Calem, dok bene ajwaka pa Lubaŋa Mamalo Twal. En orwatte ki Abraim i kare ma Abraim onoŋo doŋ dwogo ki ka neko luker ca, ci cut olamo gum i kom Abraim;
Pilemon 1:2 ka doŋ Abraim opokke dul acel me apar me jami ducu ma en onoŋo. Mukwoŋo en kabaka me kit ma atir, man aye te lok me nyiŋe, dok bene en kabaka me Calem, ma te lokke ni, “Kabaka me kuc.”
Pilemon 1:3 Wonne mo pe, minne-gu pe, kwarine bene pe, acakki me karene, kadi wa agikki me kwone bene pe. En obedo cal ki Wod pa Lubaŋa, obedo ajwaka nakanaka.
Pilemon 1:4 Koŋ wunen kit ma en dit kwede! Abraim, ma en aye kwarowa, yam omiyo bote dul acel me apar me jami ma en oyako.
Pilemon 1:5 Doŋ jo ma i kin likwayo pa Levi ma gubedo ajwagi, cik pa Moses yam ocikogi me jogo dul acel me apar ki bot jo Icrael. Meno onoŋo gijogo ki bot utmegigi, kadi bed gin bene gubedo likwayo pa Abraim.
Pilemon 1:1920 
Pilemon 1:6 Ento danu-nu ma kwarone pat ki megi-ni ogamo dul acel me apar ki bot Abraim, ka dok olamo gum i kom ŋat ma Lubaŋa ocikke bote.
Pilemon 1:7 Pe dok tye kalo akala mo me waco ni, lalam gum dit kato ŋat ma en olamo gum i kome.
Pilemon 1:8 Dok ki tuŋcel waneno ni, jo ma jogo dul acel me apar gin jo ma to woko, ento ki tuŋcel ŋat ma jogo en ŋat ma yam gicoyo lok i kome ni pud kwo.
Pilemon 1:9 Ŋat mo twero waco ni, ka Abraim, omiyo dul acel me apar, Levi bene kikome, ma jogo dul acel me apar, yam omiyo mere kun wok ki bot Abraim,
Pilemon 1:10 pien i kare ca onoŋo en pud tye i kom Abraim ma kwarone i kare ma Melkijedek rwatte kwede ca.
Pilemon 1:11 Doŋ ka kono yam gin ducu twero cobbe kakare pi ajwagi ma gin Lulevi, ma jo Icrael yam gunoŋo cik pa Lubaŋa kacel kwedgi-ni, piŋo gimito ni ajwaka mukene dok obin i kit pa Melkijedek, kun pe giwaco ni, i kit pa Aron?
Pilemon 1:12 Pi meno ka giloko ajwaka, ci cik bene myero gilok woko.
Pilemon 1:13 Pien Rwotwa ma giloko lok magi i kome-ni obedo dano me kaka mukene, ma ŋat mo i kingi peya otiyo tic mo i kom keno tyer.
Pilemon 1:14 Ŋene gire maber ni, Rwotwa yam oa ki i kin likwayo pa Juda, dok Moses yam pe oloko lok mo i kom kaka meno ma mako ajwagi. Ajwaka mukene ma cal ki Melkijedek
Pilemon 1:15 Lok man doŋ otyeko nen woko ka maleŋ makato ka ajwaka mukene otuc macalo Melkijedek,
Pilemon 1:16 ma odoko ajwaka, pe pi cik mo ma lubo kaka, ento pi tek me kwone ma gin mo pe romo tyeko.
Pilemon 1:17 Pien coc ma yam gicoyo oloko ni, “En bibedo ajwaka nakanaka, i kit pa Melkijedek.”
Pilemon 1:18 Cik macon doŋ gibolo woko, pien onoŋo goro, dok konnye pe,
Pilemon 1:19 pien cik pa Moses yam pe ocobo gin mo kakare, ento kombeddi doŋ gikelo gen mo maber makato, ma twero miyo wanyiko cok bot Lubaŋa.
Pilemon 1:20 Medo i kom meno bene, Lubaŋa yam okwoŋo kwoŋ i kome. Jo mukene ca gudoko ajwagi laboŋo kwoŋ mo,
Pilemon 1:21 ento Yecu odoko ajwaka pi kwoŋ pa Lubaŋa ma yam owacce ni, “Rwot doŋ okwoŋo kwoŋ, pe dok biloko tamme, ‘In ibedo ajwaka nakanaka.’”
Pilemon 1:22 Meno omiyo gicikke ma Yecu ocuŋ pire obedo ber makato mukene ca.
Pilemon 1:23 Ajwagi mukene ca onoŋo yam welgi dwoŋ, pien to onoŋo ogeŋo nyimgi woko wek pe gumedde ki tic,
Pilemon 1:1921 
Pilemon 1:24 ento Yecu bedo i dog ticce me ajwaka matwal, pien en bedo nakanaka.
Pilemon 1:25 Mumiyo i kare ducu en tye ki twer me laro jo ma nyiko cok bot Lubaŋa, kun giwok ki bote, pien en bedo kwo kare ducu ka bako doge pigi.
Pilemon 1:26 Ajwaka madit macalo meno aye ma romo cobo mitiwa. En leŋ, gin mo marac pe i iye, cilo me bal pe ogude. Yam gipoko en woko ki i kom lubalo, gitiŋe malo i wi polo.
Pilemon 1:27 En pe calo ajwagi mukene madito ca, ma gityero gitum bot lubaŋa jwijwi, mukwoŋo pi balgi kengi, ka lacen doŋ pi bal pa lwak. Yecu otyero gitum kicel keken ma otyeko lok ducu i kare ma omine kene macalo gitum.
Pilemon 1:28 Adada, cik pa Moses yero jo magoro ketogi bedo ajwagi madito, ento lok me kwoŋ ma gikwoŋo lacen i ŋe cik, oyero Wod pa Lubaŋa oketo obedo muporre matwal. Jo Ibru 8 Ajwaka madit me gicikke manyen
Pilemon 1:1 Kombeddi gin ma pire dit ma watye ka lokone kany en ene: Wan watye ki ajwaka madit macalo man, ma doŋ obedo i kabedo me deyo yo tuŋ acuc i ŋet komker pa Won Deyo Madit i polo.
Pilemon 1:2 En tiyo ticce i kabedo maleŋ, i kema me ada ma Rwot aye oguro, ento pe dano.
Pilemon 1:3 Ajwaka madit acel acel giyere me miyo mot ki tyero gitum bot Lubaŋa; pi meno mitte bene ni Yecu myero obed ki gin mo me atyera.
Pilemon 1:4 Kono nene en tye i lobo kany, kono pe obedo ajwaka wacel, pien ajwagi doŋ tye ma gimiyo mot kun gilubo cik pa Moses.
Pilemon 1:5 Ento gin ma gitiyo giporo ki tipo ki cal keken me kabedo maleŋ ma tye i polo; pien i kare ma Moses doŋ yam cok guro kema, Lubaŋa ocike ni, “Nen ni itiyo jami ducu kun ilubo kit cal ma ginyutti ki i wi got.”
Pilemon 1:6 Ento kit macalo tye, Kricito doŋ onoŋo tic maber atika makato megi-ni woko, rom ki kit gicikke ma en oyubo ma obedo ber matek makato mukene macon ca, pien Lubaŋa omoko kun onoŋo ociko pi miyo jami mabeco makato.
Pilemon 1:7 Kono ka bal mo obedo pe i gicikke mukwoŋo, kono onoŋo gicikke mo me aryo doŋ pe mitte.
Pilemon 1:8 Ento Lubaŋa onoŋo bal tye i komgi, pien owaco ni, “Kare biromo, man lok pa Rwot, ma abimoko iye gicikkena manyen ki jo me doggola pa Icrael, ki jo me doggola pa Juda.
Pilemon 1:9 Pe dok bibedo calo gicikke ma yam aketo ki kwarogi ca, i kare ma yam amako kwede ciŋgi, ci akwanyogi woko ki i lobo Ejipt; pien gin yam pe gulubo gicikkena, omiyo an bene atenyogi woko ata, man lok pa Rwot
Pilemon 1:1922 
Pilemon 1:10 Man aye gicikke ma abiketo ki jo me doggola pa Icrael ka kare meno oromo, Rwot ma awaco: Abiketo cikka ducu i tamgi, abicoyo bene bedo i cwinygi. An abibedo Lubaŋagi, gin gibedo jona.
Pilemon 1:11 Ŋat mo doŋ pe bipwonyo lutugi, dok ŋat mo bene pe biwaco ki ominne ni, ‘Ŋe Rwot,’ pien gin ducu gibiŋeya, cakke ki i kom jo matino ma i kingi, o kwede wa i kom jo madito.
Pilemon 1:12 Pien abitimo botgi kica i timgi maraco ducu, pe dok abipo i kom balgi mo kadi ki acel.”
Pilemon 1:13 Ka oloko pi gicikke manyen, en tamo pi gicikke mukwoŋo ca macalo gin ma karene okato woko. Gin ma karene doŋ okato, ma oti woko bene, noŋo doŋ cok rwenyo. Jo Ibru 9 Kabedo maleŋ me lobo ki me polo
Pilemon 1:1 Kadi gicikke mukwoŋo ca bene yam obedo ki cik mogo me woro Lubaŋa, dok bene obedo ki kabedo mo maleŋ me lobo man.
Pilemon 1:2 Pien yam tye kema ma giyubo, ma obedo ki dul acel yo tuŋ woko ma gilwoŋo ni Kabedo Maleŋ, ma tye iye okar-mac, ki meja, ki mugati ma giketo i nyim Lubaŋa.
Pilemon 1:3 I ŋe boŋo kicika me aryo yam tye iye kema ma gilwoŋo ni Kabedo Maleŋ Makato Ducu.
Pilemon 1:4 Keno tyer ma gitiyo ki jabu tye iye kunnu me waŋo odok eceta, ki canduk me gicikke ma gimwono kome woko ki jabu. I canduk me gicikke yam tye iye abino jabu ki manna ki odoo pa Aron ma yam olot-ti, ki got ma apada aryo ma ceŋ gicoyo iye lok me gicikkene.
Pilemon 1:5 Ka wi canduk yam tye iye lukerubi me deyo, ma guumo kom me kica woko ducu ki bwomgi. Jami magi pe gitwero loko gin mo iye kikore kombeddi.
Pilemon 1:6 Meno aye kit ma yam giyubo kwede. Ajwagi yam gidonyo i kema jwijwi teretere ka cobo ticgi me woro Lubaŋa.
Pilemon 1:7 Ento kema me aryo ajwaka madit keken aye donyo iye kene, dok bene donyo iye kicel keken i mwaka acel acel, kun pe cito kunnu laboŋo remo, ma en tero me atyera pi balle ki pi bal pa lwak.
Pilemon 1:8 Man aye ma miyo Cwiny Maleŋ nyuto ka maleŋ ni, yo me donyo i kabedo maleŋ peya giyabo ka kema mukwoŋo ma woko ca pud ocuŋ.
Pilemon 1:9 Man aye lanyut me cal me kare man. Man te lokke ni, mot ki gitum ma gityero bot Lubaŋa pe twero miyo ŋat mo ma woro Lubaŋa doko dano ma cwinye leŋ,
Pilemon 1:1923 
Pilemon 1:10 pien gitiko ka cam ki mat ki kit lwok mapatpat. Magi ducu gubedo cik ma nen ki woko me kom ma tye ka tic nio wa i kare ma Lubaŋa biloko jami ducu bedo manyen.
Pilemon 1:11 Ento ka Kricito doŋ obino, ma en aye ajwaka madit me jami mabeco ma bibino, kema ma en tiyo iye kato maca, odoko dit maber makato maca, pien pe gitiyo ki ciŋ, man te lokke ni, pe gin me lobo man.
Pilemon 1:12 En odonyo i Kabedo Maleŋ Makato Ducu kicel keken ma doŋ otyeko lok woko ducu, kun pe otero remo dyegi ki remo litino twoni, ento otero remone kikome, ci okokowa kwede doŋ matwal.
Pilemon 1:13 Remo dyegi ki twoni, ki buru roya ma giwaŋo, ka gikiro i kom jo mubalo kwer, romo lonyogi, kun lwoko komgi bedo maleŋ.
Pilemon 1:14 Remo pa Kricito pe kato maca mada? Pi Cwiny Maleŋ ma bedo matwal, omiyo en omine kene bot Lubaŋa kun roc mo pe i kome, pi lonyo cwinywu ma onoŋo ocido woko macol licuc pi tiyo tic ma kwo pe iye, wek wubed ma iwu leŋ, ka doŋ wawor Lubaŋa makwo.
Pilemon 1:15 Pi meno Kricito aye ŋat muyubo gicikke manyen, wek emi jo ma gilwoŋo gunoŋ lim ma ri nakanaka ma Lubaŋa ociko me miyone; pi to ma yam onen, omiyo jo ma yam gikalo wi cik i te gicikke mukwoŋo kombeddi doŋ gikokogi woko.
Pilemon 1:16 Pien ka ma gicikke me leyo lim tye iye, myero koŋ gimok ni, ŋat muciko doŋ oto.
Pilemon 1:17 Kodi gicikke meno twero tic lacen i ŋe to keken; pe tye ki twer mo ka ŋat muciko pud kwo.
Pilemon 1:18 Pi meno kadi wa gicikke mukwoŋo ca gimoko ki remo.
Pilemon 1:19 Pien i kare ma yam Moses otyeko tito bot lwak gin ma giciko ducu ma tye i i cik, en okwanyo remo roci dyaŋ ki dyegi, kacel ki pii, ki yer romo makwar, ki yat anyero, okiro i kom buk kikome, ki i kom lwak ducu bene,
Pilemon 1:20 kun waco ni, “Man aye remo me gicikke ma Lubaŋa ocikowu pire.”
Pilemon 1:21 Dok i yo acel-lu, Moses okiro remo i kom kema ki jami ducu ma gitiyo kwedgi me woro Lubaŋa.
Pilemon 1:22 I te cik, nen calo jami ducu gilonyo woko ki remo; ka ma pe gioyo iye remo, weko bal bene bedo pe iye. Mine pa Kricito kene okwanyo bal
Pilemon 1:23 Onoŋo oporre kakare pi jami ma obedo lapor keken me gin ma tye i polo myero gilonygi gubed leŋ kit meno, ento jami me polo kikomgi myero olony ki gitum mabeco makato magi-gu ducu.
Pilemon 1:1924 
Pilemon 1:24 Pien Kricito pe odonyo i kabedo maleŋ ma dano otiyo ki ciŋ, ma obedo lapor ki kabedo maleŋ me adane, ento odonyo i polo kikome, ma i kare man en tye ka nen kunnu i nyim Lubaŋa piwa.
Pilemon 1:25 Dok bene en pe odonyo me mine kene kare ki kare calo ajwaka madit ma donyo i kabedo maleŋ mwaka ki mwaka, kun tero remo ma pe remone kikome.
Pilemon 1:26 Ka nene obedo kit meno, kono en onwoyo to kare ki kare cakke i acakki piny. Ento kit ma tye kwede-ni, en onen kicel keken i agikki me kare wek ekwany bal woko pi mine kene macalo gitum.
Pilemon 1:27 Dok kit macalo giyubo ni, dano to kicel, ka doŋ ki i ŋeye ŋolo kop cakke,
Pilemon 1:28 kit meno Kricito bene otyerre kene kicel me tiŋo bal pa jo mapol, dok binen tyen me aryo, pe doŋ pi tic i kom bal, ento pi laro jo ma tye ka kure. Jo Ibru 10
Pilemon 1:1 Cik pa Moses gire tye iye tipo keken me jami mabeco me kare me anyim, pe calgi kikome. Pi cik dano gibedo ka kelo gitum ma kitgi acel nakanaka, mwaka ki mwaka; en doŋ pe tye ki twero mo matwal me loko jo ma bino bot Lubaŋa gudok jo mabeco muteggi.
Pilemon 1:2 Ka nene tye kit meno, kono gitum pe doŋ ogik woko? Kono jo ma woro Lubaŋa doŋ gilwoko balgi woko matwal, kono pe dok gimedde me bedo ki kit ŋec mo i cwinygi ni gin lubalo.
Pilemon 1:3 Ento gitum magi bedo ka poyo wi dano i balgi mwaka ki mwaka.
Pilemon 1:4 Pien remo twoni ki remo dyegi pe twero kwanyo bal woko wacel.
Pilemon 1:5 Pi lok man, i kare ma Kricito obino i lobo, en oloko ni, “In giri pe imito gitum kadi gityer, ento iketo koma tye.
Pilemon 1:6 Ii pe obedo yom pi gitum awaŋa ki gitum ma gityero pi bal.
Pilemon 1:7 Ka doŋ awaco ni, ‘An a ene, doŋ abino ka cobo mitini, in Lubaŋa,’ macalo yam gicoyo i koma i buk adola.”
Pilemon 1:8 Mukwoŋo en oloko ni, “In pe imito gitum, kadi mot ma gityero, nyo gitum awaŋa ki gitum pi bal, cwinyi bene pe yom iye,” ma gin jami ma gityero pi cik.
Pilemon 1:9 Ka dok oloko ni, “An a ene, doŋ abino ka cobo mitini.” Ojwayo mukwoŋone-ni woko wek omi ekel me aryone.
Pilemon 1:10 Doŋ pi mitine meno, omiyo gilonyowa wadoko leŋ pi Yecu Kricito mumiyo kome ma ka gitum kicel keken ma otyeko lok woko ducu.
Pilemon 1:11 Ajwaka acel acel cuŋ i dog ticce nino ducu kun tyero kit gitum acel-lu kare ki kare ma pe tye ki twero mo matwal me kwanyo bal.
Pilemon 1:1925 
Pilemon 1:12 Ento Kricito yam otyero gitum acel keken pi bal, pi kare ducu, ka doŋ obedo piny i ŋet Lubaŋa tuŋ acuc i kabedo me deyo.
Pilemon 1:13 Nia wa i kare ca en tye ka kuro nio ka gimiyo lukworre doko kom laten tyene,
Pilemon 1:14 pien gitumme acel-lu omiyo jo ma en olonyogi bedo leŋ gudoko jo mabeco muteggi matwal.
Pilemon 1:15 Cwiny Maleŋ bene omiyo cadenne botwa, pien ka doŋ oloko ni,
Pilemon 1:16 “Man aye gicikke ma abiketo ki jo me doggola pa Icrael, ka kare meno okato, man lok pa Rwot: Abiketo cikka ducu i cwinygi, kun acoyo bedo i tamgi,”
Pilemon 1:17 ka dok omedde kun loko ni, “Pe dok abipo i kom balgi ki timgi maraco.”
Pilemon 1:18 Ka ma weko bal tye iye, gitum mo pi bal doŋ pe mitte. Wanyiku cok ki Lubaŋa
Pilemon 1:19 Pi meno, utmegina, wan doŋ watye ki yo me donyo i kabedo maleŋ ki tekcwiny pi remo pa Yecu.
Pilemon 1:20 En oyabo botwa yo manyen, yo makwo, me donyo i ŋe boŋo kicika; yo meno aye en kome.
Pilemon 1:21 Kit macalo doŋ watye ki ajwaka madit ma loyo ot pa Lubaŋa,
Pilemon 1:22 myero doŋ wanyiku cok bot Lubaŋa ki cwiny me ada, kun niye bene doŋ odonyo matut i cwinywa, ma doŋ cwinywa leŋ, pien ŋec me gin maraco ma yam watimo doŋ gikwanyo woko, dok bene komwa doŋ gilwoko woko ki pii maleŋ.
Pilemon 1:23 Wamoku matek likiŋ i gen ma watuco, laboŋo tagge atata, pien ŋat ma ocikowa- ni lagen.
Pilemon 1:24 Dok bene myero watamu kit macalo watwero tugo kwede cwinywa kekenwa i mar ki i tiyo tic mabeco,
Pilemon 1:25 kun pe waweko cokke kacel, kit macalo jo mogo doŋ guloko odoko kitgi-ni, ento myero wacuku cwinywa kekenwa, makatone kit macalo wuneno Nino maca doŋ tye ka nyiko cok-ki.
Pilemon 1:26 Pien ka watimo bal akaka ma doŋ noŋo watyeko limo ŋec i kom lok me ada, gitum mo pe dok odoŋ ma gityero pi balwa.
Pilemon 1:27 Odoŋ kuro ŋolo kop keken kun watye ki lworo madwoŋ, ki mac mager ma bityeko dano ma gipyem ki Lubaŋa.
Pilemon 1:28 Dano ma pe lubo cik pa Moses gineko aneka laboŋo kica mo, ka ce lok oloye i nyim caden aryo nyo adek.
Pilemon 1:29 Doŋ wutamo ni can ma rom mene ma gibiketo i kom ŋat ma ocayo Wod pa Lubaŋa, dok ma opyedo remo me gicikke pa Lubaŋa ma gilonye kwede me bedo maleŋ, dok ma oŋalo Cwiny Maleŋ me kica pa Lubaŋa?
Pilemon 1:1926 
Pilemon 1:30 Pien wan waŋeyo ŋat ma oloko ni, “An aye abiculo kwor, abiculo waŋe lacen,” dok ni, “Rwot biŋolo kop i kom jone.”
Pilemon 1:31 Bedo gin me lworo twatwal me poto i ciŋ Lubaŋa makwo.
Pilemon 1:32 Ento koŋ doŋ wupo i kare mukato, kit ma yam wuciro kwede, kun wulwenyo ki lwak cam madwoŋ, i kare ma doŋ ceŋ pa Lubaŋa otyeko ryeny omenyowu.
Pilemon 1:33 Kare mukene yam giyetowu dok giunowu i nyim lwak, kare mukene bene wuribbe ki jo ma gitimogi kit meno.
Pilemon 1:34 Pien kica yam omakowu i kom mabuc, dok bene cwinywu obedo yom kadi giyako jamiwu, pien wun kikomwu onoŋo doŋ wuŋeyo ni wutye ki jami mukene mabeco makato magi, dok ma ri nakanaka.
Pilemon 1:35 Pi meno pe wubwot tekcwiny woko, pien tye ki bakacic madit ma wubilimo.
Pilemon 1:36 Mito wubed kun wuciro, wek omi wuti gin ma Lubaŋa mito, ci doŋ wunoŋo gin ma yam en ociko pire.
Pilemon 1:37 Macalo yam en oloko ni, “Odoŋ kare manok mo, ci ŋat ma bino ca bibino woko oyotoyot ma pe bigalle.
Pilemon 1:38 Doŋ danona ma kite atir bibedo kwo pi niye; ento ka odok woko cen, cwinya pe bibedo yom i kome.”
Pilemon 1:39 Ento wan pe watye i kin jo ma dok cen, ka girwenyo woko matwal-li; wan watye i kin jo ma gitye ki niye, ma en aye doŋ gwoko kwogi. Jo Ibru 11 Niye
Pilemon 1:1 Niye aye ma moko gin ma dano geno, en gin ma niaŋowa maber ni, jami ma pe gineno komgi gitye.
Pilemon 1:2 Pire omiyo Lubaŋa opwoyo jo macon.
Pilemon 1:3 Pi niye waniaŋ ni, Lubaŋa yam oketo lobo kulu ki lokke, mumiyo gin ma nen gitiyo nia ki i kom gin ma pe nen.
Pilemon 1:4 Pi niye Abel otyero gitum maber ma kato pa Kain woko bot Lubaŋa; meno omiyo gipwoye ni kite atir, kun Lubaŋa aye obedo cadenne pi gamo motte. En oto, ento pi niyene omiyo pud loko.
Pilemon 1:5 Pi niye Enoka yam gitiŋo gitero woko malo wek pe obil to. Pe gimedo ki noŋone, pien Lubaŋa onoŋo doŋ otere woko. I kare ma pud peya gitere, gimiyo lok me caden i kome, ni oyomo cwiny Lubaŋa.
Pilemon 1:6 Laboŋo niye pe twerre me yomo cwinye, pien ŋat ma mito nyiko cok bot Lubaŋa myero oye ni en tye ada, dok bene ni en miyo bakacic bot jo ma yenye.
Pilemon 1:1927 
Pilemon 1:7 Pi niye Nua bene, ka Lubaŋa ociko en pi gin ma peya onen, owinyo doge, ka doŋ opayo yeya pi laro jo me ode. Niyene-nu omiyo kop oloyo lobo, omiyo en onoŋo kit ma atir ma bino pi niye.
Pilemon 1:8 Pi niye Abraim owinyo dog Lubaŋa i kare ma olwoŋe me cito i lobo mo mukene ma onoŋo yam en mito miye ni obed mere. En oa ki i lobo tugi kun pe ŋeyo ka ma ecito iye.
Pilemon 1:9 Pi niye omiyo en obedo macalo welo i lobo ma yam Lubaŋa ociko pire, macalo ebedo i lobo pa lurok, kun bedo i kema gin ki Icaka ka Yakobo, ma gin bene gimiyogi kit cikke acel-lu.
Pilemon 1:10 Pien en onoŋo tye ka kuro gaŋ ca ma tye ki gutine ducu matek, ma Lubaŋa aye obedo ŋat mugoyo calle, ki lagedone kikome.
Pilemon 1:11 Pi niye omiyo Cara onoŋo teko me yac, kadi bed mwaka me nywalle onoŋo doŋ okato woko. Man otimme pien en otamo ni, ŋat ma ociko-ni genne.
Pilemon 1:12 Man omiyo i kom laco acel, ma yam rom ki ŋat muto, oa iye lwak likwayo mapol ata calo lakalatwe me polo, ki dok calo kweyo me dog nam ma kwanone loyo dano woko-ni.
Pilemon 1:13 Jo magi ducu guto i kom niye, ma pud peya gimiyogi gin ma ceŋ Lubaŋa ociko pire, ento guneno anena ki ka mabor, gumoto ki kunnu, dok bene gutuco ni gin gibedo macalo lurok dok welo i wi lobo.
Pilemon 1:14 Pien jo ma loko lok kit meno ginyuto ka maleŋ ni gitye ka yenyo lobo tugi kikome.
Pilemon 1:15 Ka kono nene gubedo ka tamo pi lobo ma yam gin gua ki iye ca, kono gunoŋo yo me dok cen iye.
Pilemon 1:16 Ento gin gitye ka paro pi lobo maber makato maca ca woko, en aye pacogi ma i polo. En meno gin mumiyo lewic pe mako Lubaŋa ka ce gilwoŋe ni Lubaŋagi, pien en doŋ otyeko yubo botgi gaŋ.
Pilemon 1:17 Pi niye Abraim, ka yam giteme, otyero Icaka macalo gitum bot Lubaŋa; ŋat ma Lubaŋa ocikke bote oyubbe me tyero wode acel keken macalo gitum bot Lubaŋa,
Pilemon 1:18 ma yam giloko pire ni, “Litino pa Icaka aye gibilwoŋogi ni likwayu.”
Pilemon 1:19 En onoŋo otamo ni, Lubaŋa tye ki twero me cero dano ki i kin jo muto; dok bene gitwero waco ni Icaka odwogo i ciŋ Abraim calo oa ki i kin jo muto.
Pilemon 1:20 Pi niye Icaka olamo gum i kom Yakobo ki Ecau pi kare me anyim.
Pilemon 1:21 Pi niye Yakobo bene, ka doŋ to, olamo gum i kom litino pa Yucepu, kun lamo i kom latin acel acel, ma okulo wiye i wi odoo me komone, me woro Lubaŋa.
Pilemon 1:22 Pi niye Yucepu, i agikki me kwone, oloko pi a pa jo Icrael ki i Ejipt, ka doŋ ociko pi kit macalo myero gibiyike kwede.
Pilemon 1:1928 
Pilemon 1:23 Pi niye, ka yam ginywalo Moses, lunyodone gukane pi dwe adek kun pe gulworo cik pa kabaka, pien onoŋo guneno ni latin ca ber mada.
Pilemon 1:24 Pi niye Moses, ka doŋ odoŋo, pe oye ni myero gilwoŋe ni en e wod pa nya pa Parao,
Pilemon 1:25 kun oyero me neno can kacel ki jo pa Lubaŋa ma ka bedo ki yomcwiny me bal ma ri pi kare manok mo keken-ni.
Pilemon 1:26 En otamo ni yet ma giciro pi Kricito obedo lonyo madit makato lonyo ducu ma tye i Ejipt, pien onoŋo ociko waŋe kun neno mot me kare me anyim.
Pilemon 1:27 Pi niye Moses oa woko ki i Ejipt kun pe lworo kiniga pa kabaka; ociro matek, macalo en neno Lubaŋa ma pe nen.
Pilemon 1:28 Pi niye bene omiyo en okwero nino madit me Kato, dok okiro remo, wek omi lanek litino kayo pe ogudgi.
Pilemon 1:29 Pi niye jo Icrael guŋolo Nam Makwar macalo giwoto ki i wi ŋom mutwo; ento jo Ejipt gumwony woko liweŋ i nam i kare ma gin bene gutemo me kato kit meno.
Pilemon 1:30 Pi niye omiyo cel me Jeriko orette opoto woko piny ma doŋ jo Icrael gurumo pi nino abiro.
Pilemon 1:31 Pi niye Rakab ma obedo malaya pe oto kacel ki jo ma pe gubedo luwiny, pien onoŋo en yam ojolo lurot-piny ki kuc.
Pilemon 1:32 Gin aŋo makato meno ma dok amedde me lokone? Pien kare aye bibedo nok bota me tittiwu pi Gideon, Barak, Samson, Jeputa, Daudi, Camuel ki lunebi-gu,
Pilemon 1:33 ma gin bene pi niye omiyo gulwenyo ki luker me lobo mapatpat, guloyogi, gutiyo gin ma tye atir, gunoŋo gin ma yam Lubaŋa ociko pire. Gutweyo dog labwor-gu woko,
Pilemon 1:34 guneko mac mager woko, gubwot ki i lak pala lucwan. Gorogi olokke odoko tekkom, gudoko jo matek i lweny, guryemo mony pa lurok woko.
Pilemon 1:35 Mon gunoŋo danogi ma yam guto ma doŋ gucer woko. Jo mukene gigoyogi marac, guto kun gukwero ni pe gigonygi, wek gibicer i kwo maber makato.
Pilemon 1:36 Jo mukene giŋalogi, gipwodogi, gitweyogi ki nyor ci giketogi i mabuc.
Pilemon 1:37 Gicelogi ki got, giŋuno igi woko i dul aryo ki mucumeno, ginekogi ki pala lucwan. Gin guloŋo piny kun guruko laa romi ki laa dyegi, ma noŋo can oketo komgi woko, dano ounogi dok gitimogi ki tim maraco.
Pilemon 1:38 Kit jo macalo meno lobo pe romo bedo kwedgi. Gubedo ka wot awota atata i tim, ki i wi godi, kun gibedo i boro ki bur mugwarre matut piny i ŋom.
Pilemon 1:39 Jo magi giŋene maber pi niyegi, ento pe gumedo ki noŋo gin ma yam Lubaŋa ociko pire,
Pilemon 1:1929 
Pilemon 1:40 pien onoŋo Lubaŋa oyubo gin mo maber makato kun otamo piwa, ni meno, gin pe myero gudok jo mabeco muteggi laboŋo wan. Jo Ibru 12 Pwony pa Rwot
Pilemon 1:1 Doŋ kit macalo watye ki lwak caden mapol ma rom meno ma orumowa woko dyere, myero koŋ doŋ wabolu gin mogo mapek-gu woko ducu, ki bal ma maro tweyowa woko likiŋ, wek wariŋu doŋ ŋwec pyem ma tye i nyimwa, kun waciro bene peko ma tye iye.
Pilemon 1:2 Wanenu Yecu ma en aye latel wiwa i lok kom niye, en ŋat ma ocobo niyewa kakare. Pi yomcwiny ma giketo i nyime en yam ociro yatariya, kun ocayo lewic ma giketo i kome; ento kombeddi doŋ obedo piny i kabedo me deyo yo tuŋ acuc me komker pa Lubaŋa.
Pilemon 1:3 Wubed ki tam i kome, ki kit ma en ociro kwede adagadaga marac twatwal ki bot lubalo, wek pe wuol, ki cwinywu pe opoti.
Pilemon 1:4 I lwenywu ma wulwenyo ki bal pud peya wulwenyo wuo wa i oyo remowu.
Pilemon 1:5 Nyo wiwu owil woko ce i coc ma yam gicoyo me cuko cwiny dano, ma en loko kwedwa iye macalo litinone? Ni meno, “Latinna, pe ica pwony pa Rwot; ka en ogoyi, pe cwinyi opoti.
Pilemon 1:6 Pien Rwot pwonyo jo ma en maro, pwodo latin acel acel ma en gamo.”
Pilemon 1:7 Myero wucir matek, wek opwonywu. Lubaŋa tye ka tic kwedwu macalo litinone. Latin mene ma pe wonne pwonyo?
Pilemon 1:8 Ka ce owekowu laboŋo pwonyowu macalo litinone mukene ducu, nyuto ni wun doŋ litino luk, pe litinone kikome.
Pilemon 1:9 Kit meno wan watye ki wegiwa me lobo man ma yam gupwonyowa, wan bene waworogi. Pe doŋ myero wamine makato i te loc pa Wonwa me cwiny wek wabed kwo?
Pilemon 1:10 Pien gin yam gupwonyowa pi kare manok mo keken i kit ma gin guneno ni ber, ento Lubaŋa pwonyowa pi konyowa, wek omi wadok jo maleŋ macalo en.
Pilemon 1:11 Kit pwonnye ducu, ka pud watye iye, pe watamo obedo me yomcwiny, ento me kumo, ento i ŋeye lacen kelo kuc keken bot jo ma guyelle iye, pien noŋo doŋ gudoko jo ma kitgi atir. Dano pe gukwer kica pa Lubaŋa
Pilemon 1:12 Pi meno, wutiŋ badwu mukwe-ni malo, wurye coŋwu magoro,
Pilemon 1:13 wuyub yo ma tyenwu lubo ocuŋ atir, wek ŋat ma tyene oŋol pe dok tyene oputte woko liweŋ ki i waŋ mwot, ento myero ocaŋ woko acaŋa.
Pilemon 1:1930 
Pilemon 1:14 Wuket tek me bedo ki kuc ki jo ducu, ki me bedo jo maleŋ; pien ŋat ma pe leŋ pe bineno Rwot.
Pilemon 1:15 Wugwokke kun wuneno maber ni ŋat mo pe opoto ka gamo kica pa Lubaŋa. Wunen ni ŋat mo pe obedo macalo lwit yat makec ma ka otwi ci kelo ayela, dok balo jo mapol.
Pilemon 1:16 Wunen ni ŋat mo pe obed latim abor, nyo dano ma pe lworo Lubaŋa calo Ecau, ma yam ocato ditte me anywalli me bedo latin kayo pi cam me tyen acel keken.
Pilemon 1:17 Pien wuŋeyo ni, lacen ka en omito ni wonne olam gum i kome, ento wonne okwere woko, kadi bed onoŋo mito ma kok ki pig waŋe, pien en yam pe onoŋo yo me ŋut i gin ma otimo.
Pilemon 1:18 Pien wun pe wubino i gin ma gitwero gudo kome, ki mac ma yam olyel i wi got Cinai, ki colpiny me mutu ma ocido woko licuc, ki yamo lapiru matek,
Pilemon 1:19 ki koko tum, ki dwan ŋat ma tye ka lok. Jo ma guwinyo lokke gubako doggi mada ni pe dok gimed loko botgi lok mo,
Pilemon 1:20 pien gin pe gitwero ciro cik ma giketo, ni meno, “Kadi ki lee mo ka ogudo got, myero gicel ki gweŋ ginek woko.”
Pilemon 1:21 Gin munen kunnu obedo marac twatwal ma miyo dano lworo, man omiyo Moses owaco ni, “Lworo omaka adada ma koma myel amyela.”
Pilemon 1:22 Ento wun wubino i got me Cion, ki gaŋ pa Lubaŋa makwo, Jerucalem me polo, ki bot lwak lumalaika ma welgi pe kwanne ma gucokke kacel ka woro Lubaŋa,
Pilemon 1:23 ki i cokke pa litino kayo ma gicoyo nyiŋgi i polo, ki bot Lubaŋa ma en laŋolkop pa dano ducu, ki bot tipo pa jo ma kitgi atir, ma doŋ gimiyo gudoko jo mabeco muteggi,
Pilemon 1:24 ki bot Yecu, layub gicikke manyen, ki bot remo ma gikiro, ma tito ki kica pi gin maber ma kato gin ma remo pa Abel otito pire.
Pilemon 1:25 Wugwokke pe wukwer winyo lok pa ŋat ma tye ka lok. Jo ma yam gukwero winyo lok pa ŋat mucikogi i wi lobo pe gubwot. Wan kono wabibwot niŋniŋ, ka wakwero winyo lok pa ŋat ma tye ka cikowa ki i wi polo kulu-ni?
Pilemon 1:26 I kare maca, dwane oyeŋo lobo; ento kombeddi en ociko ni, “Odoŋ kicel, pe doŋ abiyeŋo lobo keken, ento abiyeŋo wa polo bene.”
Pilemon 1:27 Lok man ni, “Odoŋ kicel,” nyuto ni, gibikwanyo gin ma yeŋŋe woko, meno ginaketa, ka gin ma pe yeŋŋe cako doŋ.
Pilemon 1:28 Pi meno myero wapwoyu Lubaŋa, pien doŋ wanoŋo ker ma pe twero yeŋŋe, dok bene myero waworu Lubaŋa i yo ma twero yomo cwinye, kun bene wamiye deyo ki lworo,
Pilemon 1:29 pien Lubaŋa-wa en aye mac ma waŋo piny.
Pilemon 1:1931  Jo Ibru 13 Tic ma yomo cwiny Lubaŋa
Pilemon 1:1 Wumedde ki mar i kinwu kekenwu macalo omego.
Pilemon 1:2 Wiwu pe owil ka jolo welo, pien jo mogo ma yam gugwoko welo onoŋo gugwoko lumalaika i pacogi kun pe giŋeyo.
Pilemon 1:3 Wupo pi jo ma tye i mabuc calo wutye kacel kwedgi i mabuc kunnu. Wupo bene pi jo ma gitimogi ki tim marac, kit macalo wun bene wutye i kom.
Pilemon 1:4 Jo ducu myero guket deyo i kom nyom, dok kitanda pa jo ma gunyomme myero giwor obed maleŋ; pien Lubaŋa biŋolo kop i kom lutim tim me abor ki jo ma balo nyomgi.
Pilemon 1:5 Pe wubed jo ma maro lim; jami ma wutye kwede myero oromwu, pien Lubaŋa yam oloko ni, “Pe abiboli, pe abibwoti ata.”
Pilemon 1:6 En meno gin mumiyo cwinywa tek, kun wawaco ni, “Rwot en lakony mera, pe abibedo ki lworo; ŋo kono ma dano twero timo i koma?”
Pilemon 1:7 Wupo i kom lutel wiwu macon, ma yam gitittiwu lok pa Lubaŋa. Wutam pi kwogi ki gin maber ma oa iye, ka doŋ wulub niyegi.
Pilemon 1:8 Yecu Kricito gire kite tye acel keken laworo ki tin ki nino ma pe tum.
Pilemon 1:9 Pe wuwek pwony mogo mapatpat dok ma welo gurwenywu woko; ber kica pa Lubaŋa aye mumi teko i cwinywa, pe pi cik me cam mogo ma dano ma gulubo pe gunoŋo iye kony mo.
Pilemon 1:10 Watye ki keno tyer ma lutic i kema macon ca pe gitye ki twero mo me cam iye.
Pilemon 1:11 Pien lee ma yam ajwaka madit tero remogi i kabedo maleŋ me bedo gitum pi bal, komgi yam giwaŋo woko cen i ŋe gony.
Pilemon 1:12 Kit meno bene Yecu yam oto cen woko i ŋe dogcel, wek omi elony dano ki remone kikome gubed maleŋ.
Pilemon 1:13 Pi meno myero wacitu bene woko i ŋe gony, kun waciro anywar pire;
Pilemon 1:14 pien kany pe watye ki gaŋ mo ma ri nakanaka, ento watye ka yenyo gaŋ ma tye anyim ma cok bino.
Pilemon 1:15 Doŋ wamiyu pakwa bot Lubaŋa i kare ducu macalo gitum ma gityero bot Lubaŋa, kun wawok ki bot Yecu; meno aye pwoc ma wamiyo ki dogwa ka watuco nyiŋe.
Pilemon 1:16 Pe myero wiwu owil ka timo gin maber, ki poko jami ma wutye kwede bene bot jo mukene; pien gitum macalo meno yomo cwiny Lubaŋa.
Pilemon 1:1932 
Pilemon 1:17 Wuwiny lok pa jo ma telowu, dok wumine i te locgi, pien gin gitye ka gwoko tipowu laboŋo yweyo macalo jo ma Lubaŋa bipenyogi pi ticgi. Wumi guti ticgi ki yomcwiny, ma pe wumiyogi peko mo, pien meno pe konyowu kadi ki acel.
Pilemon 1:18 Wuleg Lubaŋa piwa, pien wan waŋeyo ada ni cwinywa gire leŋ, dok wamito ni wati gin maber i kare ducu.
Pilemon 1:19 Amedo cuko cwinywu ni wuleg Lubaŋa, wek odwoka botwu oyotoyot. Lego gum ki mot me agikki
Pilemon 1:20 Lubaŋa won kuc ma ocero Rwotwa Yecu Kricito ki i kin jo muto, ma en aye lakwat romi madit, pi remo me gicikke ma ri nakanaka,
Pilemon 1:21 en myero omiwu gin ducu mabeco ma mitte, wek wuti wucob gin ma en mito; dok bene pi Yecu Kricito myero en oti kwedwa gin ma yomo cwinye. Deyo obed bot Yecu Kricito nakanaka. Amen.
Pilemon 1:22 Utmegina, alegowu ni wudi cwinywu i lokka ma acoyo manoknok mo-ni ma acuko kwede cwinywu.
Pilemon 1:23 Myero wuŋe ni ominwa Temceo doŋ gigonyo woko; wabibino kwede ka nenowu, ka ce orune obino oyot.
Pilemon 1:24 Wumot lutelwu ducu, ki jo pa Lubaŋa bene ducu. Jo mua ki i Itali gumotowu.
Pilemon 1:25 Kica pa Lubaŋa doŋ obed kwedwu ducu.